<doc id="2023611" url="https://pl.wikipedia.org/wiki?curid=2023611" title="Parafia św. Antoniego w Człopie">
Parafia św. Antoniego w Człopie

Parafia pw. Świętego Antoniego w Człopie - rzymskokatolicka parafia należąca do dekanatu Mirosławiec, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1618 roku. Siedziba parafii mieści się przy ulicy Zwycięstwa Wojska Polskiego.
Kościół parafialny.
Kościół pw. św. Antoniego Padewskiego w Człopie.
Kościół parafialny został zbudowany w latach 1934–1938, poświęcony 1938.

</doc>
<doc id="2023614" url="https://pl.wikipedia.org/wiki?curid=2023614" title="Oriol Gomez">
Oriol Gomez



</doc>
<doc id="2023615" url="https://pl.wikipedia.org/wiki?curid=2023615" title="Physis">
Physis

Physis (gr. "φύσις") jest to grecki termin teologiczny, filozoficzny i naukowy. Najczęściej tłumaczony jako natura.
W "Odysei" Homera słowo pojawia się jeden raz i jest to najwcześniejszy przypadek jego użycia, który odnosi się do przyczyny dojrzewania roślin. W innych źródłach pojawia się w kontekście wrodzonego, niczym niezdeterminowanego rozwoju roślin, zwierząt i wszelkich elementów świata. Zaś filozofowie presokratyczni (których z pojęciem "physis" zapoznał Tales z Miletu), upatrywali w nim nośnika niezmiennej natury rzeczy, która jest dostępna człowiekowi jedynie poprzez porównanie "physis" z tym, co się wokół niej zmienia. W etymologii słowo to uważa się za źródło słowa fizyczny, które jest synonimem słowa naturalny. Arystoteles zainspirowany pojęciem "physis" stworzył filozofię przyrody. Dzięki temu rzeczy fizyczne (naturalne), oddziela się od metafizycznych (przedmioty nadnaturalne, badane przez metafizykę). 
W tradycji orfickiej Physis była pierwotną boginią i uosobieniem natury, która należała do Protogenoi. Wyszła z Chaosu. Można ją porównać do Thesis oraz Fanesa.

</doc>
<doc id="2023616" url="https://pl.wikipedia.org/wiki?curid=2023616" title="Pasi Hagstrom">
Pasi Hagstrom



</doc>
<doc id="2023617" url="https://pl.wikipedia.org/wiki?curid=2023617" title="Jaan Molder">
Jaan Molder



</doc>
<doc id="2023618" url="https://pl.wikipedia.org/wiki?curid=2023618" title="Europejska Nagroda Muzyczna MTV dla najlepszego francuskiego wykonawcy">
Europejska Nagroda Muzyczna MTV dla najlepszego francuskiego wykonawcy

Europejska Nagroda Muzyczna MTV dla najlepszego francuskiego wykonawcy – nagroda przyznawana przez redakcję MTV Francja podczas corocznego rozdania MTV Europe Music Awards. Nagrodę dla najlepszego francuskiego wykonawcy po raz pierwszy przyznano w 2000 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2023620" url="https://pl.wikipedia.org/wiki?curid=2023620" title="Parafia Wniebowzięcia Najświętszej Maryi Panny w Tucznie">
Parafia Wniebowzięcia Najświętszej Maryi Panny w Tucznie

Parafia pw. Wniebowzięcia Najświętszej Maryi Panny w Tucznie – rzymskokatolicka parafia należąca do dekanatu Mirosławiec, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1607 roku. Siedziba parafii mieści się przy ulicy Moniuszki.
Miejsca święte.
Kościół parafialny.
Kościół pw. Wniebowzięcia Najświętszej Maryi Panny w Tucznie
Kościół parafialny został zbudowany w latach 1522–1528, w stylu późnego gotyku, poświęcony w 1660.

</doc>
<doc id="2023621" url="https://pl.wikipedia.org/wiki?curid=2023621" title="Luiz Tepet">
Luiz Tepet

Luiz Tepet (ur. ?, zm. ?) – piłkarz brazylijski grający na pozycji napastnika.
Kariera klubowa.
Luiz Tepet występował w klubie Ypiranga São Paulo.
Kariera reprezentacyjna.
W reprezentacji Brazylii Luiz Tepet zadebiutował 22 października 1922 w towarzyskim meczu z Argentyną w São Paulo. Brazylia wygrała ten mecz 2-1 i zdobyła Copa Julio Roca 1922. Był to jego jedyny występ w barwach "Canarinhos".

</doc>
<doc id="2023623" url="https://pl.wikipedia.org/wiki?curid=2023623" title="Christian Gómez">
Christian Gómez

Christian Gustavo Gómez (ur. 7 listopada 1974 w Buenos Aires) – argentyński piłkarz występujący na pozycji ofensywnego pomocnika w Nueva Chicago.
Kariera klubowa.
Argentyna.
Gómez jest wychowankiem drugoligowca Nueva Chicago, gdzie grał w latach 1991–1996 i strzelił 46 bramek w 155 meczach. W 1997 roku przeszedł do jednego z najbardziej utytułowanych klubów w Argentynie – Independiente, gdzie w ciągu 2 lat zdobył 12 goli w 80 spotkaniach. Zanotował krótki epizod w Argentinos Juniors, skąd wrócił do Nueva Chicago i pomógł klubowi wywalczyć awans do pierwszej ligi. W roku 2002 ponownie występował w Independiente, a w latach 2002–2004 w Arsenalu de Sarandí.
Stany Zjednoczone.
Christian Gómez pod koniec sezonu 2004 podpisał umowę z amerykańskim D.C. United, który był nim zainteresowany od kilku lat. W pierwszym sezonie zdobył 4 gole, dobrze rozumiejąc się w ofensywie zespołu z Jaime Moreno. W roku 2005 Gómez zaliczył 11 goli i 9 asyst oraz został wybrany do MLS Best XI. W sezonie 2006 otrzymał tytuł MVP ligi. Rok później zanotował 10 goli i 9 asyst w 27 spotkaniach (wszystkie w podstawowym składzie). Wybrano go do MLS All-Star w sezonach 2005, 2006 i 2007. 8 lutego 2008 został sprzedany do Colorado Rapids, jednak nie grał tam na miarę możliwości i przed sezonem 2009 powrócił do D.C. United. Na początku 2010 roku Argentyńczyk zakomunikował, że nie chce dłużej grać dla United i 25 marca podpisał kontrakt z drugoligowym Miami FC. W 2011 roku wrócił do Nueva Chicago.

</doc>
<doc id="2023625" url="https://pl.wikipedia.org/wiki?curid=2023625" title="Europejska Nagroda Muzyczna MTV dla najlepszej strony internetowej">
Europejska Nagroda Muzyczna MTV dla najlepszej strony internetowej

Europejska Nagroda Muzyczna MTV dla najlepszej strony internetowej – nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę dla najlepszej strony internetowej, a w zasadzie dla artysty, który tę stronę reprezentuje, po raz pierwszy przyznano w 2001 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2023626" url="https://pl.wikipedia.org/wiki?curid=2023626" title="Archidiecezja Portlandu">
Archidiecezja Portlandu

Archidiecezja Portlandu (łac. "Archidioecesis Portlandensis in Oregon", ang. "Archdiocese of Portland in Oregon") – rzymskokatolicka archidiecezja metropolitalna ze stolicą w Portland, w stanie Oregon, Stany Zjednoczone.
Katedrą metropolitarną jest katedra Niepokalanego Poczęcia NMP w Portland.
Archidiecezja jest w regionie XII (AK, ID, MT, OR, WA) i obejmuje 18 hrabstw w zachodniej części stanu Oregon, od Gór Kaskadowych (ang. "Cascade Range") do Oceanu Spokojnego.
Historia.
Początki Kościoła katolickiego w Oregon Country datują się od 3 lipca 1834, petycją francuskich osadników Prairie do kapłanów w Kanadzie. W odpowiedzi na tę petycję, misjonarze, ks. François Norbert Blanchet i ks. Modeste Demers, przybyli do Fortu Vancouver 24 listopada 1838 roku. Pierwsza msza św. została odprawiona w dniu 6 stycznia 1839 w St Paul.
1 grudnia 1843 roku, Stolica Apostolska ustanowiła wikariat apostolski Oregon Territory z ks. Blanchet jako pierwszym wikariuszem apostolskim. W następnym roku ks. Pierre-Jean DeSmet SJ, księża i siostry Notre Dame z Namur przybyli do Astoria z Belgii.
24 lipca 1846 roku papież Pius IX podzielił wikariat na trzy diecezje: Oregon City, Walla Walla i Vancouver Island. 29 lipca 1850 roku diecezja Oregon City została podniesiona do rangi archidiecezji z ks. Blanchetem jako pierwszym arcybiskupem.
Szybki wzrost Wybrzeża Północno-Zachodniego doprowadził do utraty części terytorium archidiecezji Oregon City, z którego utworzono, 3 marca 1868 roku, wikariat apostolski Idaho i Montany, a następnie, 19 czerwca 1903 roku, diecezję Baker City.
26 września 1928 zmieniono siedzibę i odtąd archidiecezja nosi nazwę archidiecezja Portlandu w Oregonie.
Ordynariusze.
Od 1843 do 1846, Oregon Country była wikariatem apostolskim prowadzonym przez misjonarza François Norbert Blanchet.
Archidiecezja Oregon City:
Archidiecezja Portlandu w Oregonie:

</doc>
<doc id="2023627" url="https://pl.wikipedia.org/wiki?curid=2023627" title="Eladio Silvestre">
Eladio Silvestre

Eladio Silvestre Graells (ur. 18 listopada 1940 w Sabadell) – hiszpański piłkarz występujący podczas kariery zawodniczej na pozycji obrońcy. Uczestnik mistrzostw świata w 1966 roku.
Kariera.
Eladio jest wychowankiem klubu FC Barcelona. W latach 1960–1962 przebywał na wypożyczeniu w klubach UE Lleida i CD Condal. Dopiero po powrocie stał się piłkarzem pierwszej drużyny. Podczas 10 lat gry w Blaugranie, zdołał zagrać dla niej w 226 meczach i zdobył w nich 8 bramek. W 1972 roku opuścił swój dotychczasowy klub i został piłkarzem klubu Hércules CF. Natomiast w sezonie 1973/74 występował w Gimnàsticu Tarragona.
W reprezentacji Hiszpanii zadebiutował 23 czerwca 1966 roku w meczu z Urugwajem, tuż przed mundialem. Zagrał w niej w sumie 10-krotnie.

</doc>
<doc id="2023629" url="https://pl.wikipedia.org/wiki?curid=2023629" title="Parafia Najświętszego Serca Jezusowego w Bobach">
Parafia Najświętszego Serca Jezusowego w Bobach

Parafia Najświętszego Serca Jezusowego w Bobach – jedna z 8 parafii w dekanacie Urzędów w rzymskokatolickiej archidiecezji lubelskiej.
Według stanu na miesiąc luty 2017 liczba wiernych w parafii wynosiła 4347 osób. 
Parafia.
W skład parafii wchodzi 19 wsi:

</doc>
<doc id="2023630" url="https://pl.wikipedia.org/wiki?curid=2023630" title="Brodinski">
Brodinski

Brodinski (właśc. Louis Rogé, ur. 13 czerwca 1987 w Reims, Lille) – francuski DJ.
Debiutował utworem „Bad Runner” w 2006 roku. Działał m.in. z Gucci Vump i Yuksekiem (The Krays).

</doc>
<doc id="2023633" url="https://pl.wikipedia.org/wiki?curid=2023633" title="West Tamar Council">
West Tamar Council

West Tamar Council – obszar samorządu lokalnego (ang. "local government area") położony w północnej części Tasmanii (Australia). Siedziba rady samorządu zlokalizowana jest w mieście Beaconsfield. Inne większe miasta położone na terenie samorządu to: Legana, Beauty Point i Exeter, w skład samorządu wchodzą także przedmieścia miasta Launceston - Riverside. 
Według danych z 2009 roku, obszar ten zamieszkuje 22 224 osób . Ponadto obszar cechuje się jednym z najwyższych współczynników urodzeń w Australii, który wynosi 3,12 na każdą kobietę (dane z roku 2006). Powierzchnia samorządu wynosi 689 km². 
W celu identyfikacji samorządu Australian Bureau of Statistics wprowadziło czterocyfrowy kod dla gminy West Tamar – 5810.

</doc>
<doc id="2023634" url="https://pl.wikipedia.org/wiki?curid=2023634" title="Mantas Samusiovas">
Mantas Samusiovas

Mantas Samusiovas (ur. 8 września 1978 w Kownie) – litewski piłkarz grający na pozycji obrońcy, reprezentant Litwy.
Kariera piłkarska.
Kariera klubowa.
W 1994 rozpoczął karierę piłkarską w FBK Kowno, w którym rozegrał 100 meczów. W 2000 przeszedł do łotewskiego klubu Skonto Ryga. Na początku 2003 przeniósł się do rosyjskiego Torpeda Moskwa. W 2006 na pół sezonu powrócił na Litwę, gdzie bronił barw Sūduvy Mariampol, po czym grał w rosyjskim FK Chimki. Na początku 2009 powrócił do Sūduvy, a latem tego samego roku został piłkarzem ukraińskiego Illicziwca Mariupol, który opuścił po zakończeniu sezonu. Ale już w sierpniu powrócił do klubu, w którym występował do końca 2010.
Kariera reprezentacyjna.
W latach 1997-1999 występował w reprezentacji Litwy.

</doc>
<doc id="2023636" url="https://pl.wikipedia.org/wiki?curid=2023636" title="Artjoms Rudņevs">
Artjoms Rudņevs

Artjoms Rudņevs (ros. Артём Руднев, "Artiom Rudniew", wym. []; ur. 13 stycznia 1988 w Dyneburgu) – łotewski piłkarz pochodzenia rosyjskiego występujący na pozycji napastnika, reprezentant Łotwy.
Kariera klubowa.
Karierę rozpoczynał w lokalnym FC Daugava. W lutym 2009 podpisał kontrakt z węgierskim Zalaegerszegi TE FC. Jednakże w tej sprawie musiała interweniować FIFA, ponieważ nadal obowiązywał go kontrakt z łotewskim klubem. Ostatecznie w ZTE zadebiutował w maju 2009. 4 sierpnia 2010 został zawodnikiem Lecha Poznań podpisując czteroletnią umowę. Już w swoim pierwszym w barwach Lecha- Widzewowi Łódź, 21 minut po wejściu na boisko, zdobył bramkę dającą prowadzenie jego drużynie. 16 września 2010 strzelił hat-tricka w meczu Ligi Europy z Juventusem, zakończonym wynikiem 3:3. W meczu rewanżowym tych drużyn (01.12.2010) strzelił bramkę na 1:0. Mecz, który odbył się przy siarczystym mrozie i obfitych opadach śniegu, skończył się wynikiem 1:1, czym Lech zapewnił sobie awans do 1/16 Ligi Europy.
17 lutego w pierwszym meczu Lecha Poznań w 1/16 finału LE ze Sportingiem Braga, strzelił w 72 minucie zwycięskiego gola. 12 grudnia 2011 zdobył 3 bramki w meczu z Zagłębiem Lubin uzyskując rekordowego, czwartego hat-tricka w lidze polskiej. W sezonie 2011/2012 Rudnev strzelił 22 gole i został królem strzelców Ekstraklasy.
11 maja 2012 roku podpisał 3-letni kontrakt z niemieckim zespołem – Hamburger SV. W Bundeslidze zadebiutował 25 sierpnia 2012 w meczu z 1. FC Nürnberg, zaś swojego pierwszego gola na niemieckich boiskach strzelił 26 września 2012 w zremisowanym 2:2 meczu z Borussią Mönchengladbach. Połowę sezonu 2014/15 spędził na wypożyczeniu w Hannoverze 96. Dla ekipy z Dolnej Saksonii w 16 występach strzelił 4 bramki. Łącznie w barwach HSV, Rudnevs rozegrał 77 meczów, w których strzelił 17 goli i zanotował 8 asyst.
15 czerwca 2016 roku podpisał, obowiązujący od 1 lipca, 3-letni kontrakt z 1. FC Köln, który zerwał z przyczyn osobistych we wrześniu 2017 roku
Kariera reprezentacyjna.
Reprezentacje juniorskie (2006–2009).
Rudņevs występował w juniorskich reprezentacjach Łotwy w piłce nożnej. W drużynie do lat 19 zadebiutował 6 października 2006 w meczu eliminacji do Mistrzostw Europy U-19 w Piłce Nożnej 2007 przeciwko Norwegii. Łącznie wystąpił w dwóch meczach tej reprezentacji, nie zdobywając w nich bramki. Rudņevs grał także w kadrze do lat 21, w barwach której w 9 spotkaniach zdobył 3 gole, wszystkie w meczach eliminacji do Mistrzostw Europy U-21 w Piłce Nożnej 2011: z Rumunią (2 bramki) i Andorą.
Reprezentacja seniorska (od 2008).
Zagrał trzydzieści osiem meczów w reprezentacji Łotwy, debiutując w meczu przeciwko Estonii 12 listopada 2008. Swoją pierwszą bramkę zdobył 7 października 2011 roku w 83 minucie meczu z Maltą.
Życie prywatne.
Ma 183 centymetry wzrostu i waży 81 kilogramów. W 2009 ożenił się z Santą. Mają córkę o imieniu Arina. W dzieciństwie chodził do rosyjskiej szkoły. Jego rodzice są Rosjanami należącymi do mniejszości rosyjskiej na Łotwie. Zna język rosyjski, łotewski i angielski. Po zakończeniu sezonu 2010/2011 piłkarz postanowił, że na koszulce będzie widniała rosyjska wersja jego nazwiska (w anglojęzycznej transkrypcji "Rudnev"). W 2017 roku postanowił zakończyć karierę, przez chorobę psychiczną swojej żony.

</doc>
<doc id="2023637" url="https://pl.wikipedia.org/wiki?curid=2023637" title="Vytautas Lukša">
Vytautas Lukša

Vytautas Lukša (ur. 14 sierpnia 1984 w Olicie) – litewski piłkarz występujący na pozycji pomocnika w FK Atlantas, reprezentant kraju.
Kariera klubowa.
Lukša rozpoczął swoją karierę piłkarską w 2001 roku w Dainavie Olita. Dwa lata później przeszedł do Šviesy Wilno, która potem zmieniła nazwę na „FC Vilnius”. W tym klubie grał przez cztery sezony. W 2008 roku występował w FBK Kowno. Po udanych kwalifikacjach do Ligi Mistrzów, w kwietniu 2009 roku trafił do białoruskiego MTZ-RIPA Mińsk. W marcu 2010 r. zawodnik podpisał umowę z ukraińskim Illicziwcem Mariupol. Po zakończeniu sezonu 2009/10 opuścił zespół, a w lipcu parafował kontrakt z Arsenałem Kijów. Następnie reprezentował barwy Taurasa Taurogi i Ekranasa Poniewież.
1 lutego 2013 roku Lukša został piłkarzem Polonii Warszawa. Pół roku później związał się z białoruskim FK Homel.
Kariera reprezentacyjna.
Od 2008 roku Lukša występuje w reprezentacji Litwy. Wcześniej grał dla kadry U-21.

</doc>
<doc id="2023638" url="https://pl.wikipedia.org/wiki?curid=2023638" title="Gediminas Paulauskas">
Gediminas Paulauskas

Gediminas Paulauskas (ur. 27 października 1982 w Kupiszkach) – litewski piłkarz grający na pozycji obrońcy, reprezentant Litwy.
Kariera piłkarska.
Kariera klubowa.
W 1998 rozpoczął karierę piłkarską w Ekranasie Poniewież, w którym występował przez 10 lat. W 2007 przeszedł do tureckiego klubu MKE Ankaragücü, ale zagrał tylko 1 raz. Potem 6 razy wychodził na boisko w składzie szwajcarskiej AC Bellinzona, po czym latem 2008 powrócił do Litwy, gdzie następnie bronił barw FK Vėtra. W lutym 2010 roku został piłkarzem ukraińskiego Illicziwca Mariupol. W 2011 roku został piłkarzem Piasta Gliwice, z którym w sezonie 2011/2012 z Piastem awansował do Ekstraklasy.
Kariera reprezentacyjna.
Od 2005 roku występował w reprezentacji Litwy. Wcześniej bronił barw juniorskiej reprezentacji.

</doc>
<doc id="2023639" url="https://pl.wikipedia.org/wiki?curid=2023639" title="Artjoms Rudnevs">
Artjoms Rudnevs



</doc>
<doc id="2023642" url="https://pl.wikipedia.org/wiki?curid=2023642" title="Jesús Glaría">
Jesús Glaría

Jesús Glaría Jordán (ur. 2 stycznia 1942 w Villafranca, zm. 19 września 1978) – hiszpański piłkarz występujący podczas kariery zawodniczej na pozycji obrońcy. Uczestnik mistrzostw świata w 1966 roku.
Kariera.
Eladio jest wychowankiem klubu Atlético Madryt, w którym występował w sumie przez 8 lat. W 1968 roku dołączył do katalońskiego klubu RCD Espanyol. Dla obu tych klubów w 336 meczach zdobył 12 bramek.
W reprezentacji Hiszpanii zadebiutował 1 listopada 1962 roku w meczu z Rumunią. Zagrał w niej w sumie 20-krotnie.

</doc>
<doc id="2023650" url="https://pl.wikipedia.org/wiki?curid=2023650" title="Rental Magica">
Rental Magica

 – seria light novel napisana przez Makoto Sandę. 
Na podstawie powieści powstały dwie serie mangi oraz seria anime. Anime zostało stworzone przez studio Zexcs i było emitowane od 7 października 2007 roku do 23 marca 2008 roku. 
Fabuła.
Itsuki Iba odziedziczył sklep magiczny Astral po dziadku, który zniknął w tajemniczych okolicznościach. Chłopak jest niestety bardzo nieporadny, nieśmiały i bojaźliwy, przez co nie potrafi twardą ręką utrzymać rodzinnego interesu. Nosi opaskę na prawym oku, które jest siedzibą demonicznej mocy. Gdy Itsuki zdejmie opaskę, ujawnia się demon, a Iba zyskuje nadludzką siłę i bez trudu pokonuje wrogów. Jednak nadużywanie tej mocy powoduje bardzo duże osłabienie, więc nie może on bez przerwy stawać się zorganizowanym, oschłym demonem. Prócz tego w Rental Magica występują również postacie, które są członkami firmy Astral i przyjaciółmi Itsukiego, między innymi Honami, Adilicia Ren Mathers z firmy magicznej Goetia, Ren Nekoyashiki, Mikan oraz Kuroha (będąca duchem) i Sekiren.

</doc>
<doc id="2023651" url="https://pl.wikipedia.org/wiki?curid=2023651" title="E134 (trasa europejska)">
E134 (trasa europejska)

E134 – trasa europejska biegnąca przez Norwegię. Zaliczana do tras kategorii B droga łączy Haugesund z Drammen. Jej długość wynosi 402 km.

</doc>
<doc id="2023656" url="https://pl.wikipedia.org/wiki?curid=2023656" title="E136 (trasa europejska)">
E136 (trasa europejska)

E136 – trasa europejska biegnąca przez Norwegię. Zaliczana do tras kategorii B droga łączy Ålesund z Dombås. Jej długość wynosi 223 km.

</doc>
<doc id="2023661" url="https://pl.wikipedia.org/wiki?curid=2023661" title="E231 (trasa europejska)">
E231 (trasa europejska)

E231 – trasa europejska biegnąca przez Holandię. Zaliczana do tras kategorii B droga łączy Amsterdam z Amersfoort. Jej długość wynosi 54 km.

</doc>
<doc id="2023662" url="https://pl.wikipedia.org/wiki?curid=2023662" title="Podprzestrzeń (topologia)">
Podprzestrzeń (topologia)



</doc>
<doc id="2023665" url="https://pl.wikipedia.org/wiki?curid=2023665" title="Złotogłówka">
Złotogłówka

Złotogłówka ("Peucedramus taeniatus") – gatunek małego ptaka z rodziny złotogłówek (Peucedramidae), której jest jedynym przedstawicielem. Zasiedla głównie Meksyk i północną część Ameryki Centralnej (po Nikaraguę) oraz południowo-zachodnie obrzeża Stanów Zjednoczonych (stany Arizona i Nowy Meksyk). 
Nie jest zagrożona. Jej zasięg występowania wynosi około 693 000 km2. 
Systematyka.
Taksonem siostrzanym wobec złotogłówek są płochacze (Prunellidae). Dawniej rodzaj "Peucedramus" umieszczany był w rodzinie lasówek (Parulidae), z którymi jednak nie jest blisko spokrewniony.
Wyróżnia się następujące podgatunki "Peucedramus taeniatus":
Morfologia.
Długość ciała około 13,5 cm, rozpiętość skrzydeł 23–23,5 cm. Masa ciała około 11 g.
Zgodnie z nazwą, charakterystyczną cechą samca jest złota głowa oraz pierś, żywo kontrastujące z czarnymi dziobem i maską. Samica różni się jedynie brudnożółtą głową. Poza tym obie płci nie wyróżniają się; mają szary grzbiet i ogon oraz biały spód. Na skrzydłach białe dwa paski i jedna plamka. Lotki są czarne, ale żółto obrzeżone, co sprawia efekt paskowania.
Rozród.
Składa 3–4 jaja w gnieździe mieszczącym się na drzewie.
Status.
Międzynarodowa Unia Ochrony Przyrody (IUCN) uznaje złotogłówkę za gatunek najmniejszej troski (LC – "Least Concern") nieprzerwanie od 1988 roku. W 2019 roku organizacja Partners in Flight szacowała liczebność światowej populacji na 1,9 miliona dorosłych osobników, a jej trend uznawała za lekko spadkowy ze względu na utratę siedlisk w obrębie zasięgu występowania.

</doc>
<doc id="2023667" url="https://pl.wikipedia.org/wiki?curid=2023667" title="Mistrzostwa Świata Kobiet w Curlingu 1998">
Mistrzostwa Świata Kobiet w Curlingu 1998

Mistrzostwa Świata Kobiet w Curlingu 1998 odbyły się między 4 a 12 kwietnia 1998 w kanadyjskim Kamloops, w Riverside Coliseum.
Tytuł mistrzyń świata po trzech latach powrócił do Szwedek (Elisabet Gustafson), które pokonały w finale Dunki (Helena Blach Lavrsen) 3:7. W małym finale Kanadyjki (Cathy Borst) pokonały 2:10 Norweżki (Dordi Nordby). Był to trzecie mistrzostwo świata szwedzkiej kapitan. 

</doc>
<doc id="2023668" url="https://pl.wikipedia.org/wiki?curid=2023668" title="Archidiecezja Oklahoma City">
Archidiecezja Oklahoma City

Archidiecezja Oklahoma City (łac. "Archidioecesis Oklahomensis", ang. "Archdiocese of Oklahoma City") – rzymskokatolicka archidiecezja metropolitalna ze stolicą w Oklahoma City, w stanie Oklahoma, Stany Zjednoczone.
Katedrą metropolitarną jest katedra Matki Bożej Nieustającej Pomocy w Oklahoma City.
Archidiecezja jest w regionie X (AR, OK, TX) i obejmuje terytorialnie hrabstwa Oklahoma, Logan, i Lincoln w zachodniej części stanu Oklahoma.
Historia.
Początki diecezji związane są z przybyciem francuskich benedyktynów, którzy przybyli na Terytorium Indiańskie w 1875 roku, w celu zaznaczenia obecności katolików.
Diecezja Oklahoma powstała 23 sierpnia 1905 roku, a pierwszym biskupem został belgijski biskup, Teofil Meerschaert. W 1930 roku zmieniono nazwę na diecezję Oklahoma City i Tulsa, ze względu na zmiany populacyjne w stanie Oklahoma.
Diecezja zyskała międzynarodową uwagę, kiedy w 1949 roku, stała się miejscem dla Narodowego Sanktuarium Praskiego Dzieciątka Jezus. 13 grudnia 1972 roku, papież Paweł VI podzielił diecezję na dwie części, tworząc Archidiecezją Oklahoma City, obejmującą katolików w zachodniej części Oklahoma, i diecezję Tulsa, we wschodniej części stanu.
Sufraganie.
Arcybiskup Oklahoma City jest również metropolitą Oklahoma City.
Media.
Oficjalnym periodykiem wydawanym przez archidiecezję jest Sooner Catholic.

</doc>
<doc id="2023669" url="https://pl.wikipedia.org/wiki?curid=2023669" title="Złotogłówki">
Złotogłówki



</doc>
<doc id="2023672" url="https://pl.wikipedia.org/wiki?curid=2023672" title="Broń neurobalistyczna">
Broń neurobalistyczna

 
Broń neurobalistyczna – rodzaj broni miotającej wykorzystującej do miotania pocisków energię sprężystości materiału z której została wykonana. Zalicza się do niej zarówno broń ręczną (np. łuk, kusza) jak i stacjonarne machiny (np. balista, katapulta). Najstarszym typem tego typu broni był łuk (znany już w prehistorii).

</doc>
<doc id="2023673" url="https://pl.wikipedia.org/wiki?curid=2023673" title="Broń barobalistyczna">
Broń barobalistyczna



</doc>
<doc id="2023674" url="https://pl.wikipedia.org/wiki?curid=2023674" title="Archidiecezja Omaha">
Archidiecezja Omaha

Archidiecezja Omaha (łac. "Archidioecesis Omahensis", ang. "Archdiocese of Omaha") – rzymskokatolicka archidiecezja metropolitalna ze stolicą w Omaha, w stanie Nebraska, Stany Zjednoczone.
Katedrą metropolitarną jest katedra św. Cecylii w Omaha.
Archidiecezja jest w regionie IX (IA, KS, MO, NE) i obejmuje w całości stan Nebraska.
Historia.
Pierwszymi misjonarzami którzy przybyli do stanu Nebraska, około 1838 roku, byli księża jezuici. Od czasu do czasu odwiedzali Indian i wielu z nich zostało ochrzczonych.
Diecezja Omaha powstała 2 sierpnia 1885 roku, obejmując stany Nebraska i Wyoming. 10 sierpnia 1945 została podniesiona do rangi archidiecezji.

</doc>
<doc id="2023679" url="https://pl.wikipedia.org/wiki?curid=2023679" title="Order Świętego Karola">
Order Świętego Karola



</doc>
<doc id="2023683" url="https://pl.wikipedia.org/wiki?curid=2023683" title="Dylan Ferguson">
Dylan Ferguson

Dylan Ferguson (ur. 10 sierpnia 1988 w Amesbury) – amerykański narciarz dowolny. Specjalizuje się w skokach akrobatycznych. Został powołany na igrzyska w Vancouver w 2010 roku, jednak ostatecznie nie wziął w nich udziału, ze względu na operację usunięcia wyrostka robaczkowego, którą przeszedł na krótko przed igrzyskami. Jego miejsce zajął Scotty Bahrke. W 2009 roku zajął siódme miejsce na mistrzostwach świata w Inawashiro. Najlepsze wyniki osiągnął w sezonie 2011/2012, kiedy to zajął 13. miejsce w klasyfikacji generalnej, a w klasyfikacji skoków akrobatycznych był czwarty. W 2014 roku zakończył karierę.

</doc>
<doc id="2023686" url="https://pl.wikipedia.org/wiki?curid=2023686" title="Schranz">
Schranz

Schranz – podgatunek muzyki techno, stworzony przez Chrisa Liebinga we Frankfurcie nad Menem około roku 1994. Schranz jest muzyką taneczną charakteryzującą się szybkim tempem (zazwyczaj między 140-160 BPM) o twardym, minimalistycznym brzmieniu, składającym się z odgłosów i dźwięków zbliżonych do odgłosów maszyn, z zastosowaniem powtarzających się zapętlonych sekwencji perkusyjnych o monotonnym brzmieniu.

</doc>
<doc id="2023695" url="https://pl.wikipedia.org/wiki?curid=2023695" title="Scotty Bahrke">
Scotty Bahrke

Scotty Bahrke (ur. 19 lipca 1985) – amerykański narciarz dowolny. Specjalizuje się w skokach akrobatycznych. W zastępstwie za Dylana Fergusona startował na Igrzyskach w Vancouver, gdzie zajął 23. miejsce w skokach akrobatycznych. Najlepszy wynik w Mistrzostwach Świata uzyskał w Inawashiro 2009 roku, gdzie uplasował się na 17 pozycji. Jego najlepszym wynikiem w Pucharze Świata jest 28. miejsce w klasyfikacji generalnej, a w klasyfikacji skoków akrobatycznych zajął 11 lokatę. Było to w sezonie 2011/2012.

</doc>
<doc id="2023697" url="https://pl.wikipedia.org/wiki?curid=2023697" title="Dexter Lee">
Dexter Lee

Dexter Lee (ur. 18 stycznia 1991) – jamajski lekkoatleta specjalizujący się w biegach sprinterskich.
W 2007 roku został mistrzem świata juniorów młodszych, a rok później zdobył złoto podczas mistrzostw świata juniorów w biegu na 100 metrów. Wyczyn z Bydgoszczy powtórzył dwa lata później w Moncton i stał się pierwszym w historii sprinterem, który obronił mistrzostwo świata juniorów w biegu na 100 metrów. W eliminacjach biegu na 200 metrów podczas czempionatu w Moncton popełnił falstart i odpadł z dalszej rywalizacji. Startuje także w biegach sztafetowych. Stawał na podium mistrzostw Jamajki oraz CARIFTA Games w różnych kategoriach wiekowych.

</doc>
<doc id="2023701" url="https://pl.wikipedia.org/wiki?curid=2023701" title="Europejska Nagroda Muzyczna MTV dla najlepszego nordyckiego wykonawcy">
Europejska Nagroda Muzyczna MTV dla najlepszego nordyckiego wykonawcy

Europejska Nagroda Muzyczna MTV dla najlepszego nordyckiego wykonawcy – nagroda przyznawana przez redakcję MTV Nordic podczas corocznego rozdania MTV Europe Music Awards. Nagrodę dla najlepszego nordyckiego wykonawcy po raz pierwszy przyznano w 1998, a po raz ostatni w 2004 roku. Od tego czasu przyznaje się odrębne nagrody dla najlepszego szwedzkiego, norweskiego, duńskiego i fińskiego wykonawcy. Nie przyznaje się nagrody dla najlepszego islandzkiego wykonawcy. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2023705" url="https://pl.wikipedia.org/wiki?curid=2023705" title="Europejska Nagroda Muzyczna MTV dla najlepszej reedycji">
Europejska Nagroda Muzyczna MTV dla najlepszej reedycji

Europejska Nagroda Muzyczna MTV dla najlepszej reedycji - nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę dla najlepszego coveru (reedycji) po raz pierwszy i dotychczas jedyny raz przyznano w 1994 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2023706" url="https://pl.wikipedia.org/wiki?curid=2023706" title="Muzeum Ecel">
Muzeum Ecel

Muzeum Ecel () – muzeum położone w osiedlu Lew ha-Ir, w Tel Awiwie, w Izraelu.
Muzeum gromadzi dokumenty, publikacje i zdjęcia związane z historią działalności żydowskiej podziemnej organizacji paramilitarnej Irgun (hebr. ארגון), zwanej w skrócie "Ecel" (hebr. אצ"ל).
Położenie.
Muzeum ma swoją siedzibę w biurowcu Mecudat Ze’ew w osiedlu Lev Halr, w centrum Tel Awiwa. W jego bezpośrednim sąsiedztwie znajduje się Park Meir.
Historia.
Muzeum zostało otworzone w 1952.
Zbiory Muzeum.
Zbiory muzeum pokazują historię powstania i działalność organizacji Irgun, której celem było zapewnienie Żydom wolnego dostępu do Palestyny. Zwiedzający mogą poznać historię walki Irgunu z Arabami oraz z Brytyjczykami sprawującymi kontrolę nad Mandatem Palestyny.
Głównym tematem ekspozycji jest okres walki o niepodległość Izraela: wojna domowa w Mandacie Palestyny (1947–1948) oraz wojna o niepodległość (1948–1949). Najważniejszą częścią wystawy jest kampania Irgunu o zajęcie Jafy (13 maja 1948).
Zwiedzanie muzeum.
Godziny otwarcia muzeum:

</doc>
<doc id="2023708" url="https://pl.wikipedia.org/wiki?curid=2023708" title="MoMA">
MoMA



</doc>
<doc id="2023723" url="https://pl.wikipedia.org/wiki?curid=2023723" title="Zofia Głombiowska">
Zofia Głombiowska

Zofia Jolanta Głombiowska (ur. 1949) – polski filolog, prof. dr hab., do 2015 roku kierownik Katedry Filologii Klasycznej Wydziału Filologicznego Uniwersytetu Gdańskiego.
W 1990 habilitowala się, zaś w 2003 r. otrzymała tytuł naukowy profesora nauk humanistycznych.
Specjalizuje się w literaturze staropolskiej (szczególnie poezji Jana Kochanowskiego), greckiej, rzymskiej oraz literaturze łacińskiej średniowiecza, renesansu i baroku (w tym literaturze powstałej w Gdańsku). 

</doc>
<doc id="2023727" url="https://pl.wikipedia.org/wiki?curid=2023727" title="Kemal Kılıçdaroğlu">
Kemal Kılıçdaroğlu

Kemal Kılıçdaroğlu (ur. 17 grudnia 1948 w Nazimiye) – turecki polityk, od 2010 przewodniczący Republikańskiej Partii Ludowej.
Młodość i praca zawodowa.
Kemal Kılıçdaroğlu urodził się w miejscowości Nazimiye w prowincji Tunceli w Anatolii. Był czwartym z siedmiorga dzieci. Uczęszczał do szkoły podstawowej i średniej w miastach Erciş, Genç, Tunceli i Elazığ. Szkołę średnią ukończył z wyróżnieniem. W młodości dorabiał jako sprzedawca żywności. W 1971 ukończył ekonomię na Uniwersytecie Gazi w Ankarze.
Po studiach rozpoczął pracę w Ministerstwie Finansów jako asystent księgowego, a następnie księgowy. Odbył kurs zawodowy we Francji. W 1983 został mianowany zastępcą dyrektora generalnego Departamentu Dochodów w tym ministerstwie. W 1992 objął stanowisko dyrektora Zakładu Ubezpieczeń Społecznych (SSK). W 1994 został dodatkowo podsekretarzem w Ministerstwie Pracy i Ubezpieczeń Społecznych. W 1994 otrzymał od magazynu „Ekonomik Trend” tytuł „Urzędnika Roku”. W 1999 opuścił stanowisko w SSK i odszedł na emeryturę.
Kemal Kılıçdaroğlu jest żonaty od 1974, ma syna i dwie córki.
Kariera polityczna.
Po zakończeniu pracy zawodowej zaangażował się w działalność polityczną. Wstąpił do Republikańskiej Partii Ludowej (CHP) i z jej ramienia w listopadzie 2002 dostał się po raz pierwszy do parlamentu jako deputowany z okręgu Stambuł. W wyborach w parlamentarnych w lipcu 2007 uzyskał reelekcję.
Po rezygnacji ze stanowiska przez wieloletniego przewodniczącego CHP Deniza Baykala 10 maja 2010 z powodu skandalu obyczajowego związanego z opublikowaniem nagrań ukazujących go razem ze swoją byłą sekretarką, a następnie deputowaną CHP, Kılıçdaroğlu 17 maja 2010 ogłosił zamiar ubiegania się o przywództwo w partii. W dniach poprzedzających konwencję zyskał poparcie 77 z 81 przewodniczących struktur regionalnych CHP, w rezultacie czego z ubiegania się o powtórną nominację zrezygnował Baykal. 22 maja 2010 został jednogłośnie wybrany nowym przewodniczącym Republikańskiej Partii Ludowej, otrzymując 1189 głosów delegatów, przy 8 głosach nieważnych.

</doc>
<doc id="2023732" url="https://pl.wikipedia.org/wiki?curid=2023732" title="Droga nad Łąkami">
Droga nad Łąkami



</doc>
<doc id="2023735" url="https://pl.wikipedia.org/wiki?curid=2023735" title="Lawless Darkness">
Lawless Darkness

Lawless Darkness - czwarty album studyjny szwedzkiej grupy muzycznej Watain. Wydawnictwo ukazało się 7 czerwca 2010 roku w Europie oraz dzień później w Stanach Zjednoczonych nakładem wytwórni muzycznej Season of Mist. Nagrania zostały zarejestrowane w Necromorbus Studio w Alvik w Szwecji we współpracy z producentem muzycznym i byłym członkiem koncertowym Watain - Tore Stjerna.
Płytę poprzedził wydany 30 kwietnia 2010 roku singel "Reaping Death", który został dołączony do magazynu muzycznego Sweden Rock Magazine. Wydawnictwo uzyskało status złotej płyty w Szwecji sprzedając się w nakładzie 10 000 egzemplarzy.
Album "Lawless Darkness" zadebiutował na 42. miejscu listy Top Heatseekers w Stanach Zjednoczonych, sprzedając się w przeciągu tygodnia od premiery w nakładzie 1000 egzemplarzy. Z kolei w Szwecji płyta dotarła do 26. miejsca na liście Sverigetopplistan. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2023736" url="https://pl.wikipedia.org/wiki?curid=2023736" title="Over The Hump">
Over The Hump



</doc>
<doc id="2023737" url="https://pl.wikipedia.org/wiki?curid=2023737" title="Pogrzeb Lecha Kaczyńskiego">
Pogrzeb Lecha Kaczyńskiego



</doc>
<doc id="2023740" url="https://pl.wikipedia.org/wiki?curid=2023740" title="Kirk Baptiste">
Kirk Baptiste

Kirk Baptiste (ur. 20 czerwca 1962 w Beaumont, zm. 24 marca 2022 w Houston) – amerykański lekkoatleta, sprinter, wicemistrz olimpijski z Los Angeles z 1984 roku.
Specjalizował się w biegu na 200 metrów. Na igrzyskach olimpijskich w 1984 w Los Angeles zdobył srebrny medal w tej konkurencji, za swym rodakiem Carlem Lewisem, a przed innym Amerykaninem Thomasem Jeffersonem. Zwyciężył w sztafecie 4 × 100 metrów, zajął 4. miejsce w biegu na 100 metrów i został zdyskwalifikowany za przekroczenie toru na 200 metrów (przekroczył linię mety jako pierwszy) w zawodach pucharu świata w 1985 w Canberze. Zajął 2. miejsce w biegu na 200 metrów w finale Grand Prix IAAF w 1985 w Rzymie.
Na halowych mistrzostwach świata w 1987 w Indianapolis zwyciężył w biegu na 200 metrów, wyprzedzając Bruno Marie-Rose z Francji i Robsona da Silvę z Brazylii.
18 sierpnia 1984 w Londynie ustanowił rekord świata na nietypowym dystansie 300 metrów wynikiem 31,70 s, który przetrwał do 1990 (poprawił go Roberto Hernández).
W 1985 został mistrzem Stanów Zjednoczonych w biegach na 100 metrów i na 200 metrów. W 1984 i 1985 był akademickim mistrzem USA (NCAA) w biegu na 200 metrów.
Jego rekord życiowy w biegu na 200 metrów wynosił 19,96 s (z 1984).

</doc>
<doc id="2023742" url="https://pl.wikipedia.org/wiki?curid=2023742" title="Paulus Baudaert">
Paulus Baudaert

Paulus Baudaert (Paweł Baudarth) (ur. przed 1580, zm. po 1617) – flamandzki złotnik i architekt, od początku XVII w. urzędujący na dworze Mikołaja Zebrzydowskiego. Współuczestniczył w budowie kościoła i klasztoru Kalwarii Zebrzydowskiej, wznosząc tam 14 kaplic. Jego styl nawiązywał do niderlandzkiego i włoskiego manieryzmu. Pracował również przy rozbudowie zamku w Suchej Beskidzkiej.

</doc>
<doc id="2023744" url="https://pl.wikipedia.org/wiki?curid=2023744" title="Gino Martinelli">
Gino Martinelli

Gino Martinelli (ur. 3 września 1897 w São Paulo, zm. ?) – piłkarz brazylijski grający na pozycji napastnika.
Kariera klubowa.
Gino Martinelli był zawodnikiem w Palestra Itália. Z Palestra Itália zdobył mistrzostwo São Paulo - Campeonato Paulista w 1920.
Kariera reprezentacyjna.
W reprezentacji Brazylii Gino Martinelli zadebiutował 29 października 1922 w towarzyskim meczu z Paragwajem w São Paulo. Był to jego jedyny występ w barwach "Canarinhos".

</doc>
<doc id="2023745" url="https://pl.wikipedia.org/wiki?curid=2023745" title="Teatr Nie Ma">
Teatr Nie Ma

Teatr Nie Ma – szczeciński teatr offowy.
Historia.
Teatr Nie Ma powstał we wrześniu 1999 roku w IX Liceum Ogólnokształcącym w Szczecinie z inicjatywy jednej z uczennic. Wkrótce do opieki nad teatrem została zaproszona reżyser Teatru Polskiego Tatiana Malinowska-Tyszkiewicz. W październiku 2000 r. miała miejsce pierwsza oficjalna premiera teatru. W roku 2002 teatr na stałe przeniósł się do Klubu 13 Muz. W roku 2003 po raz pierwszy odbyły się organizowane przez Teatr Nie Ma festiwale „Goło i Wesoło” (obecnie Festiwal teatrów niezależnych PRO-CONTRA) w Szczecinie oraz „Teatr w Stodole” w Nastazinie, a zespół po raz kolejny zmienił siedzibę (na Miejsca Sztuki OFFicyna).
Obecnie stałą siedzibą teatru jest Akademickie Centrum Kultury w Szczecinie, gościnnie pojawia się na scenach Teatru Krypta, Klubu „Kontrasty”, oraz w Willi Lentza.
Teatr wystawił do tej pory ok. 50 sztuk. Brał udział w ogólnopolskich i międzynarodowych festiwalach teatralnych w Andrychowie, Goleniowie, Gryfinie, Krakowie, Pułtusku, Stargardzie, Szczecinie, Tychach, Zakopanem i Zbąszyniu, a także w Berlinie, Lwowie, Moskwie, Pradze i Stralsundzie.

</doc>
<doc id="2023747" url="https://pl.wikipedia.org/wiki?curid=2023747" title="Shariff Kabunsuan">
Shariff Kabunsuan

Shariff Kabunsuan – była prowincja na Filipinach, położona w południowo-zachodniej części wyspy Mindanao.
Istniała jako samodzielna prowincja od 28 października 2006 do 17 lipca 2008.
Ustanowiona przez władze Autonomicznego Regionu Muzułmańskie Mindanao (ARMM). W 2008 roku filipiński Kongres unieważnił tę decyzję, gdyż tylko on jest władny w mocy prawa do powoływania nowych prowincji na Filipinach.
Od zachodu granicę wyznaczała Zatoka Moro. Od północy graniczyła z prowincją Lanao del Sur, od południa z prowincją Maguindanao, od wschodu z prowincją Cotabato, od środkowego zachodu z samodzielnym miastem Cotabato.

</doc>
<doc id="2023748" url="https://pl.wikipedia.org/wiki?curid=2023748" title="Buick Special">
Buick Special

Buick Special – samochód osobowy klasy luksusowej, a następnie klasy średniej produkowany pod amerykańską marką Buick latach 1936−1973.
Pierwsza generacja.
Buick Special I został zaprezentowany po raz pierwszy w 1936 roku.
W 1936 roku Buick zaprezentował podstawowy i zarazem najtańszy model w ofercie, jako alternatywa dla bardziej luksusowego Century czy Limited. Special pierwszej generacji powstał na platformie "GM B", na której zbudowano także pokrewne konstrukcje Cadillaka oraz Oldsmobile. Produkcja modelu trwała 13 lat do 1949 roku.
Druga generacja.
Buick Special II został zaprezentowany po raz pierwszy w 1949 roku.
Drugie wcielenie Buicka Special zostało zaprezentowane pod koniec lat 40. XX wieku, zastępując wytwarzanego przez 13 lat poprzednika. Samochód przeszedł duże zmiany, stając się wyraźnie większym modelem. Ponownie jednak zbudowano go na platformie "GM B" w zmodernizowanej i wydłużonej postaci. Samochód zyskał charakterystyczne dla amerykańskiej motoryzacji tej epoki wygląd, na czele z zaokrąglonymi nadkolami i łagodnie biegnącą linią dachu.
Lifting.
W 1957 roku Buick zaprezentował gruntownie przestylizowanego Speciala drugiej generacji, który zyskał zupełnie nowy wygląd zewnętrzny. Nadwozie zyskało ostrzejsze i bardziej awangardowe kształty, na czele ze szpiczastymi błotnikami tylnymi ze zintegrowanym oświetleniem.
Trzecia generacja.
Buick Special III został zaprezentowany po raz pierwszy w 1961 roku.
Po trzyletniej przerwie, w 1961 roku Buick zaprezentował zupełnie nową, trzecią generację modelu Special. Samochód stał się mniejszy, powstając na nowej platformie General Motors o nazwie "Y-body". Nadwozie zyskało łagodniejsze linie, z mniejszą ilością ostrych kształtów i wyraźnych przetłoczeń. Oferta nadwoziowa ponownie składała się z czterech wariantów nadwoziowych - sedana, kombi, a także nieco inaczej stylizowanego kabrioleta oraz coupe.
Czwarta generacja.
Buick Special IV został zaprezentowany po raz pierwszy w 1964 roku.
W 1964 roku Buick zaprezentował czwartą i zarazem ostatnią odsłonę modelu Special. Samochód zbudowano ponownie na nowej platformie koncernu General Motors "A-body", przechodząc ewolucyjny kierunek zmian w stylistyce. Nadwozie stało się przy tym masywniejsze i większe, z proporcjami łączącymi krągłe kształty z kantami. Produkcja Buicka Special czwartej generacji trwała do 1969 roku, po czym zastąpił go zupełnie nowy model Apollo.

</doc>
<doc id="2023751" url="https://pl.wikipedia.org/wiki?curid=2023751" title="Ryan St. Onge">
Ryan St. Onge

Ryan St. Onge (ur. 7 lutego 1983 w Hartford) – amerykański narciarz dowolny. Specjalizuje się w skokach akrobatycznych. Jego największym sukcesem jest złoty medal w skokach akrobatycznych wywalczony na mistrzostwach świata w Inawashiro. Zajął także 16. miejsce w tej samej konkurencji na igrzyskach olimpijskich w Turynie oraz 4. miejsce na igrzyskach w Vancouver.
Najlepsze wyniki w Pucharze Świata osiągnął w sezonie 2008/2009, kiedy to zajął 5. miejsce w klasyfikacji generalnej, a w klasyfikacji skoków akrobatycznych był drugi.

</doc>
<doc id="2023753" url="https://pl.wikipedia.org/wiki?curid=2023753" title="Basawan">
Basawan

Basawan (Basavan, przeł. XVI-XVII w.) – indyjski malarz, miniaturzysta. W latach 1556–1600 działał na dworze cesarskim. Ilustrował rękopisy i księgi miniatur charakterystycznych dla Wielkich Mogołów, w szczególności cesarza Akbara. Zajmował się także malowaniem portretów oraz scen rodzajowych. Cechował się subtelnością stylu. Nowatorskie potraktowanie perspektywy i kompozycji nasuwa wnioski, że Basawan malował pod wpływem sztuki zachodniej.

</doc>
<doc id="2023757" url="https://pl.wikipedia.org/wiki?curid=2023757" title="Joris Brenninkmeijer">
Joris Brenninkmeijer

Joris Brenninkmeijer (ur. 14 września 1969) – holenderski szachista, mistrz międzynarodowy od 1989 roku.
Kariera szachowa.
Na przełomie 1987 i 1988 r. zdobył w Arnhem brązowy medal mistrzostw Europy juniorów do 20 lat. W 1989 r. zwyciężył w otwartym turnieju w Dieren, natomiast w 1990 r. podzielił III m. (za Joelem Lautierem i Johnem van der Wielem, wspólnie z Gilles'em Mirallèsem) w rozegranym w Lyonie turnieju strefowym (eliminacji mistrzostw świata), zdobył tytuł indywidualnego wicemistrza Holandii, podzielił III m. (za Władimirem Tukmakowem i Judit Polgár, wspólnie z m.in. Viswanathanem Anandem i Curtem Hansenem) w turnieju "OHRA–B" w Amsterdamie oraz jedyny raz w karierze wystąpił w reprezentacji kraju na szachowej olimpiadzie, rozegranej w Nowym Sadzie. W 1991 r. samodzielnie zwyciężył w Ter Apel, wyprzedzając m.in. Aleksieja Szyrowa, w 1992 i 1994 r. dwukrotnie podzielił I m. w "openach" w Groningen, natomiast w 1995 r. podzielił III m. (za Friso Nijboerem i Wasiliosem Kotroniasem, wspólnie z Ianem Rogersem) w Wijk aan Zee (turniej "Sonnevanck–A"). W 1996 r. zwyciężył w niewielkim (4-osobowym) turnieju tematycznym w Groningen, w którym wszystkie partie rozpoczynały się gambitem Stauntona. Od 1997 r. znacznie ograniczył swoją turniejową aktywność, uczestnicząc praktycznie wyłącznie w drużynowych rozgrywkach w Holandii i Niemczech.
Najwyższy ranking w karierze osiągnął 1 lipca 1991 r., z wynikiem 2525 punktów zajmował wówczas 5. miejsce wśród holenderskich szachistów.

</doc>
<doc id="2023760" url="https://pl.wikipedia.org/wiki?curid=2023760" title="Go Fuck Your Jewish „God”">
Go Fuck Your Jewish „God”

Go Fuck Your Jewish "God" – debiutanckie demo szwedzkiej grupy muzycznej Watain. Wydawnictwo ukazało się 11 lutego 1998 roku nakładem zespołu. Na kasecie została wydana m.in. interpretacja utworu „Unholy Black Metal” pochodzącego z repertuaru norweskiej grupy blackmetalowej Darkthrone w oryginale wydanego na albumie "Under a Funeral Moon".
Lista utworów.
Opracowano na podstawie materiału źródłowego.

</doc>
<doc id="2023766" url="https://pl.wikipedia.org/wiki?curid=2023766" title="Kusazōshi">
Kusazōshi

Kusazōshi (草双紙) – termin obejmujący swoim znaczeniem różne gatunki literackie okresu Edo (1600-1868) i wczesnego Meiji: masowo produkowane ilustrowane baśnie, nowele i opowiadania, których głównymi odbiorcami miały być kobiety i dzieci. W najszerszym znaczeniu kusazōshi obejmują gatunki: , , , oraz ; w wąskim sensie, termin dotyczy wyłącznie gōkan. Kusazōshi są podgatunkiem gesaku (戯作).

</doc>
<doc id="2023767" url="https://pl.wikipedia.org/wiki?curid=2023767" title="Europejska Nagroda Muzyczna MTV dla najlepszego wykonawcy rap">
Europejska Nagroda Muzyczna MTV dla najlepszego wykonawcy rap

Europejska Nagroda Muzyczna MTV dla najlepszego wykonawcy rap – nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę dla najlepszego wykonawcy rap po raz pierwszy przyznano w 1997 r. Od 1999 r. nagroda zastąpiona została nagrodą dla najlepszego wykonawcy hip-hop. O zwycięstwie decydowali widzowie za pomocą głosowania internetowego i telefonicznego (smsowego).

</doc>
<doc id="2023769" url="https://pl.wikipedia.org/wiki?curid=2023769" title="Jorgos Firos">
Jorgos Firos

Jorgos Firos (grec. Γιώργος Φοιρός; ur. 8 listopada 1953 w Salonikach) – grecki piłkarz, występował na pozycji obrońcy.
Kariera klubowa.
Jorgos Firos całą swoją karierę piłkarską spędził w klubach z rodzinnych Salonik. W latach 1971-1983 grał w Arisie Saloniki. Podczas tego okresu największym jego sukcesem było zdobycie wicemistrzostwo Grecji 1980. W 1983 roku przeszedł do lokalnego rywala - Iraklisie Saloniki, w którym zakończył karierę w 1986 roku. Z Iraklisem zajął trzecie miejsce w lidze greckiej w 1984 roku (najwyższe miejsce Iraklisu w historii) i zdobył Puchar Bałkanów w 1985 roku.
Kariera reprezentacyjna.
W reprezentacji Grecji Jorgos Firos występował w latach 1974-1982. W 1980 roku uczestniczył w Mistrzostwach Europy 1980, który był pierwszym międzynarodowym sukcesem w historii greckiego futbolu reprezentacyjnego. Na Euro 80 Iosifidis wystąpił w dwóch przegranych meczach grupowych z Holandią i Czechosłowacją. Ogółem w reprezentacji Hellady wystąpił w 52 meczach.

</doc>
<doc id="2023770" url="https://pl.wikipedia.org/wiki?curid=2023770" title="Pierre Ryckmans">
Pierre Ryckmans



</doc>
<doc id="2023772" url="https://pl.wikipedia.org/wiki?curid=2023772" title="Rajd Turcji 2003">
Rajd Turcji 2003

Rezultaty Rajdu Turcji ("4th Rally of Turkey"), eliminacji Rajdowych Mistrzostw Świata w 2003 roku, który odbył się w dniach 27 lutego – 2 marca. Była to trzecia runda czempionatu w tamtym roku i pierwsza szutrowa, a także druga w Junior WRC. Bazą rajdu było miasto Antalya. Zwycięzcami rajdu została hiszpańska załoga Carlos Sainz i Marc Martí jadąca Citroënem Xsarą WRC. Wyprzedzili oni Brytyjczyków Richarda Burnsa i Roberta Reida w Peugeocie 206 WRC oraz Belgów François Duvala i Stéphane'a Prévota w Fordzie Focusie WRC. Z kolei w Junior WRC zwyciężyli Finowie Kosti Katajamäki i Miikka Anttila, jadący Volkswagenem Polo S1600.
Rajdu nie ukończyło sześciu kierowców fabrycznych. Fin Harri Rovanperä w Peugeocie 206 WRC wycofał się na 13. odcinku specjalnym z powodu uszkodzenia tylnej osi. Jego rodak Mikko Hirvonen w Fordzie Focusie WRC wycofał się na 4. odcinku specjalnym po awarii zawiszenia. Norweg Petter Solberg w Subaru Imprezie WRC również odpadł z rywalizacji na 4. oesie (awaria układu kierowniczego). Z kolei Niemiec Armin Schwarz w Hyundaiu Accencie WRC wycofał się na 7. oesie z powodu awarii zawieszenia. Francuzi Didier Auriol w Škodzie Octavii WRC i Sébastien Loeb w Citroënie Xsarze WRC odpadli kolejno na 6. (awaria silnika) i 3. oesie (brak paliwa).
Klasyfikacja po 3 rundach.
Tabele przedstawiają tylko pięć pierwszych miejsc.

</doc>
<doc id="2023774" url="https://pl.wikipedia.org/wiki?curid=2023774" title="Al-Falak">
Al-Falak

Al-Falak () – sto trzynasta sura Koranu. Ma pięć aja. Jej tytuł pochodzi od słowa występującego w 1. wersie. Jest to sura mekkańska. Podobnie jak następująca po niej sura An-Nas ma formę przysięgi bądź tekstu używanego podczas odprawiania egzorcyzmów.
Polskie tłumaczenie.
W Imię Boga Miłosiernego i Litościwego!&lt;br&gt;
1 Mów:
"Szukam schronienia u Pana jutrzenki&lt;br&gt;
2 przed złem tego, co On stworzył, &lt;br&gt;
3 przed złem ciemności, kiedy się szerzy,&lt;br&gt; 
4 przed złem tych, którzy dmuchają na węzły, &lt;br&gt;
5 i przed złem człowieka zawistnego, w chwili kiedy żywi zawiść!"

</doc>
<doc id="2023778" url="https://pl.wikipedia.org/wiki?curid=2023778" title="Zbrodnie w Leonówce">
Zbrodnie w Leonówce

Zbrodnie w Leonówce – zbrodnie dokonane przez partyzantów Ukraińskiej Powstańczej Armii w kolonii Leonówka, położonej w gminie Tuczyn w powiecie rówieńskim województwa wołyńskiego, podczas rzezi wołyńskiej. Na początku sierpnia 1943 roku w różnych okolicznościach zamordowano w Leonówce około 190 Polaków.
W nocy z 1 na 2 sierpnia 1943 roku Leonówka, w której mieszkało około 300 Polaków i kilka rodzin ukraińskich, została otoczona przez 100-osobowy oddział UPA przybyły od strony wsi Żelanka. Upowcy wrzucali do izb granaty, wchodzili do domów i mordowali ich mieszkańców. Do uciekających strzelano; wszystkie zabudowania zostały podpalone. Szacuje się, że zabito około 150 osób. Około godziny 2 w nocy oddział ukraiński opuścił spaloną miejscowość.
2 lub 3 sierpnia 1943 roku grupa upowców na koniach zatrzymała przejeżdżających przez Leonówkę polskich uchodźców ze wsi Kudranka. Polakom odebrano przewożone mienie, doprowadzono do pobliskiego lasu i tam wymordowano. Zginęły 42 osoby.

</doc>
<doc id="2023783" url="https://pl.wikipedia.org/wiki?curid=2023783" title="Europejska Nagroda Muzyczna MTV dla najlepszego wykonawcy hip-hop">
Europejska Nagroda Muzyczna MTV dla najlepszego wykonawcy hip-hop

Europejska Nagroda Muzyczna MTV dla najlepszego wykonawcy hip-hop – nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę dla najlepszego wykonawcy hip-hop po raz pierwszy przyznano w 1999 r. Od 2007 r. nagroda zastąpiona została nagrodą dla najlepszego wykonawcy urban music (muzyki miejskiej). O zwycięstwie decydowali widzowie za pomocą głosowania internetowego i telefonicznego (smsowego).

</doc>
<doc id="2023787" url="https://pl.wikipedia.org/wiki?curid=2023787" title="Parafia św. Klary w Dobrej">
Parafia św. Klary w Dobrej

Parafia pod wezwaniem Świętej Klary w Dobrej – parafia rzymskokatolicka należąca do dekanatu Nowogard, archidiecezji szczecińsko-kamieńskiej, metropolii szczecińsko-kamieńskiej. Siedziba parafii mieści się w Dobrej Nowogardzkiej przy ulicy Armii Krajowej. Prowadzą ją księża archidiecezjalni.

</doc>
<doc id="2023791" url="https://pl.wikipedia.org/wiki?curid=2023791" title="Parafia św. Józefa Oblubieńca Najświętszej Maryi Panny w Ińsku">
Parafia św. Józefa Oblubieńca Najświętszej Maryi Panny w Ińsku

Parafia pod wezwaniem Świętego Józefa Oblubieńca Najświętszej Maryi Panny w Ińsku – parafia rzymskokatolicka należąca do dekanatu Ińsko, archidiecezji szczecińsko-kamieńskiej, metropolii szczecińsko-kamieńskiej. Siedziba parafii mieści się w Ińsku. Prowadzą ją księża archidiecezjalni.
Kościół parafialny.
Kościół pw. św. Józefa Oblubieńca Najświętszej Maryi Panny w Ińsku

</doc>
<doc id="2023793" url="https://pl.wikipedia.org/wiki?curid=2023793" title="Grand Prix Europy 2010">
Grand Prix Europy 2010

Grand Prix Europy 2010 – dziewiąta rundy Mistrzostw Świata Formuły 1 w sezonie 2010.
500-setne Grand Prix Lotusa.
Zespół Lotusa podczas tego weekendu na Valencia Street Circuit świętował swój pięćsetny wyścig z cyklu Grand Prix Formuły 1. Zespół Lotusa wystawił pierwsze bolidy podczas Grand Prix Monako w 1958 roku.
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="2023795" url="https://pl.wikipedia.org/wiki?curid=2023795" title="Parafia Narodzenia Najświętszej Maryi Panny w Cedyni">
Parafia Narodzenia Najświętszej Maryi Panny w Cedyni

Parafia rzymskokatolicka pod wezwaniem Narodzenia Najświętszej Maryi Panny w Cedyni – parafia należąca do dekanatu Cedynia, archidiecezji szczecińsko-kamieńskiej, metropolii szczecińsko-kamieńskiej. Jest siedzibą dekanatu Cedynia. Siedziba parafii mieści się w Cedyni przy ulicy Chopina 5. Prowadzą ją księża archidiecezjalni.
Miejsca święte.
Kościół parafialny.
Kościół pw. Narodzenia Najświętszej Maryi Panny w Cedyni

</doc>
<doc id="2023796" url="https://pl.wikipedia.org/wiki?curid=2023796" title="Parafia Świętego Ducha w Moryniu">
Parafia Świętego Ducha w Moryniu

Parafia pod wezwaniem Świętego Ducha w Moryniu – parafia rzymskokatolicka należąca do dekanatu Cedynia, archidiecezji szczecińsko-kamieńskiej, metropolii szczecińsko-kamieńskiej. Siedziba parafii mieści się w Moryniu przy ulicy Chopina 16. Prowadzą ją księża archidiecezjalni.
Miejsca święte.
Kościół parafialny.
Kościół pw. Świętego Ducha w Moryniu

</doc>
<doc id="2023797" url="https://pl.wikipedia.org/wiki?curid=2023797" title="Erpeton tentaculatus">
Erpeton tentaculatus



</doc>
<doc id="2023798" url="https://pl.wikipedia.org/wiki?curid=2023798" title="Jenna Ushkowitz">
Jenna Ushkowitz

Jenna Noelle Ushkowitz (kor. 제나 우슈코비츠; ur. 28 kwietnia 1986 w Seulu) – amerykańska piosenkarka, występująca w musicalach na Broadwayu oraz aktorka telewizyjna, znana głównie z roli Tiny Cohen-Chang, granej w popularnym serialu komediowym stacji FOX, "Glee".
Życiorys.
Ushkowitz urodziła się 28 kwietnia 1986 roku w Seulu. Nazywała się po urodzeniu Min Ji (kor. 민지). W wieku trzech miesięcy została adoptowana przez amerykańskich rodziców pochodzenia polsko-włoskiego i irlandzko-angielskiego. Po adopcji nadano jej imię Jenna Noelle Ushkowitz. Nazwisko otrzymała od przybranego dziadka ze strony ojca, który był pochodzenia polsko-żydowskiego. Dorastała w East Meadow w Nowym Jorku i została wychowana jako katoliczka.
Ushkowitz uczęszczała do Parkway Elementary School i Holy Trinity Dieocesan High School, katolickiej szkoły w Hicksville na Long Island, która była znana z silnej edukacji teatralnej. Ukończyła liceum w 2004 roku i przeniosła się do Marymount Manhattan College, gdzie uzyskała tytuł licencjata w dziedzinie sztuki.
Kariera.
Jenna Ushkowitz rozpoczęła karierę w wieku trzech lat od udziału w Ulicy Sezamkowej. Aktywnie pracowała na scenie, grając w takich produkcjach jak "Les Miserables", "The King and I", "Laramie Project" i "Spring Awakening". Ushkowitz stał się powszechnie znany z roli Tiny Cohen-Chang w popularnym muzycznym serialu telewizyjnym "Glee". W 2019 roku, wraz z inną "Glee" Kevinem McHale, została gospodarzem podcastu "Showmance" na platformie PodcastOne.
Życie prywatne.
W 2014 roku Ushkowitz była w związku z aktorem "Pamiętniki wampirów", Michaelem Trevino. W 2015 roku para rozstała się. W sierpniu 2020 roku ogłosiła zaręczyny ze swoim chłopakiem Davidem Stanleyem. Ushkowitz i Stanley pobrali się 24 lipca 2021. W czerwcu 2022 roku urodziła córkę.
W 2008 roku wzięła udział w kampanii społecznej sprzeciwiającej się wprowadzeniu w amerykańskim stanie Kalifornia poprawki legislacyjnej zamykającej drogę parom jednopłciowym do zawierania małżeństw (tzw. Propozycja 8).
Ushkowitz współpracował również z NYCLASS, organizacją zajmującą się prawami zwierząt i Oceaną, organizacją zajmującą się ochroną oceanów. Latem 2015 r. Odbyła tournée po Wyspach Normandzkich z firmą Oceana, aby zwiększyć świadomość przełowienia ryb pastewnych i ich wpływu na przeżycie. W tym samym roku była gospodarzem Nautica Oceana Beach House 2015. Podjęła również wysiłki w celu podniesienia świadomości na temat zmniejszającej się populacji lwów morskich w Kalifornii, która była spowodowana przełowieniem ryb paszowych.

</doc>
<doc id="2023801" url="https://pl.wikipedia.org/wiki?curid=2023801" title="Papenburg (ujednoznacznienie)">
Papenburg (ujednoznacznienie)

Niemcy:
Osoby:

</doc>
<doc id="2023804" url="https://pl.wikipedia.org/wiki?curid=2023804" title="Naya Rivera">
Naya Rivera

Naya Marie Rivera Dorsey (ur. 12 stycznia 1987 w Santa Clarita, zm. 8 lipca 2020 nad jeziorem Piru w Fillmore w Kalifornii) – amerykańska piosenkarka, aktorka telewizyjna i modelka.
Życiorys.
Wczesne lata.
Urodziła się i dorastała w Santa Clarita w Kalifornii jako córka Yolandy (z domu White), modelki, i George’a Rivery. Miała pochodzenie portorykańskie, afroamerykańskie i niemieckie. Wychowywała się z młodszym bratem Mychalem Rashawnem (ur. 8 września 1990) i młodszą siostrą Nickaylą. Przez większość życia mieszkała w Los Angeles lub w okolicy. Jako małe dziecko uczestniczyła w reklamie Kmart. 
Kariera.
W wieku czterech lat wystąpiła w sitcomie CBS "Rodzina królewska" ("The Royal Family", 1991) z Reddem Foxxem i Dellą Reese w roli Hillary Winston, za którą była nominowana do Young Artist Award.
Występowała gościnnie w serialach telewizyjnych, w tym "Bajer z Bel-Air" (1993), "Słoneczny patrol" ("Baywatch", 1996), "8 prostych zasad" (2004) i "" (2008). Za rolę cheerleaderki Santany Lopez, granej w musicalowym serialu stacji FOX, "Glee" (2009–2015) otrzymała ALMA Award jako ulubiona artystka muzyczna 2011 i People’s Choice Award jako ulubiona telewizyjna kumpelka 2014 z Leą Michele.
W 2010 znalazła się na 61. miejscu w zestawieniu 100 najgorętszych kobiet miesięcznika „Maxim”, w 2011 na 43. miejscu, zaś rok później na 27. tej samej listy. 
Wystąpiła w teledyskach B2K - „Why I Love You” (2002) i „1:47” (2002) oraz wideoklipie 2Cellos „Supermassive Black Hole” (2012).
W 2012 poprowadziła galę GLAAD Media Award razem z inną gwiazdą serialu "Glee" Corym Monteithem. 9 września 2013 w Los Angeles miała miejsce premiera jej pierwszego singla „Sorry”.
W maju 2014 trafiła na okładkę „Cosmopolitan”.
Życie prywatne.
4 października 2013 zaręczyła się z raperem Big Sean, ale para zerwała zaręczyny w kwietniu 2014 ze względu na pojawieniu się w życiu Seana aktorki i piosenkarki Ariany Grande. 19 lipca 2014 w Meksyku wzięła ślub z Ryanem Dorseyem. Mieli syna Joseya Hollisa. Jednak w listopadzie 2016 doszło do separacji, a 14 czerwca 2018 rozwiedli się.
Śmierć.
8 lipca 2020 podczas wycieczki Naya Rivera pływała ze swoim czteroletnim synem w jeziorze Piru w Fillmore w Kalifornii, gdzie wspólnie wypożyczyli łódź pontonową. Około godziny 16 przypadkowy żeglarz natrafił na łódkę, którą samotnie dryfował syn piosenkarki. Jak zeznał chłopiec, po wspólnej zabawie jego mama nie wróciła na łódkę. Chłopiec w momencie znalezienia miał na sobie kamizelkę ratunkową, na pokładzie znaleziono jednak również dodatkową sztukę, najprawdopodobniej należącą do Nayi Rivery. Mimo wielu godzin poszukiwań nie udało się zlokalizować Nayi. Zaginiona piosenkarka została uznana za zmarłą. 13 lipca 2020 policjanci z hrabstwa Ventura przekazali informację o tym, że w jeziorze Ventura znaleziono zwłoki kobiety. Dziennikarze z portalu TMZ.com nieoficjalnie potwierdzili to, że chodzi o zaginioną od kilku dni Nayę Riverę. Tego samego dnia na konferencji prasowej policja potwierdziła, że ciało należy do zaginionej Nayi Rivery. Szeryf Bill Ayub przedstawił hipotezę, że łódka zaczęła odpływać i Riverze wystarczyło siły, by uratować dziecko, ale siebie już nie. Syn aktorki powiedział, że pomogła mu wejść na łódkę, a gdy się odwrócił, zobaczył, że zniknęła pod wodą.

</doc>
<doc id="2023805" url="https://pl.wikipedia.org/wiki?curid=2023805" title="Socjologia duchowości">
Socjologia duchowości

Socjologia duchowości – subdyscyplina socjologii religii zajmująca się przejawami duchowości w ich kontekście społecznym. Socjologia duchowości zwraca uwagę na fakt, że wraz z postępującą sekularyzacją religijności tradycyjnej wzrasta poziom subiektywnie rozumianej duchowości. Socjologia duchowości to bardzo młoda dziedzina, która powstała w pierwszych latach XXI wieku.
Teoretycy.
Główni teoretycy, którzy zajmują się między innymi socjologią duchowości, to:

</doc>
<doc id="2023812" url="https://pl.wikipedia.org/wiki?curid=2023812" title="Heather Morris">
Heather Morris

Heather Morris (ur. 1 lutego 1987 w Thousand Oaks) – amerykańska tancerka i aktorka telewizyjna. Znana z roli cheerleaderki Brittany w musicalowym serialu FOX "Glee". 
Morris związała się z Taylorem Hubbellem, z którym uczęszczała do tego samego liceum w Arizonie. Para zaczęła spotykać się po tym, jak Morris przeniosła się do Los Angeles, a Hubbell skontaktował się z nią przez portal Myspace. 28 września 2013 roku urodziła ich syna Elijah „Eli” Beckwitha. Para zaręczyła się w 2014 roku i wzięła ślub 16 maja 2015 roku. 11 lutego 2016 roku na świat przyszedł ich drugi syn, Owen Bartlett.

</doc>
<doc id="2023814" url="https://pl.wikipedia.org/wiki?curid=2023814" title="Ivo Baueršíma">
Ivo Baueršíma

Ivo Baueršíma (ur. 17 września 1931 w Igławie) – szwajcarski astronom i geodeta pochodzenia czeskiego. Odkrył wspólnie z Paulem Wildem jedną planetoidę.
Życiorys.
W roku 1956 ukończył studia na Politechnice w Pradze. W 1976 obronił pracę doktorską. W 1981 uzyskał habilitację z astronomii na Uniwersytecie w Bernie.

</doc>
<doc id="2023815" url="https://pl.wikipedia.org/wiki?curid=2023815" title="Sobór św. Jura">
Sobór św. Jura



</doc>
<doc id="2023816" url="https://pl.wikipedia.org/wiki?curid=2023816" title="Ivo Bauersima">
Ivo Bauersima



</doc>
<doc id="2023817" url="https://pl.wikipedia.org/wiki?curid=2023817" title="Furoshiki">
Furoshiki

 – chusta z materiału, o różnych rozmiarach, służąca w Japonii tradycyjnie do owijania, pakowania i przenoszenia różnego rodzaju przedmiotów.
Furoshiki było używane prawdopodobnie już w okresie Nara (710–794), lecz dzisiejsze znaczenie oraz nazwę zyskał w okresie Edo (1603–1868). Nazwa wywodzi się od materiału, używanego w tym okresie w łaźniach publicznych ("sentō"), w który zawijane były mokre ręczniki oraz ubrania (słowo "furo" oznacza łaźnię, zaś "shiki" rozłożenie). Zanim furoshiki zaczęto używać w łaźniach, znane było jako "hira-zutsumi", "hira-tsutsumi". 
Dzisiejsze furoshiki mogą być wykonane z różnych typów tkanin, jak: jedwab, krepa, bawełna, wiskoza lub nylon. Mogą posiadać tradycyjny wzór, bądź być zabarwione specjalną techniką "shibori". Nie istnieje jeden standardowy rozmiar furoshiki – spotykane są tkaniny o wielkości dłoni oraz prześcieradła. Najczęściej spotykanymi wymiarami są kwadraty o bokach 45 cm lub 70 cm.
Furoshiki wciąż jest używane w Japonii. W okresie powojennym na skutek wprowadzenia reklamówek zmniejszyła się liczba używających go osób, jednak obecnie obserwowany jest wzrost zainteresowania oraz wykorzystywania tej chusty w zastępstwie reklamówek z tworzywa sztucznego w ramach ochrony środowiska. Materiał wykorzystywany jest najczęściej do opakowania pudełek śniadaniowych (bentō) oraz narzuty na stół podczas przerwy śniadaniowej.
W dniu 6 marca 2006, ówczesna japońska minister środowiska, Yuriko Koike, zaprezentowała stworzoną przez siebie tkaninę furoshiki, mającą promować jej użycie.

</doc>
<doc id="2023819" url="https://pl.wikipedia.org/wiki?curid=2023819" title="Kevin McHale (amerykański aktor)">
Kevin McHale (amerykański aktor)

Kevin Michael McHale (ur. 14 czerwca 1988 w Plano) – amerykański piosenkarz popowy i aktor telewizyjny, najbardziej znany z roli niepełnosprawnego Artie Abramsa w popularnym musicalowym serialu stacji FOX, "Glee". Był również jednym z czterech członków boysbandu NLT, który zakończył działalność w 2009. Wystąpił jako Everett McDonald w teledysku Katy Perry do piosenki „Last Friday Night (T.G.I.F.)” (2011).
W 2008 wziął udział w kampanii społecznej sprzeciwiającej się wprowadzeniu w amerykańskim stanie Kalifornia poprawki legislacyjnej zamykającej drogę parom jednopłciowym do zawierania małżeństw (tzw. Propozycja 8).
20 kwietnia 2018 poinformował za pośrednictwem serwisu Twitter, że jest osobą homoseksualną.

</doc>
<doc id="2023821" url="https://pl.wikipedia.org/wiki?curid=2023821" title="Parafia Matki Bożej Nieustającej Pomocy w Suchaniu">
Parafia Matki Bożej Nieustającej Pomocy w Suchaniu

Parafia pod wezwaniem Matki Bożej Nieustającej Pomocy w Suchaniu – parafia rzymskokatolicka należąca do dekanatu Suchań, archidiecezji szczecińsko-kamieńskiej, metropolii szczecińsko-kamieńskiej. Siedziba parafii mieści się w Suchaniu przy ulicy kardynała Augusta Hlonda. Parafię prowadzą księża archidiecezjalni.
Kościół parafialny.
Kościół pw. Matki Bożej Nieustającej Pomocy w Suchaniu

</doc>
<doc id="2023822" url="https://pl.wikipedia.org/wiki?curid=2023822" title="Starsi Grubsi Bogatsi">
Starsi Grubsi Bogatsi

Starsi Grubsi Bogatsi – czwarty studyjny album polskiego zespołu ska Vespa, wydany 1 marca 2010 roku nakładem wytwórni Showbiz Monstaz Records. Utworem promującym płytę wybrana została piosenka "To tyle dziś kosztuje" do której nakręcony został teledysk.

</doc>
<doc id="2023823" url="https://pl.wikipedia.org/wiki?curid=2023823" title="Mariano Moreno Junin">
Mariano Moreno Junin



</doc>
<doc id="2023826" url="https://pl.wikipedia.org/wiki?curid=2023826" title="How High (ścieżka dźwiękowa)">
How High (ścieżka dźwiękowa)

'How High: Music From and Inspired by the Motion Picture – ścieżka dźwiękowa do filmu "Superzioło", wydana 11 grudnia 2001 roku, nakładem wytwórni Def Jam Recordings.
Album został głównie nagrany przez hip-hopowy duet Method Man &amp; Redman, a gościnnie występują m.in. Cypress Hill, Limp Bizkit, DMX, Mary J. Blige. Płyta została wyprodukowana przez Ericka Sermona, Hi-Teka, Rockwildera, Scotta Storcha, Redmana, RZA'e, Pete Rocka, Allah Mathematicsa, Swizz Beatza, DJ Premiera, Terry’ego Date’a, Saukratesa, DJ Twinza i Shondrae.
Album zadebiutował na 38. miejscu notowania Billboard 200, 6. miejscu listy Top R&amp;B/Hip-Hop Albums i drugim miejscu notowania Top Soundtracks.

</doc>
<doc id="2023829" url="https://pl.wikipedia.org/wiki?curid=2023829" title="Johannes Franziskus Klomp">
Johannes Franziskus Klomp

Johannes Franziskus Klomp (ur. 7 lutego 1865 w Hadze w Holandii, zm. 14 lutego 1946 w Kamp-Bornhofen w nadreńskim powiecie Rhein-Lahn-Kreis) – niemiecki architekt pochodzenia holenderskiego. Znany przede wszystkim jako twórca architektury sakralnej w stylach historyzmu. 
Życiorys.
Klomp studiował w Wyższej Szkole Technicznej w Hanowerze (niem. "Technische Hochschule", obecnie "Gottfried-Wilhelm-Leibniz-Universität"). Jego głównymi nauczycielami byli architekci neogotyku Conrad Wilhelm Hase i Hubert Stier. Uczelnię ukończył w 1887. W ramach pracy dyplomowej wykonał cykl projektów kościoła Najświętszego Serca Pana Jezusa w Herne (Zagłębie Ruhry). W 1900 po zaprojektowaniu kościoła św. Elżbiety w Bochum-Gerthe otrzymał tytuł inżyniera dyplomowanego. W tym czasie odbył też podróż naukowo-artystyczną do Włoch. Współpracował z architektem neogotyku Christophem Hehlem. 
Od 1899 mieszkał w westfalskim Dortmundzie. Oprócz głównego biura w Dortmundzie, Klomp posiadał dwa na Górnym Śląsku: w Bytomiu i Katowicach. Preferował style historyzmu, przede wszystkim używał form charakterystycznych dla architektury bizantyjskiej, romańskiej (w tym ottońskiej) i gotyckiej. Rzadziej stosował formy neobarokowe. Działał na terenie rodzimych Niderlandów (głównie na terenie Belgii i Luksemburga), Niemiec (Nadrenia, Westfalia) i Górnego Śląska. Budował kościoły katolickie, ponadto klasztory i domy parafialne głównie w miejscowościach niedawno zurbanizowanych wskutek industrializacji Niemiec i innych krajów europejskich w XIX w.
Johannes Franziskus Klomp pozostawił po sobie bogatą spuściznę, zachowaną w archiwach w Dortmundzie, Hanowerze i Berlinie. W skład jej wchodzi ponad 4000 projektów i rysunków architektonicznych, ponadto publikacja "Altchristliche und romanische Baukunst", opracowana w latach akademickich 1884/85 i 1885/86 w hanowerskiej "Technische Hochschule".

</doc>
<doc id="2023831" url="https://pl.wikipedia.org/wiki?curid=2023831" title="Wolfgang Menzel">
Wolfgang Menzel

Wolfgang Menzel (ur. 21 czerwca albo 26 czerwca 1798 w Wałbrzychu (niem. "Waldenburg"), zm. 23 kwietnia 1873 w Stuttgarcie) – niemiecki poeta, krytyk i historyk literatury. Autor, między innymi, historii literatury "Literaturgeschichte" (dwa tomy, 1828, w drugim wydaniu, 1836, rozszerzone do czterech tomów) oraz historii Niemiec "Geschichte der Deutschen" (3 tomy, 1824–1825). Do jego przyjaciół zaliczali się Karl Ludwig Sand oraz Heinrich Heine.

</doc>
<doc id="2023837" url="https://pl.wikipedia.org/wiki?curid=2023837" title="Emil Hirschfeld">
Emil Hirschfeld

Emil Hirschfeld (ur. 31 lipca 1903 w Gdańsku, zm. 23 lutego 1968 w Berlinie Wschodnim) – niemiecki lekkoatleta, specjalista pchnięcia kulą, medalista olimpijski z Amsterdamu.
W 1928 dwukrotnie ustanawiał rekord świata w pchnięciu kulą: najpierw 5 maja we Wrocławiu pchnął na odległość 15,79 m, a 26 sierpnia w Bochum jako pierwszy człowiek przekroczył granicę 16 metrów osiągając 16,04 m.
Na igrzyskach olimpijskich w 1928 w Amsterdamie zdobył brązowy medal w pchnięciu kulą. Startował również na igrzyskach olimpijskich w 1932 w Los Angeles, gdzie zajął 4. miejsce w pchnięciu kulą i 14. miejsce w rzucie dyskiem.
Był mistrzem Niemiec w pchnięciu kulą w latach 1928, 1929, 1930 i 1931 oraz wicemistrzem w 1927 i 1933, a także mistrzem w 1932 i wicemistrzem w 1933 w rzucie dyskiem. 
Po II wojnie światowej pracował jako trener.

</doc>
<doc id="2023842" url="https://pl.wikipedia.org/wiki?curid=2023842" title="Alice Henry">
Alice Henry

Alice Henry (ur. 21 marca 1857 w Richmond w Melbourne, zm. 14 lutego 1943 w Malvern tamże) – australijska dziennikarka, aktywistka, sufrażystka i rzeczniczka praw kobiet.
Życie i działalność.
Początki.
Córka Charlesa Fergusona Henry’ego, księgowego, i Margaret z d. Walker, krawcowej. Jej rodzice, pochodzenia szkockiego, poznali się podczas podróży z Glasgow i pobrali się w Melbourne w 1853 r. Jej brat, Albert, urodził się w 1859 r. Na początku Charles Henry uprawiał ziemię w Gippsland. Tutaj Alice odebrała pierwsze lekcje od matki. Zapamiętała te czasy jako lata wolności i aktywności i nigdy nie utraciła miłości do natury. Po powrocie do Melbourne uczęszczała do kilku szkół, zdała egzamin wstępny do Richard Hale Budd's Educational Institute for Ladies w 1874 r.
Zainteresowanie polityką rozbudziło się u niej pod wpływem dyskusji ojca. Później swoje zaangażowanie na rzecz sprawiedliwości, demokracji i prawa kobiet przypisywała swoim szkockim przodkom i sprawiedliwemu wychowaniu, jakie z bratem otrzymali od rodziców. Henry chciała zostać nauczycielką, jednak po serii ciężkich chorób zajęła się dziennikarstwem. Pierwszy jej artykuł ukazał się w 1884 r. Przez kolejne 20 lat pisała pod własnym nazwiskiem lub pod pseudonimami ("A.L.F.", "Pomona" i "Wyuna") dla dziennika „"The Argus”, „Australasian Post” oraz sporadycznie dla innych gazet i zagranicznych czasopism. Tematem jej publikacji dziennikarskich były sądy dla nieletnich, kobiece szpitale, opieka nad niepełnosprawnymi dziećmi oraz reforma pracy. Stała się bliską przyjaciółką i współpracownikiem czołowych reformatorów: Catherine Helen Spence, Henry’ego Bournesa Higginsa i jego siostry Iny, Bernarda O’Dowda, Vidy Goldstein i jej rodziny. Działała w kobiecych klubach i kampanii sufrażystek, zyskała też reputację odważnego mówcy publicznego, popierającego zmiany społeczne. Przez pewien czas prowadziła także działalność gospodarczą w urzędzie miasta jako agent zatrudnienia służby domowej.
Emigracja.
W 1905 r. finansowana przez Charity Organisation Society w Melbourne wyjechała do Anglii. Tam była słuchaczką mów George’a Bernarda Shawa, obserwatorką wojowniczych sufrażystek i zwiedzała Szkocję. W grudniu tego roku popłynęła do Nowego Jorku, gdzie zainteresowanie Amerykanów postępem australijskim zapewniło jej gorliwych słuchaczy. Jej fabiański socjalizm idealnie pasował do reform pracy forsowanych przez nową szkołę ekonomistów, a jej znajomość australijskiego prawa pracy i sufrażystek przyciągnęła uwagę wybitnej reformatorki Margaret Dreier Robins. Ona to zaprosiła Alice Henry do współpracy w National Women’s Trade Union League of America w Chicago, gdzie jako wykładowca i działacz terenowy organizowała nowe oddziały, a jako dziennikarka została kluczową postacią kampanii sufrażystek, organizacji związkowych, edukacji zawodowej i prawa pracy. Jej wytrzymałość oraz energiczne i przekonujące przemowy budziły ogólny szacunek. Amerykańscy słuchacze byli pod wrażeniem jej angielskiego akcentu i olbrzymiej wiedzy.
Napisała dwie książki: "The Trade Union Woman" (1915) i "Women and the Labor Movement" (1923). W latach 1920–1922 kierowała w Lidze wydziałem edukacji. Wspierana przez bliską przyjaciółkę Miles Franklin, przez 8 lat wydawała oficjalne pismo Ligi, z początku jako dział kobiecy w „Union Labor Advocate” (1908–1910), potem samodzielne czasopismo „Life and Labor” (1911–1915). W 1924 r. zarząd Ligi wysłał Henry do Anglii i Australii. Do Melbourne dotarła w lutym 1925 r., zamierzając pozostać tutaj dwa miesiące, lecz jej pobyt przedłużył się do roku. Po powrocie do Ameryki w marcu 1926 wycofała się z aktywnej pracy, a w 1928 przeniosła się do Santa Barbara w Kalifornii. Tam w 1929 r. w „Bookman” pojawił się jej ostatni znaczący artykuł o Henry Handel Richardson.
Powrót do Australii.
W 1923 r. Alice Henry otrzymała obywatelstwo amerykańskie, jednak z powodu trudności finansowych oraz tęsknoty za bratem wróciła do Australii. Mimo że jako wybitna Australijka spotkała się z dobrym przyjęciem, powtórne ustabilizowanie się w rodzinnych stronach nie przyszło jej z łatwością. Próbowała kontynuować swoją wcześniejszą działalność, przyłączyła się do Playgrounds' Association oraz do artystyczno–literackiej komisji National Council of Women of Victoria, udzielała radiowych wywiadów dotyczących prohibicji i współczesnej poezji a także asystowała w latach 1936–1938 w podróży C. Hartley Grattan. W roku 1937 opracowała bibliografię australijskich pisarek. Mimo to tęskniła do życia w Ameryce. Rok później zrezygnowała z obywatelstwa amerykańskiego, a 1939 r. z pracy w komisji. W 1940 zamieszkała w domu opieki. Zmarła 14 lutego 1943 r. w szpitalu w Malvern. Jej ciało zostało skremowane.

</doc>
<doc id="2023843" url="https://pl.wikipedia.org/wiki?curid=2023843" title="Pontiac Catalina">
Pontiac Catalina

Pontiac Catalina – samochód osobowy klasy wyższej produkowany pod amerykańską marką Pontiac w latach 1950–1982.
Pierwsza generacja.
Pontiac Catalina I został zaprezentowany po raz pierwszy w 1959 roku.
Pod koniec lat 50. XX wieku Pontiac przedstawił nową linię modelową Catalina, która w dotychczasowej ofercie zastąpiła model Chieftain. Podobnie jak poprzednik, samochód pełnił funkcję najtańszego z dużych modeli tworzących gamę producenta.
Pierwsza generacja Pontiaka Chieftain charakteryzowała się strzelistymi tylnymi nadkolami z ostrymi kantami, a także dużą, dwuczęściową atrapą chłodnicy o elipsoidalnym kształcie, pomiędzy którymi znalazło się charakterystyczne logo producenta.
Druga generacja.
Pontiac Catalina II został zaprezentowany po raz pierwszy w 1961 roku.
Druga generacja Pontiaka Catalia przyniosła obszerne zmiany w sylwetce, która zyskała bardziej zwarte proporcje i łagodniej zarysowane kształty nadwozia. Podwójna atrapa chłodnicy zyskała bardziej kanciaste kształty, zachowując formułę podwójnych wlotów. Z kolei tylne kanty ostro zarysowanych błotników poprowadzono znacznie niżej niż w przypadku poprzednika.
Restylizacje.
Podczas trwającej 3 lata produkcji drugiej generacji modelu Catalina, samochód z każdym rokiem produkcji przeszedł obszerne modyfikacje w wyglądzie nadwozia. Największa modernizacja przypadła na 1963 rok, kiedy to zmienił się całkowicie wygląd pasa przedniego zgodnie z nowym kierunkiem stylistycznym Pontiaka. W ten sposób, z przodu pojawiły się pionowe, podwójne reflektory i szeroka, dwuczęściowa atrapa chłodnicy.
Trzecia generacja.
Pontiac Catalina III został zaprezentowany po raz pierwszy w 1964 roku.
Trzecia generacja modelu Catalina w początkowych latach produkcji charakteryzowała się zbliżoną stylistyką do poprzednika, wyróżniając się z przodu szeroko rozstawionymi, podwójnymi reflektorami w pionowym układzie. Atrapa chłodnicy ponownie zyskała formę podwójnego wlotu powietrza, przez którego biegła wąska, chromowana poprzeczka.
2+2.
Równolegle z premierą trzeciej generacji Cataliny, Pontiac przedstawił topowy wariant o nazwie Pontiac 2+2. Wyróżniał się on innymi detalami pokrywającymi nadwozie, zmodyfikowanym kokpitem, a także - w zależności od roku produkcji - montowanym silnikiem V8 o pojemności 6,9 lub 7-litrów.
Restylizacje.
Każdego roku produkcji, Pontiac Catalina trzeciej generacji przeszedł kolejno cztery restylizacje nadwozia niosące zmiany głównie pod kątem wyglądu pasa przedniego. W 1965 oraz 1966 roku zmieniły się obudowy reflektorów, z kolei w 1968 i 1969 roku przód przeszedł obszerną zmianę kształtu atrapy chłodnicy i reflektorów.
Czwarta generacja.
Pontiac Catalina IV został zaprezentowany po raz pierwszy w 1971 roku.
Czwarta generacja modelu Catalina przeszła obszerne zmiany, zyskując bardziej obłą i muskularną sylwetkę. Z przodu pojawiła się charakterystyczna, szpiczasta atrapa chłodnicy o trójkątnym kształcie. Ponadto, pas przedni zdobiły też podwójne, okrągłe reflektory w prostokątnej obudowie.
Restylizacje.
W 1972 oraz 1973 roku Pontiac Catalina czwartej generacji przeszedł kolejne restylizacje, które obejmowały głównie zmiany w wyglądzie pasa przedniego. Największe zmiany przeszedł kształt atrapy chłodnicy, zyskując bardziej konwencjonalną formę niż w pierwszym roku produkcji.
Piąta generacja.
Pontiac Catalina V został zaprezentowany po raz pierwszy w 1977 roku.
Piąta i ostatnia generacja linii modelowej Catalina powstała według innej niż w przypadku poprzednika koncepcji stylistycznej. Nadwozie stało się bardziej kanciaste, zyskując prostokątne reflektory, dużą chromowaną atrapę chłodnicy i smukłą linię nadwozia. Kabinę pasażerską wyróżniała jednoczęściowa kanapa w pierwszym rzędzie siedzeń.
Koniec produkcji i następca.
Produkcja piątej generacji modelu Catalina zakończyła się w 1982 roku bez prezentacji kolejnego wcielenia. Następcami stał się modele Parisienne - po raz pierwszy będący konstrukcją Pontiaka przeznaczoną do sprzedaży nie tylko w Kanadzie, ale i Stanach Zjednoczonych.

</doc>
<doc id="2023844" url="https://pl.wikipedia.org/wiki?curid=2023844" title="Pontiac Laurentian">
Pontiac Laurentian



</doc>
<doc id="2023847" url="https://pl.wikipedia.org/wiki?curid=2023847" title="Święty Wulstan">
Święty Wulstan

Wulstan, "Wulfstan" (ur. ok. 1012 w Long Itchington (Warwickshire), zm. 19 stycznia 1095 w Worcesterze) – święty Kościoła katolickiego, anglosaski biskup.
Życiorys.
Pochodził z zamożnej rodziny. Wykształcenie zdobył w szkołach przyklasztornych w Evesham i Peterborough. Wstąpił do zakonu benedyktynów i przez następne 25 lat prowadził działalność w klasztorze w Worcester. Pełnił tam obowiązki nauczyciela, a następnie obrany został przeorem. Jego ascetyczny tryb życia i pokora zjednała mu szacunek i w 1062 roku powołany został na urząd biskupa, na którym jako jedyny Anglosas pozostał po przejęciu władzy przez Wilhelma Zdobywcę.
Wulstan w swojej działalności miał szczególny wkład w odnowienie życia kościelnego i zakonnego, a zasłynął także z miłosierdzia wobec ubogich. Dzięki wspólnym zabiegom z arcybiskupem Lanfrankiem z Canterbury doprowadził do likwidacji handlu niewolnikami. Przypisuje mu się inicjatywę wizyt duszpasterskich na terenie Brytanii.
14 maja 1203 papież Innocenty III kanonizował Wulstana.
Jego wspomnienie obchodzono 19 stycznia, a współcześnie wspomnienie liturgiczne przypada na 20 stycznia.

</doc>
<doc id="2023848" url="https://pl.wikipedia.org/wiki?curid=2023848" title="Rajd Nowej Zelandii 2003">
Rajd Nowej Zelandii 2003

Rezultaty Rajdu Nowej Zelandii ("33rd Propecia Rally New Zealand"), eliminacji Rajdowych Mistrzostw Świata w 2003 roku, który odbył się w dniach 11 – 13 kwietnia. Była to czwarta runda czempionatu w tamtym roku i druga szutrowa, a także druga w Production Cars WRC. Bazą rajdu było miasto Auckland. Zwycięzcami rajdu została fińska załoga Marcus Grönholm i Timo Rautiainen jadąca Peugeotem 206 WRC. Wyprzedzili oni Brytyjczyków Richarda Burnsa i Roberta Reida w Peugeocie 206 WRC oraz norwesko-brytyjską załogę Petter Solberg/Phil Mills w Subaru Imprezie WRC. Z kolei w Production Cars WRC zwyciężyła japońsko-nowozelandzka para Toshihiro Arai/Tony Sircombe, jadący Subaru Imprezą WRX STi.
Rajdu nie ukończyło siedmiu kierowców fabrycznych. Fin Harri Rovanperä w Peugeocie 206 WRC wycofał się na 14. odcinku specjalnym z powodu wypadku. Jego rodak Jussi Välimäki w Hyundaiu Accencie WRC wycofał się na 4. odcinku specjalnym, również na skutek wypadku. Estończyk Markko Märtin w Fordzie Focusie WRC również odpadł z rywalizacji na 14. oesie (awaria silnika). Z kolei Niemiec Armin Schwarz w Hyundaiu Accencie WRC wycofał się na 1. oesie z powodu wypadku. Jego partner z zespołu Belg Freddy Loix również miał wypadek, na 18. oesie, a Szkot Colin McRae w Citroënie Xsarze WRC na 7. oesie. Natomiast Fin Kristian Sohlberg w Mitsubishi Lancerze WRC odpadł na 16. oesie (spóźnienie).
Klasyfikacja po 4 rundach.
Tabele przedstawiają tylko pięć pierwszych miejsc.

</doc>
<doc id="2023849" url="https://pl.wikipedia.org/wiki?curid=2023849" title="Wulfstan (biskup Worcester)">
Wulfstan (biskup Worcester)



</doc>
<doc id="2023850" url="https://pl.wikipedia.org/wiki?curid=2023850" title="Spiros Liwatinos">
Spiros Liwatinos

Spiros Liwatinos (grec. Σπύρος Λιβαθηνός; ur. 8 stycznia 1955 w Patras) – grecki piłkarz grający na pozycji pomocnika.
Kariera klubowa.
Spiros Liwatinos większość swojej karierę piłkarską spędził w Panathinaikosie AO, którego jest wychowankiem. Podczas tego okresu trzykrotnie zdobył mistrzostwo Grecji w 1977, 1984, 1986, czterokrotnie Puchar Grecji w 1977, 1982, 1984, 1986 oraz dotarł do półfinału Pucharu Mistrzów, gdzie Panathinaikos minimalnie uległ owi w 1985 roku. W 1986 roku przeszedł do cypryjskiemu Pezoporikosu Larnaka, w którym zakończył karierę w 1988 roku. Z Pezoporikosem zdobył mistrzostwo Cypru w 1988 roku.
Kariera reprezentacyjna.
W reprezentacji Grecji Spiros Liwatinos występował w latach 1978-1982. W 1980 roku uczestniczył w Mistrzostwach Europy 1980, który był pierwszym międzynarodowym sukcesem w historii greckiego futbolu reprezentacyjnego. Na Euro 80 Liwathinos wystąpił we wszystkich trzech meczach grupowych z Holandią, Czechosłowacją i zremisowanym z RFN. W 1980 i 1981 roku uczestniczył w przegranych eliminacjach Mistrzostw Świata 1982. Ogółem w reprezentacji Hellady wystąpił w 27 meczach i strzelił 1 bramkę.
Kariera trenerska.
Po zakończeniu kariery piłkarskiej Liwatinos został trenerem. W latach dziewięćdziesiątych prowadził Ethinikos Asteras. W latach 1999-2001 prowadził Kaisariani, a w 2002 roku krótko prowadził Panathinaikos AO. Obecnie jest skautem Panathinaikosu.

</doc>
<doc id="2023851" url="https://pl.wikipedia.org/wiki?curid=2023851" title="Bazylika Nawiedzenia Najświętszej Marii Panny w Wambierzycach">
Bazylika Nawiedzenia Najświętszej Marii Panny w Wambierzycach



</doc>
<doc id="2023857" url="https://pl.wikipedia.org/wiki?curid=2023857" title="Pandelis Nikolau">
Pandelis Nikolau

Pandelis (Lakis) Nikolau (grec. Λάκης Νικολάου; ur. 17 lipca 1949) - były grecki piłkarz grający na pozycji środkowego obrońcy.
Kariera klubowa.
Lakis Nikolau całą swoją karierę piłkarską spędził w AEK-u Ateny, gdzie grał w latach 1966-1982. Z AEK czterokrotnie zdobył mistrzostwo Grecji w 1968, 1971, 1978, 1979 oraz Puchar Grecji w 1978 oraz dotarł do półfinału Puchar UEFA 1977, w którym uległ późniejszemu zwycięzcy Juventusowi.
Kariera reprezentacyjna.
W reprezentacji Grecji Nikolau występował w latach 1973-1980. W 1980 roku uczestniczył w Mistrzostwach Europy 1980, który był pierwszym międzynarodowym sukcesem w historii greckiego futbolu reprezentacyjnego. Na Euro 80 Nikolau wystąpił w zremisowanym 0-0 meczu grupowym z RFN, który był jego ostatnim meczem w reprezentacji. Ogółem w reprezentacji Hellady wystąpił w 15 meczach.
Po zakończeniu kariery.
Lakis Nikolau będąc piłkarzem studiował medycynę i został lekarzem. Po zakończeniu kariery był znanym chirurgiem oraz pełnił funkcję lekarza w AEK i Olympiakosie Pireus.
W latach 1997-1998 pełnił funkcję prezesa AEK Ateny.

</doc>
<doc id="2023861" url="https://pl.wikipedia.org/wiki?curid=2023861" title="Paweł Chlebowski">
Paweł Chlebowski

Paweł Chlebowski SchP (imię zakonne "Paweł od św. Jacka", ur. 28 marca 1740 na Białorusi, zm. 10 września 1821 w Dąbrowicy) – pijar, pedagog.
Do zakonu pijarów wstąpił w Lubieszowie na Polesiu w roku 1754. Przez wiele lat uczył języków obcych w Collegium Nobilium pijarów w Wilnie, później został rektorem kolegium w Dąbrowicy. W latach 1811-1814, będąc prowincjałem litewskim przyczynił się do reorganizacji kilkunastu zakonnych placówek oraz parafialnych szkół prowadzonych przez pijarów. Autor dwóch publikacji: "Zdania o przyczynkach upadku państw" (Wilno 1772) i "Gramatyka francuska dla pożytku szlachetnej młodzi" (Wilno 1776).

</doc>
<doc id="2023863" url="https://pl.wikipedia.org/wiki?curid=2023863" title="Dom Menory">
Dom Menory

Dom Menory (hebr. מגדל מנורה, "Migdal Menora") – biurowiec położony w Centrum Finansowym w osiedlu Lew ha-Ir w mieście Tel Awiw, w Izraelu.
Budynek został wzniesiony przez firmę ubezpieczeniową "Hassneh Insurance Company" w południowej części Centrum Finansowego Tel Awiwu w 1966. W latach 90. XX wieku firma przeszła przez proces upadłości. Budynek kupiła wówczas inna firma ubezpieczeniowa "Menorah Insurance Company", od której pochodzi obecna nazwa biurowca.
Dane techniczne.
Budynek ma 16 kondygnacji i wysokość 63 metrów.
Wieżowiec wybudowano w stylu architektonicznym określanym jako brutalizm. Wzniesiono go z betonu. Elewacja jest wykonana w kolorach jasnoszarym i jasnym brązie.
Budynek jest wykorzystywany jako biurowiec dużej firmy ubezpieczeniowej.

</doc>
<doc id="2023870" url="https://pl.wikipedia.org/wiki?curid=2023870" title="Leaves Turn Inside You">
Leaves Turn Inside You

Leaves Turn Inside You, to ostatni, podwójny album zespołu Unwound nagrany i wydany przed rozpadem w 2002 roku. Jego brzmienie było sporym zaskoczeniem dla fanów, ponieważ zespół porzucił agresywniejsze gitarowe granie na rzecz sennych, wolno rozwijających się kompozycji. Zespół sam wyprodukował ten album, spędzając rok na szlifowaniu jego brzmienia we własnym studiu, założonym w domu gitarzysty i wokalisty Justina Trospera. W utworze „Radio Gra” wykorzystano sample z kasety "Mówimy po Polsku" do nauki polskiego. Okładka albumu jest cała czarna, z nawą zespołu naniesioną bezbarwnym lakierem, przez co widoczną jedynie „pod światło”. Nagrania rozbito na dwie 35-minutowe płyty, zamiast wydawać wszystko na jednym CD. Ponumerowano je 2 i 3, co można odebrać jako żart albo sugestię, że płytą numer 1 było "Challenge for a Civilized Society" wydane w 1998 roku.
Płyta została bardzo dobrze przyjęta przez krytyków i doczekała się wielu wyróżnień, głównie przez magazyny internetowe takie jak Pitchfork (98. miejsce na liście „The Top 100 Albums of 2000-04”) czy polski Porcys (19. miejsce na liście „100 płyt 2000–2009”).

</doc>
<doc id="2023871" url="https://pl.wikipedia.org/wiki?curid=2023871" title="Archidiecezja Santa Fe">
Archidiecezja Santa Fe

Archidiecezja Santa Fe (łac. "Archidioecesis Sanctae Fidei in America Septentrionali", ang. "Archdiocese of Santa Fe") – rzymskokatolicka archidiecezja metropolitalna ze stolicą w Santa Fe, w stanie Nowy Meksyk, Stany Zjednoczone.
Archidiecezja znajduje się w regionie XIII (AZ, CO, NM, WY) i obejmuje terytorialnie 19 hrabstw w północno-wschodniej części Nowego Meksyku: Rio Arriba, Taos, Colfax, Union, Mora, Harding, Los Alamos, Sandoval, Santa Fe, San Miguel, Quay, Bernalillo, Valencia, Socorro, Torrance, Guadalupe, De Baca, Roosevelt i Curry.
Katedrą metropolitalną jest bazylika św. Franciszka z Asyżu w Santa Fe
Historia.
19 lipca 1850 powstał Wikariat apostolski w Nowym Meksyku, trzy lata później, 23 lipca 1850, powstała diecezja Santa Fe. 
12 lutego 1875 roku diecezja została podniesiona do rangi archidiecezji.
Sufraganie.
Arcybiskup Santa Fe jest również metropolitą Santa Fe.

</doc>
<doc id="2023875" url="https://pl.wikipedia.org/wiki?curid=2023875" title="Lev HaYir Tower">
Lev HaYir Tower

Lev HaYir Tower – wieżowiec położony w osiedlu Lew ha-Ir w mieście Tel Awiw, w Izraelu.
Historia.
Budowa luksusowego kompleksu mieszkaniowego położonego w samym centrum miasta była przez długi czas blokowana przez władze miejskie. Ostatecznie zgodę uzależniono od zachowania znanych miejsc historycznych. W rejonie budowy znajdował się wzniesiony w 1922 przez architekta Josefa Berlina neoklasycystyczny Dom Berlin Psuvsky. Budynek ten przez długie lata służył jako pierwsza szkoła architektury w Tel Awiwie. Podczas budowy kompleksu Lev HaYir Tower budynek ten zachowano i odnowiono. Obecnie jako część całego kompleksu służy jako mała biblioteka. Budowę kompleksu mieszkalnego ukończono w 2004.
Dane techniczne.
Budynek ma 26 kondygnacji i wysokość 95 metrów.
Wieżowiec wybudowano w stylu modernistycznym. Wzniesiono go z betonu. Elewacja jest wykonana w kolorach białym i jasnoszarym.
W budynku znajdują się luksusowe apartamenty mieszkalne.

</doc>
<doc id="2023877" url="https://pl.wikipedia.org/wiki?curid=2023877" title="Baie-Saint-Paul">
Baie-Saint-Paul

Baie-Saint-Paul – miasto w Kanadzie, w prowincji Quebec, w regionie Capitale-Nationale i MRC Charlevoix. Leży u ujścia rzeki Rivière du Gouffre do Rzeki Świętego Wawrzyńca.
Liczba mieszkańców Baie-Saint-Paul wynosi 7 332. Język francuski jest językiem ojczystym dla 98,6%, angielski dla 0,1% mieszkańców (2006).

</doc>
<doc id="2023878" url="https://pl.wikipedia.org/wiki?curid=2023878" title="Rajd Argentyny 2003">
Rajd Argentyny 2003

Rezultaty Rajdu Argentyny ("23º Rally Argentina"), eliminacji Rajdowych Mistrzostw Świata w 2003 roku, który odbył się w dniach 8 – 11 maja. Była to piąta runda czempionatu w tamtym roku i trzecia szutrowa, a także trzecia w Production Cars WRC. Bazą rajdu było miasto Villa Carlos Paz. Zwycięzcami rajdu została fińska załoga Marcus Grönholm i Timo Rautiainen jadąca Peugeotem 206 WRC. Wyprzedzili oni Hiszpanów Carlosa Sainza i Marca Martíego w Citroënie Xsarze WRC oraz Brytyjczyków Richarda Burnsa i Roberta Reida w Peugeocie 206 WRC. Z kolei w Production Cars WRC zwyciężyła japońsko-nowozelandzka para Toshihiro Arai/Tony Sircombe, jadący Subaru Imprezą WRX STi.
Rajdu nie ukończyło sześciu kierowców fabrycznych. Fin Tommi Mäkinen w Subaru Imprezie WRC wycofał się na 20. odcinku specjalnym z powodu wypadku. Estończyk Markko Märtin w Fordzie Focusie WRC wycofał się na 21. odcinku specjalnym na skutek zbyt wysokiego ciśnienia oleju. Z kolei Niemiec Armin Schwarz w Hyundaiu Accencie WRC wycofał się na 24. oesie z powodu awarii silnika. Jego partner z zespołu Belg Freddy Loix również miał awarię silnika, na 6. oesie, a Szkot Colin McRae w Citroënie Xsarze WRC nie ukończył rajdu z powodu wypadku i pożaru na 9. oesie. Natomiast jego partner z zespołu Francuz Sébastien Loeb odpadł na 20. oesie (wypadek).
Klasyfikacja po 5 rundach.
Tabele przedstawiają tylko pięć pierwszych miejsc.

</doc>
<doc id="2023882" url="https://pl.wikipedia.org/wiki?curid=2023882" title="Main">
Main

Kanada:
Niemcy:
Osoby:
Inne:
Zobacz też:

</doc>
<doc id="2023885" url="https://pl.wikipedia.org/wiki?curid=2023885" title="Donau">
Donau

Niemcy:
Osoby:
Inne:
Zobacz też:

</doc>
<doc id="2023886" url="https://pl.wikipedia.org/wiki?curid=2023886" title="Weser">
Weser



</doc>
<doc id="2023888" url="https://pl.wikipedia.org/wiki?curid=2023888" title="FISM">
FISM



</doc>
<doc id="2023889" url="https://pl.wikipedia.org/wiki?curid=2023889" title="Mamadou Diallo (ur. 1971)">
Mamadou Diallo (ur. 1971)

Mamadou Diallo (ur. 21 sierpnia 1971 w Dakarze) – senegalski piłkarz występujący na pozycji napastnika.
Kariera klubowa.
Diallo w swojej ojczyźnie reprezentował barwy SOTRAC Dakar i ASC Port Autonome. W późniejszych latach swojej kariery występował w krajach takich jak Maroko (Kawkab Marrakech), Szwajcaria (FC St. Gallen), Turcja (Zeytinburnuspor), Norwegia (Lillestrøm SK, Vålerenga Fotball) i Niemcy (MSV Duisburg). W 2000 roku trafił do amerykańskiej Major League Soccer, gdzie podpisał kontrakt z Tampa Bay Mutiny. Tutaj w pierwszym sezonie strzelił 26 goli, co dało mu tytuł króla strzelców rozgrywek, został też wybrany do najlepszej jedenastki roku – MLS Best XI. Był również bohaterem głośnego skandalu. W spotkaniu z MetroStars zderzył się z bramkarzem rywali Mikiem Ammanem, łamiąc mu żebra i przebijając płuco, co przyczyniło się do zakończenia jego kariery. Sędzia nie ukarał Diallo uznając, że zderzenie było niezamierzone, jednak ten incydent odbił się głośnym echem w Stanach. Senegalczyk w 2002 roku został sprzedany do MetroStars, a później grał w New England Revolution. 7 października 2002 przeszedł do saudyjskiego Al-Ahli. W latach 2003–2006 zaliczył występy w Szwecji, Malezji i RPA. W 2006 roku powrócił do ojczyzny, gdzie zasilił pierwszoligowy klub Djoliba AC. W tym zespole latem 2007 zakończył karierę.
Kariera reprezentacyjna.
Dzięki wielu bramkom strzelanych podczas występów w klubach Diallo znalazł uznanie w oczach selekcjonerów reprezentacji Senegalu. Został powołany na Puchar Narodów Afryki 1990 i 1994.

</doc>
<doc id="2023890" url="https://pl.wikipedia.org/wiki?curid=2023890" title="Farnham (Kanada)">
Farnham (Kanada)

Farnham – miasto w Kanadzie, w prowincji Quebec, w regionie Montérégie i MRC Brome-Missisquoi. Leży nad rzeką Yamaska i stanowi centrum wielkiego regionu rolniczego.
Liczba mieszkańców Farnham wynosi 7 809. Język francuski jest językiem ojczystym dla 93,5%, angielski dla 3,7% mieszkańców (2006).

</doc>
<doc id="2023893" url="https://pl.wikipedia.org/wiki?curid=2023893" title="Fonolitowy foidyt">
Fonolitowy foidyt

Fonolitowy foidyt, fonofoidyt, alkaliczno-skaleniowy foidyt – zasadowa skała magmowa, wulkaniczna.
Skaleniowce, głównie nefelin i leucyt stanowią 60–90% minerałów jasnych. Pozostałe, to skalenie alkaliczne, podrzędnie plagioklazy. Minerały ciemne stanowią 4-45% całej skały.
Mieści się w polu 15a diagramu QAPF skał wulkanicznych.
W klasyfikacji TAS foidyt zajmuje pole F ("foidyty").
Posiadają strukturę drobnoziarnistą, bardzo często porfirową.
Głównymi foidytami są nefelinit i leucytyt.

</doc>
<doc id="2023894" url="https://pl.wikipedia.org/wiki?curid=2023894" title="Tefrytowy foidyt">
Tefrytowy foidyt

Tefrytowy foidyt, tefryfoidyt, plagioklazowy foidyt – zasadowa skała magmowa, wulkaniczna.
Skaleniowce, głównie nefelin i leucyt stanowią 60–90% minerałów jasnych. Pozostałe, to plagioklazy i podrzędnie skalenie alkaliczne. Minerały ciemne stanowią 30-60% całej skały.
Mieści się w polu 15b diagramu QAPF skał wulkanicznych.
W klasyfikacji TAS foidyt zajmuje pole F ("foidyty").
Posiadają strukturę drobnoziarnistą, bardzo często porfirową.
Głównymi foidytami są nefelinit i leucytyt.

</doc>
<doc id="2023895" url="https://pl.wikipedia.org/wiki?curid=2023895" title="City of Launceston">
City of Launceston

City of Launceston – obszar samorządu lokalnego (ang. "local government area"), położony w północnej części Tasmanii (Australia). Siedziba rady samorządu zlokalizowana jest w mieście Launceston. Obecna rada samorządu składa się z burmistrza Albert Van Zetten (wybrany w roku 2007) oraz z jedenastu radnych. 
Według danych z 2009 roku, obszar ten zamieszkuje 65548 osób. Powierzchnia samorządu wynosi 1405 km²; w roku 1984 do City of Launceston przyłączono dwie gminy: Lilydale i St Leonards
W celu identyfikacji samorządu Australian Bureau of Statistics wprowadziło czterocyfrowy kod dla City of Launceston – 4010. Dodatkowo obszar podzielony jest na trzy lokalne obszary statystyczne (ang. "statistical local area").

</doc>
<doc id="2023899" url="https://pl.wikipedia.org/wiki?curid=2023899" title="Tefrytowy fonolit">
Tefrytowy fonolit

Tefrytowy fonolit, tefryfonolit, plagifonolit – wylewna, zasadowa, skała magmowa, niedosycona krzemionką, złożona głównie ze skaleni alkalicznych (50–90% sumy skaleni), plagioklazów (10–50% sumy skaleni) i skaleniowców (10–60% minerałów jasnych). W składzie mineralnym nie zawiera wolnej krzemionki SiO2 w postaci kwarcu, krystobalitu lub trydymitu. SiO2 występuje jedynie jako składnik innych minerałów, od 49 do 58% w stosunku wagowym.
Mieści się w polu 12 diagramu QAPF skał wulkanicznych.
W klasyfikacji TAS tefrytowy fonolit zajmuje pole U3 ("tefryfonolity").

</doc>
<doc id="2023901" url="https://pl.wikipedia.org/wiki?curid=2023901" title="Huon Valley Council">
Huon Valley Council

Huon Valley Council – obszar samorządu lokalnego (ang. "local government area") położony w południowej części Tasmanii (Australia). Siedziba rady samorządu zlokalizowana jest w mieście Huonville nad rzeką Huon. Inne większe miasta położone na terenie samorządu to: Cygnet, Dover, Franklin i Geeveston.
W roku 1993 do Huon Valley Council zostały przyłączone następujące gminy: Esperance, Huon i Port Cygnet. Ponadto w skład samorządu wchodzi również wyspa Macquarie, położona około 1400 km na południowy wschód od Tasmanii, wcześniej wyspa wchodziła w skład gminy Esperance.
Według danych z 2009 roku, obszar ten zamieszkuje 15134 osób. Powierzchnia samorządu wynosi 5497 km².
W celu identyfikacji samorządu Australian Bureau of Statistics wprowadziło czterocyfrowy kod dla gminy Huon Valley – 3010.

</doc>
<doc id="2023903" url="https://pl.wikipedia.org/wiki?curid=2023903" title="Fonolitowy tefryt">
Fonolitowy tefryt

Fonolitowy tefryt (fonotefryt) – wylewna, zasadowa, skała magmowa, niedosycona krzemionką, złożona głównie z plagioklazów (50-90% sumy skaleni), skaleni alkalicznych (10-50% sumy skaleni) i skaleniowców (10-60% minerałów jasnych). Zawiera 20-40% minerałów ciemnych w stosunku do całej skały. W składzie mineralnym nie zawiera wolnej krzemionki SiO2 w postaci kwarcu, krystobalitu lub trydymitu. SiO2 występuje jedynie jako składnik innych minerałów, od 45 do 54% w stosunku wagowym.
Mieści się w polu 13 diagramu QAPF skał wulkanicznych.
W klasyfikacji TAS tefrytowy fonolit zajmuje pole U2 ("fonotefryty").

</doc>
<doc id="2023904" url="https://pl.wikipedia.org/wiki?curid=2023904" title="Tevere">
Tevere



</doc>
<doc id="2023905" url="https://pl.wikipedia.org/wiki?curid=2023905" title="Lac-Mégantic">
Lac-Mégantic

Lac-Mégantic – miasto w Kanadzie, w prowincji Quebec, w regionie Estrie i MRC Le Granit. Zostało założone w 1885. Jego gospodarka opiera się na leśnictwie i turystyce. Od 1989 jego miastem partnerskim jest Dourdan we Francji.
Liczba mieszkańców Lac-Mégantic wynosi 5 967. Język francuski jest językiem ojczystym dla 96,0%, angielski dla 0,9% mieszkańców (2006).

</doc>
<doc id="2023906" url="https://pl.wikipedia.org/wiki?curid=2023906" title="Adige">
Adige



</doc>
<doc id="2023907" url="https://pl.wikipedia.org/wiki?curid=2023907" title="Metropolia San Juan de Puerto Rico">
Metropolia San Juan de Puerto Rico

Metropolia San Juan de Puerto Rico – metropolia Kościoła rzymskokatolickiego w San Juan, Portoryko (państwem stowarzyszonym ze Stanami Zjednoczonymi).
Katedrą metropolitarną jest katedra św. Jana Chrzciciela w San Juan.
Podział administracyjny.
Metropolia jest częścią regionu XIV (FL, GA, NC, SC) i obejmuje w całości państwo stowarzyszone Portoryko.
Podział administracyjny:

</doc>
<doc id="2023911" url="https://pl.wikipedia.org/wiki?curid=2023911" title="Rail Polska">
Rail Polska

Rail Polska Sp. z o.o. – polski przewoźnik kolejowy. Spółka należy do amerykańskiego holdingu Rail World, który jest własnością przedsiębiorcy Edwarda Burkhardta.
Historia.
Rail World pojawiła się w Polsce po raz pierwszy w 1999 r. z zamiarem udziału w prywatyzacji Polskich Kolei Państwowych. Spółka interesowała się wówczas zakupem od Skarbu Państwa Linii Hutniczo-Siarkowej. Holding chciał bowiem uczestniczyć w tranzycie pomiędzy krajami Europy Zachodniej i Europy Wschodniej z wykorzystaniem linii szerokotorowych. Brak odpowiednich unormowań prawnych oraz rezygnacja rządu z planów prywatyzacji PKP skutecznie zahamowały te zapędy. Mimo porażki w próbie zakupu LHS, spółka nie wycofała się jednak z rynku polskiego i jeszcze w tym samym roku powołała do życia przedsiębiorstwo Rail Polska.
W 2003 r. spółka Rail Polska zakupiła dwie firmy usługowe: Zec Trans (firma obsługująca bocznice kolejowe Zespołu Elektrociepłowni Wrocławskich Kogeneracja) i Kolex (firma obsługująca bocznicę kolejową Zakładów Chemicznych Dwory), które jako jedne z pierwszych prywatnych przedsiębiorstw uzyskały licencję na przewozy kolejowe i wynajem taboru kolejowego na terenie Polski.
W 2004 r. ukształtowała się obecna struktury firmy. Rail Polska połączyła się bowiem formalne z Zec Trans i Kolex w jedną spółkę, a dotychczasowi dwaj niezależni przewoźnicy zostali przekształceni w dwa zakłady Rail Polska Region Południe i Rail Polska Region Dolny Śląsk.
Charakterystyka.
Rail Polska świadczy usługi przewozowe transportem kolejowym. Realizuje przewozy całopociągowe towarów masowych oraz przewozy z przekroczoną skrajnią. Zajmuje się pełną obsługą bocznic kolejowych i formowaniem składów pociągowych. Wydzierżawia lokomotywy, wagony i cysterny. Zajmuje się naprawą i modernizacją taboru kolejowego.
W ramach firmy działają cztery jednostki organizacyjne: Zakład Przewozów Kolejowych, Zakład Taboru Kolejowego, Region Południe i Region Dolny Śląsk. Zakład Przewozów Kolejowych świadczy usługi przewozowe z wykorzystaniem własnego taboru kolejowego; Zakład Taboru Kolejowego zajmuje się bieżącą obsługą, przeglądami i naprawami; Region Południe, powstały na bazie majątku firmy Kolex, zajmuje się obsługą bocznicy kolejowej we Włosienicy; Region Dolny Śląsk, powstały na bazie majątku firmy Zec Trans, zajmuje się obsługą bocznic kolejowych we Wrocławiu i Siechnicach oraz dystrybucją paliw.
Tabor.
Podstawowy tabor Rail Polska stanowią lokomotywy spalinowe M62 i M62M. Te lokomotywy pochodzą głównie z zakupów firmy poczynionych na początku XXI wieku w: Niemczech, Czechach i w Estonii. Ponadto spółka wykorzystuje lokomotywy elektryczne ET13, 201Eo i lokomotywy manewrowe: TEM2, SM42, SM30 oraz SM32. W 2017 spółka dokonała modernizacji lokomotywy M62 na lokomotywę elektryczną 207E i w 2019 wprowadziła ją do eksploatacji.
Spółka posiada również własne: wagony węglarki, wagony samowyładowcze, wagony cysterny, wagony techniczne, dźwigi kolejowe, podbijarki torowe, drezyny motorowe i wagony specjalistyczne.
Od końca 2003 r. rozpoczęto wprowadzanie malowania lokomotyw na wzór amerykańskiej kolei Wisconsin Central, w kolorze bordowoczerwonym z szerokim żółtym pasem dookoła, na którym umieszczono czerwony napis RAIL POLSKA (najpierw na lokomotywie TEM2-249).
Zakład Taboru Kolejowego Rail - Polska Oleśnica.
Przedsiębiorstwo zajmuje się:

</doc>
<doc id="2023914" url="https://pl.wikipedia.org/wiki?curid=2023914" title="Pikrobazalt">
Pikrobazalt

Pikrobazalt – skała lita pochodzenia magmowego – wylewna lub hipabysalna, o strukturze bardzo drobnoziarnistej lub afanitowej, czasem porfirowej i barwie czarnej lub ciemnoszarej. Głębinowym odpowiednikiem pikrobazaltu jest foidowe gabro).
Skład mineralny zbliżony do bazanitu, zawiera powyżej 50% obj. oliwinu.
Zawiera 41-45% SiO2 i do 3% Na2O+K2O.
Na diagramie klasyfikacyjnym QAPF pikrobazalt zajmuje wraz z tefrytem i bazanitem pole 14.
W klasyfikacji TAS pikrobazalt zajmuje pole Pc ("pikrobazalty").

</doc>
<doc id="2023915" url="https://pl.wikipedia.org/wiki?curid=2023915" title="Juan Carlos Osorio">
Juan Carlos Osorio

Juan Carlos Osorio Arbeláez (ur. 8 czerwca 1961 w Santa Rosa de Cabal) – kolumbijski piłkarz i trener piłkarski.
Osorio urodził się w kolumbijskim mieście Santa Rosa de Cabal, położonym w departamencie Risaralda. Podczas kariery piłkarskiej występował na pozycji obrońcy w zespole Deportivo Pereira z siedzibą w Pereirze, leżącej nieopodal jego rodzinnego Santa Rosa.
W późniejszym czasie Osorio wyemigrował do Stanów Zjednoczonych, gdzie w 1990 ukończył naukę na Southern Connecticut State University. W latach 1998–1999 pracował jako asystent trenera w drugoligowym klubie piłkarskim Staten Island Vipers. Po rozwiązaniu zespołu dołączył do sztabu szkoleniowego występującej w Major League Soccer drużyny MetroStars z siedzibą w Nowym Jorku, gdzie pełnił funkcję asystenta ekwadorskiego szkoleniowca Octavio Zambrano. W 2000 roku zajął z MetroStars pierwsze miejsce w rozgrywkach wschodniej konferencji MLS.
W czerwcu 2001 Osorio został ściągnięty przez Kevina Keegana do angielskiego Manchesteru City. W nowym klubie objął posadę trenera przygotowania fizycznego i asystenta. Podczas pięcioletniego pobytu w Anglii uzyskał dyplom uczelni Liverpool John Moores University, nadaną przez The Football Association licencję UEFA „A”, a także certyfikat trenerski KNVB.
W 2006 Osorio rozpoczął samodzielną pracę trenerską, obejmując funkcję szkoleniowca kolumbijskiego klubu Millonarios FC z siedzibą w stołecznej Bogocie. W sumarycznej tabeli rozgrywek ligowych 2006 zajął z nim piątą pozycję, kwalifikując się do turnieju Copa Sudamericana 2007. Trenerem Millonarios był do ostatniej kolejki sezonu Apertura 2007, który zespół zakończył na czwartym miejscu.
Latem 2007 Osorio został zatrudniony w amerykańskiej drużynie Chicago Fire, zajmującej na półmetku sezonu ostatnie miejsce w łącznej tabeli Major League Soccer. Kolumbijczyk zdołał poprowadzić zespół do siódmego, premiowanego udziałem w play-offach. Tam odpadł po przegranym 0:1 spotkaniu w finale konferencji wschodniej z New England Revolution. Po kilku miesiącach pracy, 10 grudnia 2007, zrezygnował ze stanowiska z powodów osobistych i został zastąpiony przez Kostarykanina Denisa Hamletta.
Już parę dni później, 18 grudnia, podpisał umowę ze swoim byłym nowojorskim klubem, występującym pod nazwą New York Red Bulls. Zespoły Chicago Fire i Red Bulls porozumiały się w kwestii odszkodowania za zatrudnienie szkoleniowca. W swoim pierwszym sezonie w drużynie, 2008, wywalczył mistrzostwo konferencji zachodniej (w decydującym meczu 1:0 z Real Salt Lake), po czym w finale Major League Soccer, MLS Cup, przegrał 1:3 z Columbus Crew, zapewniając sobie tytuł wicemistrza kraju. W kolejnych rozgrywkach, 2009, Osorio osiągnął w Red Bulls jeden z najgorszych wyników w historii ligi MLS, notując dwa zwycięstwa, cztery remisy i czternaście porażek. Także w Lidze Mistrzów CONCACAF 2009/2010 został wyeliminowany już w rundzie wstępnej przez trynidadzki zespół W Connection. Zrezygnował z pracy jeszcze przed zakończeniem sezonu, 21 sierpnia 2009.
Wiosną 2010 Osorio powrócił do ojczyzny, gdzie objął drużynę Once Caldas. W jesiennych rozgrywkach Finalización 2010 wywalczył z nią mistrzostwo Kolumbii, pokonując w dwumeczu finałowym Deportes Tolima łącznym wynikiem 4:3 (1:2, 3:1). Zapewniło to zespołowi z miasta Manizales udział w Copa Libertadores 2011, gdzie odpadł on po przegranych ćwierćfinałach z brazylijskim Santosem FC. 2 lutego 2011 Osorio został oficjalnie mianowany nowym selekcjonerem reprezentacji Hondurasu, jednak zgody na nową pracę szkoleniowca nie wyraził zarząd klubu Once Caldas, z którym obowiązywał go kontrakt do grudnia 2011.
13 listopada 2011 ogłoszono podpisanie przez 50-letniego Kolumbijczyka umowy z meksykańską drużyną Puebla FC, która zaczęła obowiązywać od stycznia 2012. W nowym klubie Osorio zastąpił Sergio Bueno, natomiast jego asystentem został Joel Sánchez. W grudniu 2011 był jednym z głównych kandydatów na przejęcie funkcji selekcjonera reprezentacji Kolumbii, po zwolnieniu z tego stanowiska Leonela Álvareza. W marcu 2012 zrezygnował z pracy w Puebli po odniesieniu z tą drużyną dwóch zwycięstw, dwóch remisów i siedmiu porażek w jedenastu spotkaniach.
W maju 2012 powrócił do ojczyzny, zostając trenerem Atlético Nacional z siedzibą w mieście Medellín. W maju 2015 roku został zakontraktowany przez brazylijskie São Paulo FC, a jego oficjalny debiut miał miejsce 6 czerwca 2015 w domowym meczu przeciwko Grêmio (wygrana 2-0). W październiku 2015 został selekcjonerem reprezentacji Meksyku.

</doc>
<doc id="2023916" url="https://pl.wikipedia.org/wiki?curid=2023916" title="Radosław Łuka">
Radosław Łuka

Radosław Łuka, pseudonim "Luka" – polski kompozytor muzyki filmowej oraz gitarzysta basowy w zespołach Mancu oraz Rotary. Nagrywał także jako muzyk sesyjny, między innymi z Robertem Gawlińskim oraz Kasią Stankiewicz.

</doc>
<doc id="2023917" url="https://pl.wikipedia.org/wiki?curid=2023917" title="Alfred Konieczny">
Alfred Konieczny

Alfred Konieczny (ur. 3 stycznia 1934 w Maciowakrzu na Śląsku Opolskim) – polski historyk ustroju i prawa, profesor zwyczajny związany z Uniwersytetem Wrocławskim.
Życiorys.
Urodził się w rodzinie gospodarzy w miejscowości znajdującej się ówcześnie w granicach Rzeszy Niemieckiej. Egzamin dojrzałości złożył już w polskim liceum ogólnokształcącym w Koźlu w 1953. Studia prawnicze na Wydziale Prawa Uniwersytetu Wrocławskiego ukończył w 1960. Stopień doktora nauk prawnych uzyskał w 1966 na podstawie pracy "Zwalczanie zbiegostwa polskich robotników przymusowych przez policję hitlerowską na Śląsku w latach drugiej wojny światowej" napisanej pod kierunkiem Seweryna Wysłoucha. Następnie mianowany został adiunktem w Katedrze Historii Państwa i Prawa na Uniwersytecie Wrocławskim. Kolokwium habilitacyjne odbył w 1969 i objął stanowisko docenta. W 1985 mianowany został profesorem nadzwyczajnym. W 1992 został profesorem zwyczajnym. Wypromował pięciu doktorów nauk prawnych. Trzech jego uczniów habilitowało się.
W latach 1985–2004 był kierownikiem Zakładu Historii Administracji, a w latach 1993–2004 dyrektorem Instytutu Historii Państwa i Prawa Uniwersytetu Wrocławskiego. Od 1993 jest redaktorem "Studiów historycznoprawnych" w ramach serii „Prawo” Uniwersytetu Wrocławskiego.
Działalność społeczna i naukowa.
Został członkiem wielu organizacji społecznych i naukowych w kraju i za granicą, m.in. Głównej Komisji Badania Zbrodni Hitlerowskich w Polsce, Wrocławskiego Towarzystwa Naukowego, Instytutu Śląskiego w Opolu, Instytutu Zachodniego w Poznaniu, Stowarzyszenia Więźniów Akcji „Noc i Mgła” we Francji. Jest także konsultantem naukowym Państwowego Muzeum Gross-Rosen w Rogoźnicy.

</doc>
<doc id="2023922" url="https://pl.wikipedia.org/wiki?curid=2023922" title="Kemmunett">
Kemmunett



</doc>
<doc id="2023923" url="https://pl.wikipedia.org/wiki?curid=2023923" title="Liparyt">
Liparyt

Liparyt, ryolit, riolit – kwaśna skała magmowa wylewna lub subwulkaniczna, o składzie odpowiadającym plutonicznemu granitowi. Synonim ryolitu.
Nazwa pochodzi od Wysp Liparyjskich pochodzenia wulkanicznego. Po raz pierwszy użył jej Justus Roth w (1861).
Nazwa popularna w literaturze rosyjskiej i niemieckiej. Obecnie w literaturze polskiej nieużywana.

</doc>
<doc id="2023924" url="https://pl.wikipedia.org/wiki?curid=2023924" title="Hamrun">
Hamrun



</doc>
<doc id="2023925" url="https://pl.wikipedia.org/wiki?curid=2023925" title="Śluzy Janowice">
Śluzy Janowice

Śluzy Janowice – dwie śluzy wodne zlokalizowane w 232,40 km biegu rzeki Odry, w ramach Stopnia Wodnego Janowice. Śluzy Janowice są śluzami komorowymi, pociągowymi, położonymi na Odrzańskiej Drodze Wodnej, stanowiącej europejski szlak wodny – trasa E-30. Wymiary śluz są następujące:
przy spadzie wynoszącym 3,4 m. Zamknięcia stanowią wrota wsporne. Śluza Janowice I wybudowana została w latach 1912–1916, natomiast Janowice II w roku 1940. Po powodzi tysiąclecia z lipca 1997 roku Śluza Janowice I została wyłączona z eksploatacji; niezbędne jest przeprowadzenie remontu tego obiektu. Pomiędzy obiema śluzami położonymi równolegle do siebie, zlokalizowany jest budynek z dyspozytornią śluz. Ponadto nad kanałami wejściowymi do śluz, w rejonie ich głów dolnych, przerzucona jest przeprawa: most wieloprzęsłowy obejmujący kanały (dwa kanały żeglugowe dwóch śluz oraz trzeci kanał Elektrowni Wodnej Janowice) i przęsła nad groblą rozdzielającą śluzy.
Śluzy Janowice są położone na skanalizowanym odcinku rzeki Odra, w przekopanym kanale skracającym – Kanale Janowickim. Poprzednią śluzą na śródlądowym szlaku wodnym jest Śluza Ratowice położona w odległości 4,6 km, a następnymi są śluzy Bartoszowicko-Opatowickiego Węzła Wodnego: Śluza Bartoszowice położona w odległości 8,7 km (na Głównej Drodze Wodnej we Wrocławiu) oraz Śluza Opatowice położona w odległości 8,4 km (na szlaku bocznym) od Śluz Janowice.

</doc>
<doc id="2023926" url="https://pl.wikipedia.org/wiki?curid=2023926" title="Nikołaj Beliczew">
Nikołaj Beliczew

Nikołaj Beliczew, ros. Николай Беличев (ur. 15 kwietnia 1978) – ukraiński szachista, mistrz międzynarodowy od 2001 roku.
Kariera szachowa.
Sukcesy turniejowe zaczął osiągać stosunkowo późno, międzynarodowy ranking zdobywając dopiero w 1996 roku. W 1997 r. osiągnął największy sukces w karierze, zdobywając w Tallinnie brązowy medal mistrzostw Europy juniorów do 20 lat. W 1998 r. zajął w Charkowie IV m. (za Sierhijem Fedorczukiem, Ołeksandrem Moisejenko oraz Pawło Eljanowem) w finale mistrzostw Ukrainy juniorów do 20 lat. W 1999 i 2000 r. dwukrotnie odniósł sukcesy w cyklicznych turniejach "First Saturday" w Budapeszcie, zajmując I m. (1999, edycja FS08 IM) oraz III m. (2000, edycja FS06 GM, za Władimirem Łazariewem i Nguyễn Anh Dũngiem, przed Peterem Lukacsem). W turniejach tych wypełnił dwie ostatnie normy na tytuł mistrza międzynarodowego, tytuł ten otrzymując w 2001 roku. Od tego też roku nie uczestniczy w rozgrywkach szachowych klasyfikowanych przez Międzynarodową Federację Szachową.
Najwyższy ranking w karierze osiągnął 1 października 2000 r., z wynikiem 2442 punktów zajmował wówczas miejsce 76. miejsce wśród ukraińskich szachistów.

</doc>
<doc id="2023927" url="https://pl.wikipedia.org/wiki?curid=2023927" title="Rajd Grecji 2003">
Rajd Grecji 2003

Rezultaty Rajdu Grecji ("50th Acropolis Rally"), eliminacji Rajdowych Mistrzostw Świata w 2003 roku, który odbył się w dniach 6 – 8 czerwca. Była to szósta runda czempionatu w tamtym roku i czwarta szutrowa, a także trzecia w Junior WRC. Bazą rajdu było miasto Ateny. Zwycięzcami rajdu została estońsko-brytyjska załoga Markko Märtin i Michael Park jadąca Fordem Focusem WRC. Wyprzedzili oni Hiszpanów Carlosa Sainza i Marca Martíego w Citroënie Xsarze WRC oraz norwesko-brytyjską załogę Pettera Solberga i Phila Millsa w Subaru Imprezie WRC. Z kolei w Junior WRC zwyciężyli Francuzi Brice Tirabassi i Jacques-Julien Renucci, jadący Renaultem Clio S1600.
Rajdu nie ukończyło ośmiu kierowców fabrycznych. Mistrz świata Fin Marcus Grönholm w Peugeocie 206 WRC wycofał się na 7. odcinku specjalnym z powodu awarii pompy paliwowej. Belg François Duval w Fordzie Focusie WRC wycofał się na 5. odcinku specjalnym na skutek wypadku. Z kolei Niemiec Armin Schwarz w Hyundaiu Accencie WRC wycofał się na 1. oesie z powodu awarii alternatora. Jego partnerzy z zespołu Belg Freddy Loix i Fin Jussi Välimäki również nie ukończyli rajdu. Pierwszy odpadł na 2. oesie z powodu awarii zawieszenia, a drugi na 9. – z powodu awarii sprzęgła. Fin Toni Gardemeister w Škodzie Octavii WRC nie ukończył rajdu z powodu usterki turbosprężarki na 5. oesie. Natomiast Francuz Sébastien Loeb w Citroënie Xsarze WRC odpadł na 1. oesie (awaria silnika).
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="2023929" url="https://pl.wikipedia.org/wiki?curid=2023929" title="Śluza Janowice">
Śluza Janowice



</doc>
<doc id="2023931" url="https://pl.wikipedia.org/wiki?curid=2023931" title="Sol (stacja metra)">
Sol (stacja metra)

Sol – stacja metra w Madrycie, na linii 1, 2 i 3. Znajduje się w dzielnicy Centro, w Madrycie i zlokalizowana jest pomiędzy stacjami Gran Vía, a Tirso de Molina (linia 1), Sevilla, a Ópera (linia 2), oraz Callao i Lavapiés (linia 3). Została otwarta 17 października 1919.

</doc>
<doc id="2023934" url="https://pl.wikipedia.org/wiki?curid=2023934" title="Tirso de Molina (stacja metra)">
Tirso de Molina (stacja metra)

Tirso de Molina – stacja metra w Madrycie, na linii 1. Znajduje się w dzielnicy Centro, w Madrycie i zlokalizowana jest pomiędzy stacjami Sol, a Antón Martín. Została otwarta 26 grudnia 1921.

</doc>
<doc id="2023935" url="https://pl.wikipedia.org/wiki?curid=2023935" title="Luan He">
Luan He

Luan He (, znana także jako Le Shui, a w starożytności pod nazwą Ru) – rzeka w północno-wschodnich Chinach mająca długość 877 km, płynąca głównie przez prowincję Hebei. 
Płynie w kierunku północnym od swojego źródła w górach prowincji Hebei do regionu autonomicznego Mongolia Wewnętrzna; pierwotny ciek ma nazwę Shandian, a górny bieg - Shangdu, od dawnej mongolskiej stolicy, którą mija. Poniżej miasta Duolun skręca na południowy wschód, by wrócić do prowincji Hebei, przełamując się przez góry w północnej części prowincji. W okolicach Chengde, przez które przepływa, dochodzą doń dopływy: Re, Liu i Bao. Górny bieg rzeki jest szybki, z wieloma bystrzami.
Poniżej Chengde rzeka staje się spławna dla niewielkich jednostek, przez co historycznie była ważna militarnie i handlowo, jako droga zaopatrzenia ze stołecznej prowincji Zhili do terenów poza Wielkim Murem. Płynie skrajem Niziny Chińskiej, otrzymuje wody rzeki Qianlong i wpływa Zatoki Pohaj szeroką na ok. 50 km deltą. Łączna powierzchnia dorzecza wynosi ok. 44,5 tys. km². Rzeka zamarzająca, częściowo kontrolowana (zbiorniki retencyjne), w górnym biegu cierpi ze względu na erozję w wyniku wylesiania zlewni.

</doc>
<doc id="2023937" url="https://pl.wikipedia.org/wiki?curid=2023937" title="Lausanne (stacja kolejowa)">
Lausanne (stacja kolejowa)

Lausanne – stacja kolejowa w Lozannie, w kantonie Vaud, w Szwajcarii. Jest największym dworcem kolejowym w kantonie i obsługuje około 650 pociągów dziennie. Została otwarta w 1856.
Jest ważnym węzłem kolejowym na liniach Simplon, Mittellandlinie, oraz Jurafusslinie.

</doc>
<doc id="2023938" url="https://pl.wikipedia.org/wiki?curid=2023938" title="Theodore Jaracz">
Theodore Jaracz

Theodore Jaracz (ur. 28 września 1925 w Pike County, stan Kentucky, Stany Zjednoczone; zm. 9 czerwca 2010 w Nowym Jorku, Stany Zjednoczone) – amerykański działacz religijny, członek Ciała Kierowniczego Świadków Jehowy w latach 1974–2010.
Życiorys.
Jako Świadek Jehowy został ochrzczony 10 sierpnia 1941 roku. W wieku 17 lat rozpoczął służbę pionierską, a w wieku 20 lat został pionierem specjalnym. W lipcu 1946 roku został absolwentem siódmej klasy Biblijnej Szkoły Strażnicy – Gilead (szkoła misjonarska). Następnie usługiwał jako nadzorca podróżujący. W 1951 roku został wysłany do Australii, gdzie powołano go na stanowisko sługi oddziału w tamtejszym Betel. Do Stanów Zjednoczonych powrócił po pięciu latach.
10 grudnia 1956 roku ożenił się z Melitą Lasko (ur. 1927), pochodzącą z Kanady. Oboje podjęli służbę pionierską w Vancouver w Kanadzie, a następnie w Kalifornii. Później został nadzorcą obwodu pełniąc tę służbę 18 lat. 28 października 1974 został członkiem Ciała Kierowniczego Świadków Jehowy. Następnie trafił do Betel, gdzie podjął pracę w "Komitecie Nauczania". Szczególnie interesował się rozwojem działalności Świadków Jehowy w krajach położonych za "żelazną kurtyną" (z oficjalną wizytą do Polski przybył pod koniec listopada 1977 roku i w 1978 roku).
Brał udział w uroczystościach otwarcia Biur Oddziałów w Albanii, Argentynie, Australii, Japonii, Peru, Polsce, Rosji, Słowacji, Słowenii, Ukrainie, Zambii; oraz Sal Zgromadzeń w Polsce, Szwecji i Wielkiej Brytanii; a także w tzw. oficjalnych podróżach służbowych do współwyznawców – m.in. jako nadzorca strefy (przedstawiciel Biura Głównego Świadków Jehowy) (Cypr, Chorwacja, Czechosłowacja, Nowa Zelandia, Polska, Rumunia, Węgry, ZSRR).
W 2007 roku w trakcie podróży służbowej do RPA, gdzie miał wziąć udział w uroczystym oddaniu do użytku Biura Oddziału doznał kłopotów zdrowotnych związanych z ciśnieniem. Kilka tygodni później doznał udaru, a prawa strona jego ciała została sparaliżowana. Choć mógł normalnie mówić do zdrowia wracał powoli. Trzy lata później przeszedł drugi udar, po którym zmarł 9 czerwca 2010 roku.

</doc>
<doc id="2023939" url="https://pl.wikipedia.org/wiki?curid=2023939" title="Archelaos I (król Kapadocji)">
Archelaos I (król Kapadocji)

Archelaos I Filopatris Ktistes Soter (gr. " Αρχέλαος ", "Archélaos") (ur. ? w Sisines, zm. 17 n.e. w Rzymie) – ostatni król Kapadocji od 36 p.n.e., król Małej Armenii od 20 p.n.e. do swej śmierci.
Pochodzenie.
Archelaosa nazywano przed objęciem tronu, z powodu miejsca urodzenia, Sisinesem. Jego rodzicami byli arcykapłan bogini (Enyo-Ma) w Komanie Archelaos II oraz Glafira. Natomiast dziadkiem ze strony ojca Archelaos I, także arcykapłan w Komanie. Ten miał, jako drugą żonę Berenikę IV, królową Egiptu. Archelaos został zabity przez rzymskiego namiestnika Syrii Aulusa Gabiniusza, który przybył do Egiptu celem przywrócenia tronu Ptolemeuszowi XII Auletesowi, natomiast Berenika IV na rozkaz jej ojca Ptolemeusza. Archelaos I z Komany był synem Archelaosa, wodza króla Pontu Mitrydatesa VI Eupatora Dionizosa w jego I wojnie z Rzymem, a który potem przeszedł na stronę Rzymian.
Rządy w Kapadocji.
W r. 36 p.n.e. Marek Antoniusz, rzymski triumwir, po usunięciu Ariaratesa X Eusebesa Filadelfa z tronu Kapadocji mianował Archelaosa na jego miejsce. Zapewne wtedy poślubił nieznaną z imienia kobietę, prawdopodobnie siostrę Ariaratesa X, aby umocnić prawa do tronu.
W r. 31 p.n.e. przed bitwą pod Akcjum Archelaos, opuszczając swego protektora, przeszedł na stronę jego wroga, Oktawiana, późniejszego cesarza rzymskiego. August za ten czyn, udzielał mu poparcia w różnych planach politycznych. W r. 20 p.n.e., po śmierci Artawazdesa I, otrzymał od niego królestwo Małej Armenii. Tego samego roku otrzymał także Likaonię oraz Cylicję Trachejską. Wydzielono je z Galacji, która stała się prowincją rzymską w r. 25 p.n.e., po śmierci króla Amyntasa.
Ostatnie lata w Rzymie.
W r. 15 p.n.e. Archelaos w starym wieku przybył do Rzymu na rozkaz Tyberiusza, nowego cesarza. Ciążyły na nim zarzuty, o których nic nie wiemy. Niewykluczone, że cesarz żywił do niego dawny uraz, kiedy on ignorował go, gdy był wygnaniu na Rodos. Archelaos popierając Gajusza Cezara, sukcesora Augusta, popełnił błąd. Niedługo potem zmarł w mieście Rzymie, nie wiadomo w jaki sposób, czy śmiercią naturalną z powodu wieku, czy w wyniku samobójstwa. Cesarz Tyberiusz, po jego śmierci, dokonał aneksji Kapadocji, dając jej prokuratora. Synowi zmarłemu Archelaosowi II dał Cylicję Trachejską oraz Derbeę i Larandę.
Małżeństwa i potomstwo.
Archelaos I z pierwszego małżeństwa (jej imię jest nieznane, zapewne córka króla Kapadocji Ariobarzanesa II Filopatora) miał dwoje dzieci (syn i córka):
Po r. 8 p.n.e. Archelaos poślubił królową Pontu Pytodoris Filometor, wdowę po królu Pontu i Bosporu Marku Antoniuszu Polemonie I Eusebesie Soterze. Stał się ojczymem dla jej trzech dzieci z pierwszego małżeństwa. Pytodoris pozostała z mężem w Kapadocji, aż do jego śmierci. Ich małżeństwo było bezdzietne. Po jego śmierci wróciła z rodziną do Pontu.

</doc>
<doc id="2023940" url="https://pl.wikipedia.org/wiki?curid=2023940" title="Archelaos II (król Cylicji Trachejskiej)">
Archelaos II (król Cylicji Trachejskiej)

Archelaos II (gr. " Αρχέλαος ", "Archélaos") (zm. 37 n.e.) – król Cylicji Trachejskiej od 17 n.e. do swej śmierci. Syn ostatniego króla Kapadocji Archelaosa I Filopatrisa Ktistesa Sotera oraz nieznanej z imienia królowej, zapewne córki króla Kapadocji Ariobarzanesa II Filopatora.
W r. 15 p.n.e. król Kapadocji Archelaos I, ojciec Archelaosa II, był w starym wieku, gdy przybył do Rzymu. Został wezwany rozkazem Tyberiusza, cesarza rzymskiego, bowiem ciążyły na nim oskarżenia, o których nic dokładnego nie wiemy. Niewykluczone, że cesarz żywił do niego od dawna uraz. Archelaos I niedługo potem zmarł w Rzymie, śmiercią naturalną lub w wyniku samobójstwa. Cesarz Tyberiusz postanowił dokonać aneksji Kapadocji, dodając jej prokuratora. Natomiast Archelaosowi II, synowi Archelaosa I, dał Cylicję Trachejską oraz Derbeę i Larandę.
Cylicja Trachejska była podzielona między wielu władców państw zależnych od Rzymu. Archelaos II otrzymał we władanie fragment obejmujący m.in. ziemie w okolicy Olby, zamieszkane przez Kietajów. Próbował przeprowadzić spis ludności celem ściągnięcia podatków, co spowodowało powstanie ludu Kietajów. Mając trudności z uśmierzeniem buntu, poprosił o pomoc namiestnika Syrii Lucjusza Witeliusza, który przysłał mu wojsko pod wodzą Marka Trebeliusza. Archelaos II zmarł bezpotomnie w 37 r. Jego królestwo zostało przekazane przez cesarza Tyberiusza Gajuszowi Juliuszowi Antiochowi IV Epifanesowi, ostatniemu królowi Kommageny w latach 38–72. Ten został usunięty z obu królestw, które zostały wcielone do imperium rzymskiego w 72 r.

</doc>
<doc id="2023942" url="https://pl.wikipedia.org/wiki?curid=2023942" title="Port lotniczy Rennes">
Port lotniczy Rennes

Port lotniczy Rennes (IATA: RNS, ICAO: LFRN) – port lotniczy położony 6 km na południowy zachód od Rennes, w departamencie Ille-et-Vilaine, w regionie Bretania, we Francji. 

</doc>
<doc id="2023944" url="https://pl.wikipedia.org/wiki?curid=2023944" title="Świątynia Śpiącego Buddy">
Świątynia Śpiącego Buddy

Świątynia Śpiącego Buddy (chin. upr.: 卧佛寺; chin. trad.: 卧佛寺; pinyin: "Wòfó Sì") – buddyjska świątynia znajdująca się na terenie Pekińskiego Ogrodu Botanicznego, około 20 kilometrów od centrum Pekinu, u południowego stoku wzgórza Jubao (Shou’an).
Świątynia została zbudowana za panowania cesarza Tang Taizonga (627-649); pierwotnie nosiła nazwę Świątyni Spokojnej Długowieczności ("Shou’ansi"). W ciągu wieków wielokrotnie przechodziła zniszczenia i renowacje; ostatnia wielka renowacja miała miejsce w 1724 roku. Prowadzi do niej wykonana w marmurze i pokryta kolorowymi płytkami brama, za którą na pierwszym dziedzińcu znajduje się niewielkie jeziorko w kształcie półkola, otoczone po bokach wieżami dzwonu i bębna. Najważniejszymi budynkami wewnątrz kompleksu są Pawilon Czterech Niebiańskich Królów, Pawilon Trzech Buddów oraz Pawilon Leżącego Buddy. 
W Pawilonie Leżącego Buddy znajduje się wykonany z brązu 6-metrowy, ważący 54 tony posąg przedstawiający leżącego na prawym boku Buddę Siakjamuniego w chwili nirwany. Posąg wykonano w latach 1330-1331; według legendy pracowało przy nim 7 tysięcy robotników, którzy zużyli 250 tysięcy kilogramów brązu. Jest to największa tego typu rzeźba w Chinach. Rzeźbie leżącego Buddy towarzyszy 12 mniejszych posągów, wyobrażających uczniów.

</doc>
<doc id="2023946" url="https://pl.wikipedia.org/wiki?curid=2023946" title="Archelaos I z Komany">
Archelaos I z Komany

Archelaos I (gr. "Αρχέλαος", "Archélaos") (zm. 55 p.n.e.) – arcykapłan bogini (Enyo-Ma) w Komanie (pontyjskiej) od 63 p.n.e. do swej śmierci. Syn Archelaosa, wodza Mitrydatesa VI Eupatora Dionizosa, króla Pontu.
Rządy w Komanie.
W r. 63 p.n.e. Pompejusz Wielki, triumwir rzymski, uczynił Archelaosa arcykapłanem świątyni, bogatej i otaczanej wielką czcią, położonej w Komanie pontyjskiej. Przybytek był poświęcony małoazjatyckiej bogini Ma, identyfikowanej przez Rzymian z Belloną. Godność arcykapłana miała charakter władzy królewskiej.
Małżeństwo z Bereniką IV.
Po wygnaniu króla egipskiego Ptolemeusza XII Auletesa, Archelaos przybył do Egiptu, by ożenić się z jego córką Bereniką. Przekonał jej mieszkańców, że jest synem króla Pontu Mitrydatesa VI, krewnego Lagidów. Pod koniec r. 56 p.n.e. w Aleksandrii doszło do ślubu między nim a Bereniką IV. Archelaos sprawował u boku żony władzę nad Egiptem. Władza nie trwała długo. W r. 55 p.n.e. rzymski prokonsul Syrii i legat Pompejusza Aulus Gabiniusz postanowił przywrócić tron Ptolemeuszowi XII, podobno za kwotę 10 tys. talentów. Wyprawa wyruszyła s Syrii w marcu br. Pretekstem wojny było to, że Berenika i Archelaos rzekomo wspierali piratów grasujących w okolicach wybrzeża syryjskiego. Archelaos kazał kopać umocnienia i tworzyć obronę. W czasie kilku potyczek zginął. Marek Antoniusz polecił zwłoki ubrać w purpurowe szaty królewskie oraz pochować je. W innej wersji Archelaos został złapany przez Gabiniusza oraz zabity. Berenika IV, wdowa po Archelaosie, została stracona wraz z jej stronnikami na rozkaz ojca Ptolemeusza XII Auletesa, który wstąpił ponownie na tron egipski. Majątki zabitych przeznaczył na pokrycie swych wierzytelności. Archelaos z pierwszą nieznaną z imienia żoną miał syna Archelaosa II, który objął po nim urząd arcykapłana w Komanie.

</doc>
<doc id="2023947" url="https://pl.wikipedia.org/wiki?curid=2023947" title="Huonville">
Huonville

Huonville – miasto położone w australijskim stanie Tasmania, w południowo-wschodniej części wyspy, nad rzeką Huon. Od stolicy stanu miasta Hobart, Huonville jest oddalony w kierunku południowym o 38 km. Przez miasto przebiega autostrada Huon Highway. W Huonville zlokalizowana jest siedziba rady samorządu terytorialnego Huon Valley Council.
Region miasta jest jednym z głównych regionów na Tasmanii gdzie zlokalizowane są sady jabłek, występuje produkcja wiśni oraz hodowle ryb. Znaczenie przemysłu w mieście cały czas się zmniejsza od lat 50, XX wieku. Ważną gałęzią gospodarki w mieście jest turystyka.

</doc>
<doc id="2023948" url="https://pl.wikipedia.org/wiki?curid=2023948" title="Wąwóz Skaczącego Tygrysa">
Wąwóz Skaczącego Tygrysa

Wąwóz Skaczącego Tygrysa () – kanion na rzece Jangcy, położony 60 km na północ od miasta Lijiang, w prowincji Junnan w południowo-zachodnich Chinach. Znajduje się na liście światowego dziedzictwa UNESCO jako część obszaru Stref chronionych trzech równoległych rzek. 

</doc>
<doc id="2023949" url="https://pl.wikipedia.org/wiki?curid=2023949" title="Archelaos II z Komany">
Archelaos II z Komany

Archelaos II (gr. " Αρχέλαος ", "Archélaos") (zm. po 47 p.n.e.) – arcykapłan bogini (Enyo-Ma) w Komanie (pontyjskiej) w latach 55-47 p.n.e. Syn i następca arcykapłana bogini w Komanie Archelaosa I oraz jego pierwszej nieznanej z imienia żony.
W r. 51 p.n.e., kiedy Cyceron był prokonsulem Cylicji, Archelaos popierał zaburzenia w Kapadocji, wspierając je pieniędzmi oraz gromadząc swe stronnictwo, które było przeciwne władzy tutejszego króla Ariobarzanesa II Filopatora. Cyceron zmusił Archelaosa do opuszczenia Kapadocji oraz umożliwił, żeby Ariobarzanes II utrzymał swą władzę nad nią. W r. 47 p.n.e. Gajusz Juliusz Cezar, wódz rzymski, po ukończeniu wojny w Egipcie, odebrał Archelaosowi urząd arcykapłana w Komanie i przekazał Likomedesowi.
Archelaos z żoną Glafirą miał jednego syna Archelaosa, którego od miejsca urodzenia nazywano Sisinesem. W r. 36 p.n.e. został on królem Kapadocji, jako Archelaos I Filopatris Ktistes Soter.

</doc>
<doc id="2023953" url="https://pl.wikipedia.org/wiki?curid=2023953" title="Raumabanen">
Raumabanen

Raumabanen – linia kolejowa o długości 114,2 km z Dombås (na Dovrebanen) do Åndalsnes, w Norwegii. Linia jest odnogą od głównej linii między Oslo i Trondheim, i nie jest zelektryfikowana. Raumabanen jest jedyną linią kolejową biegnącą w głąb regionu Møre og Romsdal. Istnieje na niej pięć stacji, z których trzy są obsługiwane przez Zarząd Kolei. Pięć stacji to: Dombås, Lesja, Lesjaverk, Bjorli i Åndalsnes. Pierwotnie na linii znajdowało się 12 stacji. Linia jest obsługiwana przez Norges Statsbaner (NSB), które obsługuje cztery pociągi osobowe na dobę jednostkami 93. Z Åndalsnes istnieją połączenia autobusowe do Ålesund, Molde, Kristiansund, a z Dombås są połączenia kolejowe do Oslo i Trondheim. Latem kursuje specjalny pociąg turystyczny od Åndalsnes do Bjorli, który prowadzony jest lokomotywą parową.

</doc>
<doc id="2023954" url="https://pl.wikipedia.org/wiki?curid=2023954" title="Paul Tessier">
Paul Tessier

Paul Tessier (ur. 1 sierpnia 1917 w Héric, zm. 6 czerwca 2008 w Boulogne-Billancourt) – francuski chirurg. Uznany za ojca współczesnej chirurgii szczękowo-twarzowej.
Życiorys.
Urodzony w Héric, w Bretanii, dr Tessier najpierw uczęszczał do Ecole de Médecine w Nantes we Francji, ostatecznie otrzymując tytuł lekarza z Faculté de Médecine de Paris (Wydział Medycyny w Paryżu) w 1943 roku. W roku 1942, podczas stażu rozpoczął operację na ludziach z rozszczepem wargi i Dupuytren's contracture. Dołączył do oddziału chirurgii dziecięcej w Szpitalu Św. Józefa w Paryżu w roku 1944. Od końca roku 1944 do 1946 pracował w Centrum Chirurgii Szczękowo-Twarzowej w wojskowym regionie Paryża w Szpitalu Puteaux. W 1949 roku powrócił do Nantes, by zostać chirurgicznym konsultantem w dziedzinie oftalmologii.
Dr Tessier rozpoczął rozwijanie chirurgicznych technik korekty malformacji szczękowo-twarzowych w połowie lat 50. Przez lata 60. i 70. rozwijał poniższe metody:
W latach 70. rozpoczął podróżowanie do Stanów Zjednoczonych celem promowania swoich metod. Dziś jego techniki mają zastosowanie nie tylko w chirurgii plastycznej i szczękowo-twarzowej, ale także w innych dyscyplinach takich jak traumatologia i neurochirurgia.
Wyróżnienia.
Dr Tessier był jednym z członków założycieli Międzynarodowego Stowarzyszenia Chirurgów Szczękowo-Twarzowych oraz Europejskiego Stowarzyszenia Chirurgii Szczękowo-Twarzowej. Był honorowym członkiem American College of Surgeons, Royal College of Surgeons of England w Londynie i American Society of Plastic Surgeons
W 2000 został przedstawiony do Jacobson Innovation Award.

</doc>
<doc id="2023955" url="https://pl.wikipedia.org/wiki?curid=2023955" title="Salicylan metylu">
Salicylan metylu

Salicylan metylu – organiczny związek chemiczny z grupy estrów, ester metylowy kwasu salicylowego. Bezbarwna lub żółtawa ciecz o silnej, charakterystycznej woni. Związek znalazł zastosowanie w lecznictwie. Stosowany miejscowo na nieuszkodzoną skórę jako lek przeciwbólowy, przeciwzapalny i rozgrzewający. Używany również jako półprodukt w różnych syntezach chemicznych. Jest składową farmakopealnych preparatów galenowych: maści z salicylanem metylu oraz balsamu mentolowego złożonego.

</doc>
<doc id="2023956" url="https://pl.wikipedia.org/wiki?curid=2023956" title="Archelaos (wódz Mitrydatesa VI z Pontu)">
Archelaos (wódz Mitrydatesa VI z Pontu)

Archelaos (gr. " Αρχέλαος ", "Archélaos") – wódz króla Pontu Mitrydatesa VI Eupatora Dionizosa w czasie jego I wojny z Rzymem, potem stronnik Rzymian. Ojciec Archelaosa I, arcykapłana bogini (Enyo-Ma) w Komanie.
Na służbie Mitrydatesa VI z Pontu.
Archelaos był z pochodzenia mieszkańcem Kapadocji. Pierwszy raz pojawił się w r. 88 p.n.e., kiedy z bratem Neoptolemosem pełnił funkcję wodza armii króla Pontu Mitrydatesa VI Eupatora Dionizosa przeciwko Nikomedesowi IV Filopatorowi, królowi Bitynii i stronnikowi rzymskiemu. Na równinie nad rzeką Amnias, dopływem rzeki Halys w Paflagonii, doszło między nimi do walki. Wojska pontyjskie pokonały w niej króla Bitynii, który uciekł z resztkami do Paflagonii. Następnego roku Archelaos został wysłany przez Mitrydatesa z wielką flotą i armią do Grecji, gdzie miał pozyskać sprzymierzeńców lub siłą zdobyć miasta. Zdobył wyspę Delos, mordując ok. 20 tys. mieszkańców, w większości Italów, z powodu wierności Rzymianom. Zdobyte miejscowości przekazał Ateńczykom, zwolennikom Mitrydatesa, dzięki czemu doszło do sojuszu Aten z Pontem. Do niego przyłączyli się Achajowie, Lakończycy oraz Beocja oprócz Tespiów, których otoczył. Jednak pod Cheroneją, w Beocji, doszło do trzydniowej walki z Kwintusem Brecjuszem Surą, rzymskim legatem namiestnika Macedonii Gajusza Sencjusza Saturnina. Archelaos z Ateńczykiem Aristionem dzięki lakońskiej i achajskiej pomocy odepchnął Brecjusza do Pireusu. Ten później został otoczony i wzięty przez Archelaosa, przybywającego z flotą. Niebawem, Sulla, mianowany wodzem w wojnie z Mitrydatesem, wyruszył w stronę Attyki, by ją odbić z rąk Archelaosa. Po drodze przeszła na jego stronę Beocja, potem Teby. W Attyce część armii wysłał, by oblegałą Aristiona w Atenach, a sam z główną armią skierował się do Pireusu, gdzie był Archelaos ze swoimi ludźmi. Archelaos przebywał za murami zbudowanymi przez Peryklesa, znosząc długotrwałe oblężenie. Między nim a Sullą, dochodziło do ciężkich walk na murach. Wódz rzymski zrezygnował ze zdobywania go, ograniczając się tylko do oblegania. W tym czasie postanowił uderzyć na mury Aten, bowiem mieszkańcy cierpieli głód. W marcu 86 r. wtargnął do miasta, mordując jej mieszkańców oraz dokonując grabieży. Po jego zdobyciu z impetem zaatakował Pireus, gdzie dochodziło do zaciekłych walk. Archelaos wycofał się do najlepiej zabezpieczonej części Pireusu (Munichia), a stamtąd wyruszył na statku do Tesalii, gdzie gromadził wojsko w Termopilach. Sulla, po spaleniu twierdzy, wyruszył za nim. Archelaos dowodząc ok. 120 tys. armią, wyruszył w stronę Chalkis. Sulla widząc, że jego obóz koło Cheronei leży w niedogodnym miejscu, starł się z nim. Wiosną 86 r. doszło do zaciętej bitwy. Archelaos zdołał ujść, w Chalkis zebrał 10 tys. resztek swej armii. Sulla podążył z nim ku cieśninie Euripus. Archelaos płynął z wyspy na wyspę, pustosząc ich wybrzeża. Z Zakintos przypłynął ponownie do Chalkis. Mitrydates dowiadując się o klęsce, zaczął ponownie gromadzić armię w liczbie 80 tys. ludzi. Dorylaos poprowadził armię do Archelaosa. Sulla założył obóz pod Orchomenos naprzeciw Archelaosa. Jesienią br. doszło między nimi do bitwy, zwycięskiej dla Rzymian, w której zginął pasierb Archelaosa, Diogenes. Sam Archelaos ukrył się na bagnach i łódką dostał do Chalkis, gdzie zebrał resztki swych wojsk. Kiedy król Pontu dowiedział się o porażce kazał Archelaosowi uzyskać pokój na honorowych warunkach od Rzymian. W 85 r. spotkał się w tym celu z Sullą w Delion w Beocji, który mając braki wojskowe i finansowe zgodził się na rozmowy. Proponował mu także, by zdradził swego króla. Archelaos oburzył się na to. Po wstępnych rozmowach i wysłaniu gońców do króla, zaczął ściągać żołnierzy z różnych stron. Sulla w tym czasie najechał plemiona, które napadały na sąsiadującą Macedonię. Mitrydates zgodził się na warunki pokojowe. W sierpniu br. doszło między królem a Sullą do spotkania w Dardanos nad Hellespontem.
Stronnik Rzymu.
Pokój w Dardanos nie został ratyfikowany przez senat rzymski. W r. 83 p.n.e. został naruszony przez Lucjusza Licyniusza Murenę, legata Sulli w Azji, który dążył do wojny, mając do dyspozycji dwa legiony. Mitrydates VI Eupator w tym czasie gromadził wojska przeciw Bosporowi, co zaniepokoiło Rzym. W stosunku do Archelaosa nabrał podejrzeń z powodu ustępstw w czasie rokowań pokojowych na rzecz Sulli. Archelaos obawiając się kary, uciekł do Mureny, którego przekonał do zaatakowania króla Pontu. Murena wpadł przez Kapadocję do Komany, grabiąc ją. Mitrydates wysłał do Rzymu posłów ze skargą na niego. Nic to nie przyniosło. Pokonał jednak Murenę w bitwie nad rzeką Halys. Archelaos od czasu przejścia na stronę wroga, nie jest więcej wspominany w historii, ale kilku pisarzy podaje, że był zaszczycony przez senat rzymski.

</doc>
<doc id="2023960" url="https://pl.wikipedia.org/wiki?curid=2023960" title="Grant Aviation">
Grant Aviation

Grant Aviation – amerykańska linia lotnicza z siedzibą w Anchorage, w stanie Alaska.

</doc>
<doc id="2023961" url="https://pl.wikipedia.org/wiki?curid=2023961" title="Pewnego razu w lesie">
Pewnego razu w lesie

Pewnego razu w lesie () – brytyjsko-amerykański film animowany z 1993 roku w reżyserii Charlesa Grosvenora.
Fabuła.
W lesie Dapplewood żyje czwórka przyjaciół – mysz Abigail, jeż Russell, kret Edgar i borsuk Michelle, który jest krewnym ich nauczyciela, Corneliusa. Pewnego dnia Russell cudem unika potrącenia przez nieuważnego kierowcę, który na domiar złego wyrzuca przez okno samochodu butelkę. W dodatku część lasu zostaje skażona trującym gazem. Michelle zaczyna się źle czuć. Przyjaciele wyruszają na poszukiwania ziół mogących uzdrowić borsuka.

</doc>
<doc id="2023965" url="https://pl.wikipedia.org/wiki?curid=2023965" title="Czułe miejsca">
Czułe miejsca

Czułe miejsca – polski film fabularny z 1980 roku w reżyserii Piotra Andrejewa.
Plenery: Łódź, Warszawa, Katowice, Praga. Premiera filmu odbyła się 28 sierpnia 1981 roku.
Opis fabuły.
Jest rok 1998. Świat stanął w obliczu katastrofy ekologicznej. Monter telewizyjny, Jan Zaleski, jest ciekawy otaczającego go świata. Nie ma jeszcze 18 lat. Jest związany z tancerką Ewą. Przed kilku laty zawiadomił władze o tym, że widział UFO. Jan marząc o awansie, który poprawiłby jego sprawy finansowe, konstruuje elektroniczne zabawki i szuka dla nich producenta. Czekając na Ewę pod ekskluzywnym hotelem, zostaje zatrzymany przez policję, która niesłusznie oskarża go o handel narkotykami. Po wyjaśnieniu nieporozumienia wraca na spotkanie z Ewą, która informuje go, że marzy o karierze gwiazdy telewizyjnej, a Allan Kowalski, słynny organizator widowisk chce jej w tym pomóc. Jan wymusza na kierownictwie w swojej pracy przyspieszenie awansu i zostaje przeniesiony do lepszej dzielnicy. Postanawia udowodnić, że potrafi pracować bez urządzenia wspomagającego wykrywanie usterek, ale uznanie wzbudza tylko u swojej sąsiadki, Aśki, która od pewnego czasu uwodzi Jana. Ewa zrywa z Janem dla Allana, który postanawia zatrudnić Jana przy realizacji widowiska. Kiedy Jan dowiaduje się, że między Ewą i Allanem będzie ukazany akt miłosny reaguje gwałtownie: niszczy urządzenia i próbuje popełnić samobójstwo. Ewa odwiedza go w szpitalu, informując o małżeństwie z Allanem. Jan opuszcza szpital i podejmuje na nowo pracę, przyjmując nawet najtrudniejsze zlecenia, jednak nie ukrywa przy tym znudzenia wykonywaną pracą. 31 grudnia 1998 Jan nadzoruje urządzenie telewizyjne na „Balu Centralnym”. Bawiący się ludzie nie zdają sobie sprawy z tego, co się stanie, jeśli główny układ zasilania się zepsuje, a Jan zostaje zwolniony z pracy za niesubordynację.
Obsada.
Źródło.

</doc>
<doc id="2023971" url="https://pl.wikipedia.org/wiki?curid=2023971" title="Dzieciaki z wyspy skarbów. Potwór z wyspy skarbów">
Dzieciaki z wyspy skarbów. Potwór z wyspy skarbów

Dzieciaki z wyspy skarbów. Potwór z wyspy skarbów (ang. "Treasure Island Kids: The Monster of Treasure Island") – nowozelandzki film przygodowy z 2006 roku w reżyserii Michaela Hursta. Film inspirowany powieścią Roberta Louisa Stevensona „"Wyspa skarbów"”.
Opis fabuły.
Nastolatek Charlie Forest (Nicko Vella) z kolegami z różnych części świata spędza wakacje na jednej z wysp południowego Pacyfiku. Dzieci zmuszone są stawić czoła potworowi, który przypomina wymarłe dinozaury. Okazuje się, że stwór jest matką szukającą swojego dziecka i dlatego agresywnie się zachowuje. Dzieci postanawiają zrobić wszystko, co w ich mocy, by matka i jej dziecko mogli znów być razem.

</doc>
<doc id="2023973" url="https://pl.wikipedia.org/wiki?curid=2023973" title="PSL Lewica">
PSL Lewica



</doc>
<doc id="2023975" url="https://pl.wikipedia.org/wiki?curid=2023975" title="Guadalajara (prowincja)">
Guadalajara (prowincja)

Guadalajara – prowincja Hiszpanii, w regionie Kastylia-La Mancha. Stolicą jest Guadalajara, miasto o tej samej nazwie, zaś drugim co do wielkości miastem po stolicy prowincji jest Azuqueca de Henares. Utworzona w roku 1812 na mocy konstytucji. Liczba mieszkańców wynosi 246 151, gęstość zaludnienia 20,23 na km². Zajmuje powierzchnię 12,19 tys. km², co stanowi 3,42% powierzchni Hiszpanii. Prowincję tworzy łącznie 288 gmin. Jest ona położona w północno-wschodniej części wspólnoty autonomicznej Kastylia-La Mancha na terenie centralnego płaskowyżu iberyjskiego, przez jej terytorium przepływa rzeka Tag.

</doc>
<doc id="2023976" url="https://pl.wikipedia.org/wiki?curid=2023976" title="Serious Adverse Event">
Serious Adverse Event



</doc>
<doc id="2023977" url="https://pl.wikipedia.org/wiki?curid=2023977" title="Dni Stargardu">
Dni Stargardu

Dni Stargardu – cykl imprez kulturalno-rozrywkowo-sportowych, organizowany od 1964 w Stargardzie roku przez Stargardzkie Centrum Kultury, Muzeum Archeologiczno-Historyczne w Stargardzie i inne instytucje. Impreza trwa trzy dni i jest organizowana w weekend poprzedzający 24 czerwca (uroczystość św. Jana Chrzciciela – patrona Stargardu). 
Dni Stargardu podzielone są na trzy bloki. Piątek i sobota są dniami muzycznymi. Do stargardzkiego amfiteatru przyjeżdżają gwiazdy muzyki rozrywkowej z kraju i ze świata. Towarzyszą im lokalne zespoły. Sobota i niedziela – to dni sportowe, podczas których rozgrywane są zawody, wyścigi i mecze. Odbywają się m.in. Turniej Tenisa Ziemnego „15. Południk” o Puchar Prezydenta Miasta i Międzynarodowy Bieg Uliczny o „Błękitną Wstęgę” na dystansie 10 km. Sobota i niedziela to także dni historyczne „W Krainie Gryfa”. Na terenie trzech parków w obrębie stargardzkich plant: Parku Piastowskiego, Parku Popiela i Parku Jagiellońskiego, przy Bastei organizowany jest festyn podczas którego odbywają są pokazy bitew z okresu wojny trzydziestoletniej, rzemiosła, kultury i ubiorów XVII-wiecznych, a także jarmark rękodzieła, rzemiosła, i sztuki.

</doc>
<doc id="2023979" url="https://pl.wikipedia.org/wiki?curid=2023979" title="Parafia Najświętszej Marii Panny Królowej i św. Aleksego w Tumie">
Parafia Najświętszej Marii Panny Królowej i św. Aleksego w Tumie

Parafia Najświętszej Maryi Panny Królowej i św. Aleksego w Tumie – parafia rzymskokatolicka należąca do dekanatu Łęczyca w diecezji łowickiej.
Zasięg parafii.
Do parafii należą wierni z miejscowości: Kwiatkówek, Marynki, Mętlew, Tum i Witaszewice.
Historia parafii.
Erygowana w XII w. 21 maja 1161 r. nastąpiła konsekracja kościoła. Zjazd wszystkich książąt, biskupów polskich i komesów na wspomniany akt poświęcenia świadczy, że kościół miał znaczenie hierarchiczne, niż każdy inny kościół zamkowy w XII w. 
Kolegiata w Tumie należy do jednych z najciekawszych i najbardziej znanych obiektów tego typu w Polsce. Ta romańska świątynia została wzniesiona w latach 1141-1161 za sprawą (jak się przyjmuje) arcybiskupa gnieźnieńskiego, Jakuba I ze Żnina. Wcześniej w tym miejscu istniało opactwo benedyktynów pw. NMP, którego początki sięgają około roku 1000. Jego założycielem był prawdopodobnie św. Wojciech.
W roku 1294 na kościół napadli Litwini, łupiąc wszystko, co się dało, a ludność biorąc w niewolę. Podpalili kolegiatę, która pozostała w ruinie na okres kilkudziesięciu lat. Podczas odbudowy zatarto częściowo romański charakter budowli. W 1473 roku wybuchł pożar. Kolejną odbudowę zakończono w 1487 roku, znów dokładając budowli elementów gotyku, a w późniejszych latach także cech barokowych. Poważna przebudowa miała miejsce w XVIII wieku.
Wielkie zniszczenia dokonała II wojna światowa. Spłonęło wyposażenie i drewniane elementy architektoniczne, a także ucierpiały mury.
Pomiędzy VI a XII wiekiem na miejscu dzisiejszej wsi Tum i na południowy zachód od niej istniał gród, a w VII wieku na ówczesnym prawym brzegu Bzury znajdowała się osada targowa. Prawdopodobnie z fundacji Bolesława Chrobrego i z udziałem świętego Wojciecha powstało tu pierwsze w Polsce (założone prawdopodobnie w 997 r.) opactwo benedyktynów pod wezwaniem Najświętszej Marii Panny i św. Aleksego.
Obok kolegiaty stoi drewniany kościół, z 1761 roku, pw. św. Mikołaja. Pełni on rolę kościoła filialnego w parafii.

</doc>
<doc id="2023981" url="https://pl.wikipedia.org/wiki?curid=2023981" title="Panama (Iowa)">
Panama (Iowa)

Panama – miasto w Stanach Zjednoczonych, w stanie Iowa, w hrabstwie Shelby. Zgodnie ze spisem statystycznym z 2000 roku, miasto liczyło 212 mieszkańców.

</doc>
<doc id="2023982" url="https://pl.wikipedia.org/wiki?curid=2023982" title="Jiří Pelikán">
Jiří Pelikán

Jiří Pelikán (ur. 7 lutego 1923 w Ołomuńcu, zm. 26 czerwca 1999 w Rzymie) – czeski publicysta, początkowo działacz komunistyczny, następnie na emigracji we Włoszech założyciel kulturalnego periodyku „Listy” oraz socjalistyczny deputowany do Parlamentu Europejskiego. Syn rzeźbiarza Juliusa Pelikána.
Pochodził z rodziny robotniczej. W czasie II wojny światowej był przez 5 miesięcy więziony przez gestapo, potem ukrywał się pod zmienionym nazwiskiem. Po wojnie został aktywistą młodzieżowym i związkowym, działaczem Frontu Narodowego, a następnie funkcjonariuszem komitetu centralnego KSČ. W latach 1955–1963 sekretarz generalny Międzynarodowego Związku Studentów.
W latach 1963–1968 dyrektor telewizji państwowej. W czasie praskiej wiosny reprezentował stanowisko proreformatorskie, w wyniku czego telewizja dość jawnie informowała społeczeństwo o ówczesnych wydarzeniach politycznych. Po inwazji wojsk Układu Warszawskiego „przesunięty” do pracy w służbach dyplomatycznych, został attaché kulturalnym ambasady czechosłowackiej we Włoszech. W 1969 odmówił powrotu do kraju i poprosił o azyl polityczny we Włoszech, a w 1977 uzyskał tamtejsze obywatelstwo. W 1974 StB próbowała bezskutecznie dokonać zamachu na jego życie przy użyciu materiału wybuchowego, w 1977 omal nie został zatrzymany podczas potajemnej wizyty w Czechosłowacji.
We Włoszech zaangażował się w działalność polityczną, a od 1978 był przez dwie kadencje posłem do Parlamentu Europejskiego z ramienia Włoskiej Partii Socjalistycznej. Po roku 1990 pracował krótko jako doradca prezydenta Czechosłowacji Václava Havla.
W 1998 został odznaczony Medalem Za zasługi I stopnia.

</doc>
<doc id="2023983" url="https://pl.wikipedia.org/wiki?curid=2023983" title="Ulica Lubelska w Krakowie">
Ulica Lubelska w Krakowie

Ulica Lubelska w Krakowie – ulica w Krakowie, położona w administracyjnej Dzielnicy V Krowodrza.
Historia.
Została wytyczona ok. 1800 roku. Za czasów Wolnego Miasta Krakowa wzdłuż obecnej ulicy Lubelskiej biegły jego okopy. Do dzisiaj można zobaczyć je w postaci skarpy przy skrzyżowaniu z ulicą Mazowiecką.
W 1911 roku została przedłużona w kierunku Nowego Kleparza.
Zabudowa.
Zabudowa ulicy pochodzi głównie z okresu międzywojennego. Do godnych uwagi budynków należą:

</doc>
<doc id="2023984" url="https://pl.wikipedia.org/wiki?curid=2023984" title="Ourense (prowincja)">
Ourense (prowincja)

Ourense () – prowincja Hiszpanii, w regionie Galicja.
Stolicą jest Ourense. Prowincja jest położona w południowo - wschodniej części hiszpańskiej Galicji, nad Oceanem Atlantyckim i graniczy ona bezpośrednio z Portugalią. Około 32% ludności mieszka w samej stolicy. Łącznie prowincję stanowią 92 gminy. Płyną tędy dwie rzeki Miño i Sil mające swe ujście do Oceanu Atlantyckiego. Region, podobnie jak całą Galicja znajduje się pod wpływem klimatu oceanicznego, charakteryzującego się łagodnymi temperaturami przez cały rok.

</doc>
<doc id="2023985" url="https://pl.wikipedia.org/wiki?curid=2023985" title="Portsmouth (Iowa)">
Portsmouth (Iowa)

Portsmouth – miasto w Stanach Zjednoczonych, w stanie Iowa, w hrabstwie Shelby. W 2000 roku miasto liczyło 225 mieszkańców.

</doc>
<doc id="2023986" url="https://pl.wikipedia.org/wiki?curid=2023986" title="Shelby (Iowa)">
Shelby (Iowa)

Shelby – miasto w Stanach Zjednoczonych, w stanie Iowa, w hrabstwie Shelby. Zgodnie ze spisem statystycznym z 2000 roku, miasto liczyło 696 mieszkańców.

</doc>
<doc id="2023988" url="https://pl.wikipedia.org/wiki?curid=2023988" title="Tennant (Iowa)">
Tennant (Iowa)

Tennant – miasto w Stanach Zjednoczonych, w stanie Iowa, w hrabstwie Shelby. Zgodnie ze spisem statystycznym z 2000 roku, miasto liczyło 73 mieszkańców.

</doc>
<doc id="2023991" url="https://pl.wikipedia.org/wiki?curid=2023991" title="Westphalia (Iowa)">
Westphalia (Iowa)

Westphalia – miasto w Stanach Zjednoczonych, w stanie Iowa, w hrabstwie Shelby. Zgodnie ze spisem statystycznym z 2000 roku, miasto liczyło 160 mieszkańców.

</doc>
<doc id="2023994" url="https://pl.wikipedia.org/wiki?curid=2023994" title="Miostatyna">
Miostatyna

Miostatyna (GDF-8, z ang "growth differentiation factor 8") – białko odpowiedzialne w organizmie za ograniczenie rozwoju mięśni. 
W momencie wyłączenia genu odpowiedzialnego za jej produkcję, mięśnie zaczynają przyrastać znacznie intensywniej. Mutacja ta zwana jest tzw. "podwójnym umięśnieniem" i stosowana jest głównie przez hodowców w celu uzyskania nowych ras krów (np. "Belgian Blue"), świń (np. "Black Exotic") oraz psów.
Wśród ludzi także występują przypadki delecji miostatyny i takie osoby są zwykle nienormalnie umięśnione już we wczesnym dzieciństwie.

</doc>
<doc id="2023996" url="https://pl.wikipedia.org/wiki?curid=2023996" title="Armida (ujednoznacznienie)">
Armida (ujednoznacznienie)



</doc>
<doc id="2023999" url="https://pl.wikipedia.org/wiki?curid=2023999" title="Antoni Władyczański">
Antoni Władyczański

Antoni Władyczański (ur. w Krasnojarsku, zm. 23 stycznia 1978 w Moskwie) – radziecki generał major (od 1944).
Życiorys.
Urodził się w rodzinie polskiej w Krasnojarsku. Syn Stanisława, wnuk polskiego zesłańca na Syberię.
Służbę w Armii Czerwonej pełnił od września 1929 do czerwca 1938 oraz od września 1939. Ukończył Białoruską Zjednoczoną Szkołę Wojskową im. M.I.Kalinina (1932) oraz Wyższy Akademicki Kurs przy Wyższej Wojskowej Akademii im. K.J. Woroszyłowa (1947).
Po zakończeniu przeszkolenia skierowany do 81. pułku strzelców w Witebsku w składzie 27. Omskiej Dywizji Strzelców im. Włoskiego Proletariatu, w strukturach Białoruskiego OW, gdzie pełnił obowiązki dowódcy plutonu, dowódcy kompanii snajperskiej, zastępcy dowódcy oraz cz.p.o. dowódcy kompanii. Następnie powrócił do szkoły, gdzie pełnił obowiązki dowódcy plutonu kursantów oraz dowódcy kompanii obsługi technicznej. Od maja 1938 był wykładowcą taktyki w Mińskiej Szkole Piechoty im. M.I.Kalinina. W czerwcu 1938 w związku z polskim pochodzeniem zwolniony ze służby wojskowej i przeniesiony do rezerwy. Pracował jako szef wydziału emerytalnego przy Witebskim Obwodowym Komitecie Wykonawczym. We wrześniu 1939 przywrócony do służby w RKKA i skierowany do pracy dydaktycznej w Mińskiej Szkole Piechoty im. M.I. Kalinina, gdzie pełnił obowiązki starszego wykładowcy, zastępcy dowódcy batalionu do spraw gotowości bojowej, dowódcy jednostki szkolnej. W przeddzień wybuchu wojny Mińska Szkoła Piechoty została przeformowana w szkołę wojsk pancernych.
Z początkiem wojny z Niemcami kontynuował służbę w tej szkole. W końcu czerwca i na początku lipca 1941 w jej składzie brał udział w walkach nad Berezyną. Po przedyslokowaniu szkoły do Uljanowska wyznaczony na stanowisko starszego wykładowcy w 2 Uljanowskiej Szkole Wojsk Pancernych. Od września 1941 w stopniu kapitana dowodził samodzielnym batalionem czołgów w składzie 51 Samodzielnej Szkolnej Brygady Strzelców. W październiku skierowany z jednostką na Front Zachodni. W grudniu brygada została włączona w skład Frontu Północno-Zachodniego, następnie Frontu Kalinińskiego. W styczniu 1942 został wyznaczony na stanowisko szefa sztabu tej brygady. W składzie 4 Armii Uderzeniowej uczestniczył z nią w Toropiecko-Chołmskiej operacji zaczepnej. W kwietniu 1942 w mieście Kalazin w obwodzie kalinińskim brygada została przeformowana w 119 Dywizję Strzelców, a major Władyczański został wyznaczony na stanowisko szefa sztabu tej dywizji. Po zakończeniu formowania dywizja wchodziła w skład Frontu Kalinińskiego, następnie (od września 1942) Frontu Zachodniego, 3. Armii Frontu Briańskiego (od października 1942). W końcu października 1942 dywizja została skierowana pod Stalingrad, gdzie weszła w skład 5. Armii Pancernej i uczestniczyła w przeciwnatarciu pod Stalingradem. 16 grudnia 1942 za pomyślne wykonanie zadań w walkach pod Stalingradem - dywizja została przeformowana w 54. Gwardyjską Dywizję Strzelców (od lutego 1943 - JW 06658).
Od 5 września 1943 w stopniu pułkownika został dowódcą 50 Gwardyjskiej Dywizji Strzelców (JW 22156). Funkcję tę pełnił do 29 sierpnia 1944, kiedy to został ciężko ranny. Następnie ponownie od 25 listopada 1944 do zakończenia działań wojennych. 19 marca 1944 został awansowany do stopnia generała majora.
Po zakończeniu wojny od września 1945 pozostawał w dyspozycji Głównego Zarządu Kadr Ludowego Komisariatu Obrony, a od marca 1946 uczył się na Wyższym Akademickim Kursie przy Wyższej Wojskowej Akademii im. K.J. Woroszyłowa. Po zakończeniu szkolenia w kwietniu 1947 był odkomenderowany do Akademii Wojskowej im. M.W. Frunzego, gdzie był wykładowcą w Katedrze Wojsk Pancernych i Zmechanizowanych, starszym wykładowcą gotowości operacyjno-taktycznej kursu doskonalenia kadry kierowniczej dowódców dywizji strzelców, starszego wykładowcy taktyki ogólnej.
W lutym 1951 odkomenderowany do dyspozycji MON PRL z pozostawieniem w kadrach Armii Radzieckiej. Był zastępcą dowódcy Pomorskiego Okręgu Wojskowego, w latach 1953-1954 jego dowódcą. Po powrocie do ZSRR w lutym 1955 został wyznaczony na stanowisko zastępcy dowódcy 1 Korpusu Strzelców w Semipałatyńsku (JW 41524), w 1957 przemianowanego na 1. Korpus Armijny w Turkiestańskim Okręgu Wojskowym. W maju 1960 został przeniesiony do rezerwy.
W ostatnich latach życia mieszkał w Elektrogorsku pod Moskwą. Zmarł w Moskwie. Pochowany na Cmentarzu Wagańkowskim.
Odznaczenia.
I inne.

</doc>
<doc id="2024002" url="https://pl.wikipedia.org/wiki?curid=2024002" title="Tanga (region)">
Tanga (region)

Tanga – region ("mkoa") w Tanzanii.
W 2002 roku region zamieszkiwało 1 636 280 osób. W 2012 ludność wynosiła 2 045 205 osób, w tym 992 347 mężczyzn i 1 052 858 kobiet, zamieszkałych w 438 277 gospodarstwach domowych.
Region podzielony jest na 10 jednostek administracyjnych drugiego rzędu (dystryktów):

</doc>
<doc id="2024005" url="https://pl.wikipedia.org/wiki?curid=2024005" title="Zanzibar Północny">
Zanzibar Północny

Zanzibar Północny (suahili: "Kaskazini Unguja", ang. "Unguja North") – region ("mkoa") w Tanzanii.
W 2002 roku region zamieszkiwało 136 639 osób. W 2012 ludność wynosiła 187 455 osób, w tym 92 114 mężczyzn i 95 341 kobiet, zamieszkałych w 38 651 gospodarstwach domowych.
Region podzielony jest na 2 jednostki administracyjne drugiego rzędu (dystryktów):

</doc>
<doc id="2024007" url="https://pl.wikipedia.org/wiki?curid=2024007" title="Zanzibar Południowy">
Zanzibar Południowy

Zanzibar Południowy (suahili: "Kusini Unguja", ang. "Unguja South") – region ("mkoa") w Tanzanii.
W 2002 roku region zamieszkiwało 94 244 osób. W 2012 ludność wynosiła 115 588 osób, w tym 57 880 mężczyzn i 57 708 kobiet, zamieszkałych w 25 947 gospodarstwach domowych.
Region podzielony jest na 2 jednostki administracyjne drugiego rzędu (dystryktów):

</doc>
<doc id="2024009" url="https://pl.wikipedia.org/wiki?curid=2024009" title="Michael Morse">
Michael Morse

Michael Morse (ur. 2 kwietnia 1981) – amerykański narciarz dowolny. Specjalizuje się w jeździe po muldach.
Startował na Igrzyskach w Vancouver. W jeździe po muldach zajął 15. miejsce.

</doc>
<doc id="2024011" url="https://pl.wikipedia.org/wiki?curid=2024011" title="Drugie życie Bree Tanner">
Drugie życie Bree Tanner

Drugie życie Bree Tanner (ang. "The Short Second Life Of Bree Tanner") – powieść autorstwa Stephenie Meyer, autorki popularnej sagi "Zmierzch", wydana w Polsce w 2010 roku. 
Opis fabuły.
Historia nowo narodzonej wampirzycy, którą czytelnicy poznają w powieści tej samej autorki - Zaćmienie. We wspomnianej części sagi jej postać nie odgrywa znaczącej roli. "Drugie życie Bree Tanner" opowiada (z punktu widzenia Bree) jak wygląda życie nowo narodzonych wampirów. Razem z bohaterką czytelnicy odkrywają oszustwa (których ofiarą jest nie tylko Bree) i poznają jej przyjaciela oraz inne wampiry. Stephenie Meyer pokazuje nam prawdziwe oblicze nowo narodzonych, całkowicie inne od przedstawionego w "Zaćmieniu".

</doc>
<doc id="2024012" url="https://pl.wikipedia.org/wiki?curid=2024012" title="Zanzibar Zachodni">
Zanzibar Zachodni

Zanzibar Zachodni (suahili: "Mjini Magharibi") – region ("mkoa") w Tanzanii.
W 2002 roku region zamieszkiwało 390 074 osób. W 2012 ludność wynosiła 593 678 osób, w tym 283 590 mężczyzn i 310 088 kobiet, zamieszkałych w 113 420 gospodarstwach domowych.
Region podzielony jest na 2 jednostki administracyjne drugiego rzędu (dystryktów):

</doc>
<doc id="2024014" url="https://pl.wikipedia.org/wiki?curid=2024014" title="Pontiac Star Chief">
Pontiac Star Chief

Pontiac Star Chief – samochód osobowy klasy pełnowymiarowej produkowany pod amerykańską marką Pontiac w latach 1954–1966.
Pierwsza generacja.
Pontiac Star Chief I został zaprezentowany po raz pierwszy w 1954 roku.
Model Star Chief pojawił się w ofercie Pontiaka jako następca linii Streamliner. W stosunku do poprzednika, pierwsza generacja topowego modelu amerykańskiego producenta wyróżniała się podobnymi proporcjami nadwozia i akcentami stylistycznymi.
Pontiac Star Chief pierwszej generacji miał obłe, wyraźnie zaznaczone linie nadkoli, na czele z tylnym, które do połowy zakrywało koło. Z przodu widoczna była duża chromowana atrapa chłodnicy, a także szeroko rozstawione okrągłe reflektory.
Druga generacja.
Pontiac Star Chief II został zaprezentowany po raz pierwszy w 1955 roku.
Druga generacja linii modelowej Star Chief przeszła ewolucyjny zakres modyfikacji w stosunku do poprzednika. Nadwozie stało się dłuższe, przechodząc z tej strony najrozleglejsze modyfikacje. Błotniki zyskały ostrzejsze kształty, z wyraźniej zarysowanymi kantami i zmodyfikowanym układem lamp.
Restylizacje.
Podczas obecności rynkowej, Pontiac Star Chief drugiej generacji przeszedł dwie modernizacje, które zmianami objęły zarówno przednią, jak i tylną część nadwozia. 
Trzecia generacja.
Pontiac Star Chief III został zaprezentowany po raz pierwszy w 1957 roku.
Trzecia generacja modelu Star Chief przeszła obszerną modernizację. Podobnie jak pokrewny model Chieftain, nadwozie stało się znacznie masywniejsze i odeszło od zokrągleń obecnych w poprzedniku.
Z przodu pojawiły się wysoko osadzone, podwójne reflektory, z kolei tuż pod nim umieszczono dużą, szeroką chromowaną atrapę chłodnicy biegnącą przez całą szerokość karoserii. Nadwozie stało się masywniejsze, zyskując podwójne malowanie.
Czwarta generacja.
Pontiac Star Chief IV został zaprezentowany po raz pierwszy w 1958 roku.
Prezentacja czwartej generacji modelu Star Chief przyniosła kolejne obszerne modyfikacje. Samochód zyskał smuklejszą sylwetkę z dużą, dwuczęściową atrapą chłodnicy z nowym logo producenta, a także charakterystyczny podłużny tył, który zwieńczony został ostro zakończonymi krawędziami nadkoli. Tylne lampy zyskały kształt podłużnych, szeroko rozstawionych owali.
Piąta generacja.
Pontiac Star Chief V został zaprezentowany po raz pierwszy w 1961 roku.
Piąta generacja modelu Star Chief stanowiła rozwinięcie koncepcji stylistycznej poprzednika. Pas przedni ponownie zdobiła duża, dwuczęściowa atrapa chłodnicy o elipsoidalnym kształcie, z kolei tył zdobiły ostro zakończone nadkola z potrójnymi lampami złożonymi z pojedynczych, niewielkich kloszy.
Restylizacje.
Podczas obecności na rynku piątek generacji modelu Pontiac Star Chief, samochód przeszedł 3 obszerne restylizacje. Największą przeprowadzono w 1964 roku, kiedy to pas przedni zmienił radykalnie wygląd. Pojawiły się pionowo umieszczone podwójne reflektory i szeroka atrapa chłodnicy.
Szósta generacja.
Pontiac Star Chief VI został zaprezentowany po raz pierwszy w 1965 roku.
Szósta i zarazem ostatnia generacja Pontiaka Star Chief stanowiła rozwinięcie koncepcji stylistycznej ze zmodernizowanej, piątej generacji z późnych lat produkcji. 
W ten sposób, z przodu ponownie pojawiły się podwójne, pionowo umieszczone reflektory, a także duża dwuczęściowa atrapa chłodnicy. 
Koniec produkcji i następca.
Tylna część nadwozia zyskała podłużny kształt, a zwieńczyły ją wąskie, dwuczęściowe lampy. Po zakończeniu produkcji w 1966 roku, model Star Chief zastąpiła szósta generacja równolegle dotychczas oferowanej linii modelowej.

</doc>
<doc id="2024020" url="https://pl.wikipedia.org/wiki?curid=2024020" title="Nate Roberts">
Nate Roberts

Nathan "Nate" Roberts (ur. 24 marca 1982 w Ogden) – amerykański narciarz dowolny. Specjalizuje się w jeździe po muldach. Jego największym sukcesem jest złoty medal w jeździe po muldach wywalczony na mistrzostwach świata w Ruka. Zdobył ponadto brązowy medal w tej samej konkurencji na mistrzostwach świata w Madonna di Campiglio. Zajął także 19. miejsce w jeździe po muldach na igrzyskach olimpijskich w Vancouver.
Najlepsze wyniki w Pucharze Świata osiągnął w sezonie 2004/2005, kiedy to zajął 8. miejsce w klasyfikacji generalnej, a w klasyfikacji jazdy po muldach był trzeci.

</doc>
<doc id="2024022" url="https://pl.wikipedia.org/wiki?curid=2024022" title="Antoni Studencki">
Antoni Studencki

Antoni Studencki ps. „Bystry” (ur. 9 lutego 1908 w Żywcu, zm. 1943 w Oświęcimiu) – polski działacz niepodległościowy, żołnierz ruchu oporu podczas II wojny światowej.
Życiorys.
Antoni Studencki pochodził z rodziny o patriotycznych korzeniach. Jego dziadek walczył w powstaniu listopadowym, zaś jego ojciec za udział w powstaniu styczniowym został zesłany na Sybir. Był absolwentem gimnazjum w Żywcu i Akademii Górniczo-Hutniczej w Krakowie. Po ukończeniu studiów zamieszkał w Katowicach, gdzie ożenił się i pracował w kopalniach: „Ferdynand” oraz „Polska” w Dąbrówce Małej. We wrześniu 1939 roku wraz falą uciekinierów znalazł się we Lwowie. Powróciwszy po zakończeniu kampanii wrześniowej do Krakowa, związał się z podziemiem niepodległościowym. Działając w Organizacji Orła Białego, a następnie w Służbie Zwycięstwu Polski, nawiązał kontakt z rodzinnym Żywcem. W mieście rozpoczął wydawanie konspiracyjnej gazetki „Front Polski”, której pierwszy numer ukazał się 24 grudnia 1940 roku, a nakład sięgał 1000 egzemplarzy. Ponadto był autorem „Instrukcji sabotażowej” i „Instrukcji organizacyjnej I stopnia”, rozkolportowanych wśród żołnierzy podziemia w ok. 3000 egzemplarzy.Był organizatorem cieszyńsko-zaolziańskiego rejonu organizacyjnego Organizacji Orła Białego.
Jako zwolennik walki zbrojnej, założył Tajną Organizację Niepodległościową, która działała głównie poprzez dywersję i sabotaż. W 1941 roku TON liczył ok. 2500 członków, podzielonych na okręgi: żywiecki (inspektoraty w Żywcu, Wadowicach i Bielsku) oraz śląski (inspektoraty: Katowice Wschód i Zachód oraz Pszczyna-Rybnik). W 1942 roku, w wyniku nacisków ze strony Związku Walki Zbrojnej, po rokowaniach w Wadowicach, doszło do połączenia ZWZ i TONu, wskutek których powstała rejencja katowicka Narodowej Organizacji Wojskowej, na której czele stanął Studencki. Wiosną 1942 roku w rejencji powstały 4 inspektoraty: podhalański, Śląsk Cieszyński i Zaolzie, Zagłębie Dąbrowskie i Krakowskie i Górny Śląsk, a organizacja liczyła ok. 4800 członków.
Antoni Studencki wraz z grupą żołnierzy został aresztowany przez gestapo w wyniku zadenuncjowania 6 września 1942 roku na dworcu kolejowym w Bielsku, kiedy udał się na spotkanie z przedstawicielami Komendy Głównej NOW. Osadzony w więzieniu w Mysłowicach, torturowany, odmówił podpisania volkslisty. Dnia 24 marca 1943 roku wywieziono go do obozu w Auschwitz, gdzie został rozstrzelany wraz z innymi członkami TONu w bloku 11.

</doc>
<doc id="2024023" url="https://pl.wikipedia.org/wiki?curid=2024023" title="Order Korony (Monako)">
Order Korony (Monako)

Order Korony (fr. "Ordre de la Couronne") – jedno z odznaczeń państwowych Księstwa Monako ustanowione w 1960.
Historia.
Order Korony został ustanowiony 20 lipca 1960 przez księcia Rainiera III. Order został zreformowany 23 grudnia 1966.
Order dzieli się na pięć klas:
Zasady nadawania.
Order Korony jest przyznawany obywatelom Monako i cudzoziemcom za szczególne zasługi oddane panującemu księciu Monako. Wielkim mistrzem orderu jest panujący książę. Odznaczonym przysługują honory wojskowe.
Opis odznaki.
Odznaką orderu jest srebrny krzyż, tzw. łopatkowy, ze złotymi wyłogami i monogramem Rainiera III między ramionami krzyża. Pośrodku krzyża widnieje okrągły medalion z białej emalii w srebrnej obwódce i ze złotą koroną pośrodku. Na rewersie odznaki znajduje się herb Monako. Odznaka zwieńczona jest złotym wieńcem dębowo-laurowym. Kawalerom orderu I i II klasy przysługuje również gwiazda orderowa, która ma niemal identyczny wygląd z odznaką orderu, ale bez wieńca, lecz z otoczką z rombów dookoła medalionu na środku.
Wstążka orderu jest oliwkowa z wąskim czerwonym paskiem pośrodku wstążki. Order I klasy nosi się na wstędze orderowej, order II i III klasy na wstążce na szyi, a order IV i V klasy na wstążce na piersi.

</doc>
<doc id="2024024" url="https://pl.wikipedia.org/wiki?curid=2024024" title="Gatien Marcailhou">
Gatien Marcailhou

Gatien Marcailhou (Gatien Pierre Joseph Ferdinand de Marcailhou d'Aymeric), ur. 18 grudnia 1807 w Ax-les-Thermes, zm. 25 grudnia 1855 w Paryżu - francuski kompozytor, pianista.
Z wykształcenia był lekarzem. Swoje umiejętności muzyczne zdobył ucząc się u swego ojca. Zdobył sławę w swoim czasie jako jeden z pierwszych twórców francuskich walców. Był także teoretykiem gry na fortepianie i pedagogiem (był nauczycielem Gabriela Fauré). Napisał ok. 144 tańców (walce, kadryle, polka- mazurki i in.). Pozostając w związku uczuciowym ze znaną pisarką George Sand dedykował jej swój walc pt. "Indiana" (jest to również tytuł jednej z powieści George Sand).

</doc>
<doc id="2024025" url="https://pl.wikipedia.org/wiki?curid=2024025" title="Nowe Bemowo">
Nowe Bemowo



</doc>
<doc id="2024029" url="https://pl.wikipedia.org/wiki?curid=2024029" title="Piotr Ch’oe Ch’ang-hŭb">
Piotr Ch’oe Ch’ang-hŭb

Piotr Ch’oe Ch’ang-hŭb (ko. 최창흡 베드로) (ur. 1787 w Seulu, Korea, zm. 29 grudnia 1839 tamże) – katechista, męczennik, święty Kościoła katolickiego.
Piotr Ch’oe Ch’ang-hŭb urodził się w rodzinie urzędników państwowych. W wieku 13 lat stracił ojca. Wkrótce po tym zaczął uczyć się wiary chrześcijańskiej, ale nie został wtedy jeszcze ochrzczony. Podczas prześladowań w 1801 roku jego starszy brat Jan Ch’oe poniósł męczeńską śmierć za wiarę, a rodzina utraciła cały dobytek. Piotr Ch’oe Ch’ang-hŭb ożenił się z Magdaleną Son Sŏ-byok, z którą miał 11 dzieci (9 z nich zmarło w dzieciństwie). W 1815 roku Piotr Ch’oe Ch’ang-hŭb na nowo rozpoczął naukę religii. Jednak został ochrzczony dopiero w 1821 roku podczas epidemii cholery. Od tej pory stał się gorliwym katolikiem. Aresztowano go podczas prześladowań w 1839 roku. Pomimo tortur nie wyrzekł się wiary, ani nie zdradził innych współwyznawców. Został ścięty 29 grudnia 1839 w miejscu straceń za Małą Zachodnią Bramą w Seulu razem z sześcioma innymi katolikami (Barbarą Cho Chŭng-i, Magdaleną Han Yŏng-i, Benedyktą Hyŏng Kyŏng-nyŏn, Elżbietą Chŏng Chŏng-hye, Barbarą Ko Sun-i i Magdaleną Yi Yŏng-dŏk). Jego żona Magdalena Son Sŏ-byok została ścięta 31 stycznia 1840 roku, a 1 lutego stracono ich córkę Barbarę Ch’oe Yŏng-i.
Dniem jego wspomnienia jest 20 września (w grupie 103 męczenników koreańskich).
Beatyfikowany przez Piusa XI 5 lipca 1925 roku, kanonizowany razem z żoną i córką 6 maja 1984 roku przez Jana Pawła II w grupie 103 męczenników koreańskich.

</doc>
<doc id="2024030" url="https://pl.wikipedia.org/wiki?curid=2024030" title="Julius Pelikán">
Julius Pelikán

Julius Pelikán (ur. 23 lutego 1887 w Nových Veselích, zm. 17 lutego 1969 w Ołomuńcu) – czeski rzeźbiarz i medalier; ojciec Jiříego Pelikána.
Życiorys.
Urodził się w rodzinie szewca. Ukończył szkołę kamieniarską w Hořicach i w 1905 wyjechał na praktykę do Niemiec. Wrócił w 1908 i znalazł zatrudnienie przy pracach związanych z przebudową katedry w Brnie. W latach 1909–1913 studiował w Akademii Sztuk Pięknych w Pradze, będąc uczniem Josefa Václava Myslbeka i Jana Štursy.
W 1913 osiedlił się na stałe w Ołomuńcu. W 1915 powołany do wojska, znalazł się w oddziale przeznaczonym do dekoracji cmentarzy wojennych na terenie dzisiejszej Polski. Działali w nim m.in. architekt Dušan Jurkovič i malarz Adolf Kašpar, z którym pod koniec wojny pracował przy restauracji fresków w kościele Matki Boskiej Śnieżnej w Ołomuńcu.
W latach 1942–1945 był z żoną i najstarszym synem więziony w obozach internowania w Svatobořicach i w Brnie. Te doświadczenia sprawiły, iż ważnym tematem jego twórczości stał się ruch oporu. Był autorem dziesiątków pomników, tworzył też rzeźbiarskie wykończenia budynków. Najwięcej jego dzieł znajduje się w Ołomuńcu.

</doc>
<doc id="2024033" url="https://pl.wikipedia.org/wiki?curid=2024033" title="Antonio Betancort">
Antonio Betancort

Antonio Betancort (ur. 13 marca 1937 w Las Palmas, zm. 15 marca 2015) – hiszpański piłkarz występujący podczas kariery zawodniczej na pozycji bramkarza. Uczestnik mistrzostw świata w 1966 roku.
Kariera.
Betancort jest wychowankiem klubu UD Las Palmas, w którym występował w sumie przez 8 lat. W 1961 roku przeszedł do Realu Madryt. W sezonie 1962/1963 reprezentował barwy klubu Deportivo La Coruña.
W reprezentacji Hiszpanii zadebiutował 27 października 1965 roku w meczu z Irlandią. Zagrał w niej w sumie dwukrotnie.

</doc>
<doc id="2024035" url="https://pl.wikipedia.org/wiki?curid=2024035" title="The 100 Greatest Metal Guitarists">
The 100 Greatest Metal Guitarists

The 100 Greatest Metal Guitarists (ang. "Stu najlepszych gitarzystów metalowych") – książka brytyjskiego autora Joela McIvera, wydana w 2009 roku nakładem Jawbone Press
z przedmową Glena Bentona, basisty zespołu Deicide. Zawiera listę 100 najlepszych, zdaniem autora, gitarzystów, w odwrotnej kolejności. Z większością z nich McIver przeprowadził wywiady w latach 2005-2009. 
Książka, czternasta w karierze McIvera, wywołała spore zainteresowanie wśród muzyków, którzy zostali w niej wymienieni. Dave Mustaine (pierwsze miejsce), gitarzysta i wokalista thrashmetalowej grupy Megadeth, w wywiadzie dla magazynu Classic Rock napisał:
"Było to bardzo miłe, zwłaszcza kiedy dowiedziałem się, że Joel napisał parę książek o Metallice. Spojrzałem na swoją kopię książki - nie było mnie, ani na przedniej, ani tylnej okładce. Wydawało mi się, że znajdę się gdzieś koło miejsca 69. Przekartkowawszy doszedłem do wniosku, że jest to wszechstronna, solidna książka. [...] Znalazłem się na pierwszym miejscu przed Johnem Petruccim i Kirkiem Hammettem, co uważam za osobisty sukces.
Objaśniając przyczyny powstania książki McIver powiedział serwisowi Blabbermouth.net:
"Pomysł przyszedł mi do głowy parę lat temu, kiedy przeczytałem listę, podobno, 100 najlepszych gitarzystów metalowych w popularnym magazynie gitarowym. Lista zawierała całą masę nie-metalowych gitarzystów jak Neil Young, czy Kurt Cobain. Pomyślałem zatem 'Co do k...y!' i napisałem własną listę, która ostatecznie przekształciła się w książkę o 80 000 słów. Muzycy, których w niej wymieniłem grają metal — nie ma tam nikogo ze świata hard rocka."
Top 10 gitarzystów.
W apendyksie McIver zaznaczył, że ze 100 gitarzystów 48 pochodziło z Ameryki, 14 ze Szwecji, 13 z Wielkiej Brytanii, siedmiu z Niemiec, czterech z Norwegii i trzech z Kanady. Z następujących krajów pochodziło po dwóch muzyków - Finlandii, Polski, Brazylii i Danii - zaś po jednym ze Szwajcarii, Francji i Australii. Wszyscy poza Euronymousem, Jesse'em Pintadą, Chuckiem Schuldinerem oraz Dimebagiem Darrellem żyli w momencie wydania książki.

</doc>
<doc id="2024037" url="https://pl.wikipedia.org/wiki?curid=2024037" title="Casey Puckett">
Casey Puckett

Paul Casey Puckett (ur. 22 września 1972) – amerykański narciarz dowolny, startujący od 2008. Specjalizuje się w ski crossie. Między 1990, a 2006 startował w narciarstwie alpejskim.
Narciarstwo alpejskie.
Startował na czterech Olimpiadach – w Albertville, Lillehammer, Nagano i Salt Lake City. Najlepszy wynik osiągnął w Lillehammer gdzie zajął 7. miejsce w slalomie.
Narciarstwo dowolne.
Startował na Igrzyskach w Vancouver. W ski crossie odpadł w 1/8 finału i zajął 23. miejsce.

</doc>
<doc id="2024040" url="https://pl.wikipedia.org/wiki?curid=2024040" title="Mistrzostwa Świata w Łyżwiarstwie Szybkim w Wieloboju Sprinterskim 1983">
Mistrzostwa Świata w Łyżwiarstwie Szybkim w Wieloboju Sprinterskim 1983

14. Mistrzostwa świata w łyżwiarstwie szybkim w wieloboju sprinterskim odbyły się w Helsinkach, w Finlandii, w dniach 26–27 lutego 1983. Zawody rozegrano na sztucznym torze Oulunkylä. Zawodnicy dwukrotnie startowali na dystansach 500 i 1000 metrów. Pierwsze miejsce zajęli: reprezentantka NRD Karin Enke oraz Japończyk Akira Kuroiwa.
Uczestnicy.
W zawodach wzięły udział 33 łyżwiarki (31 sklasyfikowanych) i 33 łyżwiarzy (31 sklasyfikowanych) z 19 krajów.

</doc>
<doc id="2024042" url="https://pl.wikipedia.org/wiki?curid=2024042" title="Praga 13">
Praga 13

Praga 13 – dzielnica Pragi rozciągająca się na zachód od centrum miasta, na zachód od Wełtawy. Składa się z mniejszych dzielnic: Stodůlky, Jinonice, Třebonice, Řeporyje.
Obszar dzielnicy wynosi 13,23 km² i jest zamieszkiwany przez 58 204 mieszkańców (2008).

</doc>
<doc id="2024044" url="https://pl.wikipedia.org/wiki?curid=2024044" title="E232 (trasa europejska)">
E232 (trasa europejska)

E232 – trasa europejska biegnąca przez Holandię. Zaliczana do tras kategorii B droga łączy Amersfoort z Groningen. Jej długość wynosi 172 km.

</doc>
<doc id="2024045" url="https://pl.wikipedia.org/wiki?curid=2024045" title="E233 (trasa europejska)">
E233 (trasa europejska)

E233 – trasa europejska biegnąca przez Holandię i Niemcy. Zaliczana do tras kategorii B droga łączy Hoogeveen z Cloppenburg. Jej długość wynosi 188 km.

</doc>
<doc id="2024046" url="https://pl.wikipedia.org/wiki?curid=2024046" title="E234 (trasa europejska)">
E234 (trasa europejska)

E234 – trasa europejska biegnąca przez Niemcy. Zaliczana do tras kategorii B droga łączy Cuxhaven z Walsrode. Jej długość wynosi 167 km.

</doc>
<doc id="2024047" url="https://pl.wikipedia.org/wiki?curid=2024047" title="Port lotniczy Murgob">
Port lotniczy Murgob

Port lotniczy Murgob – mały port lotniczy położony w miejscowości Murgob, w Tadżykistanie. Obsługuje połączenia krajowe.

</doc>
<doc id="2024048" url="https://pl.wikipedia.org/wiki?curid=2024048" title="E251 (trasa europejska)">
E251 (trasa europejska)

E251 – trasa europejska biegnąca przez Niemcy. Zaliczana do tras kategorii B droga łączy Sassnitz z Berlinem. Jej długość wynosi 286 km.

</doc>
<doc id="2024050" url="https://pl.wikipedia.org/wiki?curid=2024050" title="Ulica Szeroka w Krakowie">
Ulica Szeroka w Krakowie

Ulica Szeroka – ulica w Krakowie, w dzielnicy I, na Kazimierzu.
Opis.
W średniowieczu stanowiła centrum wsi Bawół, która w 1340 r. została włączona do miasta Kazimierz. 
Od końca XV wieku w pobliżu ulicy zaczęła osiedlać się ludność żydowska. Z czasem ukształtowała się tu odrębna dzielnica, oddzielona od Kazimierza własnymi murami miejskimi. Wokół ulicy skupiała się architektura sakralna i świecka. W XIX wieku większość zamożniejszych mieszkańców przeniosła się do innych dzielnic Krakowa, zaś okolice ul. Szerokiej, tak jak większość Kazimierza, stały się miejscem zamieszkania żydowskiej biedoty.
W północnej części ulicy znajduje się niewielki zielony skwer. Jest to prawdopodobnie najstarszy cmentarz żydowski na Kazimierzu, istniejący już przed 1560 rokiem. Przed II wojną światową był otoczony wysokim murem i chowano na nim żydowskich samobójców. Obecnie jest ogrodzony metalowym płotkiem, którego elementy mają kształt siedmioramiennych świeczników. Na skwerze znajduje się pomnik-głaz z tablicą pamiątkową poświęconą 65 tysiącom obywateli polskich pochodzenia żydowskiego z Krakowa i okolic, zamordowanych przez Niemców podczas II wojny światowej. Obok, przed synagogą Remu znajduje się pomnik-ławeczka Jana Karskiego.
Przed Synagogą Starą znajduje się niewielki pomnik upamiętniający rozstrzelanych przez Niemców w tym miejscu, w dniu 28 października 1943 roku, 30 Polaków.
W trakcie II wojny światowej zdewastowano synagogi, a ludność żydowską przesiedlono do getta na Podgórzu. Po zakończeniu działań wojennych synagogi odbudowano z wyjątkiem synagogi Na Górce znajdującej się przy ul. Szerokiej 22. W kamienicy przy ul. Szerokiej 28 znajdowała się synagoga Gmilus Chasidim Debais Hakneses.
W domu przy ul. Szerokiej 27 mieszkał i tworzył, w latach 1962-2001, malarz i grafik Jerzy Panek. Fakt ten upamiętnia tablica pamiątkowa. Kamienica ul. Szeroka 14 to miejsce gdzie urodziła się Helena Rubinstein.
Na ul. Szerokiej co roku odbywa się koncert finałowy Festiwalu Kultury Żydowskiej w Krakowie. 

</doc>
<doc id="2024051" url="https://pl.wikipedia.org/wiki?curid=2024051" title="Smoothie">
Smoothie

Smoothie (wym. ) – zmiksowany i schłodzony napój na bazie owoców i warzyw, o gęstej i kremowej konsystencji.
Najczęściej przygotowuje się je, miksując świeże owoce i warzywa z lodem, wodą lub sokiem owocowym lub warzywnym, aż do uzyskania gładkości. Dopuszcza się także dodawanie innych składników: miodu, przypraw, orzechów, soku z cytryny, nasion chia, siemienia lnianego, oleju kokosowego, oleju lnianego czy też spiruliny.
Jest bezmleczną wersją shake’ów.

</doc>
<doc id="2024052" url="https://pl.wikipedia.org/wiki?curid=2024052" title="Port lotniczy Kumilla">
Port lotniczy Kumilla

Port lotniczy Kumilla (IATA: CLA, ICAO: VGCM) – port lotniczy położony w miejscowości Kumilla, w Bangladeszu.

</doc>
<doc id="2024054" url="https://pl.wikipedia.org/wiki?curid=2024054" title="Port lotniczy Betou">
Port lotniczy Betou

Port lotniczy Betou - port lotniczy położony w Betou, w Republice Konga.

</doc>
<doc id="2024055" url="https://pl.wikipedia.org/wiki?curid=2024055" title="Paddy Moore">
Paddy Moore

Paddy Moore, właśc. Patrick Moore (ur. 4 sierpnia 1909 w Ballybough, zm. 24 lipca 1951 w Birmingham) – irlandzki piłkarz, który grał w między innymi w drużynach Shamrock Rovers oraz Aberdeen. Moore reprezentował także obydwie irlandzkie drużyny narodowe, zarówno Republiki Irlandzkiej (FAI), jak również Irlandii Północnej (IFA).
W lutym 1934 Moore zdobył cztery bramki dla drużyny Republiki Irlandzkiej w jej pierwszym meczu podczas eliminacji do Mistrzostw Świata w piłce nożnej w 1934 roku przeciwko Belgii.
Kontuzje oraz postępujący alkoholizm nie pozwoliły piłkarzowi stać się gwiazdą większego formatu. Zmarł w wieku zaledwie 41 lat. W październiku 2006 roku Moore pośmiertnie został uhonorowany przez klub Shamrock Rovers tytułem Legendy Piłki.

</doc>
<doc id="2024059" url="https://pl.wikipedia.org/wiki?curid=2024059" title="Port lotniczy Mahana">
Port lotniczy Mahana

Port lotniczy Mahana - międzynarodowy port lotniczy położony w Touba na Wybrzeżu Kości Słoniowej.

</doc>
<doc id="2024060" url="https://pl.wikipedia.org/wiki?curid=2024060" title="Patrick Moore (ujednoznacznienie)">
Patrick Moore (ujednoznacznienie)



</doc>
<doc id="2024061" url="https://pl.wikipedia.org/wiki?curid=2024061" title="Ivana Plchotova">
Ivana Plchotova



</doc>
<doc id="2024066" url="https://pl.wikipedia.org/wiki?curid=2024066" title="Barbara Cho Chŭng-i">
Barbara Cho Chŭng-i

Św. Barbara Cho Chŭng-i (ko. 조증이 바르바라) (ur. 1782 w Icheon, Korea, zm. 29 grudnia 1839 w Seulu) – męczennica, święta Kościoła katolickiego.
Barbara Cho Chŭng-i urodziła się w znanej koreańskiej rodzinie szlacheckiej. W wieku 16 lat wyszła za mąż za Sebastiana Nam I-gwan. Małżeństwo miało jednego syna, który zmarł wkrótce po urodzeniu. W czasie prześladowań katolików w Korei w 1801 roku wielu jej krewnych zginęło śmiercią męczeńską, a jej mąż został skazany na wygnanie. Barbara Cho Chŭng-i zamieszkała ze swoim młodszym bratem. W wieku około 30 lat przeniosła się do Seulu i zamieszkała u pewnej katolickiej rodziny. Pomagała swojemu kuzynowi Pawłowi Chŏng Ha-sang w przygotowaniach do podróży do Pekinu w celu sprowadzenia zagranicznych misjonarzy do Korei. W 1832 roku jej mąż powrócił z wygnania. Barbara Cho Chŭng-i kupiła mały dom, w którym udzielała schronienia księżom Maubantowi i Chastanowi oraz biskupowi Imbertowi. W domu tym katolicy spotykali się na modlitwie, odbywały się spowiedzi i odprawiano msze. Aresztowano ją podczas prześladowań w lipcu 1839 roku. Pomimo tortur nie wyrzekła się wiary. Została ścięta w miejscu straceń za Małą Zachodnią Bramą w Seulu 29 grudnia 1839 roku razem z sześcioma innymi katolikami (Magdaleną Han Yŏng-i, Piotrem Ch’oe Ch’ang-hŭb, Benedyktą Hyŏng Kyŏng-nyŏn, Elżbietą Chŏng Chŏng-hye, Barbarą Ko Sun-i i Magdaleną Yi Yŏng-dŏk).
Dniem jej wspomnienia jest 20 września (w grupie 103 męczenników koreańskich).
Beatyfikowana przez Piusa XI 5 lipca 1925 roku, kanonizowana 6 maja 1984 roku przez Jana Pawła II w grupie 103 męczenników koreańskich.

</doc>
<doc id="2024068" url="https://pl.wikipedia.org/wiki?curid=2024068" title="Parafia św. Bartłomieja Apostoła w Stawiszynie">
Parafia św. Bartłomieja Apostoła w Stawiszynie

Parafia Świętego Bartłomieja Apostoła w Stawiszynie – parafia rzymskokatolicka należąca do dekanatu Stawiszyn diecezji kaliskiej. Została utworzona w 1333. Mieści się przy ulicy Szkolnej. Prowadzą ją księża diecezjalni.

</doc>
<doc id="2024071" url="https://pl.wikipedia.org/wiki?curid=2024071" title="Mark Condie">
Mark Condie

Mark L. Condie (ur. 12 lutego 1965) – szkocki szachista, mistrz międzynarodowy od 1965 roku.
Kariera szachowa.
Reprezentował Szkocję na mistrzostwach świata juniorów do 16 lat (1980) do 20 lat (trzykrotnie: 1982, 1983, 1984) oraz mistrzostwach Europy juniorów do 20 lat (dwukrotnie: 1981/82, 1982/83), największy sukces osiągając na przełomie 1982 i 1983 w Groningen, gdzie zdobył brązowy medal mistrzostw Europy juniorów do 20 lat. Był również uczestnikiem drużynowych mistrzostw świata juniorów do 26 lat (1981).
W latach 1985 (samodzielnie) i 1986 (wspólnie z Michaelem Adamsem, Stuartem Conquestem i Neilem McDonaldem) zwyciężył w mistrzostwach Wielkiej Brytanii juniorów do 21 lat. Wielokrotnie startował w finałach indywidualnych mistrzostw Szkocji, w latach 1985 (wspólnie z Roderickiem McKayem) oraz 1989 dwukrotnie zdobywając złote medale, a w 1987 r. – medal srebrny. Był również dwukrotnym (1982 oraz 1986 – na I szachownicy) reprezentantem kraju na szachowych olimpiadach. Startował także w finałach mistrzostwach Wielkiej Brytanii, w 1985 r. w Edynburgu dzieląc III m. (za Jonathanem Speelmanem i Anthony Milese, wspólnie z m.in. Murrayem Chandlerem, Ianem Rogersem i Julianem Hodgsonem).
Dwukrotnie (1984, 1987) startował w turniejach strefowych (eliminacjach mistrzostw świata). Odniósł kilka sukcesów w turniejach międzynarodowych, m.in. IV m. w Oxfordie (1984, za Gertem Ligterinkiem, Jonathanem Levittem i Kennethem Reganem), dz. II m. w Oakham (1986, za Robertem Kuczyńskim, wspólnie z Viswanathanem Anandem, Csabą Horváthem i Jamesem Howellem), dz. II m. w Poznaniu (za Walerijem Newerowem, wspólnie z Pavlem Blatnym i Stuartem Conquestem) oraz dz. II m. w Londynie (1995, za Russellem Dive’em).
Najwyższy ranking w karierze osiągnął 1 stycznia 1988 r., z wynikiem 2455 punktów zajmował wówczas 2. miejsce (za Paulem Motwanim) wśród szkockich szachistów. W 1996 r. zakończył szachową karierę.

</doc>
<doc id="2024073" url="https://pl.wikipedia.org/wiki?curid=2024073" title="Plump DJs">
Plump DJs

Plump DJs (Lee Rous i Andy Gardner) – zespół muzyczny tworzący muzykę elektroniczną, zwłaszcza taneczną.

</doc>
<doc id="2024074" url="https://pl.wikipedia.org/wiki?curid=2024074" title="Parafia Niepokalanego Serca Najświętszej Maryi Panny i św. Mikołaja w Grabowie nad Prosną">
Parafia Niepokalanego Serca Najświętszej Maryi Panny i św. Mikołaja w Grabowie nad Prosną

Parafia Niepokalanego Serca Najświętszej Maryi Panny i Świętego Mikołaja w Grabowie nad Prosną – parafia rzymskokatolicka należąca do dekanatu Grabów diecezji kaliskiej. Została utworzona w XIV wieku. Mieści się przy ulicy Grodzkiej. Prowadzą ją księża diecezjalni.

</doc>
<doc id="2024077" url="https://pl.wikipedia.org/wiki?curid=2024077" title="Parafia Podwyższenia Krzyża Świętego w Raszkowie">
Parafia Podwyższenia Krzyża Świętego w Raszkowie

Parafia Podwyższenia Krzyża Świętego w Raszkowie – parafia rzymskokatolicka należąca do dekanatu Raszków diecezji kaliskiej. Została utworzona w 1454. Mieści się przy ulicy Kościelnej. Prowadzą ją księża diecezjalni.

</doc>
<doc id="2024078" url="https://pl.wikipedia.org/wiki?curid=2024078" title="Greckoprawosławny kościół metropolitalny św. Jerzego w Sztokholmie">
Greckoprawosławny kościół metropolitalny św. Jerzego w Sztokholmie

Grecko-prawosławny kościół metropolitalny św. Jerzego (szw. "Sankt Georgios Grekisk-Ortodoxa Metropolitkyrka") – katedra prawosławna w Sztokholmie. Główna świątynia metropolii Szwecji i całej Skandynawii Patriarchatu Konstantynopolitańskiego.
Obiekt jest położony przy zbiegu ulic Birger Jarlsgatan – Odengatan w sztokholmskim rejonie Vasastan w dzielnicy Norrmalm.
Świątynia ma status zabytku sakralnego według rozdz. 4 Kulturminneslagen (pol. Prawo o pamiątkach kultury), ponieważ została wzniesiona do końca 1939 (3 §).
Historia.
Kościół został zaprojektowany dla wyznawców Katolickiego Kościoła Apostolskiego w Szwecji przez architekta Andersa Gustafa Forsberga i wzniesiony przez P. Sundahla w latach 1889–1890.
Szwedzka wspólnota irwingianistów zanikła jednak z upływem czasu i kościół był nieczynny aż do lat 70. XX w., kiedy to przejęła go grecka społeczność prawosławna.
Architektura.
Kościół św. Jerzego został wzniesiony w stylu neogotyckim z czerwonej cegły maszynowej. Elementy dekoracyjne wykonano z szarego cementu. Okna i otwory drzwiowe są ostrołukowe. Od wschodu prezbiterium jest zamknięte pięcioboczną apsydą zaś od zachodu w fasadzie jest wieża z przykryta wysokim hełmem pokrytym blachą miedzianą. Również dach kościoła jest pokryty blachą.
Wnętrze kościoła jest jednonawowe, przykryte wysokim, neogotyckim sklepieniem o łagodnych łukach. Ściany nawy i apsydy są podzielone pilastrami i dekorowane drewnianymi panelami w stylu gotyckim. Podłoga jest drewniana. Okna są w typie gotyckim, szczeblinowe, w absydzie mają witraże z ornamentem roślinnym. W podobnym stylu utrzymane są też: ambona, drewniany ołtarz i balustrada oddzielająca prezbiterium od nawy.
Po przejęciu kościoła przez prawosławnych jego wnętrze zostało zaadaptowane do potrzeb liturgii wschodniej; zbudowano kamienny ołtarz i wstawiono ikonostas. Jednocześnie usunięto organy z empory zachodniej.

</doc>
<doc id="2024079" url="https://pl.wikipedia.org/wiki?curid=2024079" title="Diecezja Saint-Étienne">
Diecezja Saint-Étienne

Diecezja Saint-Étienne – diecezja Kościoła rzymskokatolickiego w południowo-wschodniej Francji, w metropolii Lyonu. Została erygowana 26 grudnia 1970 roku, na terytorium należącym wcześniej do archidiecezji lyońskiej.

</doc>
<doc id="2024080" url="https://pl.wikipedia.org/wiki?curid=2024080" title="Dopravný podnik mesta Košice">
Dopravný podnik mesta Košice

Dopravný podnik mesta Košice – przedsiębiorstwo komunikacyjne zarządzające komunikacją miejską w Koszycach, mieście na Słowacji.
Historia.
Firma powstała po II wojnie światowej jako następca poprzedniego przedsiębiorstwa działającego przed II wojną św.
Linie komunikacji miejskiej.
Dopravný podnik mesta Košice zarządza 16 liniami tramwajowymi, 2 liniami trolejbusowymi oraz 39 liniami autobusowymi.
Formy komunikacji miejskiej.
Tramwaje.
W użyciu jest 150 wagonów, wszystkie zostały wyprodukowane przez ČKD w latach 1982/92 i należą do modeli Tatra T3, Tatra T6A5 i Tatra KT8D5.
Trolejbusy.
Eksploatowane są trolejbusy Škoda 14Tr oraz przegubowe Škoda 15Tr wyprodukowane w latach 1989-1993.
Autobusy.
W Koszycach eksploatowane są autobusy 4 marek: Karosa (model B731, B732, B741, B932, B941, C734, C744), Solaris (Urbino 12, 15, 15 i 18 metrów CNG), Ikarus (280, 415, 435) i Novoplan (model C12).

</doc>
<doc id="2024081" url="https://pl.wikipedia.org/wiki?curid=2024081" title="Parafia św. Michała Archanioła w Pogorzeli">
Parafia św. Michała Archanioła w Pogorzeli

Parafia Świętego Michała Archanioła w Pogorzeli – parafia rzymskokatolicka należąca do dekanatu Koźmin diecezji kaliskiej. Została utworzona w 1341. Mieści się przy Rynku. Prowadzą ją księża diecezjalni.

</doc>
<doc id="2024083" url="https://pl.wikipedia.org/wiki?curid=2024083" title="Öyvind Båstad">
Öyvind Båstad

Öyvind Båstad (ur. 1905, zm. 1979) – norweski pisarz, tworzył gł. powieści i dramaty, poruszające tematy związane ze współczesną mu Norwegią. W dramacie "Patrioten" (1938) ukazał Norwegię w przededniu II wojny światowej. Ostro krytykował procesy społ. oraz postawę moralną niektórych norweskich obywateli w czasie okupacji oraz po zakończeniu II wojny światowej. Autor powieści "Saga o norweskich osiedlach na Grenlandii" (1945), "Spekulant" (1947), "Czerwona Begonia" (1947), "Testament starego Winckla" (1949). Jego twórczość obejmowała także opowiadania, których zbiór ukazał się w 1966 r. pt. "Kpiarz z wyspy Toska". W latach 60. napisał kilka powieści satyrycznych o tematyce społecznej: "Dodens Tango" (1967), "Appassionata" (1968), "Jorunn" (1969), "Sort messe" (1970). Znany jest także jako autor słuchowisk radiowych.
Bibliografia:

</doc>
<doc id="2024084" url="https://pl.wikipedia.org/wiki?curid=2024084" title="Eugeniusz Żak">
Eugeniusz Żak



</doc>
<doc id="2024085" url="https://pl.wikipedia.org/wiki?curid=2024085" title="Parafia Świętej Trójcy w Mikstacie">
Parafia Świętej Trójcy w Mikstacie

Parafia Świętej Trójcy w Mikstacie – parafia rzymskokatolicka należąca do dekanatu Mikstat diecezji kaliskiej. Została utworzona w 1636. Mieści się przy ulicy Grabowskiej. Prowadzą ją księża diecezjalni.

</doc>
<doc id="2024087" url="https://pl.wikipedia.org/wiki?curid=2024087" title="Mauzoleum Ming Xiaoling">
Mauzoleum Ming Xiaoling

Mauzoleum Ming Xiaoling () – mauzoleum znajdujące się u południowego podnóża Purpurowej Góry na wschodnich przedmieściach Nankinu, będące miejscem pochówku Hongwu, pierwszego cesarza dynastii Ming i jego żony Ma. Budowę grobowca rozpoczęto w 1381 roku i ukończono w roku 1431. W 1384 roku pochowano tu cesarzową Ma, a w 1398 cesarza Hongwu wraz z jego konkubinami.
Cały kompleks obejmuje powierzchnię 2970 hektarów i jest jednym z największych cesarskich grobowców. Podzielony jest na dwie części połączone ze sobą ceremonialną drogą duchów, całość okala 45-kilometrowy mur. Większość budynków została zniszczona w trakcie powstania tajpingów. Wejście na teren pierwszej części mauzoleum stanowi brama Dajinmen. Przed nią przybysze zostawiali swoje konie i powozy. Za bramą znajduje się pawilon Sifangchen, w którym Yongle, syn i następca Hongwu, umieścił na grzbiecie kamiennego żółwia stelę wysławiającą cnoty i dokonania ojca. Stela ma wysokość 8,78 metra i wyryto na niej 2746 znaków chińskiego pisma. Od pawilonu Sifangchen biegnie droga duchów o długości 1,8 kilometra. Droga biegnie w kierunku północno-zachodnim, by w połowie swojej długości odbić nagle w kierunku północno-wschodnim. Taki jej kształt spowodowany jest koniecznością obiegnięcia wzgórza Meihua. Wzdłuż drogi umieszczono posągi zwierząt, urzędników i kolumny huabiao zwieńczone podobiznami smoków.
Na końcu drogi duchów znajduje się most, a za nim wzniesiona z czerwonej cegły brama, stanowiąca wejście na teren części grobowej; znajdujące się obok bramy dwa pawilony nie dotrwały do obecnych czasów. Tuż za bramą wznosi się niewielki drewniany pawilon ze stelą sławiącą panowanie Hongwu, ustawioną przez cesarza Kangxi. Za nim znajduje się marmurowy taras na którym dawniej stała największa w Chinach drewniana budowla, w której palono rytualne pieniądze ku czci zmarłego. Od tarasu droga prowadzi do najważniejszej budowli mauzoleum, pawilonu grobowego. Za nim znajduje się porośnięty cyprysami i otoczony murem okrągły kopiec o średnicy 400 metrów, pod którym znajduje się grób cesarza.

</doc>
<doc id="2024094" url="https://pl.wikipedia.org/wiki?curid=2024094" title="Parafia Najświętszej Maryi Panny Wniebowziętej w Sulmierzycach">
Parafia Najświętszej Maryi Panny Wniebowziętej w Sulmierzycach

Parafia Najświętszej Maryi Panny Wniebowziętej w Sulmierzycach – parafia rzymskokatolicka należąca do dekanatu Zduny diecezji kaliskiej. Została utworzona w XII wieku. Mieści się przy ulicy Nowej. Prowadzą ją księża diecezjalni.

</doc>
<doc id="2024095" url="https://pl.wikipedia.org/wiki?curid=2024095" title="Marcelo Bonevardi">
Marcelo Bonevardi

Marcelo Bonevardi (ur. 13 maja 1929 w Buenos Aires, zm. 1 lutego 1994 w Córdobie) – argentyński malarz. W 1958 zamieszkał w Nowym Jorku, gdzie tworzył obrazy - asamblaże. W swej sztuce posługiwał się elementami trójwymiarowymi, które odwoływały się do konkretnego świata. Autor takich prac, jak " El Arquitecto" (1964), "Pillar" (1968).

</doc>
<doc id="2024098" url="https://pl.wikipedia.org/wiki?curid=2024098" title="Parafia św. Stanisława w Żerkowie">
Parafia św. Stanisława w Żerkowie

Parafia Świętego Stanisława w Żerkowie - parafia rzymskokatolicka należąca do dekanatu Żerków diecezji kaliskiej. Została utworzona w XI wieku. Mieści się przy ulicy Kościelnej. Prowadzą ją księża diecezjalni.
Jeden z tutejszych proboszczów Jan Nepomucen Chrzan został błogosławionym w gronie 108. męczenników.

</doc>
<doc id="2024099" url="https://pl.wikipedia.org/wiki?curid=2024099" title="BiełAZ 75710">
BiełAZ 75710

BiełAZ 75710 – największe na świecie wozidło sztywno-ramowe produkowane w Białoruskich Zakładach Samochodowych, wykorzystywane w kopalniach odkrywkowych, mogące przewieźć 450 ton ładunku; silnik o mocy 3382 kW (4600 KM) napędza alternator, który wytwarza prąd do silnika elektrycznego napędzającego koła.

</doc>
<doc id="2024101" url="https://pl.wikipedia.org/wiki?curid=2024101" title="Parafia Świętej Trójcy w Rychwale">
Parafia Świętej Trójcy w Rychwale

Parafia Świętej Trójcy w Rychwale – rzymskokatolicka parafia położona w mieście Rychwał. Administracyjnie należy do diecezji włocławskiej (dekanat tuliszkowski).
Odpust parafialny odbywa się w Uroczystość Trójcy Świętej.
Proboszcz

</doc>
<doc id="2024102" url="https://pl.wikipedia.org/wiki?curid=2024102" title="Tatiana Kononenko">
Tatiana Kononenko

Tatiana Kononenko, ros. Татьяна Кононенко (ur. 5 grudnia 1978 w Kramatorsku) – ukraińska szachistka, arcymistrzyni od 1998, posiadaczka męskiego tytułu mistrza międzynarodowego od 2006 roku.
Kariera szachowa.
W latach 1995–1997 pięciokrotnie reprezentowała Ukrainę na mistrzostwach Europy juniorek, dwukrotnie zdobywając srebrne medale: Żagań 1995 (do 18 lat) oraz Tapolca 1996 (do 20 lat). W 1998 r. zdobyła w Kijowie tytuł wicemistrzyni Ukrainy juniorek do 20 lat, natomiast w 1999 r. zajęła III m. (za Niną Sirotkiną i Rachił Eidelson) w kołowym turnieju w Petersburgu oraz wystąpiła w reprezentacji kraju na rozegranych w Batumi drużynowych mistrzostwach Europy, na których ukraińskie szachistki zajęły IV miejsce. W 2001 r. zdobyła w Kramatorsku tytuł indywidualnej wicemistrzyni Ukrainy oraz zakwalifikowała się do rozegranego w Moskwie pucharowego turnieju o mistrzostwo świata, w I rundzie przegrywając ze Swietłaną Pietrenko. W 2002 r. zdobyła w Antalyi srebrny medal mistrzostw Europy w szachach szybkich oraz podzieliła I m. (wspólnie z Jewgieniją Czasownikową i Jekatieriną Ubijennych) w Sierpuchowie, w 2003 r. zajęła II m. (za Iriną Sudakową), a w 2004 r. podzieliła I m. (wspólnie z Jeleną Dembo) w memoriałach Jelizawiety Bykowej rozegranych we Włodzimierzu, natomiast w 2005 r. zwyciężyła w Benasque oraz podzieliła II m. (za Davorem Komljenoviciem, wspólnie z m.in. José Luisem Fernándezem Garcíą) w otwartym turnieju w Dos Hermanas. W 2006 r. po raz drugi w karierze wystąpiła w turnieju o mistrzostwo świata, w I rundzie przegrywając z Iwetą Rajlich. W 2007 r. podzieliła I m. (wspólnie z m.in. Władimirem Petkowem) w Almerii oraz podzieliła III m. (za Władimirem Jepiszynem i Olegiem Korniejewem, wspólnie z Hichamem Hamdouchim) w Grenadzie.
Najwyższy ranking w dotychczasowej karierze osiągnęła 1 lipca 2005 r., z wynikiem 2442 punktów zajmowała wówczas 25. miejsce na światowej liście FIDE, jednocześnie zajmując 3. miejsce (za Kateryną Łahno i Natalią Żukową) wśród ukraińskich szachistek.

</doc>
<doc id="2024104" url="https://pl.wikipedia.org/wiki?curid=2024104" title="Panpsychizm">
Panpsychizm

Panpsychizm – doktryna czasoprzestrzennej rzeczywistości, która głosi, że każda rzecz ma swój umysłowy czy wewnętrzno-psychiczny aspekt. Niewielu z panpsychistów podpisałoby się pod tezą, iż wszystko obdarzone jest umysłem, łącznie z kijami i kamieniami, znacznie częściej powiadają oni, że rzeczom właściwe są różne stopnie wewnętrznych, subiektywnych, czy quasi-świadomościowych aspektów, w pewnych przypadkach podobnych do naszej świadomości. W pełni rozwiniętymi umysłami dysponowałyby jedynie obiekty o złożoności zbliżonej do złożoności człowieka. Jednak nie jest łatwo precyzyjnie określić, w jakim stopniu wszystkim rzeczom czasoprzestrzennym mają przysługiwać takie subiektywne, umysłowe aspekty. W większości przypadków stanowisko to jest głoszone przez tych, którzy kwestionują możliwość, aby to co umysłowe, miałoby być powodowane czy budowane z czynników wyzbytych jakichkolwiek jakości umysłowych.
W myśli zachodniej ostatnich stuleci idee panpsychizmu wyrażali między innymi: Baruch Spinoza, Gottfried Leibniz, Arthur Schopenhauer, William James, Alfred North Whitehead i Carl Jung.

</doc>
<doc id="2024105" url="https://pl.wikipedia.org/wiki?curid=2024105" title="Operacjonizm">
Operacjonizm

Operacjonizm – ruch w filozofii nauki, którego tezy zostały sformułowane i były bronione przez Bridgmana.
Definicje operacyjne były używane już przez Newtona w jego "Principiach" i zalecane przez Lorda Kelvina. Mimo to właściwy operacjonizm wyrósł, dopiero gdy tworzyła się teoria względności i mechanika kwantowa – na gruncie tego, co było traktowane jako praktyka i poglądy fizyków. Podobnie jak pozytywizm logiczny, operacjonizm kładł nacisk na ścisły związek z eksperymentem jako rzeczą konieczną do obiektywnych rozważań. Mimo to skupia się raczej na pojęciach niż na zdaniach. Szuka dla nich zabezpieczenia przed bezsensownością, definiowaniując je wyłącznie przez precyzyjnie zdefiniowane operacje eksperymentalne.
Na przykład „długość stołu” można potraktować jako liczbę wskazującą, ile razy ustalony pręt mierniczy należy przykładać do krawędzi stołu – od początku do końca tej krawędzi. Jeśli istnieje więcej niż jeden sposób mierzenia długości, na przykład czas, w którym światło biegnie od początku do końca krawędzi stołu i wraca, to istnieje więcej pojęć „długości”. Ponadto pytania, na które nie można odpowiedzieć w sposób rozstrzygający przez odwołanie się do operacji, są eliminowane z nauki, takie na przykład jak: „Czy wszystko w świecie jest dwa razy większe w nocy niż w dzień?” Z uwagi na to, że było to radykalne odejście współczesnej fizyki od uświęconych idei, takich jak geometria euklidesowa, nie jest trudno wyjaśnić, dlaczego Bridgman próbował oczyszczać pojęcia fizyczne operacyjnie, tak aby uniknąć dalszych przeszkód w rozwoju fizyki.

</doc>
<doc id="2024106" url="https://pl.wikipedia.org/wiki?curid=2024106" title="Ashley Caldwell">
Ashley Caldwell

Ashley Caldwell (ur. 14 września 1993 w Montgomery Vilage) – amerykańska narciarka dowolna, specjalizująca się w skokach akrobatycznych, mistrzyni olimpijska.
W 2010 roku wystartowała na igrzyskach olimpijskich w Vancouver, zajmując dziesiąte miejsce. Wynik ten powtórzyła na rozgrywanych cztery lata później igrzyskach w Soczi. Na mistrzostwach świata w Sierra Nevada w 2017 roku wywalczyła złoty medal, wyprzedzając Danielle Scott z Australii i Chinkę Xu Mengtao. Była też druga w swej koronnej konkurencji podczas mistrzostw świata w Ałmaty w 2021 roku. Najlepsze wyniki w Pucharze Świata, osiągnęła w sezonie 2015/2016, kiedy to zajęła czwarte miejsce w klasyfikacji generalnej, a w klasyfikacji skoków akrobatycznych wywalczyła Małą Kryształową Kulę. Ponadto w sezonie 2014/2015 zajęła drugie miejsce w klasyfikacji skoków.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skoków akrobatycznych jest jednocześnie klasyfikacją generalną.

</doc>
<doc id="2024112" url="https://pl.wikipedia.org/wiki?curid=2024112" title="Louis Paul Boon">
Louis Paul Boon

Louis Paul Boon (ur. 15 marca 1912, zm. 10 maja 1979) – urodzony w Aalst jako Lodewijk Paul Albrecht Boon belgijski pisarz tworzący w języku niderlandzkim. Pochodził z klasy pracującej. Opuścił szkołę w wieku 16 lat by pomagać ojcu jako wędrowny malarz. Wieczorami i weekendami studiował sztukę w Aalsterse Academie voor Schone Kunsten, ale z powodu braku środków musiał przerwać naukę. Zaangażował się w ruch związkowy i polityczny o charakterze lewicowym. Należał do partii komunistycznej, której był współorganizatorem. Współpracował z pismami lewicującymi, np. "De Rode Vaan" (1945-1946), "Front" (1946-1947), "Vooruit" i "De Vlaamse Gids" (1948). Uczestniczył w działaniach wojennych 1940 r., przebywając pół roku w niewoli niemieckiej.
W twórczości dawał wyraz swym przekonaniom społecznym i politycznym, opisując życie robotników i miejskiej biedoty. Tworzył także powieści obyczajowe, historyczno-przygodowe, kryminalno-sensacyjne oraz reportażowe. Pisał również opowiadania, biografie, nowele i reportaże. Boon jest autorem takich dzieł, jak: "Zapomniana ulica" (1946), "Droga z kapliczką" (1953), "Menuet" (1955), "Pieter Daens" (1971), "De Zwarte Hand" (1976), "De Bende van Jan de Lichte", "De zoon van Jan de Lichte".

</doc>
<doc id="2024113" url="https://pl.wikipedia.org/wiki?curid=2024113" title="Komitet Naukowy Badań Antarktycznych">
Komitet Naukowy Badań Antarktycznych

Komitet Naukowy Badań Antarktycznych (SCAR - ang. Scientific Committee on Antarctic Research) – międzynarodowa organizacja naukowa, której celem jest inicjowanie, rozwijanie i koordynacja badań naukowych w Antarktyce. Komitet ten jest ciałem Międzynarodowej Rady Nauki.
Członkiem Komitetu jest m.in. Polska Akademia Nauk.

</doc>
<doc id="2024116" url="https://pl.wikipedia.org/wiki?curid=2024116" title="Parafia Najświętszej Marii Panny Różańcowej w Wysokiej">
Parafia Najświętszej Marii Panny Różańcowej w Wysokiej

Parafia Najświętszej Marii Panny Różańcowej w Wysokiej – parafia rzymskokatolicka w dekanacie Wysoka w diecezji bydgoskiej.
Erygowana w XIII wieku.
Miejscowości należące do parafii: Czajcze, Jeziorki Kosztowskie (Wybudowania), Młotkowo, Sędziniec, Wysoczka, Wysoka, Wysoka Mała, Wysoka Wielka.

</doc>
<doc id="2024117" url="https://pl.wikipedia.org/wiki?curid=2024117" title="Scar (ujednoznacznienie)">
Scar (ujednoznacznienie)



</doc>
<doc id="2024120" url="https://pl.wikipedia.org/wiki?curid=2024120" title="Europejska Nagroda Muzyczna MTV dla najlepszego rosyjskiego wykonawcy">
Europejska Nagroda Muzyczna MTV dla najlepszego rosyjskiego wykonawcy

Europejska Nagroda Muzyczna MTV dla najlepszego rosyjskiego wykonawcy przyznawana jest przez redakcję stacji MTV Rossija podczas corocznej gali rozdania Europejskich Nagród Muzycznych MTV.
Nagrodę po raz pierwszy przyznano w 2001. O zwycięstwie decydują widzowie za pomocą głosowania internetowego i telefonicznego (SMS-owego). 

</doc>
<doc id="2024121" url="https://pl.wikipedia.org/wiki?curid=2024121" title="Parafia Najświętszej Maryi Panny Wniebowziętej, św. Jana Chrzciciela i św. Jana Ewangelisty w Lwówku">
Parafia Najświętszej Maryi Panny Wniebowziętej, św. Jana Chrzciciela i św. Jana Ewangelisty w Lwówku

Parafia Najświętszej Maryi Panny Wniebowziętej, św. Jana Chrzciciela i św. Jana Ewangelisty w Lwówku – rzymskokatolicka parafia w Lwówku, należy do dekanatu lwóweckiego archidiecezji poznańskiej. Została utworzona w XII wieku.

</doc>
<doc id="2024122" url="https://pl.wikipedia.org/wiki?curid=2024122" title="CH Cygni">
CH Cygni

CH Cygni (CH Cyg) – gwiazda zmienna symbiotyczna znajdująca się w gwiazdozbiorze Łabędzia w odległości około 800 lat świetlnych od Ziemi.
Właściwości fizyczne.
CH Cygni jest układem podwójnym zawierającym białego karła ściągającego materię odrzucaną przez czerwonego olbrzyma. Odrzucana materia zanim opadnie na powierzchnię białego karła tworzy wokół niego gorący dysk akrecyjny. Jest to zaledwie jeden z kilkuset znanych systemów tego typu, dodatkowo jeden z najbliższych.
Na zdjęciach wykonanych za pomocą teleskopów Chandra, Hubble'a i VLA uchwycono niedawno powstały dżet. Materia znajdująca się w nim przemieszcza się z prędkością 5 milionów kilometrów na godzinę. Źródłem tej materii jest wirujący dysk materii otaczający białego karła. Zdjęcia wykonane w paśmie rentgenowskim przez teleskop Chandra po raz pierwszy ukazały szczegółową strukturę dżetu. Zdjęcia wykonane w paśmie widzialnym wykazały ugięcie dysku co jest dowodem na rotację dżetu.
Precesja dżetu jest zapewne wynikiem zmiany pochylenia dysku akrecyjnego. Dżet w dalszej swojej części posiada wyraźne zgrubienia widoczne we wszystkich zakresach promieniowania, które są dowodem aktywności strumienia materii i masywnych wyrzutów materii, które miały miejsce w przeszłości oraz dowodzą również oddziaływania dżetu z otoczkami gazowymi wyrzucanymi przez czerwonego olbrzyma. Początek dżetu znajduje się w odległości 20 jednostek astronomicznych od centrum układu podwójnego, a jego koniec sięga aż 750 j.a., co oznacza, że koniec znajduje się blisko 20 razy dalej niż wynosi średnia odległość Plutona od Słońca.
Dżet w układzie CH Cygni kształtem przypomina inne strugi materii powstałe w zupełnie innych warunkach, jak otoczenie młodych gwiazd czy supermasywnych czarnych dziur. Ponieważ znajduje się zdecydowanie bliżej od innych obiektów tego typu, staje się modelem pomagającym badać formowanie i propagację innych odległych i znacznie bardziej złożonych systemów.

</doc>
<doc id="2024124" url="https://pl.wikipedia.org/wiki?curid=2024124" title="Parafia Narodzenia Najświętszej Maryi Panny w Poniecu">
Parafia Narodzenia Najświętszej Maryi Panny w Poniecu

Parafia Narodzenia Najświętszej Maryi Panny – polska rzymskokatolicka parafia w Poniecu, należąca do dekanatu krobskiego w archidiecezji poznańskiej.
Historia.
Chrzest Polski w 966 roku nie od razu spowodował przejście na wiarę katolicką. Był to proces trudny i trwający przez lata. W okolice Ponieca pierwsi dotarli benedyktyni w II połowie XI wieku. Dzięki nim, na przełomie XI i XII wieku, został wybudowany drewniany kościół. Murowana natomiast świątynia została wzniesiona w 1309 roku. Była ona postawiona w miejscu dzisiejszego kościoła parafialnego. Na początku XIII wieku została powołana parafia w Poniecu, która należała do największych i najwcześniej powołanych w regionie. W 1410 roku obejmowała ona 18 miejscowości. Była zarazem bardzo bogatą parafią, co powodowało, że proboszczami zostawały znamienite i wpływowe osoby. W 1462 roku powiększono fundamenty pod kościołem parafialnym i sam kościół. W 1513 roku poniecki mieszczanin Michał Janassek ofiarował kościołowi parafialnemu ogród. W XVI wieku przez Europę zaczęła przelewać się fala reformacji, która nie ominęła również Ponieca i tutejszej parafii. W 1547 roku przybyła w okolice Ponieca liczna grupa protestantów, która otrzymała w posiadanie kościół parafialny. Jednak już w 1598 roku nowi właściciele miasta, Andrzej Roszkowski wraz z żoną Anną Rydzyńską, zwrócili kościół katolikom. W XVII wieku prowadzona była dalsza rozbudowa kościoła. Dobudowano drugą kaplicę, powstały nowe ołtarze, ponadto istniało wiele bractw, co świadczy o bogatym życiu religijnym wiernych należących do parafii. W 1854 roku proboszczem parafii został ksiądz Jan Respondek, który otwarcie i ostro stawał w obronie praw narodowych Polaków w zaborze pruskim. W XVIII wieku, po pożarze, kościół został odbudowany w stylu klasycystycznym, również wnętrze kościoła przebudowano w tym stylu. Taki wygląd świątyni parafialnej przetrwał do dnia dzisiejszego. W czasie II wojny światowej parafia została przez hitlerowców rozwiązana, kościół zamknięty, a duchowni ponieccy wywiezieni do obozów koncentracyjnych. W 1945 roku parafia ponownie została powołana, a kościół oddany wiernym. Następne lata to kolejne remonty kościoła. W 1948 roku odnowiono kościół po wojennej dewastacji, w 1972 roku dokonano gruntownej restauracji wnętrza, w latach 80. XX wieku odnowiono elewację wieży, a w 1998 roku wyremontowano dach. Obecnie (od 1.02.2023 r.) proboszczem parafii jest ksiądz Bartosz Strugarek

</doc>
<doc id="2024125" url="https://pl.wikipedia.org/wiki?curid=2024125" title="Europejska Nagroda Muzyczna MTV dla najlepszej piosenki">
Europejska Nagroda Muzyczna MTV dla najlepszej piosenki

Europejska Nagroda Muzyczna MTV dla najlepszej piosenki (w 2007 i 2008 roku jako Europejska Nagroda Muzyczna MTV dla najbardziej uzależniającego utworu) – nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę dla najlepszej piosenki po raz pierwszy przyznano w 1994 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2024126" url="https://pl.wikipedia.org/wiki?curid=2024126" title="Sándor Bortnyik">
Sándor Bortnyik

Sándor Bortnyik (ur. 3 lipca 1893, zm. 31 grudnia 1976) - węgierski malarz i grafik, uczeń Józsefa Rippl - Rónaia, Károlya Kernstoka i Jánosa Vaszaryego. Po 1919 r. wyemigrował do Wiednia, a w 1922 r. do Weimaru, biorąc udział w twórczości Bauhausu. W latach 1917 - 1919 tworzył ekspresjonistyczne dzieła o tematyce rewolucyjnej ("Czerwona lokomotywa", "Czerwony maj"), później pozostawał pod wpływem konstruktywizmu. Po II wojnie światowej szeroko zainteresował się socrealizmem. Po powrocie na Węgry założył szkołę plastyczną, która kontynuowała dokonania Bauhausu. Był również znany ze swojej twórczości plakatowej (także dla klientów indywidualnych). W latach 1949 - 1956 kierował węgierskim Moholy-Nagy Művészeti Egyetem "(Uniwersytetem Artystycznym Moholy-Nagya)".

</doc>
<doc id="2024128" url="https://pl.wikipedia.org/wiki?curid=2024128" title="Mistrzostwa Świata U-20 w Rugby Union Mężczyzn 2009">
Mistrzostwa Świata U-20 w Rugby Union Mężczyzn 2009

Mistrzostwa Świata Juniorów w Rugby Union 2009 (od nazwy sponsora 2009 IRB Toshiba Junior World Championship) – drugie mistrzostwa świata w rugby union dla drużyn narodowych do lat 20, organizowane przez IRB. Turniej został rozegrany w Japonii w dniach 5–21 czerwca 2009 roku. Wzięło w nim udział szesnaście drużyn, a tytułu bronił zespół Nowej Zelandii.
Japoński Związek Rugby otrzymał prawa do organizacji zawodów w maju 2008 roku. Podział na grupy ogłoszono w listopadzie tego roku, zaś szczegółowy harmonogram rozgrywek w lutym 2009 roku. Sędziowie zawodów zostali wyznaczeni na początku kwietnia tego roku.
W rozegranym na pięciu stadionach turnieju wzięło udział szesnaście zespołów. Przez trzy meczowe dni rywalizowały one systemem kołowym podzielone na cztery czterozespołowe grupy. Druga faza zawodów rozgrywana była w ciągu dwóch meczowych dni systemem pucharowym i obejmowała półfinały i finały – o mistrzostwo rywalizowali zwycięzcy grup, drużyny z drugich miejsc o pozycję piątą, kolejna czwórka walczyła o siódme miejsce, natomiast najsłabsze w fazie grupowej zespoły o miejsce trzynaste. Tytuł mistrzowski obroniła Nowa Zelandia, która w finale pokonała Anglię. Najwięcej punktów zdobył reprezentant Anglii, Tom Homer, w klasyfikacji przyłożeń z ośmioma zwyciężył zaś przedstawiciel triumfatorów, Zac Guildford. W związku z reformą rozgrywek obsada kolejnego turnieju została zmniejszona do dwunastu reprezentacji, toteż relegowane do regionalnych kwalifikacji zostały cztery najsłabsze zespoły tej edycji.
Najtańsze ulgowe bilety kosztowały 300, a normalne 1300 jenów, a na stadionach zjawiło się nieco ponad sto tysięcy widzów. Turniej był transmitowany przez szesnaście stacji telewizyjnych z całego świata odbieranych w 135 krajach – zaplanowano 154 godziny transmisji na żywo, a dwa spotkania każdej rundy były transmitowane w Internecie.
Sponsorem zawodów była firma Toshiba. W trakcie trwania turnieju IRB regularnie publikowała statystyki.

</doc>
<doc id="2024129" url="https://pl.wikipedia.org/wiki?curid=2024129" title="Parafia św. Stanisława Biskupa w Rydzynie">
Parafia św. Stanisława Biskupa w Rydzynie

Parafia Świętego Stanisława Biskupa w Rydzynie – rzymskokatolicka parafia w Rydzynie, należy do dekanatu rydzyńskiego archidiecezji poznańskiej. Została utworzona w 1410. Mieści się przy ulicy Kościelnej. W 2012 roku po 30 latach posługiwania na emeryturę przeszedł ks. kan. Stanisław Pioterek. Nowym proboszczem został mianowany ks. kan. Wojciech Pieprzyca.

</doc>
<doc id="2024130" url="https://pl.wikipedia.org/wiki?curid=2024130" title="Linia M2 metra w Mediolanie">
Linia M2 metra w Mediolanie

 Metro w Mediolanie · Linia M2
Linia M2 - druga w kolejności powstania linia metra w Mediolanie. 
Pierwsza część została otwarta w 1969 między stacjami Caiazzo i Gobba. Linia M2 jest również nazywana linią zieloną lub Linea Verde w języku włoskim i takim kolorem jest ona oznaczona.
Obecnie linia rozpoczyna się na południu miasta, przebiega przez centrum miasta, a w północnych dzielnicach rozwidla się na dwie części, jedna na północny wschód do Cologno Monzese, a druga na wschód do Gessate. Linia składa się z 35 stacji, a jej całkowita długość wynosi 39,4 km. Obecnie w budowie jest 4,7 km linii i 2 stacje. Prace zostaną ukończone w 2011 roku.

</doc>
<doc id="2024131" url="https://pl.wikipedia.org/wiki?curid=2024131" title="Parafia Pocieszenia Najświętszej Maryi Panny w Borku Wielkopolskim">
Parafia Pocieszenia Najświętszej Maryi Panny w Borku Wielkopolskim

Parafia Pocieszenia Najświętszej Maryi Panny w Borku Wielkopolskim – rzymskokatolicka parafia w Borku Wielkopolskim, należy do dekanatu boreckiego archidiecezji poznańskiej. Została utworzona w XIV wieku. Mieści się przy ulicy Zdzież.

</doc>
<doc id="2024132" url="https://pl.wikipedia.org/wiki?curid=2024132" title="Heights">
Heights

Miejscowości i inne miejsce geograficzne:
Inne:
Zobacz też strony ujednoznaczniające:
W Wielkiej Brytanii:

</doc>
<doc id="2024135" url="https://pl.wikipedia.org/wiki?curid=2024135" title="Organizmy zmodyfikowane genetycznie">
Organizmy zmodyfikowane genetycznie



</doc>
<doc id="2024136" url="https://pl.wikipedia.org/wiki?curid=2024136" title="Parafia Świętych Apostołów Piotra i Pawła w Obrzycku">
Parafia Świętych Apostołów Piotra i Pawła w Obrzycku

Parafia Świętych Apostołów Piotra i Pawła w Obrzycku – rzymskokatolicka parafia w Obrzycku, należąca do dekanatu szamotulskiego archidiecezji poznańskiej.
Została utworzona w XII wieku.

</doc>
<doc id="2024137" url="https://pl.wikipedia.org/wiki?curid=2024137" title="Sandor Bortnyik">
Sandor Bortnyik



</doc>
<doc id="2024140" url="https://pl.wikipedia.org/wiki?curid=2024140" title="Wierzbówki">
Wierzbówki

Wierzbówki (Cettiinae) – podrodzina ptaków z rodziny skotniczkowatych (Scotocercidae), wyodrębniona z rodziny pokrzewkowatych (Sylviidae).
Występowanie.
Podrodzina obejmuje gatunki występujące w Eurazji, Afryce i Oceanii.
Systematyka.
Do podrodziny należą następujące rodzaje:

</doc>
<doc id="2024141" url="https://pl.wikipedia.org/wiki?curid=2024141" title="Parafia Świętej Trójcy w Osiecznej">
Parafia Świętej Trójcy w Osiecznej

Parafia Świętej Trójcy w Osiecznej – rzymskokatolicka parafia w Osiecznej, należy do dekanatu rydzyńskiego archidiecezji poznańskiej. Została utworzona w XIII wieku. Mieści się przy ulicy Ojca Edwarda Frankiewicza.

</doc>
<doc id="2024143" url="https://pl.wikipedia.org/wiki?curid=2024143" title="Charakteryzacja (matematyka)">
Charakteryzacja (matematyka)

Stwierdzenie, że „własność "P" charakteryzuje obiekt "X"” oznacza nie tylko, że "X" ma własność "P", ale że "X" jest jedynym obiektem, który ma własność "P". Często spotyka się także zdania takie jak „własność "Q" charakteryzuje obiekt "Y" co do izomorfizmu”. Stwierdzenie pierwszego rodzaju mówi innymi słowy, że rozszerzeniem "P" jest zbiór jednoelementowy; drugie zaś, że rozszerzeniem "Q" jest jedna klasa abstrakcji (w tym przypadku izomorfizmu – jednak o rodzaj relacji równoważności zależy od wyrażenia znajdującego się za słowami "co do").

</doc>
<doc id="2024145" url="https://pl.wikipedia.org/wiki?curid=2024145" title="Parafia Wniebowzięcia Najświętszej Maryi Panny w Ostrorogu">
Parafia Wniebowzięcia Najświętszej Maryi Panny w Ostrorogu

Parafia Wniebowzięcia Najświętszej Maryi Panny w Ostrorogu – rzymskokatolicka parafia w Ostrorogu, należy do dekanatu szamotulskiego archidiecezji poznańskiej. Została utworzona w XIII wieku. Mieści się przy ulicy Kościelnej.
Do parafii należą wierni z następujących miejscowości: Ostroróg, Wielonek, Dobrojewo, Kluczewo, Rudki, Binino, Oporowo, Bobulczyn, Szczepankowo, Zapust, Rudki-Huby, Kluczewo-Huby, Karolewo, Piaskowo, Klemensowo i Forestowo.
Historia.
W 1432 biskup poznański Stanisław Ciołek wydał przywilej erekcyjny, za sprawą Sędziwoja z Ostroroga powstaje kolegium misjonarzy w Ostrorogu. W tym samym roku do parafii włączono kościół św. Jakuba w Piaskowie, który odtąd stał się filialnym wobec kościoła w Ostrorogu.
Do parafii należeli wierni z następujących wsi:
W 1467 r. papież Paweł II nadał przywilej odpustów 24 czerwca (Dzień Narodzenia św. Jana Chrzciciela) oraz 15 sierpnia (Wniebowzięcie Najświętszej Maryi Panny).
W latach 1555–1636 kościół parafialny wraz z uposażeniem parafii Jakub Ostroróg, a następnie Jan Ostroróg przekazali we władanie Braciom Czeskim.
Uposażenie parafii w 1569 roku wymienił Jan Ostroróg potwierdzając oddanie kościoła braciom czeskim przez swojego ojca Jakuba. Na mienie parafii składało się: domy należące do plebanii położone na tzw. Kisach, szkoła znajdująca się również tam, ogrody przy domach i plebanii, rola miejska wraz z łąkami, łąka w Wielonku pod młynem, chrust z boru miejskiego na ogrodzenie tejże łąki, ogród w Piaskowie, łąka przy Kluczewie, jezioro Mormin, dziesięciny z Ostroroga, Wielonka, Binina, Kluczewa, a także po każdych żniwach kilkadziesiąt kóp zbóż, dwa razy w tygodniu ryby z zamku na obiad i drewno na opał z lasu ostroroskiego.
W roku 1624 po śmierci Sędziwoja Ostroroga spadkobierczynią Ostroroga została Barbara Modliszewska zdecydowała się go sprzedać. Ostroróg nabył wnuk poety Mikołaja Reja – Andrzej Rej, który miasto oddał w dzierżawę Stanisławowi Bronikowskiemu. W tym samym okresie biskup poznański powołał kanonika Andrzeja Świniarskiego na proboszcza parafii katolickiej w Ostrorogu i wyznaczył my zadanie odzyskania kościoła. Ksiądz kanonik wytoczył Rejowi proces o zwrot kościoła w Ostrorogu i wygrał go. Rej nie zgadzał się z wyrokiem, twierdząc, że kościół katolicki się spalił, a ówczesny kościół odbudowali bracia czescy. Podważał również wybór Świniarskiego na proboszcza parafii. Krzysztof Rej, brat Andrzeja wraz ze strażą pilnował kościoła, ksiądz Świniarski włamał się do niego i odśpiewał modlitwę na znak przejęcia kościoła, wtedy dopadli go ludzie Reja i żona Bronikowskiego, jednakże nie doszło do rozlewu krwi. Ksiądz Świniarski założył kłódki na drzwiach, które z kolei Rej zerwał. Ostatecznie sprawa własności kościoła została rozstrzygnięta przez sąd w grudniu tegoż roku. Kościół wraz z całym uposażeniem został przekazany parafii katolickiej.
W 1873 roku parafia Ostroróg liczyła 3062 wiernych.

</doc>
<doc id="2024146" url="https://pl.wikipedia.org/wiki?curid=2024146" title="S.O.S. Ziemia!">
S.O.S. Ziemia!

Home (w Polsce znany jako - S.O.S. Ziemia!) – francuski film dokumentalny z 2009 roku, wyreżyserowany przez Yanna Arthus-Bertranda.
O filmie.
Film składa się w całości z ujęć sfilmowanych z powietrza w różnych miejscach Ziemi. Ukazuje różnorodność organizmów ziemskich i zagrożenie ekologiczne na naszej planecie.
Premiera filmu miała miejsce 5 czerwca 2009 r., był pokazywany równocześnie w kinach w 181 krajach całym świecie, a także na DVD, Blue-ray, w telewizji i na YouTube.
Film został sfinansowany przez PPR (Pinault-Printemps-Redoute).
Tematyka.
Dokument pokazuje dzisiejszy stan Ziemi, jej klimat i sposób w jaki ludzkość wpływa na jej przyszłość. Motywem przewijającym się w dokumencie jest symbioza wszystkich organizmów na Ziemi i zakłócanie tej równowagi.
Pierwsze 15 minut zawiera materiał o początkach świata biologicznego, poczynając na jedno-komórkowych algach.
Ukazując ich rolę w rozwoju fotosyntezy, pokazuje gatunki roślin, które mają swoje korzenie w jednokomórkowej formie życia.
W dalszym ciągu film koncentruje się na człowieku, ukazując rewolucje w rolnictwie i tego konsekwencje, zanim nastąpi odkrycie ropy, powstanie przemysłu, miast i nierówności społecznych.
Ukazana jest hodowla bydła, wyręb lasów, braki żywności i wody, wykorzystanie nieodnawialnych źródeł wody, nadmierne wydobycie surowców naturalnych i braki w energii.
Miasta takie jak Nowy Jork, Las Vegas, Los Angeles, Shenzhen, Bombaj, Tokio, Dubaj pokazane są jako przykłady złego zarządzania oraz marnotrawstwa energii, wody i żywności.
Topienie się lodowców jest pokazane na przykładach Antarktydy i Bieguna Północnego.
W tym momencie film koncentruje się na problemie globalnego ocieplenia. "Home" ukazuje jak topnienie lodowców, podnoszenie się poziomu mórz i zmiana pogody dotykają ludzi. Ostrzega też, że zmiany klimatyczne mogą wkrótce dotknąć także większą społeczność.
Film pokazuje fakty dotyczące wpływu ludzkości na Ziemię, ale także to co ludzie czynią, aby zapobiec negatywnym zmianom. Używanie energii odnawialnej, powstawanie parków narodowych, współpraca międzynarodowa pomiędzy różnymi krajami w kwestiach środowiska, a także edukacja, stały się odpowiedzią na problemy z jakimi zmaga się nasza planeta.

</doc>
<doc id="2024149" url="https://pl.wikipedia.org/wiki?curid=2024149" title="Podejście systemowe">
Podejście systemowe

Podejście systemowe – pojęcie z zakresu nauki o rodzinie, które zrodziło się na gruncie terapii oraz psychoterapii rodzinnej. Jako ogólna teoria dotycząca rodziny, bazująca na przedstawionych poniżej założeniach z powodzeniem jest stosowana także w innych dziedzinach nauki o rodzinie i działalności praktycznej jak praca socjalna czy pedagogika.
Ujęcie wychodzące z założenia Arystotelesa, że „całość jest czymś więcej niż sumą części”. Oznacza, że rodzina jest traktowana jako nowy byt, system, w którym każda z jednostek wpływa na wszystkich pozostałych członków systemu rodzinnego. Zmiana w jednym elemencie powoduje zmianę w całym systemie.
Główne wyrażenia związane z podejściem systemowym, to:
Oznacza to, że ujęcie systemowe nie przyjmuje prostej zależności przyczynowo-skutkowej, jednak jej cyrkularność. Wynika z tego, że element A ma wpływ na element B, ten zaś na C, co kończy się przełożeniem znów na A.
Porównanie ujęcia rodziny.
Socjologicznie rodzina to mała grupa społeczna. Psychologia ujmuje rodzinę jako wspólnotę osób połączonych więzami emocjonalnymi, będącą w stanie zaspokajać potrzeby swoich członków.
Systemowe rozumienie rodziny, określa system rodzinny jako organizm (systemy biologiczne) mający swój własny świat, indywidualną i niepowtarzalną organizację życia oraz układ stosunków wzajemnych między członkami systemu.
Podsystemy.
W podejściu systemowym terapii rodzin wyróżnia się podsystemy. Są to dwuosobowe układy międzyludzkie, tworzone ze względu na płeć, wiek, generacje, zainteresowania czy pozycje w rodzinie. Przykładem podsystemu w rodzinie jest diada małżeńska (mąż-żona), jak i podsystem rodzic-dziecko (mąż-córka, mąż-syn, żona-córka, żona-syn). W takich samych podsystemach ujmują się poszczególne dzieci.
Bycie w jednym systemie nie wyklucza bycia w innym, jednak różne systemy wymagają spełniania różnych ról: rodzicielskich, małżeńskich, zatem podsystemy tworzone są z powodu konieczności realizacji określonych jego zadań.
Cechy określające system rodzinny.
Mity rodzinne.
Mity rodzinne to przyjęte i podzielane przez wszystkich członków (zinternalizowane) przekonania, na temat siebie samych, członków rodziny oraz jej całej. Zazwyczaj, ulegając lekkim modyfikacjom, są przekazywane z pokolenia na pokolenie. Ich rolą jest bycie mechanizmami obronnymi całego systemu, w celu zachowania równowagi (homeostazy).
Wśród mitów wyróżnia się mity harmonii, drugi rodzaj to mity przebaczenia i pokuty. Pierwsze są optymistycznym spojrzeniem na przyszłość rodziny, drugie to przeświadczenia dotyczące osób żyjących lub nie, którym przypisuje się winę/odpowiedzialność za aktualny stan systemu rodzinnego. Ostatnie rodzaj – mit wybawienia – dotyczący osób spoza systemu, traktowanych jako wybawicieli ze złej sytuacji rodziny. Szczególnie dotyczą pracowników socjalnych, terapeutów, psychologów i pedagogów współpracujących z rodziną.
Przykłady mitów rodzinnych:
Granice.
Wyznaczniki przepływu informacji, uczuć i emocji, określające intymność i tożsamość rodziny. Reguły i normy określające kto i w jaki sposób przynależy do podsystemu.
Granice typujemy na:
Każdy system rodzinny wypracowuje trzy rodzaje granic:
Interakcje systemu rodzinnego.
W interakcjach wewnątrz konkretnych podsystemów mogą występować koalicje, jak i przymierza. Przymierze – jest porozumieniem dwóch osób w celu realizacji dobra wspólnego (np. przymierze diady małżeńskiej w celu realizacji dobra dziecka).
Koalicja – jest zmową danego podsystemu, przeciw osobie trzeciej (np. zmowa matki i dorastającej córki przeciw ojcu).
Reguły rodzinne.
Dotyczą pragmatycznych czynności życiowych, są to ustalone normy postępowania danego systemu w sprawach:
Skrypty rodzinne.
Jawne bądź ukryte oczekiwania systemu rodzinnego okazywane wobec poszczególnych członków rodziny, często wynikające z ambicji lub nieadekwatnych ocen faktów. Przykładowo, rodzice lub dziadkowie mówiący o noworodku, po zobaczeniu jego dużych dłoni, że będzie chirurgiem.

</doc>
<doc id="2024150" url="https://pl.wikipedia.org/wiki?curid=2024150" title="Parafia św. Elżbiety w Jutrosinie">
Parafia św. Elżbiety w Jutrosinie

Parafia Świętej Elżbiety w Jutrosinie – rzymskokatolicka parafia w Jutrosinie, należy do dekanatu jutrosińskiego archidiecezji poznańskiej. Została utworzona w XIII wieku. Mieści się przy ulicy Kościuszki.

</doc>
<doc id="2024151" url="https://pl.wikipedia.org/wiki?curid=2024151" title="Kategoria przestrzeni topologicznych">
Kategoria przestrzeni topologicznych

Kategoria przestrzeni topologicznych – kategoria, często oznaczana formula_1 której obiektami są przestrzenie topologiczne, a morfizmami są przekształcenia ciągłe. Jest to dobrze określona kategoria, ponieważ złożenie dwóch funkcji ciągłych jest ciągłe. Badanie formula_2 oraz własności przestrzeni topologicznych za pomocą technik teorii kategorii znane jest jako topologia kategoryjna.
Uwaga: niektórzy autorzy symbolem formula_2 oznaczają kategorię z rozmaitościami topologicznymi jako obiektami i przekształceniami ciągłymi jako morfizmami.
Kategoria konkretna.
Kategoria formula_2 jest kategorią konkretną (która znana jest również jako "konstrukt"), co oznacza, że jej obiektami są zbiory z dodatkową strukturą (tzn. topologiami), a morfizmami są funkcje zachowujące tę strukturę. Istnieje naturalny funktor zapominania
w kategorię zbiorów, która przypisuje każdej przestrzeni topologicznej zbiór, na którym została określona, a każdemu przekształceniu ciągłemu funkcję, która je definiuje.
Funktor zapominania formula_6 ma tak sprzężenie lewostronne
które wyposaża dany zbiór w topologię dyskretną, jak i sprzężenie prawostronne 
które wyposaża dany zbiór w topologię antydyskretną. Oba te funktory są w rzeczywistości prawostronnymi odwrotnościami formula_9 co oznacza, że formula_10 oraz formula_11 są równe funktorowi tożsamościowemu na formula_12 Więcej, ponieważ dowolna funkcja między przestrzeniami dyskretnymi, czy antydyskretnymi jest ciągła, to oba te funktory dają pełne zanurzenia formula_13 w formula_14
Konstrukt formula_2 jest także "zupełnym ze względu na włókna", tzn. kategoria wszystkich topologii na danym zbiorze formula_16 nazywana "włóknem" formula_6 nad formula_16 tworzy kratę zupełną ze względu na zawieranie. Elementem największym tego włókna jest topologia dyskretna na formula_16 zaś elementem najmniejszym jest topologia antydyskretna.
Konstrukt formula_2 jest modelem tzw. kategorii topologicznej. Kategorie te charakteryzują się tym, że każda dziedzina ustrukturyzowana (ang. "structured source") formula_21 ma jednoznacznie wyznaczone podniesienie początkowe (ang. "initial lift") formula_22 Podniesienie początkowe w formula_2 uzyskuje się przez przyjęcie topologii początkowej w dziedzinie. Kategorie topologiczne mają wiele dobrych własności wspólnych z formula_2 (takich jak zupełność ze względu na włókna, funktory dyskretny i antydyskretny, jednoznaczność podniesienia granic).
Granice i kogranice.
Kategoria formula_2 jest zarazem zupełna i kozupełna, co oznacza, że w formula_2 istnieją wszystkie małe granice i kogranice. Istotnie, funktor zapominania formula_5 jednoznacznie podnosi tak granice, jak i kogranice, a przy tym je zachowuje. Stąd (ko)granice w formula_2 dane są poprzez przyjęcie topologii w odpowiednich (ko)granicach w formula_12
Dokładniej, jeśli formula_30 jest diagramem w formula_1 zaś formula_32 jest granicą formula_33 w formula_34 to odpowiadającą jej granicę formula_30 w formula_2 uzyskuje się przyjmując topologię początkową na formula_37 Dualnie, kogranice w formula_2 uzyskuje się poprzez przyjęcie topologii końcowej w odpowiednich kogranicach w formula_12
W przeciwieństwie do wielu kategorii algebraicznych funktor zapominania formula_5 nie tworzy, a nie zachowuje granic, ponieważ zwykle znajdą się nieuniwersalne stożki w formula_1 które pokrywać będą stożki uniwersalne w formula_12
Wśród przykładów granic i kogranic w formula_2 można wymienić:

</doc>
<doc id="2024152" url="https://pl.wikipedia.org/wiki?curid=2024152" title="Pływanie na Letnich Igrzyskach Olimpijskich 1996">
Pływanie na Letnich Igrzyskach Olimpijskich 1996

Wyniki zawodów pływackich na Letnich Igrzyskach Olimpijskich 1996.

</doc>
<doc id="2024154" url="https://pl.wikipedia.org/wiki?curid=2024154" title="Marko Ciurlizza">
Marko Ciurlizza

Marko Gustavo Ciurlizza Rodríguez (ur. 22 lutego 1978 w Limie) - peruwiański piłkarz występujący na pozycji środkowego pomocnika w Alianzie Lima.
Kariera klubowa.
Ciurlizza jest wychowankiem Universitario de Deportes. Zdobył tam 4 tytuły mistrzowskie. Po rozegraniu 141 ligowych spotkań na krótko przeniósł się do brazylijskiego Botafogo. Od 2002 roku reprezentuje barwy stołecznej Alianzy, z którą również zdobył kilka trofeów krajowych.
Kariera reprezentacyjna.
Marko Ciurlizza wielokrotnie występował w spotkaniach reprezentacji Peru. Brał udział w turniejach takich jak Copa América 1997 (czwarte miejsce), Copa América 1999 (ćwierćfinał), Złoty Puchar CONCACAF 2000 (półfinał) i Copa América 2004 (ćwierćfinał).

</doc>
<doc id="2024157" url="https://pl.wikipedia.org/wiki?curid=2024157" title="Dorset Council">
Dorset Council

Dorset Council – obszar samorządu lokalnego (ang. "local government area") położony w północno-wschodniej części Tasmanii (Australia). Siedziba rady samorządu zlokalizowana jest w mieście Scottsdale, pozostałe większe miasta to: Branxholm, Bridport, Derby, Ringarooma i Winnaleah. 
Samorząd Dorset Council powstał w wyniku połączenia jednostek samorządowych Scottsdale i Ringarooma w roku 1993. 
Według danych z 2009 roku, obszar ten zamieszkuje 7377 osób. Powierzchnia samorządu wynosi 3196 km². 
W celu identyfikacji samorządu Australian Bureau of Statistics wprowadziło czterocyfrowy kod dla gminy Dorset – 1810.

</doc>
<doc id="2024161" url="https://pl.wikipedia.org/wiki?curid=2024161" title="Biskupi Jamusukro">
Biskupi Jamusukro



</doc>
<doc id="2024164" url="https://pl.wikipedia.org/wiki?curid=2024164" title="George Town Council">
George Town Council

George Town Council – obszar samorządu lokalnego (ang. "local government area") położony w północnej części Tasmanii (Australia). Siedziba rady samorządu zlokalizowana jest w mieście George Town.
Według danych z 2009 roku, obszar ten zamieszkuje 6830 osób. Ponadto w 2006 roku George Town cechował się najwyższym współczynnikiem urodzeń dzieci na jedna kobietę, który wyniósł 3,75. Powierzchnia samorządu wynosi 652,6 km². 
W celu identyfikacji samorządu Australian Bureau of Statistics wprowadziło czterocyfrowy kod dla gminy George Town – 2210.

</doc>
<doc id="2024169" url="https://pl.wikipedia.org/wiki?curid=2024169" title="Tasman Council">
Tasman Council

Tasman Council – obszar samorządu lokalnego (ang. "local government area") położony na wschodnim wybrzeżu Tasmanii (Australia) na dwóch półwyspach: Tasmana i Forestier. Siedziba rady samorządu zlokalizowana jest w mieście Nubeena, pozostałe ważniejsze miasta to: Port Arthur i Koonya. 
W 2009 roku obszar ten zamieszkiwało 2 374 osób. Powierzchnia samorządu wynosi 660 km².
W celu identyfikacji samorządu Australian Bureau of Statistics wprowadziło czterocyfrowy kod dla gminy Tasman – 5210.

</doc>
<doc id="2024170" url="https://pl.wikipedia.org/wiki?curid=2024170" title="Herb miasta i gminy Sieraków">
Herb miasta i gminy Sieraków



</doc>
<doc id="2024174" url="https://pl.wikipedia.org/wiki?curid=2024174" title="Flaga gminy Swarzędz">
Flaga gminy Swarzędz



</doc>
<doc id="2024175" url="https://pl.wikipedia.org/wiki?curid=2024175" title="Gorzyk złotogłowy">
Gorzyk złotogłowy

Gorzyk złotogłowy ("Ceratopipra erythrocephala") – gatunek małego ptaka z rodziny gorzykowatych (Pipridae). Zasiedla on północną część Ameryki Południowej oraz wschodnią Panamę.
Wyróżnia się następujące podgatunki "C. erythrocephala":
Proponowany podgatunek "flammiceps" (wschodnia Kolumbia) uznany za synonim "C. e. berlepschi".
Występuje wyraźny dymorfizm płciowy. Gorzyk złotogłowy jest małej wielkości ptakiem, mierzącym 9,4 cm oraz ważącym 12,5 grama. Samiec jest cały czarny, ze złotą, opalizującą głową. Samice i młode samce są upierzone na oliwkowozielono.
Samce śpiewają 6–12 metrów nad ziemią. Samica sama buduje płytkie gniazdo na drzewie. Składa 2 żółtawe, brązowo plamkowane jaja, które sama wysiaduje przez 16–17 dni.
IUCN uznaje gorzyka złotogłowego za gatunek najmniejszej troski (LC, "Least Concern") nieprzerwanie od 1988 (stan w 2021). Liczebność populacji nie została oszacowana, ale ptak ten opisywany jest jako dość pospolity. BirdLife International ocenia trend liczebności populacji jako stabilny, ale jednocześnie zaznacza, że wylesianie Amazonii może się przyczynić do znaczących spadków liczebności.

</doc>
<doc id="2024176" url="https://pl.wikipedia.org/wiki?curid=2024176" title="Europejska Nagroda Muzyczna MTV World Stage Live Performance">
Europejska Nagroda Muzyczna MTV World Stage Live Performance

Europejska Nagroda Muzyczna MTV - World Stage Live Performance - nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę World Stage Live Performance po raz pierwszy przyznano w 2009 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2024181" url="https://pl.wikipedia.org/wiki?curid=2024181" title="Europejska Nagroda Muzyczna MTV Push">
Europejska Nagroda Muzyczna MTV Push

Europejska Nagroda Muzyczna MTV Push – nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę z serii MTV Push po raz pierwszy przyznano w 2009 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2024182" url="https://pl.wikipedia.org/wiki?curid=2024182" title="Europejska Nagroda Muzyczna MTV - World Stage Live Performance">
Europejska Nagroda Muzyczna MTV - World Stage Live Performance



</doc>
<doc id="2024186" url="https://pl.wikipedia.org/wiki?curid=2024186" title="Robert Curry">
Robert Curry

Robert Samuel „Bob” Curry (ur. 14 sierpnia 1882 w Nowym Jorku, zm. 12 listopada 1944 tamże) – amerykański zapaśnik, złoty medalista igrzysk olimpijskich w Saint Louis w 1904 w zapasach w stylu wolnym w wadze papierowej.
W turnieju olimpijskim brało udział jedynie czterech zawodników, wszyscy reprezentowali Stany Zjednoczone. Curry w półfinale tych zawodów pokonał Gustava Thiefenthalera, natomiast w finale Johna Heina.
Reprezentował St. George's Athletic Club.
Mistrz Amateur Athletic Union w 1903 i 1904 roku.

</doc>
<doc id="2024188" url="https://pl.wikipedia.org/wiki?curid=2024188" title="Europejska Nagroda Muzyczna - Nagroda Artystów">
Europejska Nagroda Muzyczna - Nagroda Artystów

Europejska Nagroda Muzyczna - Nagroda Artystów - nagroda przyznawana podczas corocznego rozdania MTV Europe Music Awards. Jest to jedyna nagroda nie przyznawana przez redakcję MTV Europe. Jest to także droga obok nagrody dla najlepszego teledysku nagroda, w której widzowie nie mogą głosować. Nagrodę przyznają artyści.

</doc>
<doc id="2024196" url="https://pl.wikipedia.org/wiki?curid=2024196" title="Parafia św. Marii Magdaleny w Wielichowie">
Parafia św. Marii Magdaleny w Wielichowie

Parafia Świętej Marii Magdaleny w Wielichowie – rzymskokatolicka parafia w Wielichowie, należy do dekanatu wolsztyńskiego archidiecezji poznańskiej. Została utworzona w XIV wieku. Mieści się przy ulicy Szkolnej.

</doc>
<doc id="2024198" url="https://pl.wikipedia.org/wiki?curid=2024198" title="Gustav Thiefenthaler">
Gustav Thiefenthaler

Gustav Thiefenthaler (ur. 25 lipca 1886 w Unterwalden, zm. 14 kwietnia 1942 w Saint Louis) – amerykański zapaśnik pochodzący ze Szwajcarii, brązowy medalista igrzysk olimpijskich w Saint Louis w 1904 w zapasach w stylu wolnym w wadze papierowej. Reprezentował South Broadway Athletic Club z Saint Louis.
W 1904 miał ciągle obywatelstwo szwajcarskie, ale Międzynarodowy Komitet Olimpijski uznaje go za reprezentanta Stanów Zjednoczonych.

</doc>
<doc id="2024199" url="https://pl.wikipedia.org/wiki?curid=2024199" title="Herb gminy Swarzędz">
Herb gminy Swarzędz



</doc>
<doc id="2024200" url="https://pl.wikipedia.org/wiki?curid=2024200" title="Taketori monogatari">
Taketori monogatari



</doc>
<doc id="2024205" url="https://pl.wikipedia.org/wiki?curid=2024205" title="Wybory prezydenckie w Gwinei w 2010 roku">
Wybory prezydenckie w Gwinei w 2010 roku

Wybory prezydenckie w Gwinei w 2010 roku odbyły się 27 czerwca 2010 i były pierwszymi demokratycznymi wyborami w Gwinei od czasu ogłoszenia niepodległości w 1958. Ich organizacja stała się możliwa dzięki porozumieniu rządzącej junty wojskowej z opozycją w styczniu 2010.
W pierwszej turze głosowania z 27 czerwca najwięcej głosów zdobył były premier Cellou Dalein Diallo (43,68% głosów), który zmierzył się w drugiej turze z wieloletnim liderem opozycji Alphą Condé (18,25%). Druga tura głosowania, początkowo planowana na 18 lipca 2010, była trzykrotnie odkładana. Złożył się na to długi czas rozpatrywania skarg wyborczych, problemy organizacyjne i logistyczne, a także spór o obsadę stanowiska przewodniczącego komisji wyborczej. Przełożona na 19 września, a następnie na 24 października, odbyła się ostatecznie 7 listopada 2010. Opóźnienia w procesie wyborczym doprowadziły pod koniec października do wybuchu zamieszek o podłożu etnicznym.
W drugiej turze głosowania z 7 listopada 2010 zwyciężył Alpha Condé, zdobywając 52,5% głosów. Z powodu przegranej Cellou Daleina Diallo doszło ponownie do protestów i starć ze służbami bezpieczeństwa, a władze wprowadziły w całym kraju stan wyjątkowy. Międzynarodowi obserwatorzy uznali głosowanie za wolne i sprawiedliwe oraz pochwalili cały proces wyborczy. 21 grudnia 2010 Alpha Condé został zaprzysiężony na stanowisku prezydenta Gwinei.
Organizacja wyborów.
Gwinea od czasu uzyskania niepodległości w 1958 nie doświadczyła w pełni demokratycznych rządów. W chwili śmierci wieloletniego prezydenta Lansany Conté w grudniu 2008 w kraju doszło do zamachu stanu pod wodzą kapitana Moussy Dadis Camary. Prezydent Gwinei zgodnie z konstytucją wybierany jest na 7 lat w głosowaniu powszechnym i nie jest ograniczony limitem kadencji. Poprzednie wybory odbyły się w grudniu 2003, tak więc mandat prezydenta Conté upływał dopiero w grudniu 2010.
Początkowo junta wojskowa deklarowała zamiar organizacji wyborów zgodnie z ich konstytucyjnym terminem w grudniu 2010. Jednakże pod naciskiem opinii społecznej w styczniu 2010 zmieniła zdanie i zobowiązała się do przeprowadzenia zarówno wyborów prezydenckich, jak i parlamentarnych z rocznym wyprzedzeniem, do końca 2009. Kapitan Camara zobowiązał się także do nieuczestniczenia w nich. W kwietniu 2009 zmienił jednak zdanie i stwierdził, że „jak każdy obywatel ma prawo wziąć udział w wyborach prezydenckich”. Pod koniec marca rząd wyznaczył datę wyborów prezydenckich na 14 grudnia 2009. W połowie sierpnia przesunął jednak ich termin, wyznaczając nową datę na 31 stycznia 2010. Kilka dni później Camara raz jeszcze ogłosił, że nie wyklucza możliwości wzięcia w nich udziału.
Startowi Camary w wyborach sprzeciwiała się opozycja, która oskarżała juntę o łamanie zasad demokracji. We wrześniu 2009 zorganizowała antyrządowy protest na stadionie w Konakry, który został brutalnie stłumiony przez siły bezpieczeństwa. W wyniku działań wojska zginęło wówczas co najmniej 157 osób. Pacyfikacja pokojowej manifestacji spotkała się z ostrą krytyką społeczności międzynarodowej oraz krajowej opozycji i społeczeństwa, co postawiło pod znakiem zapytania możliwość organizacji wyborów w wyznaczonym czasie. Dodatkowo, 3 grudnia 2009 Camara – potencjalny główny kandydat w wyborach – został poważnie postrzelony w głowę przez swojego współpracownika i hospitalizowany w Maroku. Realną władzę w Gwinei objął jego zastępca o bardziej umiarkowanych poglądach Sékouba Konaté, który w styczniu 2010 doprowadził do porozumienia z opozycją. Porozumienie, podpisane 15 stycznia 2010, przewidywało wejście opozycji do rządu i utworzenie wspólnego gabinetu jedności narodowej oraz organizację wolnych wyborów w ciągu 6 miesięcy. Zakazem startu zostali objęci członkowie rządzącej junty oraz nowego rządu. 22 lutego 2010 komisja wyborcza wyznaczyła datę wyborów prezydenckich na 27 czerwca 2010, z II turą głosowania w miarę potrzeby 18 lipca 2010. Czas na zgłaszanie kandydatów upływał 29 kwietnia 2010, a kampania wyborcza była przewidziana na okres od 17 maja do 26 czerwca 2010. Uprawnionych do głosowania było ponad 4,3 mln wyborców.
Kandydaci.
24 maja 2010 Niezależna Krajowa Komisja Wyborcza (CENI) ogłosiła nazwiska 24 kandydatów dopuszczonych do udziału w wyborach prezydenckich. Komisja zarejestrowała wszystkich zgłoszonych kandydatów, odrzucając tylko tych, którzy nie uiścili wymaganej opłaty. Wśród kandydatów znaleźli się trzej nominowani przez juntę wojskową: Boubacar Barry, Papa Kolie Kouroumah oraz Bouna Keita. Żaden z nich, według komentatorów prasowych, nie mógł jednak liczyć na wysoki wynik wyborczy. Była rządząca partia prezydenta Conté (PUP, Partia Jedności i Postępu) wystawiła Aboubacara Somparé, byłego przewodniczącego parlamentu. Kandydatami głównych partii opozycyjnych zostali trzej byli premierzy Lansana Kouyaté, Cellou Dalein Diallo (UDFG, Unia Sił Demokratycznych Gwinei), Sidya Touré (UFR, Unia Sił Republikańskich), a także lider największej partii opozycyjnej Alpha Condé (RPG, Zgromadzenie Ludu Gwinei). Zdaniem komentatorów prasowych największe szanse na zwycięstwo mieli trzej ostatni z nich.
Kampania wyborcza w dużej mierze przebiegła w spokojnej atmosferze. Do jedynego większego incydentu doszło 24 czerwca 2010, na trzy dni przed wyborami, gdy w starciu zwolenników dwóch kandydatów zginęło w zależności od źródeł od 4 do 6 osób. W dniu głosowania porządku strzegło 16 tys. funkcjonariuszy sił porządkowych rozlokowanych w ok. 8 tys. lokalach wyborczych. W czasie kampanii wszyscy kandydaci składali zobowiązania odbudowy gospodarki i przywrócenia prawa i porządku. Dzień przed głosowaniem p.o. prezydenta Sékouba Konaté, stwierdził, że kraj stanął „przed osądem historii” i jego dalsze losy zależą od wyborców. Dodał, że obywatele stanęli przed wyborem między „pokojem, wolnością i demokracją a chaosem i niestabilnością”.
Głosowanie i ogłoszenie wyników pierwszej tury wyborów.
Głosowanie w dniu 27 czerwca 2010 przebiegło w sposób pokojowy, przy wysokiej frekwencji, szacowanej na 75-80%. Z powodu długich kolejek w lokalach wyborczych zostało przedłużone o 2 godziny, do godz. 20:00. Wstępnie wyniki wyborów miały być znane w ciągu trzech dni. Jednak 30 czerwca 2010 komisja wyborcza przesunęła datę ogłoszenia wyników o 2 dni z powodów technicznych i logistycznych. 2 lipca 2010 wyniki zostały ogłoszone zgodnie z zapowiedzią. Do drugiej tury głosowania przeszedł były premier Cellou Dalein Diallo (39,72% głosów) oraz Alpha Condé (20,67%). Trzecie miejsce zajął były premier Sidya Touré (15,60%), a czwarte były premier Lansana Kouyaté (7,75%). Frekwencja wyborcza wyniosła 77%.
Alpha Condé zapowiedział zaskarżenie części wyników do Sądu Najwyższego. Podobną decyzję podjął Touré. Partie polityczne miały na to czas do 13 lipca, a sąd miał następnie trzy dni na rozpatrzenie wniosków. Partie tych dwóch kandydatów stwierdziły, że mają dowody wskazujące na fałszerstwa, w tym na wypełnianie urn wyborczych i fałszowanie kart do głosowania. 5 lipca 2010 rząd zakazał organizacji protestów wyborczych do czasu ogłoszenia werdyktu przez Sąd Najwyższy. 4 lipca p.o. prezydenta Sékoubę Konaté awansował wszystkich żołnierzy od rangi kaprala do majora o jeden stopień w górę w uznaniu ich wysiłków włożonych w organizację bezpiecznego i pokojowego głosowania. Pomimo zakazu rządu 5 lipca 2010 w Konakry doszło do protestu około 3 tysięcy zwolenników Sidyi Touré, którzy demonstrowali w centrum miasta, oskarżając Sékoubę Konaté o uniemożliwienie przeprowadzenia wolnych wyborów. Służby bezpieczeństwa do rozpędzenia protestujących użyły gazu łzawiącego. W następstwie, 6 lipca 2010 Sékouba Konaté zagroził rezygnacją ze stanowiska, stwierdzając, że został znieważony obraźliwymi uwagami opozycji kierowanymi pod jego adresem. Następnego dnia do Konakry udała się misja przedstawicieli Unii Afrykańskiej (UA) na czele z przewodniczącym Komisji UA, Jeanem Pingiem i prezydentem Mali Amadou Toumani Touré, która zaapelowała do Konaté o pozostanie na stanowisku do końca okresu przejściowego i zakończenia procesu wyborczego.
Do 13 lipca 2010 do Sądu Najwyższego wpłynęły skargi wyborcze od prawie wszystkich kandydatów. W konsekwencji komisja wyborcza już 8 lipca 2010 zapowiedziała przesunięcie daty drugiej tury wyborów w celu dokładnego rozpatrzenia wniosków. Zgodnie z ordynacją wyborczą, ponowne głosowanie powinno odbyć się po 14 dniach od zatwierdzenia wyników pierwszej tury wyborów, na co Sąd Najwyższy miał czas do 16 lipca 2010. 17 lipca 2010 premier Jean-Marie Doré poinformował o aresztowaniu przez służby bezpieczeństwa osób podejrzanych o organizowanie i finansowanie protestów społecznych zmierzających zdaniem rządu do zakłócenia porządku publicznego przed drugą turą wyborów.
Sąd Najwyższy ogłosił oficjalne i ostateczne wyniki pierwszej tury wyborów 20 lipca 2010, cztery dni po planowym terminie. Oddalił skargi wyborcze domagające się unieważnienia głosowania i zatwierdził udział w drugiej turze wyborów Cellou Daleina Diallo oraz Alphy Condé. Sąd z powodu „poważnych nieprawidłowości” unieważnił całkowicie wyniki wyborów z 5 dystryktów, w tym tych znajdujących się w stolicy i postrzeganych jako bastiony zwolenników Sidyi Touré. Ostateczne wyniki wyborów różniły się nieco od wyników ogłoszonych przez komisję wyborczą 2 lipca 2010. Cellou Dalein Diallo uzyskał 43,69% głosów, Alpha Condé – 18,25%, a Sidya Touré – 13,02%. Bezpośrednio po ogłoszeniu końcowych wyników komisja wyborcza nie wyznaczyła nowego terminu drugiej tury wyborów, choć jej urzędnicy rozpatrywali jako możliwe daty 8 sierpnia bądź 15 sierpnia 2010.
Głosowanie w pierwszej turze wyborów odzwierciedliło wyraźnie podziały etniczne kraju. Głosując wyborcy kierowali się w pierwszej kolejności przynależnością etniczną kandydatów, a nie ich programem politycznym. Cellou Dalein Diallo i Alpa Condé uzyskali poparcie własnych i zarazem największych grup etnicznych, odpowiednio grupy Peul i Malinke. Sidya Touré również uzyskał poparcie od własnej grupy etnicznej Diakhante, która stanowiła jednak zdecydowaną mniejszość gwinejskiej populacji.
Ocena pierwszej tury głosowania.
Obserwatorzy z amerykańskiej organizacji pozarządowej Centrum Cartera ("Carter Centre") tuż po zakończeniu głosowania stwierdzili, że przebiegło ono „w sposób pokojowy, uporządkowany i pośród poczucia podekscytowania”. Ambasada Stanów Zjednoczonych oświadczyła, że głosowanie „przebiegło nadzwyczaj dobrze, zwłaszcza w świetle wymagających czasu wyzwań logistycznych”.
30 czerwca 2010 misja obserwacyjna Unii Europejskiej oświadczyła, że proces wyborczy został przeprowadzony w „ogólnie zadowalających warunkach”. Jej szef Alexander Graf Lambsdorff stwierdził, że nie odnotowano przypadków bezpośrednich fałszerstw wyborczych. Obserwatorzy zanotowali natomiast problemy logistyczne i zalecili poprawę przed drugą turą głosowania, w tym lepsze przeszkolenie członków komisji wyborczych i lepszą dystrybucję materiałów wyborczych. Stany Zjednoczone dopatrzyły się „kilku problemów technicznych i proceduralnych”, jednak stwierdziły, że nie miały one wpływu na wiarygodność wyborów. Wezwały również partie polityczne do niewyolbrzymiania problemów związanych z wyborami.
Przygotowania do drugiej tury wyborów.
22 lipca 2010 Sidya Touré zaakceptował wyniki wyborów, a tym samym własną przegraną i zapowiedział podjęcie rozmów z dwoma kandydatami na urząd prezydenta. Zaoferował swoją współpracę z przyszłym prezydentem i nowym rządem. Stwierdził, że niezależnie od tego czy jest się przegranym czy zwycięzcą, należy uszanować demokratyczne instytucje i podjąć stosowne kroki naprzód. Zapowiedział przedłożenie obu kandydatom propozycji programowych, uzależniając od odpowiedzi na nie swoje dalsze działania. Poparcie Touré mogło stanowić klucz do zwycięstwa w drugiej turze głosowania, dlatego zabiegali on nie obaj kandydaci. Diallo już 20 lipca 2010, starając się pozyskać nowych wyborców, stwierdził, że żadna partia samodzielnie nie może „budować Gwinei”. 28 lipca 2010 Sidya Touré udzielił poparcia Cellou Daleinowi Diallo. Zgodnie z zawartym porozumieniem, w przypadku wygranej Diallo, Touré miał objąć stanowisko szefa nowego rządu, a jego partia miała obsadzić w nim 30% miejsc. Diallo uzyskał również poparcie od szóstego w pierwszej turze Ibrahimy Abe Sylli. 2 sierpnia 2010 czwarty w pierwszej turze Lansana Kouyaté udzielił z kolei poparcia wywodzącemu się z tej samej grupy etnicznej Alphie Condé. Wcześniej, w połowie lipca 2010 poparcia Alphie Condé udzieliło 12 kandydatów z dalszych miejsc, którzy uzyskali mniej niż 5% głosów.
Pod koniec lipca 2010 członkowie komisji wyborczej (CENI) jako datę drugiej tury wyborów zaproponowali 14 sierpnia 2010. Propozycja ta spotkała się jednak z krytyką części środowiska politycznego. Alpha Condé uznał, że termin ten nie pozwoliłby na usunięcie nieprawidłowości zaistniałych w czasie pierwszej tury głosowania. Podkreślił, że już w jej trakcie nie zdołano dostarczyć na czas wszystkich materiałów wyborczych do regionu Górna Gwinea, zamieszkałego przez jego grupę etniczną Malinke. Stwierdził, że zaakceptował rezultat pierwszej tury głosowania, aby zachować spokój w kraju. Zastrzegł jednak, że w przypadku powtórzenia tych nieprawidłowości w drugiej turze, zmobilizuje swoich zwolenników do protestów wyborczych. Rząd tymczasowy stał na stanowisku, że organizacja drugiej tury głosowania jest możliwa dopiero po usunięciu przez komisję wyborczą wszystkich niedociągnięć i nieprawidłowości wyborczych wskazanych przez specjalnie powołany w tym celu komitet złożony z przedstawicieli rządu i CENI. Dodatkowo, w budżecie komisji wyborczej brakowało 5 mln USD na organizację ponownego głosowania. Cellou Dalein Diallo wyraził zniecierpliwienie odkładaniem drugiej tury wyborów i stwierdził, że musi się ona odbyć w sierpniu 2010. W kolejnych dniach komisja wyborcza (CENI) jako możliwe daty wyborów zaproponowała także 22 lub 29 sierpnia 2010, jednak nie podjęła ostatecznej i wiążącej decyzji.
W celu złagodzenia napięć wokół przygotowań do ponownego głosowania, do Gwinei 3 sierpnia 2010 przybył w imieniu ECOWAS prezydent Burkiny Faso Blaise Compaoré. Jego misją miała być rozmowa ze wszystkimi aktorami sceny politycznej oraz zdefiniowanie i skorygowanie nieprawidłowości wyborczych z pierwszej tury głosowania. W czasie swojej wizyty wezwał decydentów do szybkiego przeprowadzenia drugiej tury głosowania i niezakłócania procesu wyborczego.
Na początku sierpnia 2010 komisja wyborcza zwróciła się do Sądu Najwyższego z wnioskiem o udzielenie moratorium na organizację drugiej tury wyborów w ustawowym terminie. Zgodnie z prawem wyborczym powinna się ona odbyć dwa tygodnie po ogłoszeniu przez Sąd Najwyższy oficjalnych wyników z pierwszej tury wyborów, co nastąpiło 20 lipca 2010. 6 sierpnia 2010 Sąd Najwyższy zgodził się na odroczenie głosowania i ogłosił, że jego data zostanie wyznaczona dekretem prezydenta na wniosek komisji wyborczej. Decyzję uzasadniał czasem potrzebnym m.in. na zmiany w lokalizacji punktów wyborczych (w celu zapewnienia lepszego dostępu do nich głosującym), wydruk i dystrybucję kart do głosowania oraz zaopatrzenie punktów wyborczych w kraju i za granicą w inne niezbędne materiały wyborcze. Komisja wyborcza przesunięcie terminu wyborów argumentowała koniecznością usunięcia nieprawidłowości z pierwszego głosowania z 27 czerwca. Również premier Jean-Marie Doré stwierdził 4 sierpnia 2010, że niezbędne jest naprawienie wszystkich wad i braków w listach wyborców przed ponownym głosowaniem.
9 sierpnia 2010 p.o. prezydenta Sékouba Konaté, w odczytanym w publicznej telewizji dekrecie, ogłosił, że druga tura wyborów odbędzie się 19 września 2010. Decyzja ta zapadła po konsultacjach z członkami komisji wyborczej i rządu przejściowego. Również obaj kandydaci na urząd prezydenta zaakceptowali wyznaczony termin. Na wybór daty miał wpływ kończący się dopiero 12 września, święty dla muzułmanów, miesiąc ramadan.
Na początku sierpnia 2010 Alpha Condé zapowiedział, że w przypadku swojej wygranej dokona rewizji kontraktów górniczych podpisanych przez wcześniejsze rządy z takimi zagranicznymi firmami jak Rio Tinto, Vale czy Aluminum Corporation of China Limited (Chalco). W sytuacji wykrycia niekorzystnych dla państwa przepisów, kontrakty te miały zostać renegocjowane. Obiecał również trzykrotną podwyżkę żołdu dla wojska, poprawę warunków mieszkaniowych i opieki zdrowotnej żołnierzy oraz włączenie armii w program rozbudowy infrastruktury kraju. Również Cellou Dalein Diallo na początku sierpnia zobowiązał się do przeglądu kontraktów z zagranicznymi spółkami.
Pod koniec sierpnia 2010 kontrowersje w kraju wywołała propozycja premiera Doré, by do współorganizacji drugiej tury wyborów dopuścić Ministerstwo Spraw Wewnętrznych i Administracji Terytorialnej, co wedle jego słów miałoby się przyczynić do sprawniejszego ich przeprowadzenia. Wymagało to jednak zmiany prawa wyborczego, czemu sprzeciwił się przewodniczący komisji wyborczej. Przeciwny zmianom prawa w trakcie procesu wyborczego był również Cellou Dalein Diallo, podczas gdy Alpha Condé poparł plan premiera Doré.
Kampania i przemoc przed drugą turą wyborów.
3 września 2010 w Wagadugu, stolicy Burkina Faso, w obecności prezydenta Blaise’a Compaoré, kandydaci na prezydenta Diallo i Condé podpisali uroczyście „memorandum zrozumienia”, w którym zobowiązali się do prowadzenia kampanii wyborczej w sposób pokojowy oraz poszanowania ostatecznych wyników wyborów i niekwestionowania wstępnych wyników w inny sposób niż na drodze prawnej. 5 września 2010 w Gwinei rozpoczęła się kampania wyborcza przed drugą turą wyborów. Następnego dnia do kraju powróciła 60-osobowa misja obserwacyjna Unii Europejskiej.
9 września 2010 sąd w Dixinn na przedmieściach Konakry skazał na karę roku pozbawienia wolności przewodniczącego Narodowej Niezależnej Komisji Wyborczej (CENI), Bena Sekou Syllę oraz szefa jej departamentu planowania, El Hadj Boubacara Diallo. Zostali oni uznani za winnych nieprawidłowości z pierwszej tury głosowania, po której Sąd Najwyższy musiał unieważnić 600 tys. głosów w pięciu okręgach wyborczych. Wniosek przeciwko nim złożyło Zgromadzenie Ludu Gwinejskiego (RPG) Alphy Condé, który twierdził, że okręgi, w których anulowane zostały wyniki zamieszkane były w większości przez jego zwolenników z grupy etnicznej Malinke. Przedstawiciele RPG wyrazili zadowolenie z orzeczonego wyroku. El Hadj Boubacar Diallo oznajmił, że nie został poinformowany o toczonemu przeciw niemu postępowaniu i oskarżył Condé o próbę wykorzystania swych wpływów w armii i rządzie w celu zmanipulowania wyników wyborów. Przewodniczący komisji w chwili ogłoszenia wyroku przebywał za granicą. Od dłuższego czasu leczył się w Paryżu, a do Gwinei przybył tylko na kilka dni na czas pierwszej tury głosowania. 14 września 2010 zmarł w szpitalu w stolicy Francji. Jego obowiązki przejęła wiceprzewodnicząca komisji wyborczej, Aminata Mame Camara. Wywołało to jednak dyskusję, czy posiadała ona prawo do nadzorowania procesu wyborczego.
Skazanie dwóch członków komisji wyborczej przyczyniło się do wzrostu napięcia w kraju. 11 września 2010 w Konakry doszło do wybuchu walk między zwolennikami obu kandydatów po zakończeniu ich wieców wyborczych. Do starć doszło w pobliżu domu Condé w dzielnicy Mafanco, a także w dzielnicach Hamdallaye i Dixinn, gdzie sądzeni byli członkowie komisji wyborczej. RPG i Unia Sił Demokratycznych Gwinei (UDFG) wzajemnie oskarżyły się o prowokowanie starć. Zamieszki wybuchły na nowo następnego dnia w dzielnicy Hamdallaye, w której znajdowały się siedziby obu partii. Policja w celu przywrócenia porządku musiała użyć gazu łzawiącego. W wyniku dwudniowych starć śmierć poniosła jedna osoby, a 54 zostały ranne. Z powodu zamieszek władze zadecydowały o natychmiastowym zawieszeniu kampanii wyborczej. Zamieszki między zwolennikami dwóch kandydatów, pochodzących z dwóch różnych grup etnicznych, spowodowały obawy przed wybuchem głębszego konfliktu etnicznego. Największa grupa etniczna Peul, z której wywodził się Diallo, nigdy nie była reprezentowana na szczytach władzy, podczas gdy mniejsza grupa Malinke, którą reprezentował Condé (a także p.o. prezydenta Konaté), posiadała najszerszą reprezentację w szeregach wojska i rządu.
13 września 2010 w całej stolicy rozlokowane zostały dodatkowe siły policyjne. Premier Doré przeprowadził rozmowy z Alphą Condé i Cellou Daleinem Diallo, którzy zobowiązali się do uczynienia wszystkiego w celu powstrzymania swoich zwolenników od przemocy. Obywatele podporządkowali się zakazowi prowadzenia kampanii wyborczej, za złamanie którego groził areszt.
Odroczenie drugiej tury wyborów.
Kontrowersje w Gwinei wywołała wypowiedź premiera Jean-Marie Doré, który 13 września 2010 stwierdził, że ważniejsze od przeprowadzenia wyborów w wyznaczonym czasie jest utrzymanie porządku publicznego w kraju. Spowodowało to niezadowolenie w UDFG i szeragach zwolenników Cellou Daleina Diallo, którzy oskarżyli szefa rządu o wspieranie Alphy Condé i szukanie wymówek dla odroczenia głosowania. Alpha Condé stwierdził natomiast, że najważniejszą kwestią nie jest dla niego data wyborów, lecz organizacja uczciwego głosowania. Jego partia oznajmiła, że nie jest zadowolona z tempa przygotowań wyborczych, a zwłaszcza z opóźnień w publikacji list wyborców oraz wytyczania nowych lokali wyborczych.
Na kilka dni przed planowaną drugą turą wyborów w mediach pojawiły się komentarze podające w wątpliwość gotowość komisji wyborczej do organizacji sprawnego głosowania. Pozarządowa organizacja International Foundation for Election Systems (IFES) wskazywała na ogrom prac, jakie po latach braku demokracji, pojawiły się przed urzędnikami komisji wyborczej. Zdaniem IFES, choć komisja wyborcza w okresie od czerwca do września zdołała wyznaczyć dodatkowe 1,6 tys. punktów wyborczych, nie zdążyła jednak poradzić sobie z innymi wyzwaniami, do których zaliczyła wydruk i dystrybucję kart do głosowania do lokali wyborczych (były drukowane w Południowej Afryce) oraz kopert na te karty.
15 września 2010 p.o. prezydenta Sékouba Konaté zapewnił o wsparciu armii dla nowego prezydenta, niezależnie kto zostanie nim wybrany. Podkreślił przy tym neutralność, apolityczność i brak segregacji etnicznej w armii, której zadaniem miała być wyłącznie obrona integralności terytorialnej oraz ochrona obywateli.
Wieczorem 15 września 2010, na cztery dni przed wyborami, komisja wyborcza ogłosiła odroczenie drugiej tury głosowania. Decyzję tę poprzedziło spotkanie szefa rządu z dwoma kandydatami. Powodem przełożenia daty wyborów były problemy organizacyjne. Członkowie komisji wyborczej stwierdzili, że zakończenie przygotowań zajmie im jeszcze około 2 tygodni. Zapowiedzieli zwołanie posiedzenia na następny dzień w celu wyznaczenia dokładnej daty głosowania. Planowane posiedzenie nie odbyło się jednak, a rzecznik komisji wyborczej oznajmił, że nowa data wyborów nie została jeszcze wyznaczona, chociaż pojawiły się dwa warianty – przesunięcie głosowania o 2 lub 3 tygodnie. Rzecznik CENI poinformował, że karty do głosowania dla 460 tys. wyborców (spośród ok. 4,3 mln) nie zostały jeszcze wydrukowane w RPA i zostaną przywiezione do kraju dopiero 18 września. Według jego słów, czas potrzebny na ich przetransportowanie do centrów dystrybucji miał wynieść co najmniej 4 dni, a czas na ich dostarczenie wyborcom w odległych rejonach kraju szacował na kolejne 7 dni.
Sékouba Konaté, w reakcji na przesunięcie głosowania, stwierdził, że Gwinea jest „w niebezpieczeństwie”. Dodał, że kraj odchodzi coraz bardziej od założonej mapy drogowej i zmierza w „ślepą uliczkę”, pomimo iż nie ma już marginesu dla błędów i czasu do stracenia. Cellou Dalein Diallo wyraził „rozczarowanie” odroczeniem drugiej tury wyborów, natomiast Alpa Condé powiedział, że jego sztab nigdy nie był „zaabsorbowany jej datą”. Organizacja Narodów Zjednoczonych zaapelowała do Gwinejczyków o unikanie przemocy w trakcie przygotowań do wyborów. Sekretarz generalny ONZ Ban Ki-moon ostrzegł tych, którzy mogą próbować zakłócić pokojowe przekazanie władzy, że zostaną obarczeni odpowiedzialnością za swoje działania przez samych Gwinejczyków oraz całą społeczność międzynarodową.
Odroczenie II tury wyborów wywołało w kraju obawy przed dalszym wzrostem napięć, zwłaszcza wśród grupy etnicznej Peul i zwolenników Cellou Daleina Diallo, którzy mogliby zinterpretować tę decyzję jako próbę pozbawienia lub ograniczania jego szans na zwycięstwo. Według komentarzy prasowych, odraczanie wyborów mogłoby niekorzystnie wpływać również na postawę zagranicznych firm, zainteresowanych inwestycjami w sektorze górnictwa. 16 września 2010 w magazynie w Konakry przechowującym materiały wyborcze doszło do wybuchu ognia, co zdaniem komisji wyborczej było spowodowane zwarciem instalacji elektrycznej. 17 września 2010 doszło do pożaru w siedzibie służb porządkowych komisji wyborczej w Konakry, co urzędnicy również wyjaśnili powstaniem zwarcia instalacji elektrycznej w stosunkowo starym budynku. Zwolennicy Cellou Daleina Diallo po pierwszym z pożarów oskarżyli rząd o sabotaż i próbę zakłócenia procesu wyborczego.
Wyznaczenie nowej daty głosowania i zmiana szefa komisji wyborczej.
21 września 2010 Sékouba Konaté zażądał od członków rządu i komisji wyborczej wyznaczenia nowej daty drugiej tury wyborów prezydenckich. Stwierdził, że „powtórne odroczenie wyborów prezydenckich jest wykluczone”, a jego „misja została zakończona”. Za zaistniałą sytuację obwinił „ambicje tych, którzy chcą zdobyć władzę oraz tych, którzy nie chcą jej oddać”, co przez komentatorów zostało odczytane jako uwaga pod adresem dwóch kandydatów oraz premiera Doré.
22 września 2010 komisja wyborcza (CENI) wyznaczyła dzień głosowania na 10 października 2010. Decyzja ta wymagała potwierdzenia ze strony p.o. prezydenta Sékouby Konaté. Tego samego dnia nowym przewodniczącym CENI został wybrany Lonceni Camara, który zastąpił pełniącą obowiązki przewodniczącego Aminatę Mame Camarę. Doprowadziło to do wewnętrznego sporu w komisji, jako że Aminata Mame Camara podważyła zasadność zmiany. Wywołało również falę niezadowolenia w szeregach zwolenników Cellou Daleina Diallo, którzy uważali nowego przewodniczącego za osobę stronniczą. Obóz Diallo zagroził, że nie uzna wyborów zorganizowanych pod jego nadzorem. Wcześniej przeciwko kierowaniu pracami komisji przez Aminatę Mame Camarę występowali zwolennicy Alphy Condé, wysuwając ten sam argument.
Konflikt polityczny o obsadę stanowiska szefa CENI i wewnętrzny spór o przywództwo w jej szeregach, powstrzymał Konaté przed oficjalnym zatwierdzeniem daty wyborów. Dodatkowo, pod koniec września, nadal nie zostały usunięte problemy techniczne, gdyż do komisji wyborczych dowiezionych zostało tylko 3,5 mln z 5 mln kart potrzebnych do głosowania. W tej sytuacji, sami kandydaci przyznali, że planowany termin wydaje się być coraz mniej prawdopodobny. Pod koniec września zaniepokojenie przeciągającym się procesem wyborczym w Gwinei wyrazili przedstawiciele ONZ. Said Djinnit, szef Biura NZ ds. Afryki Zachodniej (UNOWA) stwierdził, że dalsze przekładanie wyborów stwarza ryzyko przewrotu wojskowego.
5 października 2010 komisja wyborcza wyznaczyła datę drugiej tury wyborów na 24 października 2010. Tego samego dnia decyzję tę zadekretował Sékouba Konaté. Obaj kandydaci z zadowoleniem przyjęli ustalenie daty głosowania, jednak sztab wyborczy Diallo podtrzymał swoje obiekcje w stosunku do przewodniczącego CENI i sprzeciwił się kierowaniu przez niego procesem wyborczym. Złożył przeciw niemu pozew do sądu, zarzucając mu fałszowanie wyników pierwszej tury głosowania, a mianowicie kradzież kopert z głosami wyborców ze 109 lokali wyborczych w dystrykcie Rama w Konakry. Według UDFG głosy te mogły przesądzić o zwycięstwie Diallo już w pierwszej turze wyborów. Lonceni Camara zaprzeczył tym zarzutom, oświadczając, że nie zrezygnuje ze stanowiska przewodniczącego. W kolejnych dniach 11 z 25 członków komisji wyborczej podpisało się jednakże pod petycją domagającą się powołania na czele CENI „wiarygodnej osobistości”.
11 października 2010 rozpoczęła się kampania wyborcza przed drugą turą wyborów, która miał trwać do 22 października 2010. W jej trakcie nieustannie powracała sprawa odwołania przewodniczącego CENI. 11 października 2010 obaj kandydaci zadeklarowali również stworzenie wspólnego rządu po wyborach. Jednak już nazajutrz obóz Diallo zagroził bojkotem wyborów, żądając usunięcia Lonceniego Camary ze stanowiska szefa komisji wyborczej. Jego sztab stwierdził, że gotów jest zaakceptować każdą inną osobę, zarówno Gwinejczyka, jak i obcokrajowca, pod warunkiem zobowiązania się do organizacji wolnych, przejrzystych i wiarygodnych wyborów. Zwolennicy Diallo przez 3 dni, począwszy od 17 października 2010, organizowali w stolicy demonstracje domagające się usunięcia Camary ze stanowiska. W czasie protestów dochodziło do aktów wandalizmu i starć ze służbami porządkowymi. 19 października 2010 doszło do starć z policją, która do rozpędzenia zgromadzonych użyła gazu łzawiącego i ostrej amunicji. W wyniku tych działań zginęło 2 demonstrantów, a ponad 30 osób zostało rannych. Aresztowanych zostało w sumie 170 osób. Biuro Praw Człowieka ONZ skrytykowało postępowanie policji, w którym dopatrzyło się „poważnych naruszeń praw człowieka”. Szczególnie potępiło ostrzał nieuzbrojonej ludności, dotkliwe pobicia, arbitralne aresztowania nieokreślonej bliżej liczby obywateli i przetrzymywanie ich w nieznanych lokalizacjach. Władze Sierra Leone podjęły decyzję o wzmocnieniu środków bezpieczeństwa na granicy z Gwineą i wysłały tam dodatkowe jednostki paramilitarne.
Wieczorem 19 października 2010 Sékouba Konaté, w celu uspokojenia sytuacji w kraju, nowym przewodniczącym komisji wyborczej mianował generała Siaka Toumany Sangare, obywatela Mali pracującego dotychczas w Gwinei w strukturach Międzynarodowej Organizacji Frankofonii. Rzecznik junty wojskowej poinformował, że decyzja ta została powzięta „za radą i po konsultacji” ze społecznością międzynarodową. Zadowolenie z niej wyrazili dwaj kandydaci, którzy zadeklarowali swoją gotowość do udziału w wyborach. Wyrazy aprobaty złożyła również Francja.
Zmiana terminu wyborów i wybuch zamieszek.
21 października 2010 nowy przewodniczący komisji wyborczej, gen. Toumany Sangare, poinformował, że przeprowadzenie wyborów 24 października 2010 może okazać się trudne z powodu „pożałowania godnych” warunków, niespełniających standardów międzynarodowych i mogących stanowić przyczynę kwestionowania późniejszych wyników. 22 października 2010, na dwa dni przed wyborami, ogłosił odłożenie organizacji drugiej tury wyborów, nie podając nowej daty. Oświadczył, że m.in. nierozdystrybuowane zostały jeszcze karty do głosowania i przeznaczone na nie zapieczętowane koperty. Jednocześnie pracownicy obsługujący proces wyborczy zagrozili bojkotem wyborów, domagając się wypłacenia zaległych pensji z ostatnich 11 miesięcy. Na wieść o ponownym przesunięciu wyborów w Konakry oraz miastach Kankan i Siguiri na północnym wschodzie kraju doszło do starć między zwolennikami Cellou Daleina Diallo i Alphy Condé. Przerodziły się one w zamieszki na tle etnicznym, po tym jak po stolicy rozniosła się niepotwierdzona pogłoska o zatruciu soków owocowych sprzedawanych przez członków grupy etnicznej Peul (stanowiących większość zwolenników Diallo) w czasie wiecu wyborczego zwolenników Condé (grupa etniczne Malinke). Miało to być przyczyną wielu zatruć, kilku zgonów oraz hospitalizacji kilkudziesięciu osób. Starcia etniczne trwały także następnego dnia. W stolicy, Kankan i Siguiri rabowane i niszczone były sklepy należące do Peul. Interweniowała policja, która używała ostrych środków do zaprowadzenia porządku, m.in. strzelając do nieuzbrojonych cywilów. Według Komisji Praw Człowieka ONZ w czasie dwudniowych zamieszek w Konakry zginęła co najmniej 1 osoba, a 62 zostały ranne. Świadkowie i nieoficjalne raporty donosiły o większej liczbie ofiar śmiertelnych. 24 października 2010 władze wprowadziły zakaz organizowania demonstracji w stolicy, który w większości był respektowany. Obaj kandydaci zaapelowali do swoich zwolenników o powstrzymanie się od przemocy. Na ulicach miasta pojawiły się dodatkowe siły policyjne. Organizacje broniące praw człowieka (m.in. Amnesty International i Human Rights Watch) skrytykowały działania służb porządkowych, które uznały za nieadekwatne i nazbyt brutalne.
ONZ i Stany Zjednoczone zaapelowały do władz Gwinei o niezwłoczne wyznaczenie nowej daty głosowania. Said Djinnit, szef Biura NZ ds. Afryki Zachodniej (UNOWA), ostrzegł przed ryzykiem niestabilności z powodu ciągłego odkładania wyborów. Rzecznik Departamentu Stanu USA P.J. Crowley podkreślił znaczenie wyborów dla przyszłości Gwinei i wyraził nadzieję na uniknięcie przemocy. Francuskie władze zasugerowały przesunięcie wyborów tylko o jeden tydzień. Zebrani na szczycie w Montreux liderzy Międzynarodowej Organizacji Frankofonii wezwali do organizacji wyborów w możliwie najszybszym terminie, przy poszanowaniu zasad demokracji.
26 października 2010 komisja wyborcza zaproponowała termin wyborów na dzień 31 października 2010. Obiekcje co do tej daty wyraził Cellou Dalien Diallo, argumentując to potrzebą dodatkowego czasu na powrót do domów ludności Peul, która została zaatakowana w czasie ostatnich zamieszek. 27 października 2010 komisja wyborcza ogłosiła, iż z powodu konieczności przywrócenia w kraju spokoju, wybory odbędą się 7 listopada 2010. Decyzję tę tego samego dnia zadekretował Sékouba Konaté, a obaj kandydaci przyjęli ją z aprobatą. Zadeklarowali odbycie następnego dnia wspólnej podróży do rejonów kraju dotkniętych starciami etnicznymi w celu uspokojenia nastrojów. Ostatecznie do podróży jednak nie doszło, gdyż zwolennicy Alphy Condé zebrali się 28 października 2010 przed jego domem i przekonali go, by nie brał w niej udziału ze względów bezpieczeństwa. Diallo wyraził rozczarowanie postawą kontrkandydata i również sam zrezygnował z planów wyjazdu. Według Biura ONZ ds. Koordynacji Pomocy Humanitarnej w Konary, co najmniej 1,8 tys. osób z grupy etnicznej Peul z powodu wybuchu przemocy opuściło swoje domy w miastach na północnym wschodzie kraju (region Kankan), zdominowanym przez Malinke, kierując się w stronę miast Dinguiraye i Dabola, leżących na zachodzie. Szef komisji wyborczej zapowiedział stworzenie specjalnych punktów wyborczych dla osób przebywających poza miejscem zamieszkania w wyniku przemocy etnicznej.
Głosowanie i ogłoszenie wyników drugiej tury wyborów.
Na dwa dni przed wyborami Cellou Dalein Diallo i Alpha Condé zwrócili się ze wspólnym apelem do wyborców o powstrzymanie się od przemocy i pokojowy udział w głosowaniu. Druga tura wyborów odbyła się 7 listopada 2010. W tym dniu zamknięte zostały granice zewnętrzne kraju. Głosowanie, według przedstawicieli komisji wyborczej i międzynarodowych obserwatorów, przebiegło spokojnie, bez większych nieprawidłowości. Komisja wyborcza odnotowała tylko pomniejsze problemy logistyczne, w tym przypadki niewystarczającej liczby kart do głosowania w niektórych miejscach w kraju. Do najpoważniejszego zdarzenia doszło w lokalu wyborczym w Madrycie, gdzie zniszczone zostały materiały wyborcze, co uniemożliwiło kontynuację głosowania. Obserwatorzy odnotowali wysoką frekwencję wyborczą.
8 listopada 2010 komisja wyborcza zapowiedziała, że z powodu problemów logistycznych (transport głosów z odległych rejonów kraju) ogłoszenie pełnych wyników wyborów może się przedłużyć i zająć do 5 dni. Zgodnie z prawem miała na to 3 dni od czasu zakończenia głosowania. Jednak według wykładni prawa przedstawionej przez Sąd Najwyższy, czas ten miał być liczony od momentu otrzymania wyników od wszystkich lokalnych komisji wyborczych. CENI poinformowała, że zwróciła się o pomoc i użyczenie helikoptera do sił pokojowych ONZ stacjonujących w sąsiedniej Liberii. Międzynarodowi obserwatorzy (Unia Afrykańska) wezwali Gwineę do jak najszybszej publikacji wyników, krok po kroku w celu zachowania przejrzystości. Francja określiła głosowanie „historycznym osiągnięciem po 50 latach dyktatury”. 9 listopada 2010 CENI opublikowała pierwsze cząstkowe wyniki wyborów. Przed jej siedzibą w Konakry zgromadził się tłum ludzi w oczekiwaniu na pełne wyniki. Po stolicy krążyły raporty z nieoficjalnymi i niepotwierdzonymi wynikami wyborów. Służby bezpieczeństwa aresztowały 4 osoby za rozpowszechnianie fałszywych wyników.
Według pierwszych cząstkowych wyników wyborów nieznaczną przewagę nad kontrkandydatem posiadał Cellou Dalein Diallo. Utrzymywał ją prawie do końca procesu zliczania głosów. 12 listopada 2010, w dniu pierwotnie zapowiadanej publikacji pełnych wyników, komisja wyborcza otrzymała dopiero protokoły z czterech ostatnich lokalnych komisji wyborczych (z okręgu Siguiri oraz ambasad w Belgii, Francji i Holandii). Zgodnie z wykładnią Sądu Najwyższego zapowiedziała publikację całościowych wyników w ciągu wymaganych 3 dni. 12 listopada podała do wiadomości jedynie rezultat z połowy lokali wyborczych, który dalej dawał prowadzenie Diallo (51,5% głosów). Jednak napływające nowe dane wskazywały, że pomimo poparcia udzielnemu Diallo przez trzeciego z kandydatów Sidyę Touré, jego elektorat, składający się głównie z grupy etnicznej Sou Sou, głosował w większości na Alphę Condé. Wraz z napływem kolejnych rezultatów, pochodzących z okręgów stanowiących bastiony poparcia Condé, przewaga Diallo malała i 14 listopada 2010 wynosiła tylko 1,2% (50,6% do 49,4%). Tego dnia sztab Diallo ogłosił zawieszenie swojego udziału w procesie obserwacji zliczania głosów i wysunął oskarżenia fałszerstw wyborczych. Gwinejski rząd wydał natomiast zakaz organizacji wszelkich demonstracji politycznych i nakazał służbom bezpieczeństwa aresztowanie obywateli za jego złamanie.
15 listopada 2010 komisja wyborcza ogłosiła pełne wyniki drugiej tury wyborów. Zwycięstwo odniósł w niej Alpha Condé, zdobywając 52,5% głosów (1,47 mln) wobec 47,5% głosów uzyskanych przez Cellou Daleina Diallo (1,33 mln). Frekwencja wyborcza wyniosła 67,9%.
Ocena drugiej tury głosowania.
Międzynarodowi obserwatorzy (misje UE, Międzynarodowej Organizacji Frankofonii, Carter Centre, Electoral Institute for the Sustainability of Democracy in Africa) pochwalili przebieg drugiej tury wyborów, która odbyła się ich zdaniem w pokojowej atmosferze. Uznali wybory za wolne i sprawiedliwe, odnotowując tylko mniejsze nieprawidłowości.
Sekretarz generalny ONZ Ban Ki-moon w opublikowanym oświadczeniu wezwał obywateli, by w imię interesu narodowego zaakceptowali wyniki wyborów, a wszelkie różnice rozwiązali na drodze prawnej. Pogratulował Gwinejczykom przeprowadzenia pokojowego i prawidłowego głosowania. Wezwał równocześnie społeczność międzynarodową do zapewnienia Gwinei wsparcia w okresie powyborczym, na jej nowym etapie utrwalania pokoju i rozwoju.
Szefowa dyplomacji UE Catherine Ashton uznała wybory za „ważny krok w utrzymaniu procesu demokratyzacji kraju”. Pogratulowała mieszkańcom pokojowego głosowania i „przywiązania do historycznego procesu przejścia do demokracji”. Wezwała klasę polityczną do zachowania odpowiedzialności i rozwiązywania wszelkich problemów na drodze prawnej. O to samo zaapelował rzecznik Departamentu Stanu Stanów Zjednoczonych.
Reakcja na wynik wyborów.
Cellou Dalein Diallo zakwestionował wyniki wyborów, twierdząc, że doszło do „masowych fałszerstw na wszystkich szczeblach”. Jeszcze przed ogłoszeniem pełnych wyników, odrzucił wyniki z dwóch okręgów: Kouroussa i Siguiri, w których przed drugą turą wyborów doszło do starć etnicznych. Skarżył się, że wyborcy z jego własnej grupy etnicznej Peul, którzy wówczas opuścili domy, w obawie o bezpieczeństwo nie wzięli w dużej mierze udziału w głosowaniu oraz nie byli obecni przy procesie zliczania głosów w lokalach wyborczych. Zarzucił, że doszło tam do licznych fałszerstw, w tym używania soku z cytryn przez przedstawicieli grupy Malinke do usuwania z palców niezmywalnego tuszu w celu wielokrotnego głosowania. Zażądał anulowania wyników z tychże okręgów. Komisja wyborcza odrzuciła jego stanowisko, argumentując, że podstawą do anulowania wyników głosowania mogą być tylko dowody fałszerstw wyborczych. Zaleciła Diallo zgłoszenie skargi wyborczej do Sądu Najwyższego, który musiał podjąć decyzję co do ważności wyników wyborów. Diallo zapowiedział złożenie skargi do sądu. Zaapelował jednak przy tym do swoich zwolenników o zachowanie spokoju, stwierdzając, że „wszelkim kosztem trzeba utrzymać pokój w kraju”.
Alpha Condé swoje zwycięstwo wyborcze ogłosił 15 listopada 2010, jeszcze przed publikacją wyników wyborów. Po podaniu do wiadomości publicznej ostatecznych danych, jego zwolennicy wyszli na ulice Konakry celebrować zwycięstwo. W swym pierwszym przemówieniu po wygranej Alpha Condé, podobnie jak Cellou Dalein Diallo, wezwał obywateli do zachowania atmosfery pokoju i współpracy. Stwierdził, że „nadszedł czas podania sobie dłoni”. Zadeklarował, że pragnie być „prezydentem pojednania” i zgodnie z zawartym przed wyborami porozumieniem zasugerował włączenie do przyszłego rządu obozu swego rywala, nie podając jednakże żadnych szczegółów.
15 listopada, jeszcze przed ogłoszeniem pełnych wyników drugiej tury głosowania, w dzielnicach stolicy zamieszkanych przez ludność Peul, doszło do protestów i zamieszek wywołanych przez zwolenników przegranego kandydata. Demonstranci wyszli na ulice miasta, podpalając opony i wznosząc barykady. Część ludności Malinke zeznawała, że została zaatakowana, a jej domy zostały podpalone. Do zamieszek i starć ze służbami bezpieczeństwa dochodziło również 16 i 17 listopada 2010. Kilkadziesiąt osób zostało aresztowanych. Do wybuchu przemocy doszło także w miastach Labé, Pita i Dalaba w Środkowej Gwinei. 16 listopada 2010 gwinejski rząd potępił akty przemocy, ich sprawców określił mianem „chuliganów” oraz wprowadził godzinę policyjną w całym regionie Labé. Jednocześnie wezwał służby bezpieczeństwa, by powstrzymały się od używania broni palnej. Międzyetniczne zamieszki przeniosły się do sąsiedniej Sierra Leone, zamieszkiwanej również przez ludność Peul i Malinke. 17 listopada 2010 w mieście Kenema z powodu starć członków tych dwóch grup aresztowanych zostało 20 osób. Według nieoficjalnych źródeł (dane organizacji broniących praw człowieka) w wyniku trzydniowych zamieszek zginęło według różnych danych, co najmniej 7, 10 lub 12 osób, a ponad 200 zostało rannych.
Wieczorem 17 listopada 2010 gwinejskie władze ogłosiły wprowadzenie w całym kraju stanu wyjątkowego do czasu zatwierdzenia wyników wyborów przez Sąd Najwyższy. W czasie jego obowiązywania zakazane było organizowanie jakichkolwiek publicznych zgromadzeń, wprowadzono całonocną godzinę policyjną, a służby uzyskały większe uprawnienia w zakresie środków służących utrzymaniu bezpieczeństwa. 18 listopada 2010 nie dochodziło już do zamieszek i starć z policją. 27 listopada 2010 rząd zadecydował dodatkowo o zamknięciu lądowych, morskich i powietrznych granic państwowych.
Kilka organizacji broniących praw człowieka zarzuciło służbom bezpieczeństwa stosowanie zbyt gwałtownych środków, w tym dotkliwych pobić, przeszukiwania prywatnych domów oraz ostrzału nieuzbrojonych cywilów. Cellou Dalein Diallo oskarżył służby o „szczególną brutalność”. Wezwał władze, by „powstrzymały służby bezpieczeństwa od zabijania” jego zwolenników i ludności Peul. Również organizacja International Crisis Group zarzuciła służbom stosowanie „systematycznych ataków” przeciw zwolennikom Diallo z grupy etnicznej Peul. Wezwała rząd do ich wstrzymania i wyraziła zaniepokojenie wzrostem przemocy w kraju. Human Rights Watch oceniła, iż służby bezpieczeństwa użyły nadmiernej siły i nie wykazały się bezstronnością, stosując przemoc wobec ludności Peul. Agencja informacyjna Associated Press donosiła o przypadkach zastraszeń, dotkliwych pobić, niszczenia mienia, arbitralnych aresztowań, oraz ostrzału ludności Peul z ostrej amunicji.
Zaniepokojenie wzrostem przemocy etnicznej wyraziła społeczność międzynarodowa. Rada Bezpieczeństwa ONZ potępiła przemoc i wezwała liderów politycznych do opanowania swoich zwolenników. Francja odradziła swoim obywatelom podróży do Gwinei, wezwała jej władze do zachowania „spokoju i odpowiedzialności” oraz potępiła akty przemocy. Również Stany Zjednoczone potępiły przemoc. Rzecznik Departamentu Stanu USA stwierdził, że „takie zdarzenia nie mają miejsca w demokratycznych społeczeństwach, do jakich aspiruje Gwinea”. Rozmowę z dwoma kandydatami na urząd prezydenta oraz rządem Gwinei na temat „szybkiego wyjścia z kryzysu” odbył prezydent Senegalu Abdoulaye Wade. Szefowa dyplomacji UE Catherine Ashton wezwała gwinejskich polityków do odpowiedzialnego działania, a służby bezpieczeństwa do wykazania „koniecznego umiaru” w czasie kontrolowania sytuacji. Eskalację przemocy uznała za potencjalne zagrożenie dla konsolidacji cywilnego rządu.
Zatwierdzenie wyników wyborów.
3 grudnia 2010 Sąd Najwyższy zatwierdził wyniki wyborów z drugiej tury głosowania. Odrzucił skargi sztabu Cellou Daleina Diallo oraz sztabu Alphy Condé. Uznał, że pierwszy z nich nie przedstawił wystarczających dowodów na rzekome zastraszanie wyborców w północnych regionach Siguiri i Kouroussa, a drugi dowodów na zastraszanie wyborców w regionie Labé. Werdykt Sądu Najwyższego był ostateczny i nieodwołalny. Cellou Dalein Diallo wkrótce po ogłoszeniu zaakceptował decyzję sądu i wezwał do tego samego swoich zwolenników. Postawę przegranego kandydata, pełną „poczucia odpowiedzialności”, pochwalił szef Biura NZ ds. Afryki Zachodniej (UNOWA), Said Djinnit.
Po ogłoszeniu ostatecznych wyników wyborów przez Sąd Najwyższy w stolicy panował spokój. 6 grudnia 2010 rząd zadecydował o otwarciu morskich i powietrznych granic państwowych oraz skrócił obowiązywanie godziny policyjnej (z 18:00 na 22:00 aż do 6:00 następnego dnia). 10 grudnia władze zniosły obowiązujący od 17 listopada 2010 stan wyjątkowy, dający służbom bezpieczeństwa szersze kompetencje w zakresie interwencji.
9 grudnia 2010 Unia Afrykańska zniosła wszystkie sankcje nałożona na Gwineę i jej władze po przeprowadzeniu zamachu stanu w grudniu 2008. Obejmowały one zakaz poruszania się członków junty wojskowej po terytorium państw członkowskich UA oraz zamrożenie ich zagranicznych aktywów finansowych. Kraj pozostawał również zawieszony w prawach członka organizacji. Komisarz Rady Pokoju i Bezpieczeństwa UA Ramtane Lamamra uzasadnił, iż wobec pomyślnie zakończonego procesu wyborczego w Gwinei przywrócony został porządek konstytucyjny.
4 grudnia 2010 prezydent elekt Alpha Condé zapowiedział utworzenie specjalnej „komisji prawdy i pojednania”, mającej na celu wyjaśnienie okoliczności przypadków przemocy z okresu kampanii wyborczej oraz wszelkich naruszeń praw człowieka od czasu uzyskania przez kraj niepodległości w 1958.
Zaprzysiężenie prezydenta.
Zaprzysiężenie nowego prezydenta odbyło się 21 grudnia 2010 w Pałacu Ludowym w Konakry, siedzibie parlamentu. W uroczystości wzięło udział 13 szefów państw afrykańskich, w tym prezydent RPA Jacob Zuma, Burkina Faso – Blaise Compaoré, Angoli – José Eduardo dos Santos, Gabonu – Ali Bongo Ondimba oraz prezydenci państw ościennych: Senegalu – Abdoulaye Wade, Liberii – Ellen Johnson-Sirleaf, Sierra Leone – Ernest Bai Koroma, Mali – Amadou Toumani Touré, Gwinei Bissau – Malam Bacai Sanhá. Prezydent Alpha Condé zapowiedział początek „nowej ery dla Gwinei”, bez biedy i z szansą na rozwój. Ustępujący z funkcji p.o. prezydenta Sékouba Konaté określił wydarzenie jako „akt odrodzenia Gwinei” i wezwał do zakończenia bezkarności w kraju.
22 grudnia 2010 dymisję na ręce prezydenta Condé złożył premier rządu tymczasowego Jean-Marie Doré, który spełnił swój główny cel, jakim było przeprowadzenie wyborów prezydenckich. 23 grudnia 2010 Condé na stanowisko ministra stanu i sekretarza generalnego Prezydencji mianował jednego ze swoich kontrkandydatów z pierwszej tury wyborów, François Lonseny Falla. 24 grudnia 2010 na stanowisko nowego szefa rządu powołał Mohameda Saïda Fofanę. 27 grudnia 2010 prezydent Condé objął w nowym rządzie funkcję wicepremiera i ministra obrony, co miało mu ułatwić przeprowadzenie reform w armii. Jego rywale z pierwszej tury wyborów, Papa Kolie Kouroumah oraz Ousmane Bah, objęli odpowiednio resorty energetyki i prac publicznych.

</doc>
<doc id="2024209" url="https://pl.wikipedia.org/wiki?curid=2024209" title="Parafia św. Mikołaja Biskupa w Krzywiniu">
Parafia św. Mikołaja Biskupa w Krzywiniu

Parafia Świętego Mikołaja Biskupa w Krzywiniu – rzymskokatolicka parafia w Krzywiniu, należy do dekanatu krzywińskiego archidiecezji poznańskiej. Została utworzona w 1282. Mieści się przy ulicy Kościelnej.

</doc>
<doc id="2024210" url="https://pl.wikipedia.org/wiki?curid=2024210" title="Australian Bureau of Statistics">
Australian Bureau of Statistics

Australian Bureau of Statistics (w skrócie ABS) – australijska narodowa agencja statystyczna. Powstała w dniu 8 grudnia 1905 roku, wówczas pod nazwą Commonwealth Bureau of Census and Statistics na podstawie ustawy "Census and Statistics Act 1905". Obecna nazwa używana jest od roku 1975.
Spis ludności.
Agencja co pięć lat przeprowadza spis ludności. Ostatni odbył się w roku 2006. Wyniki spisu ludności przeprowadzonego przez ABS w 2006 roku są dostępne na stronie internetowej agencji.
Badania i Rozwój.
Australian Bureau of Statistics przeprowadza ankiety na temat ocen australijskich organizacji w dziedzinach wydatkowa i zasobów ludzkich od roku 1978 (ang. Research and Development (w skrócie R&amp;D)- Badania i Rozwój). 
Wyróżnia się cztery typ badań R&amp;D, które dotyczą: 
Inne badania.
ABS przeprowadza wiele innych badań dotyczących gospodarstw domowych i przedsiębiorstw. Niektóre z głównych statystyk są publikowane w "Key National Indicators":

</doc>
<doc id="2024212" url="https://pl.wikipedia.org/wiki?curid=2024212" title="John Hein">
John Hein

John Hein (ur. 27 stycznia 1886 w Nowym Jorku; zm. 29 sierpnia 1963 tamże) – amerykański zapaśnik, srebrny medalista igrzysk olimpijskich w Saint Louis w 1904 w zapasach w stylu wolnym w wadze papierowej.
W turnieju olimpijskim brało udział jedynie czterech zawodników, wszyscy reprezentowali Stany Zjednoczone. Hein w półfinale tych zawodów pokonał Claude’a Holgate’a, natomiast w finale przegrał z Robertem Currym.
Reprezentował Boys’ Club of New York. Po zakończeniu kariery został trenerem.
Mistrz Amateur Athletic Union w 1905, 1910 i 1913 roku.

</doc>
<doc id="2024213" url="https://pl.wikipedia.org/wiki?curid=2024213" title="Parafia św. Michała Archanioła w Dolsku">
Parafia św. Michała Archanioła w Dolsku

Parafia Świętego Michała Archanioła w Dolsku – rzymskokatolicka parafia w Dolsku, należy do dekanatu śremskiego archidiecezji poznańskiej. Została utworzona w XII wieku. Mieści się przy ulicy Kościelnej.
Grupy duszpasterskie.
W parafii działają następujące wspólnoty i grupy duszpasterskie:

</doc>
<doc id="2024214" url="https://pl.wikipedia.org/wiki?curid=2024214" title="Herb gminy i miasta Węgliniec">
Herb gminy i miasta Węgliniec



</doc>
<doc id="2024215" url="https://pl.wikipedia.org/wiki?curid=2024215" title="Rob Terry">
Rob Terry

Robert John „Rob” Terry (ur. 23 grudnia 1980 w Swansea) − profesjonalny walijski wrestler i kulturysta. Obecnie związany z Total Nonstop Action Wrestling (TNA), w przeszłości walczył dla federacji World Wrestling Entertainment (WWE).
Kariera we wrestlingu.
W 2006 roku pracował jako ochroniarz w nocnych w klubach w rodzinnym Swansea.Wypatrzył go promotor wrestlingowy Alan Ravenhill, wtedy rozpoczął on treningi w Walii.
Florida Championship Wrestling
Terry podpisał rozwojowy kontrakt z World Wrestling Entertainment w 2007 roku i został przydzielony do Florida Championship Wrestling.Zadebiutował on 10 listopada jako ochroniarz Nicka Nemetha pod nazwą Big Rob. W dniu 1 grudnia, Big Rob zadebiutował w ringu, on i Nemeth pokonał Robert Anthony i Bryan Kelly w meczu tag team. W grudniu 2007 i styczniu 2008 roku, pojawił się on na kilku tapingach WWE. W sierpniu 2008 roku Terry został zwolniony z kontraktu rozwojowego WWE.
Total Nonstop Action Wrestling
The British Invasion (2009–2010)
Terry zadebiutował w Total Nonstop Action Wrestling jako członek nowo powstałej stajni znanego jako The British Invasion obok Douga Williamsa i Brutus Magnusem.
Global Champion
W dniu 27 stycznia 2010 roku pokonał on Erica Younga podczas gali w Wali i wygrał on pas Global. Trzymał on pas 167 dni co było rekordem jednak pas odebrał mu w walce AJ Styles.
Immortal (2010-2011)
16 grudnia Terry przeszedł Heel Turn atakując Andersona i Morgana. Następnie został oficjalnie zatrudniony przez Rica Flaira. Terry zaczął feud z Steiner, atakując go na 24 lutego wydaniu iMPACT! Dwa tygodnie później, Terry otrzymał szansę na odzyskanie opuszczone Television Championship. Wygrał on ten pas pokonując w walce trzech rywali Gunnera oraz Murph'ego.

</doc>
<doc id="2024216" url="https://pl.wikipedia.org/wiki?curid=2024216" title="Gibson ES-335">
Gibson ES-335

Gibson ES-335TD – gitara elektryczno-akustyczna produkowana przez amerykańską firmę Gibson Guitar Corporation. Znalazła szerokie zastosowanie w wielu gatunkach muzycznych, od jazzu, poprzez bluesa, aż po rock and rolla. 
Gdy ES-335TD, będący częścią serii ES (Electric Spanish), wystartował w 1960 momentalnie wstrząsnął światem gitar swoją innowacyjnością i niepowtarzalnym brzmieniem, łączącym śpiewny sustain gitar solid-body z bogactwem dźwięku gitar semi-hollowbody.
Budowa i dźwięk.
Gibson ES-335TD nie posiada ruchomego mostka tremolo, lecz stały, składający się z mostka Tune-o-matic oraz stopbaru (podobnie jak gitary z serii Les Paul). Ma bardzo ciepły i bogaty dźwięk, charakterystyczny dla gitar typu semi-hollowbody.
Korpus wykonany jest z topoli obustronnie obłożonej klonem. Gryf zaś wykonano z jednego kawałka mahoniu, na który nakładana jest palisandrowa podstrunnica. Charakterystyczne dla modelu są wcięcia w kształcie litery "f", które stały się symbolem jazzu. Dzięki otworom rezonansowym gitara nadaje się zarówno do gry akustycznej (na sucho), jak i gry z podłączonym wzmacniaczem.
Ważnym dla dźwięku elementem są przetworniki. Zespół projektantów postanowił użyć wynalezionego przez pracownika firmy Gibson Setha Lovera przetwornika typu humbucker, składającego się z dwóch równolegle, blisko osadzonych cewek, połączonych są ze sobą w przeciw-fazie, przy czym biegunowość obu magnesów względem siebie także spolaryzowano przeciwnie. 
Dzięki takiemu rozwiązaniu wszechobecne sygnały zakłócające z sieci zasilającej, scenicznego oświetlenia, transformatorów wzmacniaczy itd. indukują się w obu cewkach w przeciwnych fazach i znoszą się. Teraz sygnał użyteczny ze strun bez przeszkód i bez przydźwięków, za to z podwójną amplitudą, przekazywany jest do wzmacniacza. Brzmienie jest tu ciemniejsze, potężniejsze i bardziej "tłuste" niż u jednocewkowych single-coil.
50th Anniversary 1960 Gibson ES-335TD.
Z okazji pięćdziesięciolecia wypuszczenia na rynek pierwszego ES-335TD, firma Gibson wydała specjalną, jubileuszową edycję tych gitar noszącą nazwę 50th Anniversary 1960 Gibson ES-335TD. W modelach z tej serii zastosowano wiele patentów takich samych, jak w pierwowzorze. 
Zastosowanie.
Ze względu na bogate brzmienie, nadające się do każdego rodzaju muzyki, model ES-335TD oraz jego rodzeństwo, ES-345 oraz ES-355 prędzej czy później lądował w dłoniach takich gitarzystów, jak Dave Grohl, Eric Clapton, Alvin Lee, Ritchie Blackmore, Chuck Berry, Martin Gore, B.B. King, Larry Carlton i wielu, wielu innych przełomowych artystów. Trudno dziś znaleźć gatunek muzyczny, który nie miałby kontaktu z ES-335TD - można go znaleźć w jazzie, bluesie, rocku, rapie, country czy muzyce funk.
Linki zewnętrzne.
Strona edycji 50th Anniversary 1960 Gibson ES-335

</doc>
<doc id="2024222" url="https://pl.wikipedia.org/wiki?curid=2024222" title="Parafia Najświętszej Maryi Panny Wniebowziętej, św.Jana Chrzciciela i św. Jana Ewangelisty w Lwówku">
Parafia Najświętszej Maryi Panny Wniebowziętej, św.Jana Chrzciciela i św. Jana Ewangelisty w Lwówku



</doc>
<doc id="2024224" url="https://pl.wikipedia.org/wiki?curid=2024224" title="Kościół św. Marii Magdaleny w Sztokholmie">
Kościół św. Marii Magdaleny w Sztokholmie

Kościół św. Marii Magdaleny w Sztokholmie (szw. "S:ta Maria Magdalena kyrka, Stockholm", zwana familiarnie przez mieszkańców Maria) – kościół parafialny szwedzkiego kościoła ewangelicko-luterańskiego, należący do parafii św. Marii Magdaleny, położony w sztokholmskiej dzielnicy Södermalm przy u zbiegu ulic Hornsgatan i Bellmansgatan. 
Kościół otrzymał wezwanie św. Marii Magdaleny.
Kościół ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ został wzniesiony do końca 1939 (3 §).
Historia.
Wznoszenie obecnego kościoła rozpoczęto w 1588 na miejscu, na którym przedtem stała kaplica św. Marii Magdaleny, rozebrana częściowo w 1527 na rozkaz króla Gustawa I Wazy. Budowa kościoła została ukończona w 1625. W 1680 zbudowano wieżę zwieńczoną spiczastym hełmem.
Kościół św. Marii Magdaleny, najstarszy obiekt sakralny w Södermalm, został zaprojektowany przez Nicodemusa Tessina Starszego, który też nadzorował budowę świątyni wspólnie z synem. Nicodemus Tessin Starszy studiował architekturę w Europie południowej, stąd jego projekt przypomina raczej kościół jezuicki niż świątynię protestancką. Wrażenie to pogłębia ciepły, żółty kolor, w jakim pomalowano jego mury.
Po ogromnym pożarze 19 lipca 1759, w którym spłonęło ok. 300 innych budynków, kościół został odrestaurowany w latach 1760–1763 przez architekta Carla Johana Cronstedta otrzymując swój dzisiejszy wygląd. Cronstedt zaprojektował również wnętrze kościoła, utrzymane w stylu rokokowym. 
W 1825 została ukończona odbudowa wieży kościoła w stylu neoklasycystycznym, usytuowanej z prawej strony jego fasady. Do jej budowy wykorzystano materiał pozostały z częściowo rozebranej kaplicy św. Marii Magdaleny.
Do nazwy kościoła nawiązuje też niewielka uliczka w formie schodów, Maria Trappgränd, leżąca po drugiej stronie Hornsgatan i prowadząca w dół, do Söder Mälarstrand.
Architektura.
Kościół nawiązuje do stylu architektonicznego zapoczątkowanego wraz ze wzniesieniem kościoła św. Klary – ma jedną dużą nawę, wysoki transept i pięciobocznie zamknięte prezbiterium. Nawa jest przekryta sklepieniem kryształowym.
Ambona została zaprojektowana przez Cronstedta przed 1763. Najbardziej imponującym elementem wyposażenia są jednak organy, których prospekt zaprojektował w 1774 Carl Fredrik Adelcrantz. Na uwagę zasługuje też obraz w ołtarzu głównym, pędzla Louisa Masrelieza z 1800.
Cmentarz przykościelny.
Na przykościelnym cmentarzu leżą pochowani znaczący szwedzcy poeci i bardowie, jak: Evert Taube wraz z żoną Astri, Erik Johan Stagnelius, Johan Runius, Carl August Nicander i Lasse Lucidor.

</doc>
<doc id="2024226" url="https://pl.wikipedia.org/wiki?curid=2024226" title="Dyskografia kombii">
Dyskografia kombii



</doc>
<doc id="2024227" url="https://pl.wikipedia.org/wiki?curid=2024227" title="Krzysztof Edward Haman">
Krzysztof Edward Haman

Krzysztof Edward Haman (ur. 9 stycznia 1934 w Warszawie) – polski geofizyk, profesor, wykładowca Uniwersytetu Warszawskiego, członek korespondent Polskiej Akademii Nauk.
Życiorys.
Z wykształcenia jest matematykiem, kończył studia pod kierunkiem Karola Borsuka na wydziale matematyczno-fizycznym Uniwersytetu Warszawskiego. Uzyskał doktorat 1962 na podstawie wyników pomiarów sondaży atmosferycznych w Wietnamie, promotorem był Teodor Kopcewicz. Habilitował się w 1969 na podstawie pracy dotyczącej dynamiki chmur konwekcyjnych.
Specjalizuje się w fizyce chmur. Prowadził prace nad strukturą komórek burzowych. Zajmował się konstrukcją szybkich termometrów do pomiarów samolotowych i wykorzystaniem tych instrumentów do zrozumienia turbulencyjnych strumieni ciepła. Pracował nad zagadnieniami meteorologii stosowanej, m.in. oceną wpływu chłodni kominowych na atmosferę oraz pomiarami laboratoryjnymi mikrofizyki chmur, m.in. próbami oszacowania koncentracji kropli za pomocą metod holograficznych.
Od 1998 roku jest członkiem korespondentem Polskiej Akademii Nauk. Został profesorem nadzwyczajnym w 1977 roku i profesorem zwyczajnym w 1994 roku. Odgrywa istotną rolę w rozwoju fizyki atmosfery w Uniwersytecie Warszawskim i w Polsce. Był dyrektorem Instytutu Geofizyki na Wydziale Fizyki Uniwersytetu Warszawskiego pomiędzy 1976 a 1991 rokiem i kierownikiem zakładu Fizyki Atmosfery w Instytucie Geofizyki od 1975 do 2000 roku. Przejął katedrę meteorologii po Teodorze Kopcewiczu, który był fizykiem i zaczął badania fizyki i dynamiki atmosfery. Haman dalej rozwinął uniwersytecką fizykę atmosfery w Polsce, zorganizował i skupiał wokół siebie studentów i współpracowników.
Obecnie jest emerytowanym profesorem Uniwersytetu Warszawskiego. Jest promotorem wielu polskich fizyków atmosfery (jego uczniami byli m.in. Wojciech W. Grabowski, Szymon Malinowski, Hanna Pawłowska i Piotr Smolarkiewicz).

</doc>
<doc id="2024228" url="https://pl.wikipedia.org/wiki?curid=2024228" title="Europejska Nagroda Muzyczna MTV dla najlepszego portugalskiego wykonawcy">
Europejska Nagroda Muzyczna MTV dla najlepszego portugalskiego wykonawcy

Europejska Nagroda Muzyczna MTV dla najlepszego portugalskiego wykonawcy - nagroda przyznawana przez redakcję MTV Portugal podczas corocznego rozdania MTV Europe Music Awards. Nagrodę dla najlepszego portugalskiego wykonawcy po raz pierwszy przyznano w 2003 roku. O zwycięstwie decydują widzowie za pomocą głosowania internetowego i telefonicznego (smsowego). 

</doc>
<doc id="2024229" url="https://pl.wikipedia.org/wiki?curid=2024229" title="Emily Cook">
Emily Cook

Emily Cook (ur. 1 lipca 1979 w Bostonie) – amerykańska narciarka dowolna. Specjalizuje się w skokach akrobatycznych.
Startowała na Igrzyskach w Turynie i Igrzyskach w Vancouver, gdzie zajęła odpowiednio 19 i 11. miejsce w skokach akrobatycznych. Brała udział sześciokrotnie w mistrzostwach świata. Najlepszy wynik uzyskała na mistrzostwach w Inawashiro, gdzie uplasowała się na 4. miejscu w skokach akrobatycznych. Najlepsze wyniki w Pucharze Świata osiągnęła w sezonie 2000/2001, kiedy to zajęła 10. miejsce w klasyfikacji generalnej a w klasyfikacji skoków akrobatycznych uplasowała się na 6 pozycji.

</doc>
<doc id="2024232" url="https://pl.wikipedia.org/wiki?curid=2024232" title="Sakyō Komatsu">
Sakyō Komatsu

 – jeden z najbardziej znanych japońskich pisarzy science fiction, obok Kōbō Abe i Shin'ichiego Hoshi (1926–1997), scenarzysta filmowy. Wielokrotny laureat Seiun Award.
Był absolwentem Uniwersytetu Kiotyjskiego, gdzie studiował literaturę włoską. Karierę jako pisarz rozpoczął w latach 60. XX wieku. Był swego czasu nazywany „królem japońskiej SF”. W Japonii jego twórczość zaliczana jest do grupy „powieści masowych” gatunku naukowego, SF ("kagaku shōsetsu"). Pracował również jako dziennikarz i reporter "Radia Osaka". W 1985 r. zdobył "Nihon SF Taisho Award" – japońską nagrodę przyznawaną pisarzom science fiction.
Jego najsłynniejszą książką jest "Zatonięcie Japonii" z 1974 r. (oryg. "Nihon chinbotsu", wyd. pol. 1989 r.), zekranizowanej dwukrotnie, w latach: 1973, 2006. Powieść przedstawia realistyczny opis gigantycznego trzęsienia ziemi, w rezultacie którego w ciągu kilku miesięcy zagładzie ulega cały Archipelag Japoński, a mieszkańcy są ewakuowani i rozwiezieni na inne kontynenty. Opis jest tak przekonywający, że wielu czytelników uwierzyło w prawdopodobieństwo tego zjawiska, tym bardziej, że autor fikcyjne wydarzenia podbudował teorią naukową o ruchu kontynentów.

</doc>
<doc id="2024233" url="https://pl.wikipedia.org/wiki?curid=2024233" title="Daszów (Ukraina)">
Daszów (Ukraina)

Daszów () – osiedle typu miejskiego nad Sobem na Ukrainie w rejonie ilinieckim obwodu winnickiego.
Historia.
W czasach I Rzeczypospolitej miejscowość leżała w granicach województwa bracławskiego. W 1627 roku było to miasto prywatne należące do kasztelana krakowskiego Jerzego Zbaraskiego. W XVIII w. był częścią rozległych posiadłości Szczęsnego Potockiego na wschodnim Podolu. W późniejszych latach był majątkiem hrabiego Wacława Seweryna Rzewuskiego, a w 1831 stoczono tu pierwszą znaczącą bitwę powstania listopadowego na Podolu. W bitwie brał udział Wacław Seweryn Rzewuski. Po powstaniu klucz daszowski uległ konfiskacie, a następnie przeszedł w posiadanie Włodzimierza hr. Potockiego, syna Włodzimierza.
W zaborze rosyjskim miejscowość była siedzibą w powiecie lipowieckim guberni kijowskiej.

</doc>
<doc id="2024234" url="https://pl.wikipedia.org/wiki?curid=2024234" title="Hawkesbury (Ontario)">
Hawkesbury (Ontario)



</doc>
<doc id="2024235" url="https://pl.wikipedia.org/wiki?curid=2024235" title="Pięciobój nowoczesny na Letnich Igrzyskach Olimpijskich 1996">
Pięciobój nowoczesny na Letnich Igrzyskach Olimpijskich 1996

Pięciobój nowoczesny na Letnich Igrzyskach Olimpijskich 1996 – jedna z dyscyplin rozgrywanych podczas igrzysk 30 lipca 1996 w Atlancie, w Stanach Zjednoczonych.
Rozgrywano jedynie konkurencję indywidualną mężczyzn, zrezygnowano z zawodów drużynowych.

</doc>
<doc id="2024237" url="https://pl.wikipedia.org/wiki?curid=2024237" title="Hłuchiwci">
Hłuchiwci

Hłuchiwci (ukr. Глухівці) – osiedle typu miejskiego na Ukrainie w rejonie koziatyńskim obwodu winnickiego.
Historia.
W 1989 liczyła 4356 mieszkańców.
W 2013 liczyła 3443 mieszkańców.

</doc>
<doc id="2024240" url="https://pl.wikipedia.org/wiki?curid=2024240" title="At-Takasur">
At-Takasur

At-Takasur – sto druga sura Koranu. Ma osiem aja. Jej tytuł pochodzi od słowa występującego w 1. wersie. Tradycja muzułmańska uznaje tę surę za mekkańską, ale część badaczy i interpretatorów umieszcza ją w okresie wczesnomedyńskim. Tematem tego rozdziału jest zabieganie o dobra materialne i krytyka Żydów medyńskich bądź bogatych rodów mekkańskich.
Polskie tłumaczenie.
W Imię Boga Miłosiernego i Litościwego!
Wy wkrótce będziecie wiedzieć!
Wy wkrótce będziecie wiedzieć!
Gdybyście wiedzieli wiedzą pewną!
okiem pewności!
tego Dnia o szczęśliwość!

</doc>
<doc id="2024241" url="https://pl.wikipedia.org/wiki?curid=2024241" title="Wimbledon 2010 (gra pojedyncza kobiet)">
Wimbledon 2010 (gra pojedyncza kobiet)



</doc>
<doc id="2024242" url="https://pl.wikipedia.org/wiki?curid=2024242" title="Kopajhorod">
Kopajhorod

Kopajhorod (ukr. Копайгород, hist. ) – osiedle typu miejskiego na Ukrainie w rejonie barskim obwodu winnickiego, położone historycznie na Podolu.
Historia.
W 1624 król Polski Zygmunt III Waza wydał Łukaszowi Kazimierzowi Maskowskiemu przywilej na budowę miasteczka "Nowogród", a następnie obdarzył je prawem miejskim magdeburskim. Do 1635, w którym występuje już pod nazwą "Kopajgród", zbudowano m.in. kościół i obwarowania. Utracony przez Polskę w II rozbiorze. W 1798 wzniesiono tu nowy kościół pw. Ducha Świętego, współcześnie będący siedzibą parafii katolickiej pw. Zesłania Ducha Świętego.
Pod zaborami siedziba w powiecie mohylowskim guberni podolskiej.
W 1989 liczył 1927 mieszkańców, a w 2013 – 1318 mieszkańców.

</doc>
<doc id="2024243" url="https://pl.wikipedia.org/wiki?curid=2024243" title="Metropolia Hagåtña">
Metropolia Hagåtña

Metropolia Hagåtña – metropolia Kościoła rzymskokatolickiego obejmująca dwa terytoria zależne: Guam i Mariany Północne oraz trzy państwa stowarzyszone ze Stanami Zjednoczonymi: Wyspy Marshalla, Mikronezja, Palau.
Katedrą metropolitarną jest bazylika Dulce Nombre de Maria w Hagåtña.
Podział administracyjny.
Metropolia jest częścią regionu XIV (FL, GA, NC, SC).

</doc>
<doc id="2024245" url="https://pl.wikipedia.org/wiki?curid=2024245" title="Tawi-Tawi">
Tawi-Tawi

Tawi-Tawi – grupa wysp i prowincja na Filipinach, położona w południowo-zachodniej części Filipin będąca częścią Archipelagu Sulu.
Administracyjnie należy do Autonomicznego Regionu Muzułmańskie Mindanao (ARMM).
Na wschodzie leży prowincja Sulu, na zachodzie znajduje się należący do Malezji stan Sabah. Do Tawi-Tawi należą też położone na Morzu Sulu wyspa Mapun oraz Wyspy Żółwie. Na południu leży Morze Celebes. Powierzchnia: 3426,6 km². Liczba ludności: 450 346 mieszkańców (2007). Gęstość zaludnienia wynosi 131,4 mieszk./km². Stolicą prowincji jest Panglima Sugala, chociaż de facto siedziba rządu znajduje się w Bongao.

</doc>
<doc id="2024246" url="https://pl.wikipedia.org/wiki?curid=2024246" title="Tawitawi">
Tawitawi



</doc>
<doc id="2024249" url="https://pl.wikipedia.org/wiki?curid=2024249" title="Kyrnasiwka">
Kyrnasiwka

Kyrnasiwka (ukr. Кирнасівка) – osiedle typu miejskiego na Ukrainie w rejonie tulczyńskim obwodu winnickiego.
Historia.
W 1989 liczyło 5915 mieszkańców.
W 2013 liczyło 5283 mieszkańców.

</doc>
<doc id="2024250" url="https://pl.wikipedia.org/wiki?curid=2024250" title="Laputa - zamek w chmurach">
Laputa - zamek w chmurach



</doc>
<doc id="2024251" url="https://pl.wikipedia.org/wiki?curid=2024251" title="Cystoidy">
Cystoidy



</doc>
<doc id="2024253" url="https://pl.wikipedia.org/wiki?curid=2024253" title="Cystoidea">
Cystoidea



</doc>
<doc id="2024254" url="https://pl.wikipedia.org/wiki?curid=2024254" title="Rudnycia">
Rudnycia

Rudnycia () – osiedle typu miejskiego na Ukrainie, w obwodzie winnickim, w rejonie tulczyńskim. W 2020 roku liczyło 1129 mieszkańców. W miejscowości znajduje się stacja Kolei Odeskiej.
Rudnycia powstała pod koniec XIX wieku. W latach 1918-19 w okolicy wsi toczyły się walki ukraińsko-radzieckie. W 1938 roku miejscowość otrzymała status osiedla typu miejskiego. Działał tu kołchoz im. Czkałowa. 
W 1989 roku osiedle liczyło 1908 mieszkańców, w 2001 roku – 1275 mieszkańców, a w 2011 roku – 1175 mieszkańców.

</doc>
<doc id="2024255" url="https://pl.wikipedia.org/wiki?curid=2024255" title="Suddenly (singel Arasha)">
Suddenly (singel Arasha)

Suddenly – trzeci singiel Arasha z jego drugiego albumu studyjnego pt. "Donya", nagrany we współpracy z Rebeccą i wydany przez wytwórnię Warner Music Sweden w 2008 roku.

</doc>
<doc id="2024257" url="https://pl.wikipedia.org/wiki?curid=2024257" title="Metropolia Tuluzy">
Metropolia Tuluzy

Metropolia Tuluzy - metropolia Kościoła rzymskokatolickiego w południowej Francji. Powstała w 1317 roku. Obecnie w jej skład wchodzą trzy archidiecezje i pięć diecezji. Najważniejszą świątynią jest archikatedra w Tuluzie. Od 2021 godność metropolity sprawuje abp Guy de Kérimel. 
W skład metropolii wchodzą:

</doc>
<doc id="2024258" url="https://pl.wikipedia.org/wiki?curid=2024258" title="Blastoidy">
Blastoidy



</doc>
<doc id="2024259" url="https://pl.wikipedia.org/wiki?curid=2024259" title="Referendum w Kirgistanie w 2010 roku">
Referendum w Kirgistanie w 2010 roku

Referendum w Kirgistanie w 2010 roku – referendum konstytucyjne przeprowadzone w Kirgistanie 27 czerwca 2010. Jego przedmiotem było udzielenie zgody przez obywateli na przyjęcie nowej konstytucji. Oznaczało to zmianę prezydenckiego systemu rządów na system parlamentarny i zatwierdzenie Rozy Otunbajewy na stanowisku prezydenta do końca 2011. Projekt nowej konstytucji zyskał poparcie ponad 90% głosujących.
Organizacja referendum.
W kwietniu 2010 w Kirgistanie w wyniku rewolucji odsunięty od władzy został prezydent Kurmanbek Bakijew. Na czele państwa stanęła opozycja na czele z Rozą Otunbajewą. Prezydent Bakijew opuścił kraj i poprzez Kazachstan udał się na Białoruś.
Nowe władze zapowiedziały zmiany systemowe w kraju, opracowanie nowej konstytucji i organizację wolnych wyborów. 22 kwietnia 2010 rząd Otunbajewy wyznaczył kalendarz wyborczy w tym zakresie. Datę organizacji powszechnego referendum w sprawie przyjęcia projektu nowej ustawy zasadniczej wyznaczył na 27 czerwca 2010, a datę wyborów parlamentarnych na dzień 10 października 2010.
W czerwcu 2010 organizacja referendum w wyznaczonym czasie stanęła pod znakiem zapytania, po tym jak 10 czerwca 2010 na południu kraju doszło do wybuchu krwawych kirgisko-uzbeckich zamieszek etnicznych, w których mogło zginąć nawet ok. 2 tys. osób, a 400 tys. opuściło miejsce swego zamieszkania. Rząd tymczasowy o ich organizację oskarżył zwolenników i krewnych byłego prezydenta Bakijewa, czemu ten zaprzeczył. Kirgiskie władze twierdziły, że ich celem była destabilizacja sytuacji na południu kraju i niedopuszczenie do organizacji referendum. Rząd Otunbajewy ogłosił jednak, że pomimo wybuchu starć, referendum odbędzie się w zaplanowanym czasie. O nieprzekładanie głosowania zaapelowały także ONZ i UE. Referendum zyskało również poparcie ze strony Rosji i Stanów Zjednoczonych. Jego organizacja i wynik miał potwierdzić legitymizację nowych władz i umożliwić uzyskanie przez nie szerszego poparcia i pomocy ze strony społeczności międzynarodowej.
Międzynarodowa organizacja pozarządową monitorująca konflikty zbrojne, International Crisis Group (ICG), jak również kilka krajowych organizacji pozarządowych oraz opozycja (partia Ak Żoł byłego prezydenta Bakijewa), zaapelowały do władz o przesunięcie terminu głosowania ze względu na niedawne zamieszki na południu kraju. Zwolennikami zmian i referendum były trzy główne partie polityczne tworzące rząd tymczasowy: Ata Meken, Socjaldemokratyczna Partia Kirgistanu i Ak Szumkar.
Proponowane zmiany w konstytucji.
Projekt nowej konstytucji został publicznie przedstawiony 26 kwietnia 2010. Redukował uprawnienia prezydenta i w miejsce prezydenckiego systemu sprawowania władzy wprowadzał system parlamentarny. Proponował wybór głowy państwa na maksymalnie jedną 6-letnią kadencję (w miejsce dwóch 5-letnich) i podwyższał maksymalny wiek kandydata na prezydenta z 65 do 70 lat. Pozbawiał głowę państwa immunitetu i możliwości finansowania wydatków rodziny ze środków publicznych oraz ograniczał jego kompetencji w sprawach gospodarczych i kontroli nad służbami bezpieczeństwa. Na mocy nowego prawa Roza Otunbajewa miała pozostać szefem państwa do 31 grudnia 2011, lecz nie mogła ubiegać się o reelekcję. W tym czasie w kraju miały zostać przeprowadzone wybory prezydenckie, a wcześniej parlamentarne.
Projekt zwiększał liczbę deputowanych do parlamentu z 90 do 120, ograniczając przy tym liczbę mandatów zajmowanych przez jedną partię do co najwyżej 65. Kadencja parlamentu miała trwać 5 lat. Zabraniał karania za krytykę urzędników państwowych oraz zezwalał partiom politycznym organizację demonstracji na zewnątrz budynków użyteczności publicznej i na ogólnodostępnych placach bez uzyskiwania oficjalnego zezwolenia. Proponował likwidację Sądu Konstytucyjnego, odpowiedzialnego za orzekanie o konstytucyjności aktów prawnych i przeniesienie jego uprawnień na Sąd Najwyższy. Powodem tej ostatniej zmiany były oskarżenia nowego rządu pod adresem sędziów Sądu Konstytucyjnego o sprzyjanie interesom byłych prezydentów Askara Akajewa i Bakijewa.
Głosowanie i wyniki.
Centralna Komisja Wyborcza utworzyła ponad 2000 punktów wyborczych, w tym prawie 40 za granicą. Uprawnionych do głosowania było ponad 2,7 mln spośród 5,3 mln obywateli. Odpowiadali oni na jedno pytanie: "Czy jest Pan/i za przyjęciem Konstytucji Republiki Kirgistanu?".
Roza Otunbajewa głosowała w rodzinnym mieście Osz na południu kraju. Głosowanie przebiegło w spokojnej atmosferze, przy wysokiej frekwencji wyborczej wynoszącej 72,3%. Na czas głosowania w południowych obwodach kraju zawieszona została godzina policyjna. Według wyników ogłoszonych przez komisję wyborczą 90,56% głosujących poparło projekt nowej konstytucji, a 8,06% było przeciw.
Ocena głosowania i reakcje.
Po ogłoszeniu wstępnych wyników wyborów, potwierdzających akceptację dla nowej konstytucji, Otunbajewa stwierdziła, że Kirgistan wstąpił na ścieżkę "prawdziwej demokracji ludowej". Wyraziła również dumę z rodaków i z kraju w "trudnych" czasach.
Były prezydent Kurmanbek Bakijew potępił z Białorusi organizację referendum, określając postępowanie Otunbajewy jako "niepoważne i nieodpowiedzialne". Stwierdził, że prowadzi ona kraj w "ślepy zaułek".
Referendum monitorowane było przez krajowych i międzynarodowych obserwatorów, w tym dwie kirgiskie organizacje pozarządowe, Koalicję na rzecz Demokracji i Społeczeństwa Obywatelskiego oraz Taza Shailoo (Uczciwe Wybory). Wśród organizacji międzynarodowych swoich obserwatorów wysłały Wspólnota Niepodległych Państw, Szanghajska Organizacja Współpracy, Narodowy Instytut Demokratyczny ("National Democratic Institute"), OBWE oraz komisje wyborcze z Rosji i Kazachstanu. OBWE przysłała 300 krótkookresowych obserwatorów, jednak z powodów bezpieczeństwa wycofała swoją długookresową misję z południowego Kirgistanu.
28 czerwca 2010 OBWE orzekła, że Kirgistan stworzył warunki dla pokojowego i w większości przejrzystego głosowania, lecz zaleciła dalszą poprawę przed wyborami parlamentarnymi. Stwierdziła, że dalsza poprawa procesu wyborczego i budowa demokratycznego społeczeństwa opartego na poszanowaniu praw człowieka i rządów prawa, zależy od współpracy wszystkich sił politycznych. Pochwaliła wysoką frekwencję wyborczą, uznając ją za wyraz pragnienia mieszkańców do kształtowania pokojowej i demokratycznej przyszłości swojego kraju. Pochwaliła również wysiłki władz na rzecz zabezpieczenia głosowania na południu kraju i ułatwienia oddania głosu przez uchodźców czy osoby nieposiadające dokumentów tożsamości.
Stany Zjednoczone z zadowoleniem przyjęły spokojny i uporządkowany proces wyborczy i wyraziły nadzieję, że referendum stanowić będzie "efektywny krok w kierunku stabilnych i demokratycznych rządów". Prezydent Rosji Dmitrij Miedwiediew, pomimo wcześniejszego poparcia Rosji dla organizacji głosowania, wyraził zaniepokojenie i wątpliwość co do adekwatności parlamentarnego systemu rządów do tradycji i sytuacji politycznej Kirgistanu. Powiedział, że Kirgistan, który zmagał się z "groźbą rozpadu" potrzebuje "silnej, dobrze zorganizowanej władzy".

</doc>
<doc id="2024260" url="https://pl.wikipedia.org/wiki?curid=2024260" title="Softball na Letnich Igrzyskach Olimpijskich 1996">
Softball na Letnich Igrzyskach Olimpijskich 1996

Wyniki zawodów w softballu na Letnich Igrzyskach Olimpijskich 1996. Softball debiutował podczas Igrzysk w Atlancie.

</doc>
<doc id="2024261" url="https://pl.wikipedia.org/wiki?curid=2024261" title="Blastoidea">
Blastoidea



</doc>
<doc id="2024262" url="https://pl.wikipedia.org/wiki?curid=2024262" title="COROT-8 b">
COROT-8 b

COROT-8b – planeta pozasłoneczna typu superziemia, znajdująca się w kierunku konstelacji Orła w odległości około 1240 lat świetlnych od Ziemi. Została odkryta w 2010 roku przez satelitę COROT. Planeta ta ma około 70% masy i promienia Saturna. Obiega swoją gwiazdę z okresem ok. 6,2 doby.
Planeta COROT-8b należy do najmniejszych planet pozasłonecznych odkrytych metodą tranzytu. Jest to druga od końca pod względem wielkości planeta odkryta w trakcie misji COROT. Jest to jednocześnie pierwsza planeta typu superziemia odkryta metodą tranzytu. Jej struktura wewnętrzna powinna przypominać strukturę lodowych olbrzymów.

</doc>
<doc id="2024265" url="https://pl.wikipedia.org/wiki?curid=2024265" title="Gminy w departamencie Aisne">
Gminy w departamencie Aisne

Lista 816 gmin w departamencie Aisne we Francji.

</doc>
<doc id="2024267" url="https://pl.wikipedia.org/wiki?curid=2024267" title="Stryżawka">
Stryżawka

Stryżawka (, hist. ) – osiedle typu miejskiego na Ukrainie w rejonie winnickim obwodu winnickiego, historycznie na Podolu.
Stryżawka leży 10 km na północ od Winnicy, nad rzeką Boh.
Historia.
Historia Strzyżawki sięga XVI wieku. Przynależała administracyjnie do województwa bracławskiego prowincji małopolskiej Królestwa Polskiego. Prawa miejskie otrzymała w XVIII wieku. Należała do Potockich i Grocholskich. Po II rozbiorze Polski (1793) siedziba w powiecie winnickim guberni podolskiej w zaborze rosyjskim.
Grocholscy wznieśli tu niezachowany pałac w stylu klasycystycznym oraz zachowany kościół katolicki pw. Matki Boskiej Bolesnej. Urodzili się tu przedstawiciele rodu:
W 1989 Stryżawka liczyła 8424 mieszkańców, a w 2013 – 9046 mieszkańców.

</doc>
<doc id="2024269" url="https://pl.wikipedia.org/wiki?curid=2024269" title="Archidiecezja Tuluzy">
Archidiecezja Tuluzy

Archidiecezja Tuluzy (pełna nazwa: archidiecezja Tuluzy (-Saint Bertrand de Comminges-Rieux)) – archidiecezja Kościoła rzymskokatolickiego w południowej Francji. Powstała w III wieku jako diecezja Tuluzy. W 1317 została podniesiona do rangi archidiecezji. W 1822 jej nazwa została zmieniona na archidiecezję Tuluzy-Narbonne. Kolejne modyfikacje nazwy następowały w 1935 (archidiecezja Tuluzy (-Saint Bertrand de Comminges-Rieux)) i 2006, kiedy to przyjęła obecną nazwę. Granice archidiecezji pozostają niezmienione od 1822 roku.

</doc>
<doc id="2024270" url="https://pl.wikipedia.org/wiki?curid=2024270" title="Sutysky">
Sutysky

Sutysky (, pol. Sutyska) – osiedle typu miejskiego na Ukrainie, w rejonie tywriwskim obwodu winnickiego, na wschodnim Podolu, w pobliżu Winnicy.
Historia.
W czasach I Rzeczypospolitej Sutyska leżała w województwie bracławskim w prowincji małopolskiej Korony Królestwa Polskiego. Odpadła od Polski w wyniku II rozbioru. 
W 1989 liczyło 6863 mieszkańców, a w 2013 – 6151 mieszkańców.

</doc>
<doc id="2024271" url="https://pl.wikipedia.org/wiki?curid=2024271" title="Partia Ludowa (Belgia)">
Partia Ludowa (Belgia)

Partia Ludowa (fr. "Parti populaire", nid. "Personenpartij", PP) – belgijska partia polityczna, działająca głównie w Regionie Walońskim.
Plany powołania nowego ugrupowania w czerwcu 2009 zapowiedział Mischaël Modrikamen, adwokat specjalizujący się w reprezentowaniu małych akcjonariuszy. Partia powstała ostatecznie w listopadzie tego samego roku, deklarując się jako formacja prawicowa. Na jej czele stanęli jako współprzewodniczący Mischaël Modrikamen i Rudy Aernoudt, ekonomista i filozof.
Partia Ludowa wystartowała w wyborach parlamentarnych w 2010, uzyskała w skali kraju 1,3% głosów, co przełożyło się na jeden mandat w Izbie Reprezentantów. Podobny wynika partia uzyskała w 2014 (1,5% głosów i jeden mandat w niższej izbie federalnego parlamentu). Reprezentację w krajowym parlamencie utraciła w 2019. W tym samym roku ugrupowanie podjęło decyzję o swoim rozwiązaniu.

</doc>
<doc id="2024273" url="https://pl.wikipedia.org/wiki?curid=2024273" title="Wojciech W. Grabowski">
Wojciech W. Grabowski

Wojciech W. Grabowski – współczesny polsko-amerykański fizyk atmosfery.
Pracuje w Narodowym Centrum Fizyki Atmosfery w Boulder w USA. Specjalizuje się w numerycznym modelowaniu procesów atmosferycznych, metodami numerycznymi geofizyki, konwekcją i mikrofizyką chmur.
Życiorys.
Ukończył studia na Wydziale Fizyki UW. W 1987 roku otrzymał doktorat z fizyki atmosfery, jego promotorem był Krzysztof Haman. Habilitował się w 1999 roku w Instytucie Geofizyki Polskiej Akademii Nauk.
Do jego największych osiągnięć należy zaproponowanie nowej klasy parametryzacji chmur w modelach klimatu. Był także autorem nowych techniki numerycznych w prognozach pogody. Zajmuje się mikrofizyką chmur i zrozumieniem procesów zderzania kropli w warunkach turbulencyjnych i rozwojem konwekcji w atmosferze.
Opublikował kilkadziesiąt artykułów naukowych.

</doc>
<doc id="2024276" url="https://pl.wikipedia.org/wiki?curid=2024276" title="Herb gminy i miasta Sułkowice">
Herb gminy i miasta Sułkowice



</doc>
<doc id="2024278" url="https://pl.wikipedia.org/wiki?curid=2024278" title="Szpykiw">
Szpykiw

Szpykiw (, hist. ) – osiedle typu miejskiego na Ukrainie w rejonie tulczyńskim obwodu winnickiego, historycznie na Podolu.
Historia.
Historia Szpikowa sięga XVI wieku. Przynależał administracyjnie do województwa bracławskiego prowincji małopolskiej Królestwa Polskiego. Od końca XVI wieku własność Ostrogskich. Potem Zamoyskich i poprzez wiano przeszedł do Koniecpolskich, a następnie do Potockich i Świejkowskich, którzy wznieśli tu barokowy pałac. Po II rozbiorze Polski (1793) wraz z większością Podola w zaborze rosyjskim.
W latach 1941-1944 pod zarządem Rumunii.
W 1989 liczyło 4285 mieszkańców.
W 2013 liczyło 3355 mieszkańców.

</doc>
<doc id="2024279" url="https://pl.wikipedia.org/wiki?curid=2024279" title="Diecezja Cahors">
Diecezja Cahors

Diecezja Cahors – diecezja Kościoła rzymskokatolickiego w południowej Francji. Powstała w III wieku. W 1822 uzyskała swoje dzisiejsze granice. Do 2002 wchodziła w skład metropolii Albi, a po jej likwidacji została włączona do metropolii Tuluzy.

</doc>
<doc id="2024283" url="https://pl.wikipedia.org/wiki?curid=2024283" title="Wapniarka (obwód winnicki)">
Wapniarka (obwód winnicki)

Wapniarka (ukr. Вапнярка) – osiedle typu miejskiego na Ukrainie w rejonie tomaszpolskim obwodu winnickiego.

</doc>
<doc id="2024286" url="https://pl.wikipedia.org/wiki?curid=2024286" title="Zaliznyczne">
Zaliznyczne

Zaliznyczne (ukr. Залізничне) – osiedle typu miejskiego na Ukrainie obwodu winnickiego.
Historia.
W 1989 liczyła 1087 mieszkańców.
W 2013 liczyła 1002 mieszkańców.

</doc>
<doc id="2024287" url="https://pl.wikipedia.org/wiki?curid=2024287" title="Tadeusz Puzyna">
Tadeusz Puzyna

Tadeusz Puzyna (zm. 1788) – brygadier Kawalerii Narodowej litewskiej, starosta filipowski, od 1775 roku był dowódcą 1 Brygady Kawalerii Narodowej Wielkiego Księstwa Litewskiego, książę.
Poseł na sejm 1778 roku z Księstwa Żmudzkiego.

</doc>
<doc id="2024296" url="https://pl.wikipedia.org/wiki?curid=2024296" title="Zaliznyczne (obwód zaporoski)">
Zaliznyczne (obwód zaporoski)

Zaliznyczne (ukr. Залізничне) – osiedle typu miejskiego na Ukrainie w rejonie hulajpilskim obwodu zaporoskiego.
Historia.
Status osiedla typu miejskiego posiada od 1960.
W 1989 osiedle liczyło 1069 mieszkańców, a w 2013 – 1150 mieszkańców.

</doc>
<doc id="2024297" url="https://pl.wikipedia.org/wiki?curid=2024297" title="Jeżowiec przybrzeżny">
Jeżowiec przybrzeżny



</doc>
<doc id="2024298" url="https://pl.wikipedia.org/wiki?curid=2024298" title="Psammechinus miliaris">
Psammechinus miliaris



</doc>
<doc id="2024300" url="https://pl.wikipedia.org/wiki?curid=2024300" title="Europejska Nagroda Muzyczna MTV dla najlepszego nowego wykonawcy">
Europejska Nagroda Muzyczna MTV dla najlepszego nowego wykonawcy

Europejska Nagroda Muzyczna MTV dla najlepszego nowego wykonawcy – nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę dla najlepszego debiutu po raz pierwszy przyznano w 1994 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2024301" url="https://pl.wikipedia.org/wiki?curid=2024301" title="Andrijiwka (rejon berdiański)">
Andrijiwka (rejon berdiański)

Andrijiwka (ukr. Андріївка) – osiedle typu miejskiego na Ukrainie w rejonie berdiańskim obwodu zaporoskiego.
Historia.
Status osiedla typu miejskiego posiada od 1957.
W 1989 liczyła 4017 mieszkańców.
W 2013 liczyła 2976 mieszkańców.

</doc>
<doc id="2024302" url="https://pl.wikipedia.org/wiki?curid=2024302" title="Anna Łapuszczenkowa">
Anna Łapuszczenkowa

Anna Aleksandrowna Łapuszczenkowa, ros. Анна Александровна Лапущенкова (ur. 24 października 1986 w Moskwie) – rosyjska tenisistka. Jest profesjonalistką od 2003 roku.
Jej największy sukces w karierze miał miejsce w Stuttgarcie podczas Porsche Tennis Grand Prix w 2010 roku. Po awansie z kwalifikacji dobrnęła do półfinału w turnieju głównym. Pokonała reprezentantkę Białorusi Wolhę Hawarcową w I rundzie, następnie Wiktoryję Azarankę i Czeszkę Lucie Šafářovą. Zajmując 138. miejsce w rankingu światowym wygrała więc z ówczesną zawodniczką numer 9 (Azaranka) i 38 (Šafářová). W meczu półfinałowym Łapuszczenkowa przegrała z Samanthą Stosur (7:5, 6:3), pomimo iż na początku obydwu setów to Rosjanka górowała na korcie – w secie pierwszym wynik wynosił już 5:2 dla Łapuszczenkowej, a w drugim 3:1).

</doc>
<doc id="2024305" url="https://pl.wikipedia.org/wiki?curid=2024305" title="Bałabyne">
Bałabyne

Bałabyne (ukr. Балабине) – osiedle typu miejskiego na Ukrainie w rejonie zaporoskim obwodu zaporoskiego.
Historia.
Status osiedla typu miejskiego posiada od 1938.
W 1989 liczyła 6187 mieszkańców.
W 2013 liczyła 6166 mieszkańców.

</doc>
<doc id="2024307" url="https://pl.wikipedia.org/wiki?curid=2024307" title="Kamjane (obwód zaporoski)">
Kamjane (obwód zaporoski)

Kamjane (ukr. Кам'яне) – osiedle typu miejskiego na Ukrainie w rejonie wilniańskim obwodu zaporoskiego.
Historia.
Status osiedla typu miejskiego posiada od 1986.
W 1989 liczyła 1617 mieszkańców.
W 2013 liczyła 1217 mieszkańców.

</doc>
<doc id="2024309" url="https://pl.wikipedia.org/wiki?curid=2024309" title="Europejska Nagroda Muzyczna MTV dla najlepszego wykonawcy rock">
Europejska Nagroda Muzyczna MTV dla najlepszego wykonawcy rock

Europejska Nagroda Muzyczna MTV dla najlepszego wykonawcy rock – nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę dla najlepszego wykonawcy rock po raz pierwszy przyznano w 1994 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2024310" url="https://pl.wikipedia.org/wiki?curid=2024310" title="Metropolia Samoa-Apia">
Metropolia Samoa-Apia

Metropolia Samoa-Apia – metropolia Kościoła rzymskokatolickiego obejmująca obszar Samoa Amerykańskiego, jednak oficjalnie jest diecezją sufragalną archidiecezji Samoa-Apia obejmującej obszar niepodległego państwa Samoa.
Podział administracyjny.
Metropolia jest częścią regionu XIV (FL, GA, NC, SC).

</doc>
<doc id="2024311" url="https://pl.wikipedia.org/wiki?curid=2024311" title="Anna Lapushchenkova">
Anna Lapushchenkova



</doc>
<doc id="2024312" url="https://pl.wikipedia.org/wiki?curid=2024312" title="Jana Lindsey">
Jana Lindsey

Jana Lindsey (ur. 18 września 1984) – amerykańska narciarka dowolna. Specjalizuje się w skokach akrobatycznych.
Startowała na Igrzyskach w Turynie. W skokach akrobatycznych zajęła 16. miejsce.
Startowała na Igrzyskach w Vancouver. W skokach akrobatycznych zajęła 17. miejsce.

</doc>
<doc id="2024313" url="https://pl.wikipedia.org/wiki?curid=2024313" title="Komysz-Zoria">
Komysz-Zoria

Komysz-Zoria (ukr. Комиш-Зоря) – osiedle typu miejskiego na Ukrainie w rejonie kujbyszewskim obwodu zaporoskiego.
Historia.
Status osiedla typu miejskiego posiada od 1938.
W 1989 liczyła 2826 mieszkańców.
W 2013 liczyła 2311 mieszkańców.

</doc>
<doc id="2024316" url="https://pl.wikipedia.org/wiki?curid=2024316" title="Kyryliwka">
Kyryliwka

Kyryliwka (ukr. Кирилівка) – osiedle typu miejskiego na Ukrainie w rejonie jakymiwskim obwodu zaporoskiego.
Historia.
Status osiedla typu miejskiego posiada od 1968.
W 1989 liczyła 1633 mieszkańców.
W 2013 liczyła 3455 mieszkańców.

</doc>
<doc id="2024318" url="https://pl.wikipedia.org/wiki?curid=2024318" title="Józef Rumiński">
Józef Rumiński

Józef Rumiński (ur. 7 sierpnia 1919 w Grudziądzu, zm. 11 lipca 2000) – polski historyk, archiwista, wieloletni pracownik Archiwum Państwowego w Gdańsku.
Życiorys.
Był synem pracownika kolei Tomasza i Julianny z Fabińskich. Szkołę powszechną ukończył w Tczewie, egzamin dojrzałości zdał w I Państwowym Gimnazjum i Liceum w Bydgoszczy (1939). W latach 1940–1945 przebywał na robotach przymusowych u gospodarzy niemieckich. Po wojnie osiadł w Toruniu i od marca 1945 uczestniczył w Państwowym Wyższym Kursie Nauczycielskim, po ukończeniu którego podjął pracę w szkolnictwie powszechnym – był nauczycielem kontraktowym w Toruniu-Stawkach i Rozgartach koło Torunia. Pracę łączył od 1946 ze studiami historycznymi na Wydziale Humanistycznym Uniwersytetu Toruńskiego; przez pewien czas prezesował studenckiemu kołu historyków, a od grudnia 1946 był kolejno zastępcą asystenta i młodszym asystentem w Katedrze Historii Europy Wschodniej. Dyplom magistra filozofii uzyskał w czerwcu 1950 na podstawie pracy "Mapa wielkiej własności komturstwa brodnickiego w XV wieku", przygotowanej na seminarium prof. Karola Górskiego.
W lutym 1950 podjął pracę w Archiwum Państwowym w Gdańsku i pozostał związany z tą instytucją do końca aktywności zawodowej. Zatrudniony był w charakterze pracownika naukowego. Do jego zadań należało m.in. sporządzanie inwentarzy i regestów dokumentów i listów z XIII-XV wieku, zachowanych w zespole Akta miasta Gdańska. Zorganizował w latach 50. i krótko kierował pracownią mikrofilmową, następnie w 1956 został kierownikiem pracowni naukowej, przekształconej w 1973 w Oddział Informacji i Ewidencji. Przeprowadzał kwerendy materiałów archiwalnych, m.in. dotyczące dziejów wsi, działalności Stanów Prus Królewskich w latach 1492–1506, działalności konsulów francuskich w XVIII wieku. Pracę naukowo-badawczą ułatwiały mu biegła znajomość dziejów Pomorza Gdańskiego, a także języków – niemieckiego, angielskiego, francuskiego, łacińskiego. Umiejętności archiwalne uzupełniał na kursach w Rogowie i Warszawie, organizowanych przez Naczelną Dyrekcję Archiwów Państwowych w latach 50. Cieszył się opinią pracownika "niezwykle skrupulatnego i odpowiedzialnego".
Ogłosił kilka publikacji. Opracowywał m.in. "Kronikę naukową Torunia", ogłaszaną na łamach "Zapisków Towarzystwa Naukowego w Toruniu" (tom XIV, 1948; tom XVI, 1950; tom XVII, 1951). Był jednym z autorów pracy zbiorowej "Związek Pruski i poddanie się Prus Polsce" (pod redakcją Karola Górskiego, Poznań 1949). Osobie XVII-wiecznego fałszerza dokumentów Krzysztofa Stanisława Janikowskiego poświęcił artykuł w "Zapiskach Historycznych Towarzystwa Naukowego w Toruniu" ("Fałszerstwa dokumentów Krzysztofa Stanisława Janikowskiego", tom XXX, 1965) oraz obszerne hasło w "Polskim Słowniku Biograficznym" (tom X, 1962–1964). Wspólnie z Karolem Górskim i Marianem Biskupem wydał kilka tomów serii "Acta Stanów Prus Królewskich" ("Fontes", tom 50, 1961; tom 54, 1963; tom 57, 1966; tom 59, 1967), a z Edmundem Cieślakiem opracował "Raporty rezydentów francuskich w Gdańsku w XVIII w." (tom I–II, Gdańsk 1964, 1968).
Na emeryturę przeszedł w sierpniu 1979. Odznaczony był m.in. Srebrnym (1956) i Złotym Krzyżem Zasługi (1968), odznaką honorową "Za zasługi dla archiwistyki" (1976), Krzyżem Kawalerskim Orderu Odrodzenia Polski (1979).
Od 1951 żonaty z Reginą Piątkowską, absolwentką astronomii na Uniwersytecie Mikołaja Kopernika, miał córkę Marię. Zmarł 11 lipca 2000, pochowany został na Cmentarzu Garnizonowym przy ulicy Dąbrowskiego w Gdańsku.

</doc>
<doc id="2024320" url="https://pl.wikipedia.org/wiki?curid=2024320" title="Przełęcz Donowalska">
Przełęcz Donowalska

Przełęcz Donowalska (słow. "Donovalské sedlo"; 950 m) – przełęcz w Centralnych Karpatach Zachodnich na Słowacji, rozdzielająca Wielką Fatrę na północnym zachodzie od Gór Starohorskich na południu.
Formalnie przełęcz, w formie dość szerokiego halnego siodła, oddziela od siebie masyw Zwolenia (należącego do Wielkiej Fatry) na północy od masywu Baraniej Głowy (słow. Barania hlava) na południu. Stanowi znane od dawna przejście z Doliny Korytnickiej (należącej do dorzecza Wagu) na północy do Doliny Starohorskiej (należącej do dorzecza Hronu) na południu.
Przez przełęcz oraz wspomnianymi wyżej dolinami biegnie słowacka droga krajowa nr 59 oraz międzynarodowy szlak drogowy nr E77. Wokół przełęczy rozłożyły się zabudowania wsi Donovaly, będącej znanym ośrodkiem turystycznym, zwłaszcza w sezonie zimowym (narciarstwo).

</doc>
<doc id="2024321" url="https://pl.wikipedia.org/wiki?curid=2024321" title="Kuszuhum">
Kuszuhum

Kuszuhum (ukr. Кушугум) – osiedle typu miejskiego na Ukrainie w rejonie zaporoskim obwodu zaporoskiego.
Historia.
Status osiedla typu miejskiego posiada od 1938.
W 1989 liczyła 8758 mieszkańców.
W 2013 liczyła 8258 mieszkańców.

</doc>
<doc id="2024323" url="https://pl.wikipedia.org/wiki?curid=2024323" title="Małokateryniwka">
Małokateryniwka

Małokateryniwka (ukr. Малокатеринівка) – osiedle typu miejskiego na Ukrainie w rejonie zaporoskim obwodu zaporoskiego.
Historia.
Status osiedla typu miejskiego posiada od 1938.
W 1989 liczyła 3041 mieszkańców.
W 2013 liczyła 3466 mieszkańców.

</doc>
<doc id="2024324" url="https://pl.wikipedia.org/wiki?curid=2024324" title="Szymon Malinowski">
Szymon Malinowski

Szymon Piotr Malinowski (ur. 28 października 1957) – polski fizyk atmosfery, profesor nauk o Ziemi, członek korespondent PAN. Od 2016 dyrektor Instytutu Geofizyki UW, a od 2020 przewodniczący zespołu doradczego ds. kryzysu klimatycznego przy Prezesie Polskiej Akademii Nauk.
Życiorys.
Skończył studia na Wydziale Fizyki Uniwersytetu Warszawskiego w 1982, broniąc pracę magisterską "Wzniesienie wysokościowe emisji z kominów w różnych warunkach atmosferycznych". Następnie uzyskał doktorat nauk przyrodniczych w Instytucie Geofizyki Polskiej Akademii Nauk w 1988 na podstawie pracy "Zachowanie się smug chłodniowych i kominowych w różnych warunkach atmosferycznych ze szczególnym uwzględnieniem procesów mieszania". Promotorem magisterium i doktoratu był Krzysztof Haman. W 1998 uzyskał stopień doktora habilitowanego nauk fizycznych na podstawie monografii "Drobnoskalowa struktura chmur kłębiastych". Od 2008 profesor nauk o Ziemi. Od 2020 jest członkiem korespondentem Polskiej Akademii Nauk.
Zajmuje się fizyką chmur, pomiarami turbulencji w atmosferze. Pracował nad aspektami meteorologii stosowanej, m.in. oddziaływaniem chłodni kominowych z atmosferą. Od 1987 związany zawodowo z macierzystym Wydziałem. W latach 1990–1992 wykładał na Université du Québec w Montrealu. W latach 2002–2012 pełnił funkcję kierownika Zakładu Fizyki Atmosfery. Obecnie jest dyrektorem Instytutu Geofizyki na Wydziale Fizyki Uniwersytetu Warszawskiego. W Polskiej Akademii Nauk pełnił m.in. funkcję przewodniczącego Komitetu Geofizyki, od kwietnia 2020 jest przewodniczącym Zespołu doradczego do spraw kryzysu klimatycznego przy Prezesie Polskiej Akademii Nauk. Od 2011 członek korespondent Towarzystwa Naukowego Warszawskiego. Wypromował dziewięcioro doktorów.
Jest popularyzatorem nauki – między innymi jednym z założycieli portalu Nauka o klimacie, współautorem książki pod tym samym tytułem oraz laureatem konkursu Popularyzator Nauki 2017 w kategorii „zespół”. Jest bohaterem filmu dokumentalnego w reżyserii Jonathana L. Ramseya Można panikować, w którym ostrzega przed nadchodzącą katastrofą klimatyczną.

</doc>
<doc id="2024326" url="https://pl.wikipedia.org/wiki?curid=2024326" title="Myrne (rejon melitopolski)">
Myrne (rejon melitopolski)

Myrne (ukr. Мирне) – osiedle typu miejskiego na Ukrainie w rejonie melitopolskim obwodu zaporoskiego.
Historia.
Status osiedla typu miejskiego posiada od 1987.
W 1989 liczyła 3421 mieszkańców.
W 2013 liczyła 3086 mieszkańców.

</doc>
<doc id="2024329" url="https://pl.wikipedia.org/wiki?curid=2024329" title="Polska Sztuka Stosowana">
Polska Sztuka Stosowana



</doc>
<doc id="2024330" url="https://pl.wikipedia.org/wiki?curid=2024330" title="Jerzy Naziębło">
Jerzy Naziębło

Jerzy Naziębło (ur. 19 lutego 1958 w Żyrardowie) – polski historyk i samorządowiec, przewodniczący Rady Miasta Żyrardowa (2002–2006), dyrektor Muzeum Mazowsza Zachodniego w Żyrardowie (1986–2001), w latach 2010–2012 prezes Towarzystwa Przyjaciół Miasta Żyrardowa.
Życiorys.
Po ukończeniu studiów w Wyższej Szkole Pedagogicznej w Olsztynie powrócił do Żyrardowa i pracował jako nauczyciel historii w szkole podstawowej. W 1990 uzyskał stopień doktora nauk humanistycznych w zakresie historii na podstawie pracy "Aliancka inwazja na Sycylię w 1943 roku". Odbył jednocześnie studia podyplomowe z dziedziny administracji na Uniwersytecie Warszawskim oraz z dziedziny zarządzania na Politechnice Radomskiej.
W 1982 został zatrudniony w Muzeum Okręgowym w Żyrardowie, zaś od 1986 do 2001 sprawował funkcję jego dyrektora (od 1999 Muzeum Mazowsza Zachodniego w Żyrardowie). Był także prezesem Stowarzyszenia na Rzecz Kultury im. Ignacego Jana Paderewskiego, członkiem Polskiego Komitetu Ochrony Dziedzictwa Przemysłowego, a także przewodniczącym Komitetu Organizacyjnego Obchodów Roku Pawła Hulki-Laskowskiego (2001–2002, 2011). W styczniu 2010 został prezesem Towarzystwa Przyjaciół Miasta Żyrardowa.
W latach 1988–1990 był radnym Miejskiej Rady Narodowej. Od 1994 był wybierany na radnego Rady Miasta Żyrardowa: początkowo z ramienia SLD, następnie zaś Unii Wolności i PO. Od 1998 do 2002 pełnił funkcję wiceprzewodniczącego Rady Miasta. W latach 2002–2006 był przewodniczącym rady, zaś w kadencji 2006–2010 i od 2011 do 2013 wiceprzewodniczącym. W 2014 został inicjatorem powołania nowego stowarzyszenia Ruch Odrodzenia Żyrardowa. W tym samym roku z ramienia lokalnego komitetu kandydował na urząd prezydenta Żyrardowa, utrzymując jednocześnie mandat radnego na kolejną kadencję. Również w 2018 pozostał radnym miejskim jako kandydat Koalicji Obywatelskiej.
Z rady odszedł w trakcie kadencji w 2021 w związku z powołaniem na dyrektora Miejskiej Biblioteki Publicznej w Żyrardowie.
Odznaczenia.
W 2001 został odznaczony Srebrnym Krzyżem Zasługi.

</doc>
<doc id="2024331" url="https://pl.wikipedia.org/wiki?curid=2024331" title="Nowowasyliwka">
Nowowasyliwka

Nowowasyliwka (ukr. Нововасилівка) – osiedle typu miejskiego na Ukrainie w rejonie pryazowskim obwodu zaporoskiego.
Historia.
Status osiedla typu miejskiego posiada od 1957.
W 1989 liczyła 3304 mieszkańców.
W 2013 liczyła 2465 mieszkańców.

</doc>
<doc id="2024332" url="https://pl.wikipedia.org/wiki?curid=2024332" title="Europejska Nagroda Muzyczna MTV dla najlepszego wykonawcy r’n’b">
Europejska Nagroda Muzyczna MTV dla najlepszego wykonawcy r’n’b

Europejska Nagroda Muzyczna MTV dla najlepszego wykonawcy r’n’b – nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę dla najlepszego wykonawcy r’n’b po raz pierwszy przyznano w 1997 r. Od 2007 r. nagroda zastąpiona została nagrodą dla najlepszego wykonawcy urban music (muzyki miejskiej). O zwycięstwie decydowali widzowie za pomocą głosowania internetowego i telefonicznego (smsowego).

</doc>
<doc id="2024333" url="https://pl.wikipedia.org/wiki?curid=2024333" title="Ładowacz przyczepiany">
Ładowacz przyczepiany

Ładowacz przyczepiany – maszyna rolnicza (ładowacz) służąca do załadunku i wyładunku środków transportowych takich materiałów jak piasek, żwir, nawozy mineralne, wapno, obornik, buraki, ziemniaki. W zależności od rodzaju wykonywanej pracy wymienia się chwytak na:
Najczęściej spotykane ładowacze przyczepiane:

</doc>
<doc id="2024334" url="https://pl.wikipedia.org/wiki?curid=2024334" title="London (Ontario)">
London (Ontario)



</doc>
<doc id="2024335" url="https://pl.wikipedia.org/wiki?curid=2024335" title="Mosler">
Mosler

Mosler – amerykańskie przedsiębiorstwo branży motoryzacyjnej zajmujące się produkcją samochodów sportowych i wyścigowych. 
Przedsiębiorstwo założone zostało w 1985 roku, a jego siedziba mieści się w Riviera Beach, w stanie Floryda.

</doc>
<doc id="2024336" url="https://pl.wikipedia.org/wiki?curid=2024336" title="Antwerpen">
Antwerpen



</doc>
<doc id="2024339" url="https://pl.wikipedia.org/wiki?curid=2024339" title="Stonogi">
Stonogi



</doc>
<doc id="2024340" url="https://pl.wikipedia.org/wiki?curid=2024340" title="Halina Dorda">
Halina Dorda

Halina Dorda (czes. "Halina Dordová"; ur. 26 stycznia 1952 w Nawsiu) – czeska lekarka i polityczka polskiego pochodzenia, posłanka do Zgromadzenia Federalnego Czechosłowacji (1992). 
Życiorys.
Ukończyła studia na Wydziale Lekarskim Uniwersytetu Purkyně, po czym pracowała jako ordynator na oddziale rehabilitacji Sanatorium Przeciwgruźliczego i Chorób Płuc w Jabłonkowie. Działała w Komunistycznej Partii Czechosłowacji, następnie zaś w Komunistycznej Partii Czech i Moraw. W 1992 uzyskała mandat posłanki do Zgromadzenia Federalnego Czechosłowacji, który piastowała do momentu rozwiązania państwa czechosłowackiego w dniu 31 grudnia 1992. Po odejściu z parlamentu wróciła do praktyki lekarskiej, jednocześnie kilkakrotnie ubiegała się o mandat parlamentarzystki z ramienia komunistów (m.in. w wyborach senackich 1996 i 1998). 

</doc>
<doc id="2024341" url="https://pl.wikipedia.org/wiki?curid=2024341" title="Minardi M184">
Minardi M184

Minardi M184 – samochód Formuły 1, skonstruowany przez Giacomo Caliriego dla zespołu Minardi. Model M184 był napędzany turbodoładowanym silnikiem Alfa Romeo V8, podobnym do jednostek stosowanych ówcześnie w Osellach. Początkowo zespół planował wystawić model do wyścigów Formuły 1 w sezonie 1984, na Grand Prix Włoch. Kierowcą testowym był Alessandro Nannini, który od lipca przejechał tym samochodem około 2000 kilometrów. Alfa Romeo wycofała jednak w październiku swoje wsparcie i Minardi zadebiutowało w Formule 1 w sezonie 1985, korzystając z samochodu M185 i silników Motori Moderni.

</doc>
<doc id="2024342" url="https://pl.wikipedia.org/wiki?curid=2024342" title="Halina Dordová">
Halina Dordová



</doc>
<doc id="2024345" url="https://pl.wikipedia.org/wiki?curid=2024345" title="Kristin Chenoweth">
Kristin Chenoweth

Kristin Chenoweth (ur. 24 lipca 1968 w Broken Arrow) – amerykańska piosenkarka, aktorka teatralna, filmowa i telewizyjna oraz pisarka. Z ról na Broadwayu najlepiej znana jako Sally Brown w musicalu "You're a Good Man, Charlie Brown" z 1999, za którą otrzymała nagrodę Tony, oraz Glindy w musicalu "Wicked" (2003). W 2015 została Barbie Shero.
Życiorys.
Kristin Chenoweth jest w 1/4 Czirokezką. Adoptowana po urodzeniu wychowywana była w Broken Arrow. W dzieciństwie śpiewała gospel w chórach kościelnych. Miała solowy występ na konferencji Południowej Konwencji Baptystów, gdzie zaśpiewała utwór Evie Tornquist-Karlsson „Four Foot Eleven” (Kristin ma 150 cm wzrostu, czyli właśnie 4'11").
Jej najbardziej znaną telewizyjną postacią jest Annabeth Schott w serialu NBC "Prezydencki poker". Za rolę Olive Snook w serialu komediowym stacji ABC, "Gdzie pachną stokrotki", zdobyła w 2009 swoją pierwszą nagrodę Emmy.
Od dziecka interesowała się muzyką gospel. Zanim wybrała karierę w teatrze studiowała operę. W 1997 roku debiutowała na Broadwayu w musicalu "Steel Pier". Poza tym grała w produkcji "City Center Encores!", broadwayowskim "The Apple Tree" w 2006 roku, "Promises, Promises" w 2010 roku, jak również w wielu produkcjach poza scenami Broadwayu.
Miała własny serial pod tytułem "Jak rozkochać milionera", który został zdjęty z anteny po emisji szóstego odcinka z powodu niskiej oglądalności. Występowała również gościnnie w takich produkcjach jak "Ulica Sezamkowa" oraz "Glee".
W 2009 roku Chenoweth napisała autobiografię zatytułowaną "A Little Bit Wicked: Life, Love, and Faith in Stages", opowiadającą o adopcji, roli w "Wicked" oraz czasie spędzonym w Hollywood. Artystka stwierdziła, że książka nie mówi o całym jej życiu, ale skupia się na drodze życiowej. Biografia wydana została 14 kwietnia 2009 i przez 2 tygodnie figurowała na liście bestsellerów „The New York Times”.
Publicznie mówi o swojej religii (została wychowana w wierze Południowej Konwencji Baptystów, jednak określa siebie jako liberalną chrześcijankę).
Cierpi na chorobę Ménière’a – zaburzenia ucha wewnętrznego, które mogą powodować zawroty i bóle głowy, nudności, szum uszny i stopniową utratę słuchu. Mówiła, że w czasie występów wielokrotnie musiała opierać się na swoich kolegach z planu, aby zachować równowagę, zdarzało się, że z powodu choroby opuszczała występy.

</doc>
<doc id="2024346" url="https://pl.wikipedia.org/wiki?curid=2024346" title="Marian Bielesz">
Marian Bielesz

Marian Bielesz (ur. 14 listopada 1963 w Karwinie) – polski działacz społeczny na Śląsku Cieszyńskim, samorządowiec, w latach 2002–2004 poseł do Izby Poselskiej Republiki Czeskiej. 
Życiorys.
Urodził się w Karwinie, jednak od 1968 mieszka w Czeskim Cieszynie, gdzie ukończył gimnazjum z polskim językiem nauczania. Po odbyciu studiów na Wydziale Weterynarii Uniwersytetu w Brnie podjął pracę w Powiatowej Stacji Higieny w Karwinie. Po upadku komunizmu zaangażował się w działalność samorządową – piastował mandat radnego rady miejskiej w Czeskim Cieszynie. Był członkiem Unii Wolności, z ramienia której ubiegał się o mandat posła w wyborach 1998 i 2002 – w drugim przypadku z powodzeniem. W połowie kadencji w 2004 zrezygnował z pracy w Izbie Poselskiej. 

</doc>
<doc id="2024347" url="https://pl.wikipedia.org/wiki?curid=2024347" title="Zemsta futrzaków">
Zemsta futrzaków

Zemsta futrzaków (ang. "Furry Vengeance") – amerykański film komediowy z 2010 roku. Film twórców "Noc w muzeum" i "Różowa Pantera".
Fabuła.
Dan Sanders (Brendan Fraser) przeprowadza się z rodziną z Chicago w puszcze stanu Oregon, by nadzorować budowę przyjaznego dla środowiska osiedla. Ma świadomość, że to szczególnie trudny moment dla jego żony Tammy (Brooke Shields), która kocha wielkomiejską atmosferę i bez pomocy nie zdoła przystosować się do życia w nowej okolicy. Niezadowolony jest także nastoletni syn Tyler (Matt Prokop), który wprost nie znosi przygody. Jak się okazuje to zaledwie jednak przedsmak problemów, które czekają na Dana.
Gdy miejscowe zwierzaki odkrywają wiodącą rolę Dana w niszczeniu ich środowiska jego nazwisko znajduje się na szczycie ich listy najbardziej znienawidzonych osób i postanawiają dać mu nauczkę. Sprytne zwierzaki nękają Dana dzień i noc, rujnują jego pracę, spokój, a nawet garderobę. Poddany zmasowanemu atakowi Dan odkrywa, że jego niegdyś idealne życie legło w ruinie.
Dan zupełnie nie radzi sobie ze schwytaniem, odstraszeniem czy choćby sfotografowaniem zwierzęcej grupy uderzeniowej, a bez dowodów na istnienie tajnego leśnego spisku wymierzonego przeciw niemu, nikt nie wierzy w jego twierdzenia. Gdy żona i syn chcą go porzucić, a jego budowa wisi na włosku, Dan rozpętuje jeszcze gorsze piekło, wywołując wojnę ze sprzymierzonymi gatunkami, w której zwycięzca może być tylko jeden.
Wersja polska.
Opracowanie wersji polskiej: na zlecenie Monolith Films – Start International Polska 
Reżyseria: Marek Robaczewski
Tekst polski: Barbara Robaczewska
Dźwięk i montaż: Janusz Tokarzewski
Kierownictwo produkcji: Dorota Nyczek
W wersji polskiej udział wzięli: 
W pozostałych rolach:
i inni

</doc>
<doc id="2024352" url="https://pl.wikipedia.org/wiki?curid=2024352" title="Konstantyn (Gorianow)">
Konstantyn (Gorianow)

Konstantyn, imię świeckie Oleg Aleksandrowicz Gorianow (ur. 23 marca 1951 w Kienessach, Kazachstan) – biskup Rosyjskiego Kościoła Prawosławnego.
Życiorys.
W 1974 ukończył studia medyczne na Uniwersytecie Medycznym w Winnicy i podjął pracę w miejscowym szpitalu. W 1983, nadal pracując zawodowo, rozpoczął naukę w seminarium duchownym w Moskwie. 14 kwietnia 1986 złożył wieczyste śluby zakonne, zaś 4 maja tego samego roku został hierodiakonem. 12 czerwca przyjął święcenia kapłańskie. Po uzyskaniu dyplomu seminarium duchownego kontynuował studia teologiczne w Moskiewskiej Akademii Duchownej. W 1990 obronił pracę kandydacką i został zatrudniony w katedrze Pisma Świętego Starego Testamentu seminarium moskiewskiego. W tym samym roku otrzymał godność igumena i został przeniesiony do Monasteru Żyrowickiego, a równocześnie wyznaczony na rektora seminarium duchownego w Mińsku. Jeszcze we wrześniu tego samego roku nadano mu godność archimandryty.
16 czerwca 1991 miała miejsce jego chirotonia na biskupa nowogródzkiego, wikariusza eparchii mińskiej. Od 19 lutego 1992 do 17 lipca 1996 był ordynariuszem eparchii nowogródzkiej i lidzkiej. W 1996 przeniesiony do eparchii petersburskiej jako biskup pomocniczy, z tytułem biskupa tichwińskiego, a także rektor miejscowej Akademii Duchownej i seminarium. Tytuł profesora teologii posiada od 1999. 25 lutego 2003 podniesiony do godności arcybiskupiej.
6 października 2008 decyzją Świętego Synodu Rosyjskiego Kościoła Prawosławnego został zwolniony z obowiązków rektora seminarium i Akademii Duchownej w Petersburgu, przy równoległej nominacji na arcybiskupa kurgańskiego i szadryńskiego.
W 2014 został przewodniczącym komisji teologicznej przy Świętym Synodzie Rosyjskiego Kościoła Prawosławnego. Rok później został przeniesiony na katedrę pietrozawodzką, a następnie otrzymał godność metropolity.

</doc>
<doc id="2024354" url="https://pl.wikipedia.org/wiki?curid=2024354" title="Helicodiceros muscivorus">
Helicodiceros muscivorus

Helicodiceros muscivorus (L.f.) Engl. in A.DC &amp; A.C.P.de Candolle – gatunek rośliny, należący do monotypowego rodzaju "Helicodiceros", z plemienia "Areae" w rodzinie obrazkowatych, endemiczny dla Balearów, Korsyki i Sardynii.
Z uwagi na ciekawe liście i kwiatostany rośliny z tego gatunku uprawiane są jako ozdobne rośliny pokojowe i ogrodowe oraz jako ciekawostki w ogrodach botanicznych.

</doc>
<doc id="2024355" url="https://pl.wikipedia.org/wiki?curid=2024355" title="Helicodiceros">
Helicodiceros



</doc>
<doc id="2024357" url="https://pl.wikipedia.org/wiki?curid=2024357" title="Tramwaje w Debreczynie">
Tramwaje w Debreczynie

Tramwaje w Debreczynie – najmniejszy system komunikacji tramwajowej na Węgrzech, znajdujący się w Debreczynie. System składa się z 2 linii o długości 4,6 km obsługiwanej przez DKV.
Historia.
Po raz pierwszy tramwaj w Debreczynie ruszył w roku 1884 jako konny. W 1911 pojawił się tramwaj elektryczny. W następnych latach w wyniku rozbudowy sieć liczyła 10 linii.
Upadek tramwajów w Debreczynie miał miejsce po II wojnie światowej, gdy postawiono na rozwój komunikacji autobusowej oraz trolejbusowej. Wykaz linii w 1957 r.:
W latach 70. XX wieku postanowiono o likwidacji systemu. Zamknięto wiele torowisk tramwajowych, pozostawiając jedynie jedną działającą linię. Dla Debreczyna zamówiono 18 tramwajów hiszpańskiej firmy CAF, przeznaczonych dla budowanej nowej linii tramwajowej. Nowe tramwaje miałyby zostać dostarczone do 2013. W wyniku unieważnienia przetargu i ponownego jego ogłoszenia wygrała tym razem włoska firma AnsaldoBreda, która miała dostarczyć 18 tramwajów klimatyzowanych, przegubowych o długości 32 m. Po unieważnieniu tego przetargu rozpisano już szósty przetarg, który wygrała firma CAF. Nowe tramwaje miały zostać dostarczone do stycznia 2014. Zamówiono je z przeznaczeniem na nową linię nr 2, prowadzącą od dworca kolejowego na jedno z osiedli mieszkaniowych. Nowa linia powstała jako odgałęzienie od linii nr 1. Jej uruchomienie nastąpiło w 2014 r.
Linie.
Stan z 17 grudnia 2019 r.

</doc>
<doc id="2024358" url="https://pl.wikipedia.org/wiki?curid=2024358" title="Július Brocka">
Július Brocka

Július Brocka (ur. 1 stycznia 1957 w Modrej) – słowacki inżynier i polityk, wiceprzewodniczący KDH, poseł do Rady Narodowej, minister pracy, spraw społecznych i rodziny w rządzie Jozefa Moravčíka.
Życiorys.
W latach 1976–1981 studiował na Słowackim Uniwersytecie Technicznym w Bratysławie, następnie zaś pracował jako projektant w przedsiębiorstwie Stavoprojekt w Trnawie. W 1990 związał się z Ruchem Chrześcijańsko-Demokratycznym, z ramienia którego był wybierany do Słowackiej Rady Narodowej w latach 1990, 1992, 1994, 1998, 2002, 2006, 2010 i 2012. Od maja do lipca 2004 był posłem do Parlamentu Europejskiego V kadencji. Pełnił funkcję przewodniczącego klubu poselskiego KDH w latach 1990–1992, zaś w 2000 objął funkcję wiceprzewodniczącego ugrupowania. W rządzie Jozefa Moravčíka w 1994 sprawował urząd ministra pracy, spraw społecznych i rodziny.

</doc>
<doc id="2024359" url="https://pl.wikipedia.org/wiki?curid=2024359" title="Urszula Tokarska">
Urszula Tokarska

Urszula Tokarska (ur. 1963 w Słupsku) – alpinistka i himalaistka, zdobywczyni Korony Ziemi w wersji Richarda Bassa (czyli z Górą Kościuszki, a nie szczytem Puncak Jaya).
Życiorys.
Urodzona w Polsce, ukończyła studia na gdańskiej ASP, wyemigrowała w 1988 do Kanady. W 1993 uzyskała obywatelstwo kanadyjskie, ale równocześnie nie zrzekła się polskiego. Jest pierwszą Kanadyjką i równocześnie drugą Polką, która zdobyła Koronę Ziemi.

</doc>
<doc id="2024361" url="https://pl.wikipedia.org/wiki?curid=2024361" title="Pavol Abrhan">
Pavol Abrhan

Pavol Abrhan (ur. 25 lipca 1959 we Vráblach) – słowacki polityk, poseł do Rady Narodowej.
Życiorys.
W latach 1978–1983 studiował w Wyższej Szkole Rolniczej w Nitrze, następnie był zatrudniony w zjednoczonej spółdzielni rolniczej (JRD) w miejscowości Nové Zámky oraz Państwowym Zarządzie Melioracji (1985–1990) w miastach Nové Zámky, Levice i Bratysława.
W 1990 przystąpił do Ruchu Chrześcijańskiego-Demokratycznego. Był etatowym działaczem partyjnym, pracował także jako menedżer. Z ramienia KDH uzyskiwał mandat poselski w wyborach 2002, 2006, 2010 i 2012. Od 2004 był sekretarzem generalnym KDH, następnie objął obowiązki członka zarządu ugrupowania.

</doc>
<doc id="2024362" url="https://pl.wikipedia.org/wiki?curid=2024362" title="Alberto Undiano Mallenco">
Alberto Undiano Mallenco

Alberto Undiano Mallenco (ur. 8 października 1973 roku w Pampelunie) – były hiszpański sędzia piłkarski prowadzący mecze w Primera División oraz spotkania międzynarodowe (licencja FIFA od 2004).
Kariera.
Początkowo Undiano Mallenco sędziował mecze hiszpańskiej Tercera División. Potem awansował do Segunda División B. Od 1997 roku miał prawo rozstrzygać mecze już w Segunda División. Pojedynki w Primera División sędziuje od 2000 roku.
28 maja 2004 zadebiutował na arenie międzynarodowej. Został wyznaczony do sędziowania meczu towarzyskiego pomiędzy Finlandią a Szwecją. Szwedzi wygrali 3-1, a Undiano nie pokazał ani jednej kartki. 4 czerwca 2005 był arbitrem głównym meczu eliminacyjnego do Mistrzostw Świata 2006 Azerbejdżan – Polska. Polacy zwyciężyli 3-0, a gracze Azerbejdżanu otrzymali dwie żółte kartki.
2 sierpnia 2005 Undiano Mallenco sędziował rewanżowy pojedynek eliminacji do Ligi Mistrzów pomiędzy Celtikiem Glasgow a Artmedią Petržalka. "Celtowie" ograli rywala 4-0, co jednak nie dało im awansu do fazy grupowej (w pierwszym meczu przegrana 0-5). 12 września 2006 po raz pierwszy rozstrzygał w fazie grupowej Ligi Mistrzów, w wygranym 4-0 meczu Bayernu Monachium ze Spartakiem Moskwa.
28 marca 2007 arbiter ten został wyznaczony do prowadzenia meczu w Kielcach, w ramach eliminacji do Euro 2008. Polska wygrała z Armenią 1-0.
W 2010 Alberto Undiano Mallenco znalazł się w gronie 30 sędziów wyznaczonych do prowadzenia spotkań podczas Mistrzostwa Świata 2010.
19 maja 2019 roku sędziował mecz pomiędzy Realem Madryt a Realem Betis (Real Betis zwyciężył wynikiem 2-0), które to spotkanie było ostatnim poprowadzonym przez niego w lidze hiszpańskiej. Niecały miesiąc później - 9 czerwca 2019 roku był arbitrem finałowego starcia Ligi Narodów w którym Portgualia pokonała Holandię 1:0.

</doc>
<doc id="2024363" url="https://pl.wikipedia.org/wiki?curid=2024363" title="Górne Przedmieście (Myślenice)">
Górne Przedmieście (Myślenice)

Górne Przedmieście – do 1929 roku osobna miejscowość zwana Górną Wsią, w 1929 roku włączona do miasta Myślenice, jako jego dzielnica pod obecną nazwą. 
Historia.
Górna Wieś wzmiankowana była już w kronikach u Jana Długosza już w XIV wieku. Od początku swojego istnienia należała do parafii Myślenice.
Z Górnego Przedmieścia pochodził jeden z wybitniejszych myśleniczan Andrzej Średniawski, który w dzielnicy założył szkołę rolniczą, obecnie zamienioną na zespół szkól ponadgimnazjalnych jego imienia. 
Od 1993 roku Górne Przedmieście należy do parafii Brata Alberta na osiedlu tysiąclecia.
W dzielnicy działa koło gospodyń. 
Na Górnym Przedmieściu działa także jednostka Ochotniczej Straży Pożarnej Myślenice – Górne Przedmieście oraz Ludowy Klub Sportowy „Górki” Myślenice. 

</doc>
<doc id="2024364" url="https://pl.wikipedia.org/wiki?curid=2024364" title="5 Brygada Pancerna „Skorpion”">
5 Brygada Pancerna „Skorpion”

5 Brygada Pancerna „Skorpion” (5 BPanc) – związek taktyczny Wojsk Pancernych Sił Zbrojnych Rzeczypospolitej Polskiej
Formowanie i zmiany organizacyjne.
Brygada została sformowana w 1994 roku na bazie 102 Pułku Zmechanizowanego, w składzie 10 Sudeckiej Dywizji Zmechanizowanej. Jednostka od chwili powstania stacjonowała w Opolu przy ul. Domańskiego, później po zmianie dyslokacji w Opolu-Szczepanowicach, przy ul. Prószkowskiej 76.
W grudniu 1998 brygadę podporządkowano dowódcy Krakowskiego Okręgu Wojskowego, a w 1999 włączono ją do Korpusu Powietrzno-Zmechanizowanego. Razem z 14 Brygadą Pancerną z Przemyśla stanowiła ona trzon sił lądowych korpusu.
W 2001, po rozwiązaniu Korpusu Powietrzno-Zmechanizowanego, brygada została rozformowana.
Tradycje.
Brygada przejęła tradycje 4 Pułku Pancernego „Skorpion” z 2 Warszawskiej Dywizji Pancernej Polskich Sił Zbrojnych na Zachodzie. Żołnierze brygady nosili na beretach metalowy znak skorpiona.
W 1999 powstało w Opolu Stowarzyszenie "Pancerny Skorpion" skupiające weteranów 4 Pułku Pancernego „Skorpion” oraz byłych żołnierzy 5 Brygady Pancernej.
Struktura organizacyjna (1995).
Sprzęt bojowy: podstawowy sprzęt brygady stanowiły czołgi średnie T-72M1, bojowe wozy piechoty BWP-1, samobieżne haubiece 2S1 Goździk, samobieżne działa przeciwlotnicze ZSU-23-4 i opancerzone samochody rozpoznawcze BRDM-2.
Przekształcenia.
26 pułk czołgów i artylerii pancernej → 13 batalion czołgów i artylerii pancernej → 26 pułk czołgów średnich → 27 pułk czołgów → 102 pułk zmechanizowany → 5 Brygada Pancerna „Skorpion”

</doc>
<doc id="2024365" url="https://pl.wikipedia.org/wiki?curid=2024365" title="Gábor Gál">
Gábor Gál

Gábor Gál (ur. 22 listopada 1974 w Šaľi) – słowacki prawnik i polityk węgierskiego pochodzenia, poseł do Rady Narodowej, w latach 2018–2020 minister sprawiedliwości.
Życiorys.
W latach 1993–1998 studiował na Wydziale Prawa Uniwersytetu Komeńskiego w Bratysławie. Pracował m.in. w kancelarii adwokackiej Jozefa Matkovčika (2000–2002), następnie zaś założył własną kancelarię. W latach 2002 i 2006 uzyskiwał mandat poselski z ramienia Partii Węgierskiej Koalicji. W 2009 przeszedł do partii Most-Híd, był jej kandydatem na żupana kraju trnawskiego. W wyborach w 2010 został wybrany do Rady Narodowej z listy tego ugrupowania. W wyborach w 2012 i 2016 uzyskiwał reelekcję.
W marcu 2018 objął stanowisko ministra sprawiedliwości w nowo utworzonym koalicyjnym gabinecie Petera Pellegriniego. Zakończył urzędowanie w marcu 2020.

</doc>
<doc id="2024367" url="https://pl.wikipedia.org/wiki?curid=2024367" title="Westminsterskie wyznanie wiary">
Westminsterskie wyznanie wiary



</doc>
<doc id="2024368" url="https://pl.wikipedia.org/wiki?curid=2024368" title="Kanon Lloyda Morgana">
Kanon Lloyda Morgana

Określenie to pochodzi z prac XIX-wiecznego brytyjskiego psychologa Lloyda Morgana. Przedmiotem badań naukowca była antropomorfizacja zachowań zwierząt. Rozgłos przyniosły mu przypadki zachowań zwierzęcych, które sprawiały wrażenie jakoby były skutkiem wyższych zdolności psychicznych.
Kanon Morgana można ująć w formie zalecenia by unikać prób tłumaczenia badanej czynności (zachowania) zwierzęcia jako skutku jego wyższych zdolności psychicznych, jeśli można ją wyjaśnić jako efekt zdolności niższych: używając terminologii sprzed rozwoju psychologii poznawczej lub używając nowszych określeń, zalecenia by badaną czynność starać się tłumaczyć najpierw jako efekt jak najprostszych procesów poznawczych. Różnica w terminologii wynika z faktu nieuznawania w początkowym okresie rozwoju psychologii, że procesy poznawcze są własnością układu nerwowego.

</doc>
<doc id="2024369" url="https://pl.wikipedia.org/wiki?curid=2024369" title="Londyńskie Wyznanie Wiary z 1689">
Londyńskie Wyznanie Wiary z 1689



</doc>
<doc id="2024370" url="https://pl.wikipedia.org/wiki?curid=2024370" title="Věci veřejné">
Věci veřejné



</doc>
<doc id="2024371" url="https://pl.wikipedia.org/wiki?curid=2024371" title="Rafael Rafaj">
Rafael Rafaj

Rafael Rafaj (ur. 19 października 1959 w Żylinie) – słowacki dziennikarz i polityk, od 2006 do 2012 poseł do Rady Narodowej, pierwszy wiceprzewodniczący Słowackiej Partii Narodowej.
Życiorys.
Uzyskał wykształcenie średnie chemiczne, po czym pracował jako chemik i laborant w zakładzie Istrochem w Bratysławie (1979–1994). W 1990 zaangażował się w działalność w odrodzonej Słowackiej Partii Narodowej, był m.in. jej sekretarzem prasowym (1995–2001) oraz rzecznikiem (od 2003).
W latach 1997–2001 studiował dziennikarstwo na Uniwersytecie Komeńskiego w Bratysławie, był jednocześnie dziennikarzem pism „Slovenský národ”, „Zmena”, „Národná obroda”, „Slovenská republika”, a także redaktorem stron SNS w dziennikach „Sport” (2001) i „Slovenská republika” (2000).
W 2006 i 2010 uzyskiwał mandat poselski z ramienia SNS, pełnił funkcję przewodniczącego klubu poselskiego narodowców. Po odejściu z parlamentu zajął się działalnością doradczą. Pozostał aktywistą SNS, zajmując w jej strukturach od 2012 stanowisko pierwszego wiceprzewodniczącego.

</doc>
<doc id="2024373" url="https://pl.wikipedia.org/wiki?curid=2024373" title="Dordrechckie Wyznanie Wiary">
Dordrechckie Wyznanie Wiary



</doc>
<doc id="2024374" url="https://pl.wikipedia.org/wiki?curid=2024374" title="Moving Anthropology Student Network">
Moving Anthropology Student Network

Moving Anthropology Student Network (MASN) – międzynarodowa sieć zrzeszająca studentów i doktorantów zajmujących się tematyką antropologiczną. Organizacja ta założona została w 2005 roku w Wiedniu z inicjatywy około 20 studentów z 6 państw europejskich, celem promowania komunikacji i wymiany doświadczeń naukowo-badawczych między europejskimi studentami i absolwentami antropologii, etnologii oraz socjologii. Równolegle do aktywności w wirtualnej przestrzeni komunikacyjnej działalność MASN opiera się na dorocznych konferencjach, które dają możliwość nawiązania bezpośrednich kontaktów, podejmowania wspólnych projektów badawczych oraz promowania antropologii, jako dziedziny oferującej alternatywne spojrzenie na problemy współczesnego świata. Dotychczas odbyło się siedem zakończonych sukcesem konferencji MASN. Obecnie platforma internetowa MASN jest medium komunikacji między antropologami przebywającymi w różnych rejonach świata.
Polski oddział MASN.
Polską sekcję MASN tworzą studenci Instytutu Socjologii Uniwersytetu Warszawskiego, Instytutu Etnologii i Antropologii Kulturowej UW, oraz studenci Uniwersytetu Jagiellońskiego.
W Polsce zorganizowane zostały dwie spośród ośmiu dotychczasowych konferencji MASN:

</doc>
<doc id="2024375" url="https://pl.wikipedia.org/wiki?curid=2024375" title="Dušan Švantner">
Dušan Švantner

Dušan Švantner (ur. 19 grudnia 1946 w miejscowości Beňuš-Gašparovo) – słowacki inżynier i polityk, parlamentarzysta, od 2006 wiceminister transportu, poczty i telekomunikacji w rządzie Roberta Fica.
Życiorys.
Ukończył studia inżynierskie w Słowackiej Wyższej Szkole Technicznej w Bratysławie (obecnie: Słowacki Uniwersytet Techniczny). Od 1965 do 1993 pracował w spółce Mostáreň Brezno. Od 1992 był radnym w tej miejscowości. W latach 1998–2002 sprawował mandat posła do Rady Narodowej z ramienia SNS. Po odejściu z aktywnej polityki wykonywał zawód przedsiębiorcy. W latach 2006 i 2010 ponownie wybierany w skład Rady Narodowej. W 2006 objął funkcję sekretarza stanu w ministerstwie transportu, poczty i telekomunikacji.
Prywatnie interesuje się lotnictwem, pełnił funkcję prezesa Amatorskiego Stowarzyszenia Lotniczego Republiki Słowackiej (1994–1998).

</doc>
<doc id="2024376" url="https://pl.wikipedia.org/wiki?curid=2024376" title="Ganz KCSV–6">
Ganz KCSV–6

Ganz KCSV–6 (Közúti Csuklós Villamos, 6 tengellyel, pol. "krótkoprzegubowy tramwaj sześcioosiowy") – typ węgierskiego dwuczłonowego wagonu tramwajowego, produkowanego przez firmę Ganz w latach 1993-1997. Eksploatowany jest w Debreczynie.

</doc>
<doc id="2024377" url="https://pl.wikipedia.org/wiki?curid=2024377" title="Puszcza Jaktorowska">
Puszcza Jaktorowska

Puszcza Jaktorowska – kompleks leśny w województwie mazowieckim, na południowy wschód od Żyrardowa i północ od Radziejowic, nad rzeką Pisią, złożony głównie z borów sosnowych, dębowych i nielicznych brzozowych. Obecnie mocno zniszczony na skutek rabunkowej eksploatacji.
Obecnie kompleks Puszczy Jaktorowskiej zajmuje niewielki obszar, dawniej jednak był bardzo rozległy. W XV wieku puszcza zajmowała ok. 900 km² i była ulubionym miejscem polowań książąt mazowieckich, a następnie królów polskich. Razem z Puszczą Bolimowską i Puszczą Korabiewską do XVI wieku tworzyła jednolity obszar leśny, łączący się z Puszczą Kampinoską. Obecnie powierzchnia zajmowana przez Puszczę Jaktorowską skurczyła się do ok. 200 km².
Od początku XV wieku była główną ostoją turów, chronioną na mocy prawa królewskiego. Tu też, w 1627 roku, padła, z przyczyn naturalnych, ostatnia samica tego gatunku. Wydarzenie to upamiętnia pomnik w Jaktorowie, odsłonięty w roku 1972.

</doc>
<doc id="2024380" url="https://pl.wikipedia.org/wiki?curid=2024380" title="Adelphopoiesis">
Adelphopoiesis

Adelphopoiesis (gr. ἀδελφοποίησις od ἀδελφός „brat” i ποίησις „tworzenie”, scs. "bratotvorenije", łac. "ordo ad fratres faciendum") lub pobratymstwo – braterstwo duchowe lub duchowa adopcja, usankcjonowany prawnie i obrzędowo związek między osobami tej samej płci w Kościele prawosławnym i Kościele katolickim.
Świadectwa ceremonii pobratymstwa dowodzą jej istnienia w historii Kościoła katolickiego do XIV wieku, a w historii Kościoła prawosławnego do wczesnego XX wieku. Śluby pobratymstwa znajdują się w polskich książkach modlitewnych do XVIII wieku w okolicy Sanoka i Żółkwi. XIX-wieczna powieść historyczna Zygmunta Kaczkowskiego "Bracia ślubni" zawiera opis takiego rytuału zawartego w kościele przez bohaterów (dwóch młodych szlachciców) około 1760 roku i bardzo przypominającego ślub kościelny – elementami takimi jak np. wymianą obrączek przed księdzem. W analogii do słowa "pobratymstwo" XIX-wieczna pisarka Narcyza Żmichowska ukuła neologizm "posiestrzenie".
Sytuacja historyczna "adelphopoiesis" nie jest całkowicie wyjaśniona. Była ona przedmiotem badań takich naukowców jak John Boswell i William N. Eskridge. Boswell przebadał 62 greckie i słowiańskie dokumenty opisujące ceremonię zawiązywania braterstwa, które miały miejsce w zakonnych instytucjach Kościoła katolickiego i prawosławnego w okresie V-XV wieku, głównie w Grecji i w krajach bałkańskich. Na tej podstawie wysunął hipotezę, że "adelphopoiesis" było pewnego rodzaju homoseksualnym małżeństwem. O ile fakty prezentowane przez Boswella nie budzą zastrzeżeń, to ich interpretacja co do charakteru tych związków nie w pełni przekonuje wielu historyków i teologów.

</doc>
<doc id="2024381" url="https://pl.wikipedia.org/wiki?curid=2024381" title="Braterstwo duchowe">
Braterstwo duchowe



</doc>
<doc id="2024384" url="https://pl.wikipedia.org/wiki?curid=2024384" title="Hanna Pawłowska">
Hanna Pawłowska

Hanna Pawłowska – polska fizyk atmosfery, profesor Uniwersytetu Warszawskiego.
Zajmuje się badaniem mikrofizyki chmur, wpływu cząstek zawieszonych w powietrzu na klimat i procesów opadu i turbulencji w chmurach. W 1991 otrzymała doktorat, jej promotorem był Krzysztof Haman. Obroniła habilitację w 2000.
Od 2002 jest profesorem nadzwyczajny w Instytucie Geofizyki Uniwersytetu Warszawskiego. Przez wiele lat przebywała we Francji w Laboratoire de Meteorologie Dynamique oraz Centre National de Recherches Meteorologiques.
W latach 2005-2016 pełniła funkcję dyrektora Instytutu Geofizyki Uniwersytetu Warszawskiego.

</doc>
<doc id="2024385" url="https://pl.wikipedia.org/wiki?curid=2024385" title="Janusz Borkowski">
Janusz Borkowski

Janusz Leonard Borkowski (ur. 28 stycznia 1938) – fizyk atmosfery, profesor.
Życiorys.
Od grudnia 1957 do lata 1958, przez 7 miesięcy, zajmował się sondażami atmosfery na stacji Cha Pa (obecnie Sa Pa) przy granicy Wietnamu Północnego z Chinami w ramach Polskiej Wyprawy Naukowej Międzynarodowego Roku Geofizycznego do Wietnamu. Od 1961 do 1986 roku pracował w Instytucie Geofizyki Uniwersytetu Warszawskiego. Od 1981 do 2008 był kierownikiem Zakładu Fizyki Atmosfery Instytutu Geofizyki PAN. Od 1987 zajmuje się monitorowaniem ozonu i promieniowania ultrafioletowego w Polsce.
W 1961 roku napisał pracę magisterską pod kierunkiem Teodora Kopcewicza. Uzyskał doktorat w 1969 roku w Uniwersytecie Warszawskim, promotorem doktoratu był Teodor Kopcewicz a praca dotyczyła widma energii ruchu turbulencyjnego w atmosferze. Interesował się turbulencją już w czasie pisania magisterium dotyczącego fluktuacji ciśnienia w ruchu turbulencyjnym. W 1985 uzyskał stopień doktora habilitowanego Instytucie Geofizyki PAN za pracę o ruchu turbulencyjnym. Specjalizuje się w badaniu turbulencji atmosfery. W tym czasie był pod dużym wpływem prac George’a Batchelora. Przestał zajmować się tematyką turbulencji po wprowadzeniu do fizyki atmosfery symulacji dużych wirów.
Po śmierci Anieli Łosiowej zajął się badaniami zmiennością promieniowania UV w atmosferze.
W 1988 otrzymał Złoty Krzyż Zasługi. Był w komitecie redakcyjnym Acta Geophysica Polonica, obecnie (2010) jest edytorem Acta Geophysica.
Na Wydziale Fizyki wykładał procesy turbulencyjne, klimatologię, instrumenty meteorologiczne, meteorologię teoretyczną. Opracował wykłady z klimatologii, które wprowadzały elementy statystyki. Był promotorem szeregu polskich fizyków atmosfery (Lech Łobocki, Janusz Jarosławski, Małgorzata Gniadek (Zdunek), Joanna Remiszewska byli jego uczniami). Przyczynił się do rozwoju obserwacji zanieczyszczeń i chemii atmosfery na stacji w Laboratorium Fizyki Atmosfery Centralnego Obserwatorium Geofizycznego w Belsku. Obecnie pracuje w Zakładzie Fizyki Atmosfery Instytut Geofizyki Polskiej Akademii Nauk.

</doc>
<doc id="2024386" url="https://pl.wikipedia.org/wiki?curid=2024386" title="Carlo Antonio Carlone">
Carlo Antonio Carlone

Carlo Antonio Carlone (ur. w 1635 w miejscowości Scaria, zm. 3 maja 1708 w Pasawie) – architekt epoki baroku, znany z przebudowy wielu klasztorów w Górnej Austrii. Pracował najpierw w Grazu, następnie w opactwie Sankt Florian (1686-1705), gdzie zbudował kościół uważany przez niektórych krytyków za jego arcydzieło.

</doc>
<doc id="2024392" url="https://pl.wikipedia.org/wiki?curid=2024392" title="Mistrz Ołtarza z Wyższego Brodu">
Mistrz Ołtarza z Wyższego Brodu

Mistrz Ołtarza z Wyższego Brodu (cz. "Mistr vyšebrodského oltáře", niem. "Meister von Hohenfurth") – anonimowy malarz związany z dworem Karola IV Luksemburskiego. Swój przydomek zawdzięcza cyklowi dziewięciu obrazów namalowanych około 1350, który niegdyś zdobił retabulum w dawnym kościele klasztornym Cystersów w Wyższym Brodzie ("Vyšší Brod") w południowych Czechach. 
Na temat życia i pochodzenia artysty nic nie wiadomo. Przyszedł na świat prawdopodobnie między 1320 a 1320 r. Był jednym z pierwszych artystów działających na dworze Karola IV, którego jednym z przedstawicieli był Petr I z Rožemberka komornik i dostojnik królewski. Petr przed 1347 zlecił artyście wykonanie ołtarza dla opactwa w Wyższym Brodzie, składającego się z dziewięciu kwater ukazujących Dzieciństwo, Pasję i Triumf Chrystusa. Zleceniodawca dzieła został uwieczniony w scenie Bożego Narodzenia jako donator; obok jego wizerunku widnieje herb Rožemberków. Obecnie wszystkie dziewięć kwater znajduje się w klasztorze św. Agnieszki, który jest oddziałem Galerii Narodowej w Pradze. 
Nie jest znany pierwotny wygląd retabulum. Najprawdopodobniej kwatery były ułożone po trzy w trzech strefach. Cykl ten wyraźnie dzieli się na trzy podgrupy. Pierwszą tworzą sceny z dzieciństwa Chrystusa - "Zwiastowanie", "Boże Narodzenie" i "Pokłon Trzech Króli". Przedstawienia kwater drugiej podgrupy mają charakter pasyjny – "Modlitwy w Ogrojcu", "Ukrzyżowania" oraz "Opłakiwania Chrystusa". Tematem ostatniej z podgrup, zawierającej kwatery ze scenami "Zmartwychwstania", "Wniebowstąpienia" i "Zesłania Ducha Świętego", jest boskość Zbawiciela. Wszystkie kwatery charakteryzują się zarówno podobieństwami, jak i różnicami pod względem stylu, formy i jakości wykonania. Badacze zauważają w trzech pierwszych kwaterach najwyższą jakość wykonania, a w kolejnych stopniową zmianę jakości: uproszczenia w kształtowaniu kostiumów, postaci i kompozycji. 
Styl Mistrza poświadcza znajomość malarstwa włoskiego trecenta oraz czeskiego malarstwa książkowego. Zaważyły o tym kontakty artysty z dworem Karola IV (władca dobrze znał kulturę i sztukę Italii, kilkakrotnie odwiedził Półwysep Apeniński). 
Dyskusyjna jest kwestia związku malowideł Mistrza z Wyższego Brodu z innymi dziełami czeskiego malarstwa tablicowego połowy XIV stulecia, którymi są m.in. : popiersiowe wizerunki Madonny z Dzieciątkiem o genezie italo-bizantyjskiej – Madonna z Veveří, Madonna z Mostu, tzw. Madonna Rzymska (wszystkie w zbiorach praskiej Galerii Narodowej w klasztorze Świętej Agnieszki). Pomimo odmienności tych dzieł, które widoczne są w głównie w treści, kompozycji oraz funkcji, dostrzegalne są pewne analogie w stylu, stąd historycy sztuki przypuszczają udział Mistrza i jego uczniów w powyższych malowidłach. Do tego kręgu zalicza się także dzieła związane ze Śląskiem, Madonnę Kłodzką i Trójcę Świętą ze Świerzawy. Zbliżoną konwencję stylistyczną mają również ścienne malowidła w zakrystii praskiego kościoła Augustianów św. Tomasza na Małej Stranie oraz miniatury z Kodeksu Lubińskiego przedstawiającego Legendę Świętej Jadwigi.

</doc>
<doc id="2024397" url="https://pl.wikipedia.org/wiki?curid=2024397" title="Kławdij Foss">
Kławdij Foss

Kławdij Aleksandrowicz Foss, ros. Клавдий Александрович Фосс ps. "Wagner", "Walter" (ur. ?, zm. 11 listopada 1991 r. w Monachium) – rosyjski wojskowy (kapitan), współpracownik bułgarskiego ministerstwa wojny w okresie międzywojennym, współpracownik Abwehry podczas II wojny światowej, a następnie współpracownik amerykańskiego kontrwywiadu po 1945 r.
Brał udział w wojnie domowej w Rosji jako oficer Drozdowskiego Dywizjonu Artyleryjskiego. Doszedł do stopnia kapitana. W listopadzie 1920 r. wraz z wojskami Białych był ewakuowany z Krymu do Gallipoli. Na emigracji zamieszkał w Bułgarii. Wyznawał poglądy monarchistyczne. Wstąpił do III Oddziału Rosyjskiego Związku Ogólnowojskowego (ROWS). Był szefem kancelarii gen. Fiodora F. Abramowa. Po 1927 r. został jednym z kierowników tajnej organizacji kontrwywiadowczej działającej przeciw radzieckim szpiegom w ramach ROWS o nazwie Wewnętrzna Linia. Jednocześnie od 1925 r. współpracował z bułgarskim ministerstwem wojny. Mianowano go majorem rezerwy armii bułgarskiej. Został odznaczony kilkoma medalami wojskowymi i państwowymi za sukcesy w walce z miejscowymi organizacjami komunistycznymi, m.in. doprowadzając do aresztowania wielu ich czołowych działaczy (np. syna gen. F.F. Abramowa). Dlatego bułgarscy komuniści kilkakrotnie próbowali go zabić, ale bez skutku. Od 1938 r. przez komisję kierowaną przez gen. Abrama M. Dragomirowa i gen. Iwana Gieorgijowicza Erdelego były badane jego związki z gen. Nikołajem W. Skoblinem, który okazał się radzieckim szpiegiem w szeregach ROWS. Na zewnątrz wydostała się jednak informacja o jego kierowaniu bułgarskim oddziałem Wewnętrznej Linii, dlatego musiał z tego zrezygnować. Po ataku wojsk niemieckich na ZSRR 22 czerwca 1941 r., poprzez Bukareszt przybył jako ochotnik na front wschodni, ale Niemcy otrzymali na niego donos od przedstawicieli Narodowego Związku Pracujących (NTS). Aresztowano go i przywieziono do Berlina. Po interwencji płk. Kostowa z wywiadu bułgarskiego został wypuszczony na wolność, po czym rozpoczął współpracę z Abwehrą. Działał na okupowanym Krymie. Od stycznia do marca 1943 r. służył w Marine Einsatz Kommando des Schwarzes Meeres jako dowódca tzw. rosyjskiej grupy (ok. 20 emigrantów rosyjskich z Bułgarii), a następnie przy sztabie Grupy Armii "Południowa Ukraina". W 1944 r. powrócił do Bułgarii, gdzie służył w sofijskiej placówce Abwehry. Został odznaczony Żelaznym Krzyżem 2 klasy. Kiedy Bułgaria przeszła na stronę aliantów w poł. 1944 r., przyjechał do Niemiec. Po zakończeniu wojny zamieszkał pod fałszywym nazwiskiem Aleksandrow w okolicach Kempten (Allgäu) w Bawarii. Następnie przeniósł się do Monachium, gdzie współracował z amerykańskim kontrwywiadem.

</doc>
<doc id="2024398" url="https://pl.wikipedia.org/wiki?curid=2024398" title="COROT-10 b">
COROT-10 b

COROT-10b – planeta pozasłoneczna typu gorący jowisz, znajdująca się w konstelacji Orła w odległości około 1125 lat świetlnych od Ziemi. Została odkryta w 2010 roku przez satelitę COROT. Planeta ta ma około 275% masy Jowisza oraz promień porównywalny z promieniem Jowisza. Obiega swoją gwiazdę z okresem ok. 13,2 doby.
Eliptyczna orbita planety Corot-10b jest tak wydłużona, że planeta przechodzi zarówno bardzo blisko, jak i daleko od swojej gwiazdy. Powoduje to dziesięciokrotne zmiany ilości promieniowania, które planeta otrzymuje od gwiazdy w ciągu jednego obiegu. Szacunkowo temperatura powierzchni Corot-10b może zwiększać się od 250 do 600 °C.

</doc>
<doc id="2024399" url="https://pl.wikipedia.org/wiki?curid=2024399" title="COROT-11 b">
COROT-11 b

COROT-11b – planeta pozasłoneczna typu gorący jowisz, znajdująca się w kierunku konstelacji Węża w odległości około 1825 lat świetlnych od Ziemi. Została odkryta w 2010 roku przez satelitę COROT. Planeta ta ma masę około 2,33 oraz promień o 43% większy od promienia Jowisza. Obiega swoją gwiazdę z okresem ok. 3 dni.
Macierzysta gwiazda planety obraca się wokół własnej osi w czasie krótszym niż dwa dni. Dla porównania, okres rotacji Słońca wynosi 26 dni. Ponieważ szczególnie trudno jest potwierdzić istnienie planet wokół szybko rotującej gwiazdy, więc odkrycie to jest znaczącym sukcesem zespołu Corot.

</doc>
<doc id="2024409" url="https://pl.wikipedia.org/wiki?curid=2024409" title="Pantyr">
Pantyr

Pantyr (1225 m n.p.m.) – szczyt w głównym paśmie Gorganów (Ukraina), położony w środkowej części pasma – pomiędzy przełęczą Przełęcz Rogodze Wielkie (tzw. Przełęcz Legionów), a Czarną Połoniną. Poniżej szczytu, pod lasem leżą ruiny przedwojennego schroniska. Rejon jest historycznie związany z działaniem 3 Pułku Piechoty Legionów.

</doc>
<doc id="2024426" url="https://pl.wikipedia.org/wiki?curid=2024426" title="Rajd Cypru 2003">
Rajd Cypru 2003

Rezultaty Rajdu Cypru ("31st Cyprus Rally"), eliminacji Rajdowych Mistrzostw Świata w 2003 roku, który odbył się w dniach 20 – 22 czerwca. Była to siódma runda czempionatu w tamtym roku i piąta szutrowa, a także czwarta w Production Cars WRC. Bazą rajdu było miasto Limassol. Zwycięzcami rajdu została norwesko-brytyjska załoga Petter Solberg i Phil Mills jadąca Subaru Imprezą WRC. Wyprzedzili oni Finów Harriego Rovanperę i Risto Pietiläinena w Peugeocie 206 WRC oraz francusko-monakijską załogę Sébastiena Loeba i Daniela Élenę w Citroënie Xsarze WRC. Z kolei w Production Cars WRC zwyciężyła japońsko-nowozelandzka załoga Toshihiro Arai i Tony Sircombe, jadąca Subaru Imprezą WRX STi.
Rajdu nie ukończyło dziewięciu kierowców fabrycznych. Kierowcy Peugeota 206 WRC Fin Marcus Grönholm i Anglik Richard Burns odpadli kolejno na 6. odcinku specjalnym (awaria wału korbowego) i 10. odcinku specjalnym (awaria silnika). Na 5. oesie odpadli dwaj kierowcy Forda Focusa WRC, Estończyk Markko Märtin i Belg François Duval, obaj z powodu niskiego ciśnienia oleju. Fin Tommi Mäkinen odpadł na 10. oesie z powodu spoźnienia. Kierowcy Hyundaia Accenta WRC Belg Freddy Loix i Brytyjczyk Justin Dale zakończyli udział w rajdzie z powodu awarii silnika (Loix na 6. oesie, a Dale na 2. oesie). Francuz Didier Auriol w Škodzie Octavii WRC odpadł na 10. oesie na skutek awarii alternatora, a jego partner z zespołu Toni Gardemeister uległ wypadkowi na 9. oesie.
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="2024428" url="https://pl.wikipedia.org/wiki?curid=2024428" title="Centralna Szkoła Podoficerów Korpusu Ochrony Pogranicza">
Centralna Szkoła Podoficerów Korpusu Ochrony Pogranicza

Centralna Szkoła Podoficerów Korpusu Ochrony Pogranicza (CSP KOP) – szkoła podoficerska Korpusu Ochrony Pogranicza w latach 1930–1939, w twierdzy Osowiec.
Batalion Szkolny KOP 1928–1930.
Specyficzne uwarunkowania społeczno-polityczne na kresach wschodnich II Rzeczypospolitej, a szczególnie kwestionowanie delimitacji granicy ustalonej traktatem ryskim przez ZSRR oraz działalność sowieckich służb specjalnych i litewskich nacjonalistów spowodowało potrzebę utworzenia w 1924 specjalnej formacji wojskowej jako systemowego rozwiązania problemu ochrony pogranicza na czasu pokoju. 12 września 1924 Minister Spraw Wojskowych gen. Władysław Sikorski wydał rozkaz o utworzeniu Korpusu Ochrony Pogranicza, a 17 września Sztab Generalny WP pod kierunkiem gen. dyw. Stanisława Hallera opracował instrukcję określającą strukturę formacji w której uwzględniono system szkolenia kadr w brygadach na potrzeby KOP–u.
W 1928 w Korpusie rozpoczęto prace nad doskonaleniem struktur organizacyjnych, w wyniku których powołano Batalion Szkolny KOP, a na miejsce postoju wyznaczono teren kompleksu Fortu III ("Szwedzkiego") w dawnej twierdzy carskiej w Osowcu. Dowódca Korpusu Ochrony Pogranicza przydzielił Batalionowi szkolnemu: budynki koszarowe nr IV, nr X g, budynek administracyjny nr XI, połowę budynku nr V, połowę magazynów sklepionych nr 1 g, stajnię nr 10/S oraz kazamaty mieszkalne w Forcie nr II (Zarzecznym). Pozostałe tereny fortu III zajmował III batalion 42 pułk piechoty i pododdziały 9 pułku strzelców konnych z Grajewa.
25 lipca 1928 do Osowca przybył kpt. Stefan Świda z 7 batalionu KOP z poleceniem zabezpieczenia logistycznego batalionu szkolnego. Formowanie kadr rozpoczęto 19 sierpnia 1928, a zakończono na początku 1929. 28 sierpnia 1928 dowódca KOP wydał rozkaz wykonawczy, w którym to oficjalnie powołał Batalion Szkolny Korpusu Ochrony Pogranicza. Szkoła powstała na bazie kadr ("instruktorów") dotychczasowych szkół podoficerskich niezawodowych istniejących przy brygadach KOP ("2, 3, 4 i 5") oraz kadry Szkoły podoficerów zawodowych piechoty w Ostrogu. Celem szkolenia było: doskonalenie umiejętności podoficerów zawodowych KOP–u, zapewnienie samowystarczalności korpusu pod względem uzupełniania podoficerów zawodowych ze służby nadterminowej oraz szkolenie szeregowych żołnierzy niezawodowych służby czynnej.
Dowódca batalionu, zgodnie z rozkazem wykonawczym, w sprawach personalnych, dyscyplinarnych i szkoleniowych podlegał bezpośrednio dowódcy KOP–u, natomiast jako komendant garnizonu podporządkowany był dowódcy Okręgu Korpusu Nr III w Grodnie.
Dla potrzeb batalionu rekruta szkolił I batalion piechoty 2 ppLeg ze Staszowa.
Organizacja i obsada personalna Batalionu Szkolnego KOP na dzień 30 kwietnia 1929 roku:
Centralna Szkoła Podoficerów KOP 1930–1939.
W dniu 28 lutego 1930 roku dowódca KOP, gen. bryg. Stanisława Tessaro rozkazem Nr 8/30 pkt. 12 przemianował Batalion Szkolny KOP na Centralną Szkołę Podoficerów Korpusu Ochrony Pogranicza. Wskutek reorganizacji zlikwidowano dwie istniejące kompanie strzeleckie oraz sformowano kompanię szkolną studencką (specjalistów) i drugą kompanię szkolną karabinów maszynowych. Po reorganizacji Szkoła składała się z: komendy szkoły, dwóch kompanii szkolnych strzeleckich, kompanii szkolnej strzeleckiej (specjalistów), dwóch kompanii szkolnych karabinów maszynowych, kompanii szkolnej podoficerów zawodowych piechoty.
Obsada personalna komendy Centralnej Szkoły Podoficerów KOP na dzień 27 listopada 1930 r. obejmowała następujące stanowiska:
Rozkaz wykonawczy dowódcy KOP–u określał, że personel instruktorski szkoły musi spełniać specjalne wymogi; posiadać wysokie kwalifikacje moralne i fizyczne, mieć ukończone odpowiednie szkoły podoficerskie z co najmniej oceną dobrą, posiadać wykształcenie ogólne umożliwiające im pełnienie funkcji wychowawców. Zgodnie z rozkazem o reorganizacji kadrę instruktorską zasilili dodatkowo podoficerowie zawodowi specjaliści z zakresu łączności i sanitariusze. Kadra oficerska do szkoły wyznaczana była imiennym rozkazem i również podlegała odpowiedniej klasyfikacji. Preferowani byli oficerowie, którzy pracowali w wyszkoleniu, a ponadto posiadali ukończone kursy; broni towarzyszącej danej specjalności, broni gazowej oraz z zakresu przygotowania sportowego. Dodatkowym czynnikiem umożliwiającym przeniesienie był stan kawalerski ze względu na brak pomieszczeń mieszkalnych dla rodzin.
W szkole niezależnie od specjalności około 55% czasu było przeznaczono na szkolenia specjalistyczne, 25% na szkolenia ogólnowojskowe i 20% na dokształcanie ogólne w zakresie pełnej szkoły podstawowej. Zakres szkolenia uczniów obejmował szkolenie specjalistyczne oraz dodatkowo poszerzone szkolenie w zakresie; organizacji sił zbrojnych, nauki o Polsce, wyszkolenia pionierskiego, służby wywiadowczej, wyszkolenia w służbie łączności, terenoznawstwa, pracy oświatowej, higieny, zasad administracji, powinności podoficera. W czas pobytu w szkole bez względu na stopień wojskowy podoficerowie – uczniowie byli podwładnymi podoficerów instruktorów, co prowadziło do sytuacji, „Panie kapralu, uczeń plutonowy Nowak – melduje, że...”.
Organizacja CSPodof. KOP oraz jej obsada personalna przed wybuchem II wojny światowej w 1939 roku przedstawiała się następująco:
1 Kompania Szkolna
Kompania prowadziła w ciągu roku dwa sześciomiesięczne kursy: przeszkolenia podoficerów zawodowych i przeszkolenia podoficerów nadterminowych – kandydatów na podoficerów zawodowych.
2 Kompania Szkolna
Kompania prowadziła roczny kurs dla podoficerów niezawodowych.
3 Kompania Szkolna
Kompania prowadziła roczny kurs dla podoficerów niezawodowych.
Kompania Szkolna Karabinów Maszynowych
Kompania prowadziła równocześnie roczny kurs dla podoficerów niezawodowych ckm oraz dwa kursy półroczne ckm dla podoficerów niezawodowych.
Kompania Szkolna Łączności
Kompania prowadziła równocześnie roczny kurs oraz dwa półroczne kursy dla podoficerów niezawodowych łączności.
Ponadto komendantowi szkoły podporządkowany został Dywizjon Artylerii Lekkiej KOP „Osowiec”.
Promocje.
Przybycie uczniów do CSPodof. KOP odbywało się na wniosek dowódcy brygady zatwierdzony przez dowódcę korpusu. Komendant szkoły dokonywał podziału na kompanie biorąc pod uwagę, aby pododdziały otrzymały jednakowych żołnierzy pod względem fizycznym i umysłowym. Zakończenie każdego kursu odbywało się uroczyście i składało się z: Mszy św., defilady, przemówienia wyższych przełożonych oraz wręczenia aktu ukończenia kursu w świetlicy batalionowej. Zgodnie z Regulaminu Wewnętrznego Batalionu Szkolnego, a później CSPodof. KOP dowódca każdemu kursowi (promocji) podoficerów nadawał własną nazwę nawiązującą do określonych osób lub symbolicznych wydarzeń. Uczniowie szkoły obchodzili dwa święta szkolne: dla kursu wiosennego – 3 maja, a dla kursu jesiennego – 11 listopada.
Liczba uczniów, która była przeszkolona w zakresie służby granicznej kształtowała się w zależności od potrzeb batalionów, kompanii i strażnic.
27 sierpnia 1928 r. przybyło 98 żołnierzy na pierwszy kurs podoficerów niezawodowych jako elewi:
Pierwszy kurs podoficerów niezawodowych został zakończony 20 grudnia 1928 r. Najlepszym uczniem został: szer. Henryk Górski z batalionu Stołpce. Drugą lokatę zajął kpr. ndt. Edward Ucher z batalionu Nowe Święciany. Trzecią lokatę zajął st. szer. ndt. Zygmunt Rosiński z batalionu Snów. Z dniem 21 grudnia 1928 r. dowódca Batalionu Szkolnego za uzyskanie wysokich wyników podczas szkolenia awansował do stopnia: kaprala – 12 starszych szeregowych, starszego szeregowego – 64 szeregowych, ale 8 uczniów nie ukończyło kursu.
W dniu 21 stycznia 1929 r. uruchomiony został następny kurs ("drugi") dla podoficerów niezawodowych, na który stawiło się 231 szeregowych. Ze względów na osiąganie niskich wyników w pierwszym okresie szkolenia zostało odesłanych do macierzystych batalionów 57 szeregowych. Najlepszymi uczniami okazali się: st. szer. Antoni Ludwig, st. szer. Józef Dysza ("obaj z 4 batalionu") oraz st. szer. ndt. Józef Rubiniak ("28 batalion z m. Wołożyn").
Kursy półroczne
Kursy roczne
Mobilizacja alarmowa w sierpniu 1939.
W dniach 24–26 sierpnia 1939, zgodnie z planem mobilizacyjnym „W”, szkoła w czasie mobilizacji alarmowej, sformowała następujące oddziały:
Tradycje.
28 stycznia 2015 roku podsekretarz stanu Maciej Jankowski, działając z upoważnienia Ministra Obrony Narodowej ustalił, że Skład Osowiec przejmuje i z honorem kultywuje dziedzictwo tradycji:

</doc>
<doc id="2024431" url="https://pl.wikipedia.org/wiki?curid=2024431" title="North Bay (Ontario)">
North Bay (Ontario)



</doc>
<doc id="2024434" url="https://pl.wikipedia.org/wiki?curid=2024434" title="Niagara Falls (Ontario)">
Niagara Falls (Ontario)



</doc>
<doc id="2024436" url="https://pl.wikipedia.org/wiki?curid=2024436" title="Frank Borghi">
Frank Borghi

Frank Borghi (ur. 9 kwietnia 1925 w Saint Louis, zm. 2 lutego 2015 tamże) – amerykański piłkarz grający na pozycji bramkarza oraz baseballista. Uczestnik mistrzostw świata z 1950, na których Stany Zjednoczone sensacyjnie zwyciężyły z reprezentacją Anglii 1:0 (rozegrał cały mecz bez straty bramki).
Kariera.
Borghi zaczynał karierę sportową jako baseballista, lecz po krótkim czasie zmienił dyscyplinę na piłkę nożną. Jako piłkarz rozpoczął karierę w amatorskim klubie St. Louis Simpkins-Ford oraz pomógł temu zespołowi w zdobyciu U.S. Open Cup w 1948 oraz 1950. W 1950 został powołany przez ówczesnego trenera Williama Jeffreya na mistrzostwa świata w 1950.
W 1976 został wcielony do National Soccer Hall of Fame wraz z pozostałymi uczestnikami mistrzostw świata z 1950. Po zakończeniu kariery sportowej został przedsiębiorcą pogrzebowym, założył własny dom pogrzebowy. W 2004 został odznaczony honorariami All-American wraz z Walterem Bahrem, Harrym Keough, Gino Parianim oraz Johnem Souzą.
W 2005 powstał film "Gra ich życia", w której rolę Borghiego odegrał szkocki aktor Gerard Butler.

</doc>
<doc id="2024437" url="https://pl.wikipedia.org/wiki?curid=2024437" title="Șerbota">
Șerbota

Șerbota (rum. "Vârful Șerbota", wym.: Szerbota) - szczyt położony w Rumunii w Górach Fogaraskich o wysokości 2331 m n.p.m. 
Szczyt znajduje się w grani głównej, którą biegnie czerwony szlak. Na stronę wschodnią ze szczytu opada grań zwana Custura Sărăţii. Czerwony szlak biegnący tą granią jest najtrudniejszym szlakiem w Fogaraszach i całej Rumunii.
Na szczyt prowadzi szlak niebieski ze schroniska Negoiu (1546 m n.p.m.), w końcowym odcinku skalistą nieco eksponowaną północną granią. Od zachodu i wschodu na szczyt wprowadza czerwony szlak biegnący główną granią Fogaraszy.

</doc>
<doc id="2024439" url="https://pl.wikipedia.org/wiki?curid=2024439" title="Max Grosskopf">
Max Grosskopf

Max Grosskopf (ur. 25 kwietnia 1892, zm. 25 kwietnia 1945) – lekarz, SS-Sturmbannführer, radca rządu (niem. Regierungsrat), w latach 1940-1943 komendant policji bezpieczeństwa Sicherheitpolizei w dystrykcie krakowskim Generalnego Gubernatorstwa. W kwietniu 1945 r. popełnił samobójstwo.
Był synem młynarza. Studiował ekonomię i prawo uzyskujac stopień doktora praw. W I wojnie światowej brał udział jako ochotnik, opuszczając armię w stopniu porucznika. Odznaczony Krzyżem Żelaznym II klasy. Został członkiem NSDAP w 1932 r. (numer członkowski 1 102 100). W 1935 został przyjęty do SS (numer członkowski 107 462) w 1935 roku.

</doc>
<doc id="2024441" url="https://pl.wikipedia.org/wiki?curid=2024441" title="5 Brygada Pancerna">
5 Brygada Pancerna



</doc>
<doc id="2024442" url="https://pl.wikipedia.org/wiki?curid=2024442" title="Europejska Nagroda Muzyczna MTV dla najlepszego wykonawcy pop">
Europejska Nagroda Muzyczna MTV dla najlepszego wykonawcy pop

Europejska Nagroda Muzyczna MTV dla najlepszego wykonawcy pop – nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę dla najlepszego wykonawcy pop po raz pierwszy przyznano w 1998 r. Od 2007 r. nagroda zastąpiona została nagrodą dla najlepszego wykonawcy urban music (muzyki miejskiej). O zwycięstwie decydowali widzowie za pomocą głosowania internetowego i telefonicznego (smsowego).

</doc>
<doc id="2024443" url="https://pl.wikipedia.org/wiki?curid=2024443" title="Hans Grunwald">
Hans Grunwald

Hans Dietrich Grünwald (ur. 14 grudnia 1898, zm. 20 stycznia 1975) – członek NSDAP, SS-Brigadeführer, w okresie od lipca 1943 do lutego 1944 komendant policji porządkowej Ordnungspolizei w Generalnym Gubernatorstwie. Numer w NSDAP – 1 260 314.

</doc>
<doc id="2024444" url="https://pl.wikipedia.org/wiki?curid=2024444" title="Majdan (przystanek kolejowy)">
Majdan (przystanek kolejowy)

Majdan – przystanek kolejowy (dawniej mijanka i przystanek) w Strzeszkowicach Dużych w powiecie lubelskim, w Polsce. Mijankę zlikwidowano w latach 90. Budynek stacyjny i nastawnie zostały zrównane z ziemią.
W roku 2017 przystanek obsługiwał 0–9 pasażerów na dobę.
Podczas remontu i elektryfikacji linii kolejowej nr 68 na odcinku Lublin – Kraśnik pomiędzy marcem a wrześniem 2018 roku wyremontowano peron przystanku.

</doc>
<doc id="2024446" url="https://pl.wikipedia.org/wiki?curid=2024446" title="Sault Ste. Marie (Ontario)">
Sault Ste. Marie (Ontario)



</doc>
<doc id="2024447" url="https://pl.wikipedia.org/wiki?curid=2024447" title="Zaklików (stacja kolejowa)">
Zaklików (stacja kolejowa)

Zaklików – stacja kolejowa na północy Zaklikowa, w powiecie stalowowolskim, w województwie podkarpackim, położona na wybudowanej w roku 1915 linii kolejowej łączącej Lublin z Galicją.
W roku 2017 stacja obsługiwała 20–49 pasażerów na dobę.
Zaklików jest pierwszą stacją na linii na terenie województwa podkarpackiego. Na przełomie 2018 i 2019 roku przeszła modernizację połączoną z elektryfikacją. Peron wyspowy z płyt betonowych został zastąpiony nowym, przystosowanym do obsługi osób niepełnosprawnych, usytuowany w miejscu dawnego toru nr 3, a nowy tor nr 3 powstał w miejscu dawnych torów nr 5 i 7, zburzono też starą rampę ładunkową. Tory nr 1 i 2 przeszły gruntowną wymianę nawierzchni, podobnie, jak rozjazdy. Stacja nadal posiada 3 tory główne oraz jeden tor boczny przy placu ładunkowym. Na południowy zachód od miasta wybudowany został nowy, położony bliżej centrum miejscowości, przystanek osobowy Zaklików Miasto.
Stacja posiadała ręczne urządzenia kluczowe oraz semafory świetlne. Jedynie dwa rozjazdy w torze głównym zasadniczym od strony Rzeczycy kierujące na tory nr 2 i 3 posiadają napędy elektryczne obsługiwane za pomocą kamer z nastawni dysponującej „Za”, która obsługuje także przejazd kolejowy od strony Lipy. W ciągu doby odbywa się planowo jedno krzyżowanie pociągów pasażerskich. Nastawnia wykonawcza została zburzona, po skończonej modernizacji sterowanie zostało przeniesione do LCS Stalowa Wola Rozwadów.

</doc>
<doc id="2024448" url="https://pl.wikipedia.org/wiki?curid=2024448" title="Europejska Nagroda Muzyczna MTV dla najlepszego włoskiego wykonawcy">
Europejska Nagroda Muzyczna MTV dla najlepszego włoskiego wykonawcy

Europejska Nagroda Muzyczna MTV dla najlepszego włoskiego wykonawcy przyznawana jest przez włoską redakcję MTV podczas corocznego rozdania MTV Europe Music Awards. Nagrodę dla najlepszego włoskiego wykonawcy po raz pierwszy przyznano w 2000. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2024450" url="https://pl.wikipedia.org/wiki?curid=2024450" title="Heather McPhie">
Heather McPhie

Heather McPhie (ur. 28 maja 1984 r.) – amerykańska narciarka dowolna, specjalistka w jeździe po muldach. Startowała dwa razy na igrzyskach olimpijskich, najlepszy wynik zanotowała na igrzyskach w Soczi, gdzie zajęła 13. miejsce w jeździe po muldach. Natomiast w mistrzostwach świata brała udział czterokrotnie, a najlepszy wynik zanotowała w Deer Valley, gdzie zajęła 4. miejsce w muldach podwójnych. Najlepsze wyniki w Pucharze Świata osiągnęła w sezonie 2009/2010, kiedy to zajęła 5. miejsce w klasyfikacji generalnej, a w klasyfikacji jazdy po muldach zajęła 2. miejsce.

</doc>
<doc id="2024452" url="https://pl.wikipedia.org/wiki?curid=2024452" title="Vaughan (Ontario)">
Vaughan (Ontario)



</doc>
<doc id="2024454" url="https://pl.wikipedia.org/wiki?curid=2024454" title="Europejska Nagroda Muzyczna MTV dla najlepszego wykonawcy dance">
Europejska Nagroda Muzyczna MTV dla najlepszego wykonawcy dance

Europejska Nagroda Muzyczna MTV dla najlepszego wykonawcy dance - nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę dla najlepszego wykonawcy dance po raz pierwszy przyznano w 1994 r. Po raz ostatni w 2003 r. Od 2007 r. nagroda przyznawana jest nagroda dla najlepszego wykonawcy urban music (muzyki miejskiej). Artyści zajmujący się muzyką dance są nominowani do nagrody urban music. O zwycięstwie decydowali widzowie za pomocą głosowania internetowego i telefonicznego (smsowego).
Nominowani i zwycięzcy.
1996.
The Prodigy 

</doc>
<doc id="2024455" url="https://pl.wikipedia.org/wiki?curid=2024455" title="Hermann Hammerle">
Hermann Hammerle

Hermann Hammerle (niem. "Hermann Hämmerle") (ur. 6 sierpnia 1909, zm. ?) – radca prawny (niem Stadtrechtsrat), od 1 maja 1940 kierownik Sonderdienstu w Generalnym Gubernatorstwie, od 1 kwietnia 1941 powołany na inspektora formacji Sonderdienst w głównym wydziale administracji rządu GG.

</doc>
<doc id="2024458" url="https://pl.wikipedia.org/wiki?curid=2024458" title="Doktryna Powella">
Doktryna Powella

Doktryna Powella (ang. "The „Powell Doctrine”") – program polityki zagranicznej USA sformułowanej i afirmowanej przez Colina Powella. Doktryna Powella przedstawia wizję i podejście do efektywnych i zdecydowanych działań wojskowych. Colin Powell pełniący funkcję Przewodniczącego Kolegium Połączonych Szefów Sztabów ("Joint Chiefs of Staff" – JSC – jest to najwyższe stanowisko wojskowe w Departamencie Obrony) współdowodził oddziałami amerykańskimi podczas I wojny w Iraku w latach 1990–1991. Jako strateg wojskowy uważał, że działania wojskowe powinny być stosowane w ostateczności, gdy zawiodą metody dyplomacji i tylko wtedy, gdy istnieje wyraźne zagrożenie dla bezpieczeństwa narodowego. Do udziału w konflikcie zbrojnym powinno dochodzić tylko wówczas, gdy przewaga strony jest druzgocąca w stosunku do użytych sił wroga, a szanse na sukces są maksymalne przy minimalnej możliwości poniesienia strat. Twierdził, że wroga najlepiej atakować z powietrza, sprowadzając straty własnych ludzi do minimum. Amerykańskie bezzałogowe samoloty zmieniły charakter pola walki oraz stały się nowym ważnym elementem przemysłu obronnego. Elementem takiego podejścia było zastosowanie tej strategii podczas operacji Pustynna Burza w 1991 roku.
W artykule „Amerykańskie Siły Zbrojne: Przyszłe wyzwania”, opublikowanym w Foreign Affairs, Powell przedstawił pytania, które powinny być zadane przez amerykańskich polityków przed podjęciem decyzji o rozpoczęciu wojny:

</doc>
<doc id="2024459" url="https://pl.wikipedia.org/wiki?curid=2024459" title="St. John's (Nowa Fundlandia i Labrador)">
St. John's (Nowa Fundlandia i Labrador)



</doc>
<doc id="2024461" url="https://pl.wikipedia.org/wiki?curid=2024461" title="Estadio Luis „Pirata” Fuente">
Estadio Luis „Pirata” Fuente

Estadio Luis „Pirata” de la Fuente - domowy stadion meksykańskiego klubu piłkarskiego Tiburones Rojos de Veracruz. Znajduje się na obrzeżach miasta Veracruz, w stanie Veracruz. Jest wykorzystywany głównie do rozgrywania spotkań piłki nożnej, jednak czasem odbywają się też na nim koncerty. Obecnie jest w stanie pomieścić 30,000 kibiców. Został otwarty 17 marca 1967, a nosi imię Luisa de la Fuente (1914-1972), meksykańskiego piłkarza, który urodził się w Veracruz i w tamtejszym klubie spędził 9 lat.

</doc>
<doc id="2024465" url="https://pl.wikipedia.org/wiki?curid=2024465" title="Sally McLellan-Pearson">
Sally McLellan-Pearson



</doc>
<doc id="2024466" url="https://pl.wikipedia.org/wiki?curid=2024466" title="Michelle Roark">
Michelle Roark

Michelle Roark (ur. 16 listopada 1974 w Artesii) – amerykańska narciarka dowolna, specjalizująca się w jeździe po muldach. Jej największym sukcesem jest srebrny medal w jeździe po muldach wywalczony podczas mistrzostw świata w Deer Valley. Zajęła także 18. miejsce w tej samej konkurencji na igrzyskach olimpijskich w Turynie oraz 17. miejsce na igrzyskach olimpijskich w Vancouver.
Najlepsze wyniki w Pucharze Świata osiągnęła w sezonie 1998/1999, kiedy to zajęła 6. miejsce w klasyfikacji generalnej, w klasyfikacji jazdy po muldach podwójnych wywalczyła małą kryształową kulę, w klasyfikacji jazdy po muldach była trzecia. W sezonie 2005/2006 również była trzecia w klasyfikacji jazdy po muldach.
W 2010 r. zakończyła karierę.
Osiągnięcia.
Puchar Świata.
Miejsca na podium.
W sumie 6 zwycięstw, 3 drugie i 7 trzecich miejsc.

</doc>
<doc id="2024469" url="https://pl.wikipedia.org/wiki?curid=2024469" title="Ludwig Losacker">
Ludwig Losacker

Ludwig Losacker (ur. 29 lipca 1906 w Mannheimie, zm. 1994 w Heidelbergu) – prawnik, polityk, SS-Sturmbannführer, gubernator dystryktu Kraków, prezydent wydziału rządu Generalnego Gubernatorstwa.
Życiorys przed rozpoczęciem wojny.
Ludwig Losacker ukończył prywatną szkołę handlową. Po śmierci ojca w 1924 kierował jego fabryką grzebieni w Ludwigshafen. W latach 1927–1931 studiował nauki prawnicze i gospodarkę w Heidelbergu i Berlinie. Do NSDAP wstąpił w 1932, a do SS w 1939 roku. W 1936 zdał końcowy egzamin prawniczy. W latach 1934–1936 pracował w Dyrekcji Policji w Baden Baden, a następnie do 1937 roku w wydziale konstytucyjnym w Ministerstwie Spraw Wewnętrznych Rzeszy. Od 1936 działał dla Sicherheitdienst (SD). W 1937 wystąpił z kościoła i określał się jako „” (dosł. wierzący, określenie wprowadzone w czasach narodowego socjalizmu). Po odejściu ze służby państwowej pracował w IG-Farben AG Berlin i Wanderer-Werken Chemnitz.
Stanowiska i działalność w Generalnym Gubernatorstwie.
Od 26 października 1939 starosta w Jaśle, od 15 stycznia 1941 szef urzędu dystryktu lubelskiego, od 1 września 1941 szef urzędu dystryktu Galicja. Od 1 stycznia 1943 prezydent głównego wydziału spraw wewnętrznych w rządzie GG. Od 24 lutego 1943 pełnił funkcję wicegubernatora w Krakowie. Między 26 maja a 10 października 1943 gubernator dystryktu krakowskiego. Ludwig Losacker był życzliwie nastawiony do Polaków. Po ujawnieniu masowych grobów w Katyniu w połowie kwietnia 1943 Losacker napisał list do generalnego gubernatora Hansa Franka (fragment): W okresie przed objęciem funkcji w Krakowie charakteryzowano jego postawę bardzo pozytywnie i to nie tylko z niemieckiej strony, ale również z polskiej i ukraińskiej, lecz już nie z żydowskiej. W tym okresie był bardzo aktywny kontaktując się z wieloma osobami na wysokich stanowiskach i o dużym autorytecie w sprawach ludności podbitej. Kontaktował się wielokrotnie np. z arcybiskupem metropolitą lwowskim i halickim Andrzejem Szeptyckim/.
Losacker był lojalnym pracownikiem administracji niemieckiej na terenach polskich i najwyższym priorytetem jego działań było utrzymanie tych terenów dla Niemiec przy wykorzystaniu w dużym zakresie ludności miejscowej – polskiej i ukraińskiej. Po klęsce stalingradzkiej Wehrmacht potrzebował niemieckiego rekruta dla uzupełnienia strat na froncie wschodnim – wyłapywanie zdolnych do służby urzędników i przekazywanie ich do Wehrmachtu było jego głównym zadaniem. Realizował je z żelazna konsekwencją, posyłał na front wielu wpływowych ludzi, jak choćby wieloletniego starostę miejskiego Krakowa Rudolfa Pavlu. Generalny Gubernator podkreślił, że ogromne wymagania w dziedzinie personelu spowodowały konieczność podjęcia nadzwyczajnych środków. W związku z tym na jego polecenie opracowano propozycję rozwiązania dystryktu krakowskiego i połączenia go z dystryktem galicyjskim w jednolity dystrykt galicyjski – co nie doszło do skutku.
Drugim jego zadaniem było tak zorganizować zarządzanie Generalnym Gubernatorstwem, aby utrzymać miejscowych „obcoplemieńców” w ryzach, a nawet więcej wykorzystać ich do swych celów. Uważał, że Austro-Węgry pokazywały drogę włączenia Polaków i Ukraińców do administracji państwowej i do armii. Piętrowe intrygi polityczne tworzone podczas jego urzędowania w Krakowie doprowadziły do jego upadku. Symptomatyczne jest zaangażowanie Losackera w sprawę propozycji współpracy wojskowej z Niemcami przedstawionej przez „Miecz i Pług” i rozczarowanie brakiem pozytywnego odzewu hrabiego Ronikiera na propozycję utworzenia polskiej zbrojnej „Straży Gminnej” pod komendą policji niemieckiej. Sprawa morderstwa dużej grupy wpływowych ziemian na weselu przez oddział SS wbrew Losackerowi członkowi SS i co więcej SD oraz duży wysiłek Losackera w wyjaśnieniu tej sprawy był prawdopodobnie podstawową przyczyną jego odwołania z Generalnego Gubernatorstwa przez Heinricha Himmlera i wysłania na front.
Załamanie kariery i okres powojenny.
We wrześniu 1943 stracił wszystkie stanowiska i został przeniesiony do Waffen-SS. W Heidelager [poligon Waffen-SS] (koło Dębicy) przeszedł szkolenie jako kanonier w okresie od 1 października 1943 r. do marca 1944 r. w Waffen-SS Sturmgeschütz Ausbildungs- und Ersatzabteilung. Na koniec przeniesiony do Sturmgeschütz-Abteilung 16 Dywizji Grenadierów Pancernych Waffen-SS (Panzer-Grenadier-Division der Waffen-SS). Na froncie włoskim (koło Livorno) został ciężko ranny 4 lipca 1944 r. jako Unterscharführer podczas misji próbnej. Po miesiącach pobytu w specjalnym szpitalu wojskowym na rozkaz Himmlera wziął udział w kursie w Junkerschule Tölz od listopada 1944 r., który zakończył się przedwcześnie z końcem wojny.
Po wojnie został internowany i przebywał w Dachau do września 1947 roku. W roku 1948 został referentem w Związku Pracodawców Przemysłu Chemicznego w Hessen, a potem został jego kierownikiem. W 30.8.1948 przeszedł postępowanie denazyfikacyjne i zaliczony do grupy 5 – uniewinniony. 1954 dyrektor zarządzający Grupy Roboczej Związków Pracodawców Niemieckiego Przemysłu Chemicznego w Wiesbaden. 1.1.1960 do 1971 Dyrektor Niemieckiego Instytutu Przemysłowego w Kolonii. 1963/64 wykładowca na Uniwersytecie Nauk Politycznych w Monachium. Postępowanie wstępne Prokuratury w Dortmundzie zostało przerwane 12.7.1963 r. Organizator „Koła Przyjaciół Byłych Urzędników Generalnego Gubernatorstwa”; od 1960 r. dyrektor Niemieckiego Instytutu Przemysłowego w Kolonii. Już w 1963 r. umorzono wobec niego postępowanie przygotowawcze, a w licznych postępowaniach przeciwko byłym urzędnikom administracji niemieckiej w okupowanej Polsce był świadkiem uniewinniającym. Losacker zmarł w 1994 roku.
Na początku lat 80. Losacker napisał swoje niepublikowane wspomnienia pod tytułem: Von der Schwierigkeit ein Deutscher zu sein (O trudności bycia Niemcem), które później wraz z innymi dokumentami przekazał do Archiwum Federalnego w Koblencji. W swoich wspomnieniach Losacker starał się przedstawiać swoją działalność w GG w jak najbardziej pozytywnym świetle i stylizować się na bojownika ruchu oporu.

</doc>
<doc id="2024473" url="https://pl.wikipedia.org/wiki?curid=2024473" title="Pontiac Executive">
Pontiac Executive

Pontiac Executive – samochód osobowy klasy pełnowymiarowej produkowany pod amerykańską marką Pontiac w latach 1966 – 1970.
Historia i opis modelu.
Model Executive pojawił się w ofercie jako następca linii modelowej Star Chief. Pojazd dostępny był zarówno jako 2-drzwiowe coupé, jak i 4-drzwiowy sedan oraz 5-drzwiowe kombi. 
Do napędu używano silników V8. Moc przenoszona była na oś tylną poprzez automatyczną lub manualną skrzynię biegów. Po trwającej 4 lata produkcji, Pontiac Executive został zastąpiony przed piątą generację linii modelowej Bonneville.

</doc>
<doc id="2024475" url="https://pl.wikipedia.org/wiki?curid=2024475" title="Lacy Schnoor">
Lacy Schnoor

Lacy Schnoor (ur. 12 czerwca 1985 w Artesii) – amerykańska narciarka dowolna. Specjalizuje się w skokach akrobatycznych.
Najlepszy wynik na Mistrzostwach Świata osiągnęła w Inawashiro w 2009. W konkursie skoków akrobatycznych zajęła 7. miejsce.
Startowała na Igrzyskach w Vancouver. W skokach akrobatycznych zajęła 9. miejsce.
Osiągnięcia.
Puchar Świata.
Miejsca na podium w zawodach.
Schnoor nigdy nie stanęła na podium zawodów PŚ.

</doc>
<doc id="2024480" url="https://pl.wikipedia.org/wiki?curid=2024480" title="Chevrolet Vega">
Chevrolet Vega

Chevrolet Vega – samochód osobowy klasy kompaktowej produkowany pod amerykańską marką Chevrolet w latach 1970 – 1977.
Historia i opis modelu.
Koncern General Motors w drugiej połowie lat 60. XX wieku rozpoczął prace nad nowym kompaktowym modelem, który przyjął zupełnie inną koncepcję niż dotychczas oferowany najmniejszy pojazd w ofercie, Corvair. Konstrukcja przeznaczona dla marek Chevrolet i Pontiac miała stanowić odpowiedź na takie konkurencyjne konstrukcje, jak AMC Gremlin czy Ford Pinto wraz z bliźniaczym Mercury Bobcat.
Efektem prac konstruktorów został Chevrolet Vega, którego nazwę zaczerpięto od najjaśniejszej gwiazdy Gwiazdozbioru Lutni, Wegi. Premiera samochodu odbyła się w czerwcu 1970 roku, trafiając do sprzedaży w drugiej połowie roku.
Pojazd oferowany był zarówno jako-drzwiowe coupé, jak i 3-drzwiowy fastback z łagodnie ściętym dachem oraz 3-drzwiowe kombi dostępne zarówno w wariancie osobowym, jak i dostawczym. Do napędu używano dwóch silników R4 do wyboru o pojemności 2,0 lub 2,3 litra. Moc przenoszona była na oś tylną poprzez 2- lub 3-biegową automatyczną bądź 3-, 4- lub 5-biegową manualną skrzynię biegów.
Chevrolet Vega charakteryzował się charakterystycznymi, pojedynczymi reflektorami umieszczonymi w przetłoczeniach biegnących od muskularnych błotników, a także podwójnymi tylnymi lampami nawiązującymi do większych muscle carów Chevroleta.
Lifting.
W 1975 roku Chevrolet Vega wraz z bliźniaczym Pontiakiem Astre przeszedł głęboką modernizację, która przyniosła obszerne zmiany głównie w wyglądzie pasa przedniego. Zyskał on bardziej ściętą formę z głęboko umieszczonymi reflektorami, a także nowy kształt atrapy chłodnicy w kolorze nadwozia.
Chevrolet Vega obecny był na rynku łącznie przez 7 lat, znikając z rynku ostatecznie w 1977 roku. Wówczas Chevrolet zdecydował się zastąpić ją nieznacznie większym, lecz podobnych wymiarów modelem Monza.
Sprzedaż.
Kontrowersje.
W momencie rynkowego debiutu Chevroleta Vegi samochód wywołał pozytywne reakcje amerykańskiej prasy motoryzacyjnej, której wyrazem było przyznanie pojazdowi prestiżowego wyróżnienia 1971 Motor Trend Car of the Year. Pomimo entuzjastycznego przyjęcia, wraz z kolejnymi latami rynkowej obecności, najmniejszy pojazd Chevroleta zaczął budzić narastającą krytykę użytkowników. Nabywcy punktowali rażące niedopracowanie konstrukcji i złą jakość wykonania pojazdów, która skutkowała nie tylko niskim komfortem jazdy, ale i w dłuższej perspektywie - wysoką awaryjnością i kłopotami z rdzą.
Krytyka niedopracowania konstrukcji Chevroleta niosła negatywne skutki dla reputacji samochodu w Ameryce Północnej, w efekcie prowadząc do szybkiego spadku cen egzemplarzy na rynku wtórnym i utraty zaufania konsumentów nie tylko wobec samej filii Chevrolet, ale i całego koncernu General Motors. Obecna przez 7 lat na rynku Vega przyniosła koncernowi duży kryzys wizerunkowy, która dziś uznawana jest za jeden z największych w historii amerykańskiej motoryzacji.
Vert-A-Pac.
Chevrolet Vega zyskał popularność i rozpoznawalność także dzięki nietypowej metodzie transportu, jaką producent stosował wobec tego pojazdu w ramach dostarczania fabrycznych egzemplarzy z zakładów produkcyjnych do klientów. Pojazdy przewożone były w wagonach kolejowych wertykalnie, jeden obok drugiego, maską do dołu. System nazwano "Vert-A-Pac".
Nietypowa metoda miała pozwolić Chevroletowi obniżyć koszty transportu, które w przypadku wykorzystania kolei były stosunkowo wysokie. Specjalnie ukształtowane wagony pozwalały pomieścić nawet 30 sztuk pojazdu, zamiast o połowę mniej przy tradycyjnej metodzie transportu. Chevrolet Vega został przy tym skonstruowany tak, aby płyny eksploatacyjne pozostały nienaruszone podczas pionowego umieszczenia pojazdu w wagonach.
Jako że wagony zbudowane do obsługi systemu Vert-A-Pac wymagały wielu specyficznych konstrukcyjnych rozwiązań, ewentualne przerobienie ich na klasyczne po zakończeniu produkcji Vegi było nieopłacalne i ostatecznie zostały one zezłomowane.

</doc>
<doc id="2024481" url="https://pl.wikipedia.org/wiki?curid=2024481" title="Štefan Zelník">
Štefan Zelník

Štefan Zelník (ur. 22 grudnia 1954) – słowacki lekarz i polityk, od 1994 do 1998 wiceminister zdrowia, poseł do Rady Narodowej.
Życiorys.
W 1974 ukończył szkołę średnią, a w 1980 studia lekarskie na Uniwersytecie Komeńskiego w Bratysławie. Uzyskiwał specjalizację I i II stopnia w zakresie chirurgii, a także specjalizację z zakresu organizacji służby zdrowia.
W 1990 wstąpił do Słowackiej Partii Narodowej. Od 1994 do 1998 był sekretarzem stanu w ministerstwie zdrowia w gabinecie Vladimíra Mečiara. W latach 1998–2002 i 2006–2012 sprawował mandat deputowanego do Rady Narodowej. Od końca lat 90. związany również z samorządem miejskim w Żylinie jako radny miejski, a w latach 2012–2014 zastępca prezydenta miasta. W 2014 objął funkcję wiceprzewodniczącego SNS. W 2016 po czteroletniej przerwie powrócił do Rady Narodowej.

</doc>
<doc id="2024485" url="https://pl.wikipedia.org/wiki?curid=2024485" title="Igor Štefanov">
Igor Štefanov

Igor Štefanov (ur. 20 maja 1964 w Nededzy) – słowacki polityk i inżynier, parlamentarzysta, w latach 2009–2010 minister budownictwa i rozwoju regionalnego.
Życiorys.
Od 1983 pracował zawodowo jako konstruktor w Żylinie. W latach 1987–1991 studiował w Wyższej Szkole Transportu i Łączności w Żylinie. Na początku lat 90. prowadził własną działalność gospodarczą. W latach 1993–2004 zatrudniony jako specjalista w administracji celnej, później jako dyrektor biura w przedsiębiorstwie Žilina Invest. W 2006 został dyrektorem generalnym rządowej agencji rozwoju regionalnego. W kwietniu 2009 z rekomendacji Słowackiej Partii Narodowej objął stanowisko ministra budownictwa i rozwoju regionalnego w rządzie Roberta Fica, które zajmował do marca 2010. W wyborach w 2010 uzyskał mandat posła do Rady Narodowej, który wykonywał do 2012.

</doc>
<doc id="2024487" url="https://pl.wikipedia.org/wiki?curid=2024487" title="Rudolf Pučík">
Rudolf Pučík

Rudolf Pučík (ur. 4 grudnia 1956) – słowacki polityk, od 2006 poseł do Rady Narodowej. 
W latach 2006 i 2010 był wybierany posłem do Rady Narodowej. Sprawował funkcję wiceprzewodniczącego Słowackiej Partii Narodowej. W 2011 odszedł z szeregów SNS.

</doc>
<doc id="2024488" url="https://pl.wikipedia.org/wiki?curid=2024488" title="Herb Blachowni">
Herb Blachowni

Herb Blachowni – jeden z symboli miasta Blachownia i gminy Blachownia w postaci herbu, określony w statucie gminy Blachownia uchwalonym 28 października 2009 roku.
Wygląd i symbolika.
Herb przedstawia w polu zielonym tarczy herbowej srebrną literę „B”. Wewnątrz litery w polu górnym błękitnym widnieje czerwona sylwetka fabryki z dwoma kominami (prawy jest nieco wyższy od lewego). W polu dolnym również błękitnym sylwetka łódki o czerwonym kadłubie i dwóch srebrnych żaglach (prawy jest nieco mnjiejszy od lewego).
Symbolika herbu nawiązuje do miejscowej huty oraz do zalewu na Stradomce, znajdującego się w mieście.

</doc>
<doc id="2024494" url="https://pl.wikipedia.org/wiki?curid=2024494" title="Umundurowanie funkcjonariuszy Służby Celnej">
Umundurowanie funkcjonariuszy Służby Celnej

Umundurowanie funkcjonariuszy Służby Celnej – uniform przeznaczony dla funkcjonariuszy Służby Celnej. Ubiór służbowy jest koloru zielonego, koszula miętowa lub biała, krawat zielony.
Mundur funkcjonuje jako:
Obecnie umundurowanie funkcjonariusza w Służbie Celnej składa się z następujących rodzajów ubiorów:

</doc>
<doc id="2024496" url="https://pl.wikipedia.org/wiki?curid=2024496" title="Albinegros de Orizaba">
Albinegros de Orizaba

Albinegros de Orizaba – meksykański klub piłkarski z siedzibą w mieście Orizaba, w stanie Veracruz. Obecnie występuje w Segunda División de México (III poziom rozgrywek).
Historia.
Zespół został założony w 1898 roku jako Orizaba Athletic Club (w skrócie Orizaba AC), z oddziałami krykietu i innych sportów. Sekcja piłki nożnej powstała w 1901 roku. Pierwsze rozgrywki piłkarskie w Meksyku, za czasów ery amatorskiej, odbyły się w roku 1902. Brało w nich udział 5 zespołów – Reforma AC, British Club, C.F. Pachuca, Mexico Cricket Club i właśnie Orizaba Athletic Club. Ostatni z wymienionych zespołów zdobył mistrzostwo kraju i został pierwszym triumfatorem w historii ligi. Podczas sezonu 1902-1903 królem strzelców został Anglik John Hogg z Orizaby, który skompletował 5 goli w 4 spotkaniach. Do profesjonalnej ligi, której rozgrywki rozpoczęły się w 1943 roku, zespół przystąpił pod nazwą A.D.O (Asociación Deportiva Orizabeña). Trenerem był wcześniejszy piłkarz drużyny, John Hogg. W sezonie 1946–1947 Anglik opuścił klub z powodów zdrowotnych – A.D.O. zajęli 12. miejsce w lidze na 15 zespołów. Nowym trenerem został Byron Kennell, także zawodnik mistrzowskiej drużyny z 1902 roku. Pod jego przywództwem klub wywalczył prestiżowe, piąte miejsce w rozgrywkach 1947-1948. W kolejnym sezonie uplasował się o miejsce niżej, jednak z powodów wewnętrznych został zdegradowany do drugiej ligi. W roku 1967 przystąpił do trzecioligowych rozgrywek i wygrał je 5 lat później. W drugiej lidze grał aż do lata 2002, kiedy to został rozwiązany. Niedługo powstał jednak nowy zespół, o nazwie Albinegros de Orizaba, który był filią UNAM Pumas. W roku 2008, w rocznicę 110-lecia klubu, zespół został podporządkowany Necaxie. Na początku 2009 roku inny drugoligowiec, Tiburones Rojos de Coatzacoalcos, przeniósł się do miasta Orizaba i zmienił nazwę na Albinegros. Obecnie występuje w drugiej lidze, a jego stadionem domowym jest obiekt Tiburones Rojos de Veracruz, Estadio Luis „Pirata” Fuente (podstawowa arena, Estadio Socum, jest w przebudowie).

</doc>
<doc id="2024497" url="https://pl.wikipedia.org/wiki?curid=2024497" title="Vincent Lukáč">
Vincent Lukáč

Vincent Lukáč (ur. 14 lutego 1954 w Koszycach) – czechosłowacki hokeista, słowacki trener..
Życiorys.
W latach 1977 i 1985 zdobył mistrzostwo świata w hokeju, był również srebrnym medalistą na igrzyskach olimpijskich w 1984. Po podziale Czechosłowacji pracował jako trener zespołów HC Košice i MsHK Žilina.
Jest radnym dzielnicy Koszyce – Stare Miasto. W wyborach 2010 uzyskał mandat posła do Rady Narodowej.

</doc>
<doc id="2024498" url="https://pl.wikipedia.org/wiki?curid=2024498" title="Twist">
Twist

Niemcy:
Inne:

</doc>
<doc id="2024500" url="https://pl.wikipedia.org/wiki?curid=2024500" title="Wimbledon 2010 (gra pojedyncza mężczyzn)">
Wimbledon 2010 (gra pojedyncza mężczyzn)

Eliminacje.
Drabinka eliminacji 

</doc>
<doc id="2024501" url="https://pl.wikipedia.org/wiki?curid=2024501" title="Herb Poręby">
Herb Poręby

Herb Poręby – jeden z symboli miasta Poręba w postaci herbu.
Wygląd i symbolika.
Herb przedstawia na czerwonej tarczy złotą wieżę na zielonej murawie. Murawa przecięta niebieską wstęgą rzeczną, otoczona połową srebrnego koła zębatego i kłosem złotym. Wieża ma czarną łukową bramę i dwa czarne łukowe okna w układzie jedno na drugim.
Herb nawiązuje do przemysłu hutniczego w mieście (wieża gichtowa), i rolnictwa (złoty kłos zboża). Niebieska wstęga symbolizuje rzekę Czarną Przemszę, nad którą położone jest miasto. 

</doc>
<doc id="2024504" url="https://pl.wikipedia.org/wiki?curid=2024504" title="Antón Martín">
Antón Martín

Antón Martín – stacja metra w Madrycie, na linii 1. Znajduje się w dzielnicy Centro, w Madrycie i zlokalizowana jest pomiędzy stacjami Tirso de Molina a Estación del Arte. Została otwarta 26 grudnia 1921.

</doc>
<doc id="2024505" url="https://pl.wikipedia.org/wiki?curid=2024505" title="Kalwinizm kontynentalny">
Kalwinizm kontynentalny

Kalwinizm kontynentalny, także: ewangelicyzm reformowany – jeden z historycznych nurtów i tradycji w łonie kalwinizmu, obok szkockiego prezbiterianizmu i kongregacjonalizmu. Wywodzi się z reformacji szwajcarskiej, której przewodził Huldrych Zwingli. Odwołuje się do dziedzictwa teologicznego Henryka Bullingera i Jana Kalwina.
Kościoły odwołujące się do kalwinizmu kontynentalnego określa się jako Kościoły ewangelicko-reformowane lub Kościoły wyznania helweckiego.
Historia.
Kalwinizm kontynentalny rozwinął się w XVI wieku i rozprzestrzenił zarówno w Europie Zachodniej, jak i Środkowej. Idee ewangelicyzmu reformowanego przeniknęły nawet do krajów Wschodniej Europy, gdzie na ziemiach ukraińskich powstał Zakarpacki Kościół Reformowany. Ewangelicyzm reformowany wywarł także wpływ na Johna Knoxa, rozwój reformacji w Szkocji i powstanie nowego nurtu protestantyzmu reformowanego – prezbiterianizmu.
Na ziemiach polskich tradycja ewangelicyzmu reformowanego obecna jest od czasów reformacji. W 1550 r. Jakub Sylwiusz odprawił pierwsze nabożeństwo reformowane w Pińczowie. Polski Kościół Ewangelicki według Słowa Bożego reformowany powstał w 1560 r. Za jego założyciela uznaje się Jana Łaskiego – polskiego reformatora i teologa.
Doktryna.
Do ksiąg symbolicznych kalwinizmu kontynentalnego należą:
Nie wszystkie z powyższych dokumentów uznawane są przez wszystkie kościoły ewangelicko-reformowane. W Polsce Kościół Ewangelicko-Reformowany przyjął jedynie Konfesję sandomierską i Katechizm heidelberski. Konfederacja Ewangelicznych Kościołów Reformowanych w Polsce akceptuje wszystkie Trzy formy jedności. Niektóre kościoły ewangelicko-reformowane przyjmują także Standardy westminsterskie, należące do symboli prezbiterianizmu.
Ustrój.
Podstawą organizacji kościołów ewangelicko-reformowanych jest ustrój prezbiterialny. W niektórych kościołach został on jednak nieznacznie zmodyfikowany. Pewne kościoły wprowadziły elementy ustroju synodalnego, podczas gdy inne zbliżyły się w kierunku kongregacjonalizmu. Jedynymi na świecie kościołami ewangelicko-reformowanymi, które zachowały urząd biskupa, są Kościół Reformowany Węgier, jego siostrzana wspólnota w Rumunii, wywodzący się z jego tradycji Węgierski Kościół Reformowany w Ameryce oraz polski Kościół Ewangelicko-Reformowany, w którym superintendentowi generalnemu przysługuje tytuł biskupa kościoła.
Jedynym nurtem kalwinizmu, w którym zachowany został ustrój episkopalny oraz ważna sukcesja apostolska, jest Reformowany Kościół Episkopalny. Przyczyny utrzymania episkopalizmu w reformowanym anglikanizmie tkwią w woli pozostania przy nim jako starszej tradycji w chrześcijaństwie i kultywacji dziedzictwa Kościoła Anglii. Nie uznaje się jednak tych elementów za ustanowionych przez Chrystusa i obligatoryjnych dla właściwego funkcjonowania Kościoła chrześcijańskiego.
Sytuacja w Polsce.
Kościół Ewangelicko-Reformowany działa w Polsce od XVI wieku. Obecnie liczy ok. 3500 wiernych, w tym 7 duchownych. Wydaje własne czasopismo "Jednota". Na czele kościoła stoi Prezes Konsystorza Paweł Wolski-Brodziński.
Oprócz historycznego Kościoła Ewangelicko-Reformowanego do nurtu kalwinizmu kontynentalnego odwołuje się także Konfederacja Ewangelicznych Kościołów Reformowanych w Polsce. Choć powstała w środowisku amerykańskim, gdzie najsilniejszym nurtem kalwinizmu jest prezbiterianizm, sama nie przyjęła Standardów westminsterskich jako obowiązujących całą denominację, pozostając jedynie przy dziedzictwie reformacji szwajcarskiej i akceptując za obligatoryjne jedynie symbole kontynentalne: Trzy formy jedności, Konfesję genewską oraz wywodzącą się z polskiego Kościoła Ewangelicko-Reformowanego – Konfesję sandomierską.

</doc>
<doc id="2024507" url="https://pl.wikipedia.org/wiki?curid=2024507" title="Bengt Walden">
Bengt Walden

Bengt Walden (ur. 16 kwietnia 1973 w Nacce, Szwecja) – amerykański saneczkarz, startujący w konkurencji jedynek. Od 1988 reprezentował Szwecję. W 2006 ożenił się z amerykańską saneczkarką Ashley Hayden. Od 2007 roku reprezentuje USA.
Jako reprezentant Szwecji, startował na Igrzyskach w Salt Lake City. W konkurencji jedynek zajął 23. miejsce.
Startował na Igrzyskach w Vancouver. W konkurencji jedynek zajął 15. miejsce.
Wiosną 2011 roku zakończył aktywną karierę i został trenerem norweskich saneczkarzy.

</doc>
<doc id="2024508" url="https://pl.wikipedia.org/wiki?curid=2024508" title="Ewangelicyzm reformowany">
Ewangelicyzm reformowany



</doc>
<doc id="2024509" url="https://pl.wikipedia.org/wiki?curid=2024509" title="10 Saski Pułk Łączności">
10 Saski Pułk Łączności

10 Saski Pułk Łączności – jednostka wojsk łączności podległa dowódcy Śląskiego Okręgu Wojskowego. 
Jednostka Wojskowa nr 1798
Formowanie i zmiany organizacyjne.
Pułk sformowano w październiku 1950 we Wrocławiu na bazie rozformowanego 10 Szkolnego Pułku Telefoniczno-Telegraficznego ze Zgierza. Początkowo pułk stacjonował w koszarach przy ul. Sołtysowickiej. W 1971 pułk przeniesiono do Leśnicy peryferyjnego osiedla Wrocławia. 
Pułk zabezpieczał łączność dla dowództwa Śląskiego Okręgu Wojskowego, a na wypadek wojny powoływanej na bazie jednostek okręgu 2 Armii Ogólnowojskowej.
W czerwcu 1994 r. pułk przeformowano na 10 Pułk Dowodzenia.
Tradycje.
W 1963 pułk przejął tradycje 10 Batalionu Łączności znajdującego się w okresie II wojny światowej w składzie 2 Armii Wojska Polskiego. Za udział w walkach na terenie Dolnej Saksonii batalion uzyskał w sierpniu 1948 wyróżniającą nazwę „Saski”. 
Sztandar.
Pułk przejął sztandar po 10 Szkolnym Pułku Telefoniczno-Telegraficznym. W 1958 r. pułk otrzymał nowy sztandar ufundowany przez społeczeństwo Wrocławia. 

</doc>
<doc id="2024510" url="https://pl.wikipedia.org/wiki?curid=2024510" title="Kościoły ewangelicko-reformowane">
Kościoły ewangelicko-reformowane



</doc>
<doc id="2024511" url="https://pl.wikipedia.org/wiki?curid=2024511" title="Estación del Arte">
Estación del Arte

Estación del Arte (daw. "Atocha") – stacja metra w Madrycie, na linii 1, położona pod Plaza de Emperador Carlos V. Znajduje się na granicy dzielnic Centro i Retiro, zlokalizowana jest pomiędzy stacjami Antón Martín a Atocha Renfe. Wraz ze stacją Banco de España obsługuje ruch pasażerski w strefie Paseo del Prado.
Historia.
Stacja została otwarta 26 grudnia 1921 roku, co czyni ją jedną z najstarszych stacji metra w Madrycie. Pierwotna nazwa stacji brzmiała "Atocha". W dniu 3 lipca 2016 roku stacja została zamknięta w związku ze znaczną przebudową linii 1 metra. Stację otwarto ponownie 12 listopada 2016 r.
Dnia 1 grudnia 2018 roku podjęto decyzję o zmianie nazwy stacji "Atocha" na "Estación del Arte". Decyzja podyktowana była zbieżnością nazwy stacji "Atocha" z sąsiednią, "Atocha-Renfe", co mogło wprowadzać w błąd podróżujących. Nazwa stacji "Atocha-Renfe" pozostała bez zmian (stacja znajduje się przy dworcu kolejowym obsługiwanym przez Renfe). Nazwa stacji "Atocha" została zmieniona na "Estación del Arte", co ma nawiązywać do jej położenia w sąsiedztwie Triangulo del Arte, Trójkąta Sztuki, na który w Madrycie składają się muzea: Muzeum Królowej Zofii, Muzeum Thyssen-Bornemisza oraz Muzeum Prado. Blisko stacji znajdują się także inne niewielkie muzea, na przykład Narodowe Muzeum Antropologiczne.

</doc>
<doc id="2024512" url="https://pl.wikipedia.org/wiki?curid=2024512" title="Ivan Švejna">
Ivan Švejna

Ivan Švejna (ur. 20 listopada 1965) – słowacki ekonomista i polityk, wiceprzewodniczący partii Most-Híd, poseł do Rady Narodowej.
Życiorys.
Uzyskał wykształcenie ekonomiczne i prawnicze, był członkiem rady wydziału ekonomii Wyższej Szkoły Ekonomicznej w Pradze, następnie zaś dyrektorem generalnym w ministerstwie spraw społecznych i rodziny oraz doradcą burmistrza Bratysławy.
W 2009 został wiceprzewodniczącym nowo powstałej partii Most-Híd, z ramienia której uzyskał mandat posła do Rady Narodowej w wyborach w 2010. W wyborach w 2012 i 2016 uzyskiwał reelekcję. W 2016 nominowany na sekretarza stanu w resorcie pracy.
Działa w liberalnym Towarzystwie Montpelier, w 2001 organizował jego zjazd w Bratysławie, w którym uczestniczyli laureaci Nagrody Nobla z dziedziny ekonomii. Został prezesem Zrzeszenia Podatników Słowacji oraz przewodniczącym zarządu Fundacji im. Hayeka w Bratysławie. Autor artykułów o tematyce ekonomicznej.

</doc>
<doc id="2024513" url="https://pl.wikipedia.org/wiki?curid=2024513" title="FAR">
FAR



</doc>
<doc id="2024517" url="https://pl.wikipedia.org/wiki?curid=2024517" title="Tinglev (stacja kolejowa)">
Tinglev (stacja kolejowa)

Tinglev – stacja kolejowa w Tinglev (Gmina Tinglev), w regionie Dania Południowa, w Danii.

</doc>
<doc id="2024527" url="https://pl.wikipedia.org/wiki?curid=2024527" title="Bob Annis">
Bob Annis



</doc>
<doc id="2024529" url="https://pl.wikipedia.org/wiki?curid=2024529" title="Herb Lwówka">
Herb Lwówka

Herb Lwówka – jeden z symboli miasta Lwówek i gminy Lwówek w postaci herbu określony w Statucie Gminy 30 września 2009.
Wygląd i symbolika.
Herb przedstawia wizerunek złotego lwa na błękitnej tarczy herbowej. Lew ma wzniesione łapy i ogon i jest zwrócony (heraldycznie) w prawą stronę. Jego pazury i język są barwy czerwonej.
Jest to herb mówiący, którego symbolika nawiązuje do nazwy miasta.

</doc>
<doc id="2024530" url="https://pl.wikipedia.org/wiki?curid=2024530" title="Adrian-Miroslav Merka">
Adrian-Miroslav Merka

Adrian-Miroslav Merka (ur. 6 czerwca 1976 w Aleșdzie) – rumuński polityk i działacz społeczny narodowości słowackiej, poseł do Izby Deputowanych.
Życiorys.
W 1999 ukończył studia z dziedziny wychowania fizycznego i sportu na Uniwersytecie Oradejskim, następnie studiował zarządzanie oświatą, ekonomię i prawo na różnych uczelniach. W latach 2000–2002 pracował jako nauczyciel wychowania fizycznego w szkole średniej Liceul Teoretic „Jozef Kozacek”, której następnie był dyrektorem (2002–2004).
W 1992 dołączył do Demokratycznego Związku Słowaków i Czechów w Rumunii (rum. "Uniunea Democratică a Slovacilor şi Cehilor din România"), zaś w 2007 został jego przewodniczącym. W latach 2004, 2008 i 2012 uzyskiwał mandat posła do Izby Deputowanych z puli przeznaczonej dla mniejszości narodowych. W niższej izbie parlamentu zasiadał do 2016, po czym powrócił do niej w wyniku wyborów z 2020.

</doc>
<doc id="2024532" url="https://pl.wikipedia.org/wiki?curid=2024532" title="Port lotniczy Harbin-Taiping">
Port lotniczy Harbin-Taiping

Port lotniczy Harbin-Taiping (IATA: HRB, ICAO: ZYHB) – międzynarodowy port lotniczy położony 33 km od Harbin, w prowincji Heilongjiang, w Chińskiej Republice Ludowej.

</doc>
<doc id="2024534" url="https://pl.wikipedia.org/wiki?curid=2024534" title="Amjun">
Amjun

Amjun () – miasto w Libanie, 78 km na północ od Bejrutu, 18 km na południe od Trypolisu, centrum administracyjne dystryktu Kada Al-Kura (muhafaza Dystrykt Północny). Miejscowość zamieszkiwana jest głównie przez grekokatolików. Początki osadnictwa na terenie Amjun sięgają IV tys. p.n.e. W 694 r. maronici pokonali bizantyjską karną ekspedycję w bitwie pod Amjun. Zabytki: katedra św. Jerzego „El Dahleez”, kościół św. Jana „Al Sheer”, kościół św. Fokasa, grota św. Mariny.

</doc>
<doc id="2024538" url="https://pl.wikipedia.org/wiki?curid=2024538" title="The Swinging Blue Jeans">
The Swinging Blue Jeans

The Swinging Blue Jeans – brytyjska grupa muzyczna założona w 1958 w Liverpoolu i rozwiązana w roku 1968. Później kilka razy wznawiała i zawieszała swoją działalność, zmieniając nazwę.
Pierwotna (do 1962 roku) nazwa grupy brzmiała The Bluegenes. Pierwotny skład grupy tworzyli Ray Ennis, Ralph Ellis, Les Braid, właśc. William Leslie Braid, Norman Kuhlke. Najpopularniejszymi piosenkami, które wykonywali były: „Hippy Hippy Shake”, „You’re No Good”, „Don't Make Me Over”, „Good Golly Miss Molly”.

</doc>
<doc id="2024543" url="https://pl.wikipedia.org/wiki?curid=2024543" title="Nottz">
Nottz

Nottz, właściwie Dominick Lamb – amerykański producent muzyczny oraz raper. Współpracował z takimi wykonawcami jak Busta Rhymes, Kanye West, Xzibit, Snoop Dogg, The Game, G-Unit, Royce da 5’9” i Kardinal Offishall
Dyskografia.
Wyprodukowane utwory.
2009.
2010

</doc>
<doc id="2024544" url="https://pl.wikipedia.org/wiki?curid=2024544" title="Linia kolejowa Braunschweig – Magdeburg">
Linia kolejowa Braunschweig – Magdeburg

Linia kolejowa Brunszwik-Magdeburg – linia kolejowa o długość 83 km w Niemczech. Razem z linią Berlin – Lehrte i szybką koleją Hanower-Berlin jest jedną z najważniejszych linii na osi wschód-zachód pomiędzy Hanowerem i Berlinem. Na linii znajduje się wiele ważnych stacji pośrednich takich jak: Königslutter am Elm, Helmstedt i Eilsleben.
Jest obecnie wykorzystywana głównie do ruchu towarowego wschód-zachód, jak i pociągów Intercity oraz Regionalbahn.

</doc>
<doc id="2024549" url="https://pl.wikipedia.org/wiki?curid=2024549" title="Transportes Aéreos Cielos Andinos">
Transportes Aéreos Cielos Andinos

Transportes Aéreos Cielos Andinos – peruwiańska linia lotnicza z siedzibą w Limie.

</doc>
<doc id="2024550" url="https://pl.wikipedia.org/wiki?curid=2024550" title="Gmina zbiorowa Dörpen">
Gmina zbiorowa Dörpen

Gmina zbiorowa Dörpen (niem. "Samtgemeinde Dörpen") – gmina zbiorowa położona w niemieckim kraju związkowym Dolna Saksonia, w powiecie Emsland. Siedziba administracji gminy zbiorowej znajduje się w miejscowości Dörpen.
Podział administracyjny.
Do gminy zbiorowej Dörpen należy dziewięć gmin:

</doc>
<doc id="2024558" url="https://pl.wikipedia.org/wiki?curid=2024558" title="Gmina zbiorowa Freren">
Gmina zbiorowa Freren

Gmina zbiorowa Freren (niem. "Samtgemeinde Freren") – gmina zbiorowa położona w niemieckim kraju związkowym Dolna Saksonia, w powiecie Emsland. Siedziba administracji gminy zbiorowej znajduje się w mieście Dörpen.
Podział administracyjny.
Do gminy zbiorowej Freren należy pięć gmin, w tym jedno miasto:

</doc>
<doc id="2024561" url="https://pl.wikipedia.org/wiki?curid=2024561" title="Herb Sulmierzyc">
Herb Sulmierzyc

Herb Sulmierzyc – jeden z symboli miasta Sulmierzyce w postaci herbu.
Wygląd i symbolika.
Herb przedstawia na błękitnej tarczy białe mury miejskie z otwartą bramą i podniesioną czarną broną wraz z trzema blankowanymi wieżami (środkowa góruje nad pozostałymi).

</doc>
<doc id="2024562" url="https://pl.wikipedia.org/wiki?curid=2024562" title="Gare d'Angers-Maitre-Ecole">
Gare d'Angers-Maitre-Ecole



</doc>
<doc id="2024563" url="https://pl.wikipedia.org/wiki?curid=2024563" title="Daniel Krajcer">
Daniel Krajcer

Daniel Krajcer (ur. 19 września 1969 w Bratysławie) – słowacki dziennikarz, poseł do Rady Narodowej. Od 2010 do 2012 minister kultury w rządzie Ivety Radičovej.
Życiorys.
Studiował bibliotekarstwo, informatykę i anglistykę na Uniwersytecie Komeńskiego w Bratysławie, a także zaocznie prawo na tejże uczelni. W latach 1994–1996 pracował w regionalnym oddziale Słowackiego Radia, następnie zaś w telewizji "Markiza", gdzie zajmował się głównie reportażem politycznym. Dwukrotnie został uhonorowany tytułem telewizyjnej osobowości roku (2002, 2004). W 2006 związał się z telewizją JOJ, gdzie prowadził polityczny tok-szoł "De Facto". W 2010 uzyskał mandat parlamentarzysty z ramienia nowego ugrupowania Wolność i Solidarność. 9 lipca 2010 objął funkcję ministra kultury w rządzie Ivety Radičovej, którą pełnił do 4 kwietnia 2012. W wyborach w tym samym roku ponownie wybrany do parlamentu. Dołączył w trakcie kadencji do partii Nowa Większość.

</doc>
<doc id="2024564" url="https://pl.wikipedia.org/wiki?curid=2024564" title="Wirus zapalenia wątroby typu B">
Wirus zapalenia wątroby typu B

Wirus zapalenia wątroby typu B (WZW B, ) – otoczkowy wirus DNA z rodziny "Hepadnaviridae", hepatotropowy i limfotropowy, powodujący wirusowe zapalenie wątroby typu B, zidentyfikowany przez Barucha Samuela Blumberga w 1967 roku.
Budowa.
HBV ma średnicę 42 nm. Posiada zewnętrzną lipoproteinową otoczkę (o grubości 7 nm), wewnętrzny rdzeń białkowy otaczający genom składający się z dwuniciowego kolistego DNA z jedną nicią niekompletną na odcinku 10–50% długości nici pełnej oraz polimerazę DNA.
Na powierzchni osłonki znajduje się HBsAg (antygen powierzchniowy wirusa HBV; hepatitis B surface antigen), odpowiedzialny za silną immunogenność wirusa. Wewnętrzny rdzeń wirusa zbudowany jest z antygenu HBc (HBcAg; antygen rdzeniowy wirusa HBV; hepatitis B core antigen).
Ważnym elementem modyfikującym odpowiedź immunologiczną gospodarza jest HBeAg, nie będący częścią składową wirusa. Powstaje on podczas translacji RNA kodującego regiony HBcAg. Zostaje następnie skrócony na karboksylowym końcu łańcucha i uwolniony z komórki.
Wrażliwy na środki fizykochemiczne, zachowuje właściwości zakaźne w surowicy w temp. 30 °C przez 6 miesięcy, a w temp –20 °C przez 15 lat.
Szczepy.
Istnieją 4 szczepy wirusa: ayw, adw, ayr, adr. Wywołują one takie same objawy kliniczne. Ich typowanie ma znaczenie epidemiologiczne, a także prawne, w przypadkach np.: udowodnienia zakażenia przez daną osobę.
Choroby.
Zakażenie HBV może powodować wirusowe zapalenie wątroby typu B, zarówno w postaci ostrej, jak i przewlekłej, które może doprowadzić do marskości wątroby i raka wątrobowokomórkowego. Ponadto sugeruje się, że zakażenie może zwiększać ryzyko raka trzustki.

</doc>
<doc id="2024568" url="https://pl.wikipedia.org/wiki?curid=2024568" title="Gmina zbiorowa Herzlake">
Gmina zbiorowa Herzlake

Gmina zbiorowa Herzlake (niem. "Samtgemeinde Herzlake") – gmina zbiorowa położona w niemieckim kraju związkowym Dolna Saksonia, w powiecie Emsland. Siedziba administracji gminy zbiorowej znajduje się w miejscowości Herzlake.
Podział administracyjny.
Do gminy zbiorowej Herzlake należą trzy gminy:

</doc>
<doc id="2024570" url="https://pl.wikipedia.org/wiki?curid=2024570" title="Dénes Boros">
Dénes Boros

Dénes Boros (ur. 30 kwietnia 1988 w Budapeszcie) – węgierski szachista, arcymistrz od 2009 roku.
Kariera szachowa.
W 2003 i 2004 r. reprezentował Węgry na szachowych olimpiadach juniorów do 16 lat, zdobywając wspólnie z drużyną oraz za wyniki indywidualne dwa złote oraz dwa srebrne medale. Był również trzykrotnym (2002, 2003, 2006) uczestnikiem drużynowych mistrzostw Europy juniorów do 18 lat, w 2006 r. zdobywając dwa srebrne medale. Oprócz tego, w latach 2000–2008 kilkukrotnie startował w mistrzostwach świata i Europy juniorów w różnych kategoriach wiekowych.
Wielokrotnie startował w cyklicznych turniejach "First Saturday" w Budapeszcie, sukcesy odnosząc w latach 2003 (edycja FS03 IM-A – I m.), 2005 (FS10 GM – dz. I m. wspólnie z Andrei Murariu), 2006 (FS09 GM – I m.) oraz 2009 (FS09 GM – I m.). W turniejach tych, w 2006 i 2009 r., wypełnił dwie normy arcymistrzowskie, natomiast trzecią – w 2007 r. w Balatonlelle, gdzie podzielił I m. wspólnie z Levente Vajdą.
Do innych jego sukcesów w turniejach indywidualnych należą m.in. dz. I m. w Balatonlelle (2003, wspólnie z Palem Kissem), I m. w Miszkolcu (2004), dz. I m. w Budapeszcie (2005, turniej "Elekes", wspólnie z Tiborem Fogarasim i Hoàng Thanh Trang), III m. w Törökbálint (2005, za Zlatko Ilinciciem i Jurijem Łapszunem) oraz III m. w Mariańskich Łaźniach (2007, za Mathiasem Womacką i Emilem Hermanssonem).
Najwyższy ranking w dotychczasowej karierze osiągnął 1 listopada 2010 r., z wynikiem 2513 punktów zajmował wówczas 28. miejsce wśród węgierskich szachistów.

</doc>
<doc id="2024572" url="https://pl.wikipedia.org/wiki?curid=2024572" title="Denes Boros">
Denes Boros



</doc>
<doc id="2024577" url="https://pl.wikipedia.org/wiki?curid=2024577" title="Gmina zbiorowa Lathen">
Gmina zbiorowa Lathen

Gmina zbiorowa Lathen (niem. "Samtgemeinde Lathen") – gmina zbiorowa położona w niemieckim kraju związkowym Dolna Saksonia, w powiecie Emsland. Siedziba administracji gminy zbiorowej znajduje się w miejscowości Lathen.
Podział administracyjny.
Do gminy zbiorowej Lathen należy sześć gmin:

</doc>
<doc id="2024578" url="https://pl.wikipedia.org/wiki?curid=2024578" title="Gustav Bauer (zapaśnik)">
Gustav Bauer (zapaśnik)

Gustave George Bauer (ur. 3 kwietnia 1884 w Newark; zm. 15 lutego 1947 w Irvington) – amerykański zapaśnik, srebrny medalista igrzysk olimpijskich w Saint Louis w 1904 w zapasach w stylu wolnym w wadze muszej.
W turnieju olimpijskim brało udział jedynie trzech zawodników, wszyscy reprezentowali Stany Zjednoczone. Bauer w półfinale tych zawodów pokonał Williama Nelsona, natomiast w finale przegrał z George’em Mehnertem.
Reprezentował National Turnverein z Newarku.
Mistrz Amateur Athletic Union w 1905, 1906, 1907, 1909, 1911 i 1912 roku.

</doc>
<doc id="2024579" url="https://pl.wikipedia.org/wiki?curid=2024579" title="Dom ambasady rosyjskiej (Tel Awiw)">
Dom ambasady rosyjskiej (Tel Awiw)

Dom ambasady rosyjskiej (hebr. בית השגרירות הרוסית) – historyczny dom w osiedlu Lew ha-Ir w zachodniej części miasta Tel Awiw, w Izraelu.
Historia.
Budynek został zaprojektowany w 1924 przez architekta Jehude Mgydowica na zamówienie rodziny Levin. Przez lata budynek kilka razy zmienił właścicieli, a po utworzeniu niepodległego państwa Izraela, swoją siedzibę w nim znalazła ambasada Związku Radzieckiego.
W dniu 9 lutego 1953 wieczorem w budynku doszło do zamachu terrorystycznego. W wybuchu bomby o masie 15 kg budynek został poważnie uszkodzony, a trzech pracowników ambasady zostało rannych. Po tym zamachu Związek Radziecki zerwał stosunki dyplomatyczne z Izraelem. Stosunki zostały wznowione dopiero po śmierci Józefa Stalina w lipcu 1953. Rosyjska ambasada została jednak przeniesiona do nowej siedziby w mieście Ramat Gan.
Przez następne lata budynek stał opuszczony i popadał w ruinę. W 1991 grupa architektów Abrahama Yaski i Jossi Sivana, Moti Bodek i Amnon Bar Or (dzięki wsparciu funduszy firmy budowlanej "Arlov") przeprowadzili prace renowacyjne, przywracając budynkowi dawne piękno. Równolegle z remontem prowadzono budowę przyległego wieżowca Alrov Tower (wysokość 93 metrów). Inwestycja pokazuje współczesne podejście architektów Tel Awiwu, którzy realizują nowoczesne projekty budowlane zachowując jednocześnie historyczną architekturę otoczenia.
Od lat 90. XX wieku do 2006 w budynku mieścił się dom aukcyjny ""Sotheby". W okresie tym budynek nazywał się "Dom Sotheby"". W 2006 dom został sprzedany osobom prywatnym, które przeprowadziły gruntowny remont.
Budynek wchodzi w skład zespołu miejskiego Białego Miasta Tel Awiwu, który został w 2003 umieszczony na Liście światowego dziedzictwa UNESCO, jako największe na świecie skupisko budynków modernistycznych.
Dane Techniczne.
Budynek ma 2 kondygnacje. Został wybudowany w stylu architektonicznym określanym nazwą eklektyzmem.

</doc>
<doc id="2024580" url="https://pl.wikipedia.org/wiki?curid=2024580" title="Walter Gaitán">
Walter Gaitán

Walter Nicolás Gaitán Sayavedra (ur. 13 marca 1977 w La Rioja) - argentyński piłkarz występujący na pozycji napastnika lub pomocnika. Od 2011 roku gra w Atlético Rafaela.
Kariera klubowa.
Gaitán jest wychowankiem argentyńskiego Rosario Central, skąd w 1998 roku przeniósł się do Hiszpanii. Tam podpisał kontrakt z beniaminkiem najwyższej klasy rozgrywkowej - Villarrealem. W 2001 roku powrócił do ojczyzny, gdzie grał w Boca Juniors, zdobywając z nią Copa Libertadores w 2001 roku. W roku 2002 został zakupiony przez meksykańskiego pierwszoligowca Tigres UANL, gdzie przez 5 lat strzelił 64 ligowych bramek. Był królem strzelców sezonu Apertura 2005 i najlepszym piłkarzem w fazie Clausura 2006. Wspólnie z Andrésem Silverą ma najwięcej goli strzelonych dla Tigres podczas rozgrywek Copa Libertadores - obaj mają 4 bramki na koncie. 1 października 2007 Gaitán zakomunikował, że z powodów rodzinnych odchodzi z drużyny. 1 grudnia zatrudniła go Necaxa. Od stycznia 2009 do stycznia 2010 Argentyńczyk pozostawał bez klubu - sięgnęło po niego drugoligowe Veracruz. Potem grał w Los Angeles Blues, a w 2011 roku przeszedł do Atlético Rafaela.
Kariera reprezentacyjna.
Gaitán miał zastąpić w reprezentacji Meksyku skłóconego z selekcjonerem Lavolpe Cuauhtémoca Blanco i pojechać na Mundial 2006. Meksykańskie władze odmówiły jednak nadania 29-letniemu Argentyńczykowi nowego obywatelstwa.

</doc>
<doc id="2024581" url="https://pl.wikipedia.org/wiki?curid=2024581" title="Walter Gaitan">
Walter Gaitan



</doc>
<doc id="2024582" url="https://pl.wikipedia.org/wiki?curid=2024582" title="Gminy w departamencie Pas-de-Calais">
Gminy w departamencie Pas-de-Calais

Lista 894 gmin w departamencie Pas-de-Calais we Francji.

</doc>
<doc id="2024583" url="https://pl.wikipedia.org/wiki?curid=2024583" title="Beijing Guoan">
Beijing Guoan



</doc>
<doc id="2024584" url="https://pl.wikipedia.org/wiki?curid=2024584" title="New Market (Iowa)">
New Market (Iowa)

New Market – miasto w Stanach Zjednoczonych, w stanie Iowa, w hrabstwie Taylor. Zgodnie ze spisem statystycznym z 2000 roku, miasto liczyło 456 mieszkańców.

</doc>
<doc id="2024585" url="https://pl.wikipedia.org/wiki?curid=2024585" title="Gmina zbiorowa Lengerich">
Gmina zbiorowa Lengerich

Gmina zbiorowa Lengerich (niem. "Samtgemeinde Lengerich") – gmina zbiorowa położona w niemieckim kraju związkowym Dolna Saksonia, w powiecie Emsland. Siedziba administracji gminy zbiorowej znajduje się w miejscowości Lengerich.
Podział administracyjny.
Do gminy zbiorowej Lengerich należy sześć gmin:

</doc>
<doc id="2024587" url="https://pl.wikipedia.org/wiki?curid=2024587" title="Aksu He">
Aksu He

Aksu He (, pinyin: "Ākèsù Hé") – rzeka w regionie autonomicznym Sinciang, w Chinach, mająca 224 km długości.
Aksu He ma swoje źródła we wschodniej części Kirgistanu, w górach Tienszan, w pobliżu granicy z Chinami. Rzeka płynie najpierw na zachód, następnie na południe, by wpłynąć do rzeki Tarym w Kotlinie Kaszgarskiej. Największym miastem, przez które przepływa Aksu He, jest Aksu, a jej największym dopływem jest Toxkan He. Aksu He jest jedynym stałym dopływem rzeki Tarym, zasilającym tę ostatnią przez cały rok.

</doc>
<doc id="2024588" url="https://pl.wikipedia.org/wiki?curid=2024588" title="Palencia (prowincja)">
Palencia (prowincja)

Palencia – prowincja Hiszpanii, w regionie Kastylia i León, położona w północno-zachodniej części Półwyspu Iberyjskiego. Stolicą jest Palencia, miasto o tej samej nazwie, prowincja skupia 191 gmin. Głównymi miastami poza siedzibą prowincji są: Guardo oraz Aguilar de Campoo. Na terenie prowincji Palencia mieści się jedna z największych w Europie fabryk produkujących samochody marki Renault. 

</doc>
<doc id="2024589" url="https://pl.wikipedia.org/wiki?curid=2024589" title="Sharpsburg (Iowa)">
Sharpsburg (Iowa)

Sharpsburg – miasto w Stanach Zjednoczonych, w stanie Iowa, w hrabstwie Taylor. Zgodnie ze spisem statystycznym z 2000 roku, miasto liczyło 98 mieszkańców.

</doc>
<doc id="2024590" url="https://pl.wikipedia.org/wiki?curid=2024590" title="Diament Panny">
Diament Panny

Diament Panny – asteryzm, w skład którego wchodzą cztery gwiazdy: Cor Caroli (Psy Gończe), Denebola (Lew), Spica (Panna) i Arktur (Wolarz). Jest niewiele większy od Wielkiego Wozu.
Wewnątrz Diamentu Panny prawie w całości znajduje się gwiazdozbiór Warkocz Bereniki.

</doc>
<doc id="2024591" url="https://pl.wikipedia.org/wiki?curid=2024591" title="Petr Jalowiczor">
Petr Jalowiczor

Petr Jalowiczor (ur. 15 listopada 1973 w Trzyńcu, zm. 7 lutego 2012) – czeski polityk i samorządowiec, od 2010 poseł do Izby Poselskiej.
Życiorys.
Uzyskał wykształcenie pomaturalne Średniej Przemysłowej Szkole Budownictwa w Hawierzowie (1992–1994), po czym pracował jako dyrektor wydziału ds. inwestycji w urzędzie miejskim w Jabłonkowie (1996–2006). Od 2002 do 2006 pełnił funkcję zastępcy wójta gminy Bukowiec, zaś od 2006 jej wójta. Był jednocześnie członkiem sejmiku kraju śląsko-morawskiego. W 2010 został wybrany posłem do Izby Poselskiej Republiki Czeskiej.

</doc>
<doc id="2024592" url="https://pl.wikipedia.org/wiki?curid=2024592" title="Gmina zbiorowa Nordhümmling">
Gmina zbiorowa Nordhümmling

Gmina zbiorowa Nordhümmling (niem. "Samtgemeinde Nordhümmling") – gmina zbiorowa położona w niemieckim kraju związkowym Dolna Saksonia, w powiecie Emsland. Siedziba administracji gminy zbiorowej znajduje się w miejscowości Esterwegen.
Podział administracyjny.
Do gminy zbiorowej Nordhümmling należy pięć gmin:

</doc>
<doc id="2024593" url="https://pl.wikipedia.org/wiki?curid=2024593" title="Nordhümmling">
Nordhümmling



</doc>
<doc id="2024594" url="https://pl.wikipedia.org/wiki?curid=2024594" title="Nordhuemmling">
Nordhuemmling



</doc>
<doc id="2024597" url="https://pl.wikipedia.org/wiki?curid=2024597" title="Las Palmas (prowincja)">
Las Palmas (prowincja)

Las Palmas – prowincja Hiszpanii, leżąca w archipelagu Wysp Kanaryjskich. Tworzą ją wyspy: Gran Canaria, Fuerteventura, Lanzarote oraz kilka mniejszych: Alegranza, La Graciosa, Montaña Clara, Isla de Lobos, Roque del Este i Roque del Oeste. 
Stolicą jest Las Palmas de Gran Canaria, leżące na wyspie Gran Canaria. Wszystkie wyspy tej prowincji zostały uznane przez UNESCO jako rezerwaty biosfery o cennych zasobach przyrodniczych.

</doc>
<doc id="2024598" url="https://pl.wikipedia.org/wiki?curid=2024598" title="Wydział Biologii i Ochrony Środowiska Uniwersytetu Śląskiego">
Wydział Biologii i Ochrony Środowiska Uniwersytetu Śląskiego

Wydział Biologii i Ochrony Środowiska Uniwersytetu Śląskiego (WBiOS UŚ) – istniejący w latach 1973–2019 jeden z wydziałów Uniwersytetu Śląskiego w Katowicach powstały na bazie ówczesnego Instytutu Biologii. Od 1 października 2019 funkcjonuje jako Instytut Biologii, Biotechnologii i Ochrony Środowiska w ramach nowo utworzonego Wydziału Nauk Przyrodniczych UŚ.
Historia.
Wydział Biologii i Ochrony Środowiska był jednostką interdyscyplinarną, kształcącą studentów na trzech podstawowych kierunkach zaliczanych do nauk biologicznych, na studiach stacjonarnych, wcześniej również zaocznych. W 2016 w jego strukturze znajdowało się 13 katedr i 3 pracownie naukowe. W ostatnim okresie istnienia wydział zatrudniał 189 pracowników naukowo-dydaktycznych (z czego 24 z tytułem naukowym profesora, 42 doktora habilitowanego, 75 doktora, 48 magistra) oraz 16 technicznych. Wydział współpracował z emerytowanymi profesorami, których autorytet wspierał zarówno proces dydaktyczny, jak i przede wszystkim wymianę międzynarodową.
W 2016 na wydziale studiowało łącznie 697 studentów oraz kilkudziesięciu doktorantów, odbywających studia doktoranckie w ramach Wydziałowego Studium Doktoranckiego. Wszystkie kierunki i specjalności oferowane na Wydziale Biologii i Ochrony Środowiska były zgodne z programami nauczania i są realizowane w systemie punktowym ECTS, co umożliwiało studentom uczestnictwo w wymianach międzynarodowych i studiach zagranicznych, a także poszukiwanie pracy za granicą.
Budynki wydziału
Od 1970 Instytut Biologii (od 1973 Wydział Biologii i Ochrony Środowiska) mieścił się tylko w gmachu byłego Gimnazjum Matematyczno-Przyrodniczego (potem Studium Nauczycielskiego) przy ul. Jagiellońskiej 26–28, który w latach 1973–2019 był jego główną siedzibą oraz władz dziekańskich i dziekanatu. W 1974 oddano do użytku nowo wybudowany, drugi gmach dla wydziału w Katowicach przy ul. Bankowej 9, w którym rok później umieszczono Instytut Zoologii. Odtąd w gmachu przy ul. Jagiellońskiej mieściły się pozostałe instytuty wydziału. Od 2002 wydział otrzymał też pomieszczenia w kampusie UŚ w Chorzowie przy ul. 75. Pułku Piechoty 1, gdzie umieszczono Pracownię Dokumentacji Botanicznej z Herbarium oraz bank genów roślin.
Z dniem 1 października 2019 WBiOŚ został połączony z Wydziałem Nauk o Ziemi tworząc Wydział Nauk Przyrodniczych Uniwersytetu Śląskiego. Wskutek połączenia jednostki naukowo-dydaktyczne WBiOŚ przekształcono w Instytut Biologii, Biotechnologii i Ochrony Środowiska.
Kalendarium.
1969 – zarządzeniem Ministra Oświaty i Szkolnictwa Wyższego utworzono instytutową strukturę Uniwersytety Śląskiego. Ustalono, jakie instytuty będą wchodzić w skład Wydziału Matematyki, Fizyki i Chemii, Wydziału Prawa i Administracji, Wydziału Humanistycznego i Wydziału Wychowania Technicznego, Mechaniki i Elektrotechniki. Pozawydziałowymi jednostkami organizacyjnymi były Biblioteka Główna i nowo utworzony Instytut Biologii. Jego organizatorem i pierwszym dyrektorem był doc. dr hab. Przemysław Trojan. Instytut Biologii składał się z trzech Zakładów: Ekologii Ogólnej, Biochemii oraz Mikrobiologii. Mieścił się w kilku pokojach w budynku przy ul. Krasińskiego 2 w Katowicach. Jesienią 1969 przyjęto pierwszych studentów studiów stacjonarnych na kierunku biologia. W tym samym roku powstała Biblioteka Instytutu Biologii. 
1970 – Instytut Biologii przeniesiono do budynku przy ul. Jagiellońskiej 26–28 po byłym Studium Nauczycielskim (wcześniej Gimnazjum Matematyczno-Przyrodnicze). W Instytucie utworzono dwa nowe Zakłady: Botaniki oraz Fizjologii Zwierząt.
1972 – dyrektorem samodzielnego Instytutu Biologii został doc. dr hab. Jerzy Chmielowski.
1973 – spośród grona pracowników naukowo-dydaktycznych wybrano delegatów na II Kongres Nauki Polskiej w Warszawie. Sekcję Nauk Biologicznych reprezentował doc. dr hab. Jerzy Chmielowski. 16 sierpnia zarządzeniem Ministra Nauki, Szkolnictwa Wyższego i Techniki zostały utworzone trzy nowe wydziały: Wydział Filologiczny, Wydział Nauk Społecznych i Wydział Biologii i Ochrony Środowiska. W jego skład weszły Instytuty: Biologii, Zoologii, Biochemii i Mikrobiologii, a także samodzielny Zakład Geografii, którego kierownikiem był prof. dr hab. Józef Szaflarski. W nowym roku akademickim po raz pierwszy przyjęto studentów na biologię w trybie studiów niestacjonarnych. Dziekanem Wydziału Biologii i Ochrony Środowiska został 1 października 1973 prof. dr hab. Marian Pytasz (zm. 2016), który funkcję tę pełnił do 31 sierpnia 1975.
1975 – Wydział Biologii i Ochrony Środowiska uzyskał prawo nadawania stopnia naukowego doktora nauk biologicznych. Instytut Zoologii został przeniesiony do nowego budynku w Katowicach przy ul. Bankowej 9. Dziekanem Wydziału Biologii i Ochrony Środowiska został prof. dr hab. Sędzimir Maciej Klimaszewski. We wrześniu wprowadzono zmiany organizacyjne w obrębie struktury wydziału: Instytuty Biochemii i Mikrobiologii zostały połączone w jedną jednostkę – Instytut Biologii Molekularnej. Przeprowadzono dwa pierwsze przewody doktorskie 
1977 – wydział otrzymuje prawo nadawania stopni doktora habilitowanego. 
1978 – dziekanem Wydziału Biologii i Ochrony Środowiska został doc. dr hab. Mirosław Małuszyński. Zmieniła się struktura Wydziału Biologii i Ochrony Środowiska, na którym powstały 3 nowe instytuty: Botaniki i Zoologii, Ekologii i Rejonów Wielkoprzemysłowych oraz Fizjologii i Cytologii
1980 – W roku akademickim 1980/1981 nastąpiły zmiany w strukturze uczelni. W miejsce instytutów utworzono Katedry: Anatomii i Cytologii Roślin, Biochemii, Biofizyki i Biologii Komórki, Botaniki Systematycznej, Ekologii, Fizjologii Człowieka i Zwierząt, Fizjologii Roślin, Genetyki, Geobotaniki i Ochrony Przyrody, Histologii i Embriologii Zwierząt, Metodyki Nauczania Biologii, Mikrobiologii i Zoologii. Dziekanem Wydziału Biologii i Ochrony Środowiska został prof. dr hab. Mirosław Małuszyński. 
1982 – stanowisko dziekana Wydziału Biologii i Ochrony Środowiska objął prof. dr hab. Zbigniew Jethon.
1984 – prof. dr hab. Lesław Badura obejmuje funkcję dziekana Wydziału. 
1987 – prof. dr hab. Lesław Badura ponownie zostaje powołany na stanowisko dziekana, jednocześnie zostaje przewodniczącym Rady Wydawniczej UŚ. 
1990 – funkcję dziekana obejmuje doc. dr hab. Sylwia Łabużek.
1993 – ponownie, na czele władz wydziałowych stanęła prof. dr hab. Sylwia Łabużek. Wydział otwiera studia doktoranckie, powstaje również Studiów nad Człowiekiem i Środowiskiem, którego dyrektorem został prof. dr hab. Paweł Migula.
1996 – dziekanem Wydziału Biologii i Ochrony Środowiska została prof. dr hab. Iwona Szarejko. 
1998 – do życia powołane zostają Międzywydziałowe Indywidualne Studia Matematyczno-Przyrodnicze. 
1999 – dziekanem ponownie wybrana została prof. dr hab. Iwona Szarejko. 
2002 – otwarcie nowej siedziby Zielnika Botanicznego UŚ w chorzowskim ośrodku dydaktycznym Uczelni. Dotychczas, zbierane od 30 lat, kolekcje flory, m.in. z Jemenu, Spitsbergenu i Kaukazu, były niedostępne dla zainteresowanych badaczy. W momencie otwarcia Zielnik posiadał ok. 100 tys. skatalogowanych roślin. Dziekanem Wydziału Biologii i Ochrony Środowiska został prof. dr hab. Paweł Migula.
2003 – imię prof. dra hab. Kazimierza Czechowicza otrzymuje jedna z sal wykładowych Wydziału Biologii i Ochrony Środowiska, niegdyś jego ulubiona. Uroczystości towarzyszy odsłonięcie tablicy upamiętniającej postać uczonego. 
2005 – stanowisko dziekana ponownie obejmuje prof. dr hab. Paweł Migula.
2007 – uroczyste podpisanie umowy konsorcjum BIOFARMA – Śląskie Centrum Biotechnologii, Bioinżynierii i Bioinformatyki. Projekt „Śląska BIO-Farma. Centrum Biotechnologii, Bioinżynierii i Bioinformatyki”, w skład którego weszli: Uniwersytet Śląski, Politechnika Śląska, Śląska Akademia Medyczna oraz Instytut Onkologii w Gliwicach, miał za zadanie stworzenie sieci zintegrowanych specjalistycznych laboratoriów badawczych.
2013 – wydział uzyskał uprawnienia do nadawania stopnia doktora w dyscyplinie biotechnologia.
2014 – uzyskano uprawnienia do nadawania stopnia doktora w dyscyplinie ochrona środowiska.
2019 (30 września) – zakończenie działalności WBiOŚ i przekształcenie go w Instytut Biologii, Biotechnologii i Ochrony Środowiska w strukturze organizacyjnej nowo utworzonego Wydziału Nauk Przyrodniczych.
Kierunki kształcenia.
Wydział Biologii i Ochrony Środowiska Uniwersytetu Śląskiego w Katowicach do 2019 prowadził następujące kierunki studiów pierwszego stopnia, które trwały 3 lata i kończyły się uzyskaniem tytułu zawodowego licencjata:
Po ukończeniu studiów pierwszego stopnia ich absolwenci mogli kontynuować dalsze kształcenie w ramach studiów drugiego stopnia (magisterskich uzupełniających), które kończyły się po 2 latach zdobyciem tytułu magistra. Do wyboru były następujące kierunki i specjalności:
Ponadto Wydział oferujował następujące studia podyplomowe.
Na Wydziale Biologii i Ochrony Środowiska Uniwersytetu Śląskiego prowadzone były także studia doktoranckie (trzeciego stopnia) w języku angielskim "advanced methods in biotechnology and biodiversity".
W 2019 wydział posiadał uprawnienia do nadawania następujących stopni naukowych.

</doc>
<doc id="2024599" url="https://pl.wikipedia.org/wiki?curid=2024599" title="Gongge'er Shan">
Gongge'er Shan



</doc>
<doc id="2024601" url="https://pl.wikipedia.org/wiki?curid=2024601" title="Port lotniczy Bogande">
Port lotniczy Bogande

Port lotniczy Bogande – międzynarodowy port lotniczy położony w Bogande, w Burkinie Faso.

</doc>
<doc id="2024603" url="https://pl.wikipedia.org/wiki?curid=2024603" title="Ursus MF-235">
Ursus MF-235



</doc>
<doc id="2024604" url="https://pl.wikipedia.org/wiki?curid=2024604" title="Ursus 2812">
Ursus 2812



</doc>
<doc id="2024605" url="https://pl.wikipedia.org/wiki?curid=2024605" title="Ursus 3512">
Ursus 3512



</doc>
<doc id="2024606" url="https://pl.wikipedia.org/wiki?curid=2024606" title="Ursus MF-255">
Ursus MF-255



</doc>
<doc id="2024607" url="https://pl.wikipedia.org/wiki?curid=2024607" title="Port lotniczy Koulamoutou">
Port lotniczy Koulamoutou

Port lotniczy Koulamoutou (ICAO: FOGK, IATA: KOU) – krajowy port lotniczy położony w Koulamoutou w Gabonie.

</doc>
<doc id="2024608" url="https://pl.wikipedia.org/wiki?curid=2024608" title="Salamanka (prowincja)">
Salamanka (prowincja)

Salamanka – prowincja w Hiszpanii, w zachodniej części regionu Kastylia i León. Siedzibą jest Salamanka. Prowincja graniczy bezpośrednio z Portugalią. Znajduje się w strefie klimatu kontynentalnego, charakteryzującego się występowaniem długich zim i gorącego i suchego lata. Przepływa tędy rzeka Tormes.

</doc>
<doc id="2024612" url="https://pl.wikipedia.org/wiki?curid=2024612" title="Gmina zbiorowa Sögel">
Gmina zbiorowa Sögel

Gmina zbiorowa Sögel (niem. "Samtgemeinde Sögel") – gmina zbiorowa położona w niemieckim kraju związkowym Dolna Saksonia, w powiecie Emsland. Siedziba administracji gminy zbiorowej znajduje się w miejscowości Sögel.
Podział administracyjny.
Do gminy zbiorowej Sögel należy osiem gmin:

</doc>
<doc id="2024614" url="https://pl.wikipedia.org/wiki?curid=2024614" title="Port lotniczy Samjiyŏn">
Port lotniczy Samjiyŏn

Port lotniczy Samjiyŏn (kor. 삼지연공항) – port lotniczy w miejscowości Samjiyŏn, w Korei Północnej. Jest administrowany przez Koreańską Armię Ludową. Używany zarówno do celów wojskowych, jak i cywilnych (latają tam samoloty państwowych linii Air Koryo z lotniska Pjongjang-Sunan. Posiada pojedynczy asfaltowy pas startowy 07/25 o wymiarach 3277 na 60 m. Lotnisko spełnia ważną rolę w ruchu turystycznym do góry Paektu.

</doc>
<doc id="2024615" url="https://pl.wikipedia.org/wiki?curid=2024615" title="Jakub Weigel">
Jakub Weigel

Kuba „Qbek” Weigel (ur. 22 maja 1971 r. w Łodzi) – polski wokalista i gitarzysta rockowy, kompozytor i autor tekstów, wokalista grup KAT i Harlem, lider zespołu Qbek. Ze swoim zespołem zagrał ponad 500 koncertów w kraju (m.in. Upojne Lato z EB, SeatTour, Inwazja Mocy, Lato z Radiem, Przystanek Woodstock, Przystanek Olecko) oraz za granicą (Niemcy, Litwa, Holandia).
Współpraca.
W latach 1992–1996 Qbek współpracował z bełchatowską hard-rockową grupą Mobilizacja, z którą w 1995 r. wydał album "Gra i tupie" (Dum-Dum Records). Z grupą tą zagrał wiele koncertów w Polsce i za granicą (trasy w Niemczech i na Białorusi) oraz zdobył nagrody na wielu festiwalach (m.in. Jarocin, Węgorzewo, Marlboro Rock In).
Od roku 2000 Kuba Weigel współpracuje z blues-rockową grupą Mr Slide Band, którą stworzyli gitarzyści Andrzej Wodziński (Easy Rider) i Witold Jąkalski (Nocna Zmiana Bluesa). Efektem tej współpracy była płyta "Mr Slide Live at SBN" wydana w 2001 roku Płyta została pozytywnie oceniona przez fanów i krytyków czego efektem były wysokie lokaty w plebiscycie Blues Top czasopisma "Twój Blues".
W latach 2002–2006 Qbek współpracował także, jako wokalista, z "Leszek Cichoński Guitar Workshop". Z grupą tą wystąpił na wielu prestiżowych festiwalach, u boku takich artystów, jak Maciej Balcar, Jerzy Styczyński, Jacek Krzaklewski, Marek Raduli, Mieczysław Jurecki, Marek Kapłon, Janusz Niekrasz, Aleksander Mrożek czy Krzysztof Misiak.
Kuba Weigel współpracował także z Oddziałem Zamkniętym, K.A.S.Ą. oraz łódzkimi formacjami Bandaż Elastyczny i Gasoline.
Wiosną 2010 roku Qbek został zaproszony do współpracy przez grupę Harlem i został jej wokalistą. 26 maja 2010 roku miał premierę nowy singiel grupy z jego udziałem "Mamo, nasza mamo". W 2011 roku Harlem wziął udział w akcji pt. „Mazury Cud Natury” będącej częścią światowego konkursu „New 7 Wonders” promującego najpiękniejsze regiony Ziemi. Piosenka "Mazurski Cud" nagrana została wspólnie z artystami jak: Ryszard Rynkowski, Janusz Panasewicz, Krzysztof Daukszewicz, Norbi, Łozo, Peter (Vader), Drak (Hunter), Chór Pro Forma i in. 
Od 2018 roku wokalista zespołu KAT, zastąpił Henry'ego Becka.
Życie prywatne.
Obecnie mieszka w Łodzi. Wiele lat pozostawał w małżeństwie z socjolog Edytą Weigel, jednak małżeństwo to nie przetrwało. Ma z nią dwójkę dzieci Igę i Amelię. Obecnie jest w związku z młodszą o 17 lat psycholog Anną Rucką.

</doc>
<doc id="2024616" url="https://pl.wikipedia.org/wiki?curid=2024616" title="Gmina zbiorowa Spelle">
Gmina zbiorowa Spelle

Gmina zbiorowa Spelle (niem. "Samtgemeinde Spelle") – gmina zbiorowa położona w niemieckim kraju związkowym Dolna Saksonia, w powiecie Emsland. Siedziba administracji gminy zbiorowej znajduje się w miejscowości Spelle.
Podział administracyjny.
Do gminy zbiorowej Spelle należą trzy gminy:

</doc>
<doc id="2024617" url="https://pl.wikipedia.org/wiki?curid=2024617" title="Jörgen Smit">
Jörgen Smit

Jörgen Smit (ur. 21 lipca 1916 w Bergen, zm. 10 maja 1991 w Arlesheim) – norweski nauczyciel, wykładowca, mówca i publicysta przede wszystkim w ramach ruchu szkół Rudolfa Steinera oraz Towarzystwa Antropozoficznego. Działał również jako sekretarz generalny Towarzystwa Antropozoficznego w Norwegii, był współzałożycielem seminarium im. Rudolfa Steinera w Järna oraz członkiem zarządu głównego Towarzystwa Antropozoficznego przy Goetheanum.
Życiorys.
Jörgen Smit dorastał jako drugi z siedmiu synów w Bergen, a w późniejszych latach w Oslo. Ukończył filologię klasyczną z językiem starogreckim w Oslo i Bazylei. W latach 1941 - 1965 pracował jako nauczyciel w szkole Rudolfa Steinera w Bergen. Obok swojej działalności nauczycielskiej już w młodym wieku zajął się prowadzeniem wykładów o szerokim zakresie tematycznym, najczęściej jednak związanym z antropozofią i pedagogiką waldorfską. W latach 1966 - 1975 miał znaczny wkład w powstanie seminarium im. Rudolfa Steinera w Järna poprzez stworzenie tam seminarium nauczycielskiego. Dzięki współpracy Smita z artystą Arne Klingborgiem, architektem Erikiem Asmussenem oraz przedsiębiorcą Åke Kumlanderem w ciągu zaledwie kilku lat powstało centrum antropozoficzne znacznej wielkości.
W 1975 r. Jørgen Smit został wybrany członkiem zarządu Towarzystwa Antropozoficznego w Dornach, gdzie dodatkowo nadzorował prace Sekcji Młodzieżowej, a w późniejszych latach także Sekcji Pedagogicznej. Ponad połowa przeprowadzonych przez niego za życia 4889 wykładów miała miejsce w ciągu ostatnich 16 lat spędzonych przed śmiercią w 1991 r. w Dornach. Ze swoimi wykładami Jørgen Smit zjechał wszystkie kontynenty, jednakże najwięcej z nich odbyło się w Europie. Dzieła, które ukazały się drukiem to głównie transkrypcje jego wykładów.

</doc>
<doc id="2024620" url="https://pl.wikipedia.org/wiki?curid=2024620" title="Segowia (prowincja)">
Segowia (prowincja)

Segowia () – prowincja Hiszpanii, w regionie Kastylia i León. Leży na północ od płaskowyżu centralnego, który dzieli Półwysep Iberyjski. Stolicą jest Segowia. Cała prowincja składa się z 209 gmin. Głównymi miastami poza stolicą są: Cuéllar i Cantalejo. Gospodarka opiera się głównie o sektor usług i turystykę.

</doc>
<doc id="2024621" url="https://pl.wikipedia.org/wiki?curid=2024621" title="Port lotniczy Gunsan">
Port lotniczy Gunsan

Port lotniczy Gunsan (IATA: KUV, ICAO: RKJK) – port lotniczy położony w mieście Gunsan, w Korei Południowej.

</doc>
<doc id="2024625" url="https://pl.wikipedia.org/wiki?curid=2024625" title="Gmina zbiorowa Werlte">
Gmina zbiorowa Werlte

Gmina zbiorowa Werlte (niem. "Samtgemeinde Werlte") – gmina zbiorowa położona w niemieckim kraju związkowym Dolna Saksonia, w powiecie Emsland. Siedziba administracji gminy zbiorowej znajduje się w mieście Werlte.
Podział administracyjny.
Do gminy zbiorowej Werlte należy pięć gmin:

</doc>
<doc id="2024640" url="https://pl.wikipedia.org/wiki?curid=2024640" title="Soria (prowincja)">
Soria (prowincja)

Soria – prowincja Hiszpanii, we wschodniej części regionu Kastylia i León. Ok. 41% ludności mieszka w samej stolicy – Sorii. Soria jest najrzadziej zaludnioną hiszpańską prowincją, dodatkowo w skład prowincji wchodzi ponad 500 wiosek. Region rolniczo-turystyczny z wieloma gospodarstwami agroturystycznymi. 

</doc>
<doc id="2024642" url="https://pl.wikipedia.org/wiki?curid=2024642" title="Doerpen">
Doerpen



</doc>
<doc id="2024647" url="https://pl.wikipedia.org/wiki?curid=2024647" title="Qbek">
Qbek



</doc>
<doc id="2024655" url="https://pl.wikipedia.org/wiki?curid=2024655" title="Princeton (New Jersey)">
Princeton (New Jersey)



</doc>
<doc id="2024657" url="https://pl.wikipedia.org/wiki?curid=2024657" title="Vladimir Čedić">
Vladimir Čedić

Vladimir Čedić (cyr. Владимир Чедић, ur. 6 października 1987 roku w Nowym Sadzie) – serbski siatkarz grający na pozycji środkowego lub atakującego.
W sezonie 2010/2011 występował na parkietach PlusLigi w drużynie AZS Olsztyn. W lutym 2011 kontrakt Serba został rozwiązany za porozumieniem stron z powodu przedłużającej się kontuzji.

</doc>
<doc id="2024658" url="https://pl.wikipedia.org/wiki?curid=2024658" title="Wojewódzka i Miejska Biblioteka Publiczna w Rzeszowie">
Wojewódzka i Miejska Biblioteka Publiczna w Rzeszowie

Wojewódzka i Miejska Biblioteka Publiczna w Rzeszowie – biblioteka publiczna z siedzibą w Rzeszowie. Pełni funkcję gminnej i powiatowej biblioteki publicznej dla miasta Rzeszowa, powiatowej biblioteki publicznej dla powiatu rzeszowskiego i wojewódzkiej biblioteki publicznej dla województwa podkarpackiego. 
Historia.
Rzeszowskie bibliotekarstwo powszechne swym początkiem sięga drugiej połowy XIX stulecia, bowiem już w 1882 roku została założona przez Towarzystwo Oświaty Ludowej w Rzeszowie biblioteka o charakterze publicznym. Kontynuatorką tej instytucji była otwarta w 1906 roku Biblioteka Miejska Towarzystwa Szkoły Ludowej, działająca do czerwca 1940 roku. Myśl o zorganizowaniu w Rzeszowie Miejskiej Biblioteki Publicznej powstała w pierwszych miesiącach po wyzwoleniu miasta. 3 stycznia 1945 roku powołano Komitet Organizacyjny, a Ministerstwo Oświaty wyraziło zgodę na jej utworzenie. Ostatecznie na posiedzeniu Zarządu Miejskiego, 22 maja 1945 roku, podjęto uchwałę o utworzeniu Miejskiej Biblioteki Publicznej w Rzeszowie. Uroczyste otwarcie MBP w Rzeszowie odbyło się w grudniu 1945 roku. 
Wojewódzka Biblioteka Publiczna została otwarta 1 września 1950 roku. W wyniku centralnych decyzji dotyczących łączenia bibliotek wojewódzkich z miejskimi Prezydium WRN w Rzeszowie, 20 sierpnia 1954 roku, podjęło uchwałę, na mocy której nastąpiło połączenie obu placówek w jedną instytucję pod nazwą Wojewódzka i Miejska Biblioteka Publiczna w Rzeszowie. Zmiany w strukturze administracyjnej kraju, w czerwcu 1975 roku, spowodowały reorganizację funkcji WiMBP, w związku z czym 30 lipca 1975 roku, Bibliotece nadano nowy statut oraz ustalono nazwę tej instytucji jako: Wojewódzka Biblioteka Publiczna w Rzeszowie. Od 1 stycznia 1992 roku ponownie funkcjonuje jako Wojewódzka i Miejska Biblioteka Publiczna (WiMPB) w Rzeszowie.
Budynek.
Obecny główny budynek biblioteki, przy ul. Sokoła 13 w Rzeszowie, został wzniesiony jak siedziba Rady Powiatu w latach 1898-1902 według projektu Tadeusza Stryjeńskiego w stylu secesyjnym. Pomiędzy latami 1909 i 1928 przedłużono go w stronę wschodnią, powtarzając układ i dekorację architektoniczną reszty budynku. W latach 60. XX w. przeprowadzono adaptację na bibliotekę. Kolejne przebudowy nastąpiły w 1975 r. i w końcu XX wieku. W 2004 r. gmach wyremontowano przywracając pierwotny wystrój architektoniczny fasady i iglicę na dachu. Jest to jeden z niewielu przykładów secesji wśród budynków użyteczności publicznej w Rzeszowie.
Struktura.
Obecnie w strukturze organizacyjnej Biblioteki, do bezpośredniej obsługi czytelników, funkcjonuje 5 oddziałów:
Ponadto biblioteka prowadzi 18 filii miejskich oraz 4 punkty biblioteczne .
Usługi.
W 2021 r. biblioteka obsługiwała ponad 34 tys. czytelników. Dysponuje zbiorami o łącznej liczbie ponad 520 tys. woluminów książek i czasopism oprawnych oraz ponad 47 tys. egzemplarzy zbiorów specjalnych. Do najcenniejszych należą stare druki w liczbie 435 woluminów i 171 rękopisów .
Biblioteka wypożycza swoje zbiory na zewnątrz, udostępnia je na miejscu oraz pośredniczy w sprowadzaniu książek z innych bibliotek w kraju. Udziela informacji katalogowych, faktograficznych i bibliograficznych w systemie tradycyjnym i zautomatyzowanym. Tworzy i udostępnia katalogi online i różnorodne bazy danych. Od 2008 roku tworzy Bibliografię województwa podkarpackiego systemem zintegrowanym, wspólnie z bibliotekami powiatowymi i działającymi w miastach powiatowych, w ramach Systemu Bibliografii Regionalnej. Wykorzystuje także elektroniczne technologie w zakresie rejestracji czytelników, wypożyczeń i innych prac bibliotecznych. WiMBP posiada rozbudowaną stronę www. Poprzez sukcesywną digitalizację zbiorów współtworzy Podkarpacką Bibliotekę Cyfrową. Atrakcyjność wizerunku programowego instytucji określa także szerokie spektrum działań kulturalno-oświatowych, zwłaszcza wystawiennictwo, spotkania autorskie, promocja dorobku twórczego środowisk lokalnych oraz organizowane systematycznie, w masowej skali, cykle edukacyjne dla dzieci i młodzieży. W ramach przysposobienia czytelniczego prowadzi lekcje biblioteczne dla uczniów i studentów. W zakresie działalności wydawniczej Biblioteka publikuje m.in.: bibliografię regionalną, materiały statystyczne i promocyjne dotyczące działalności bibliotek publicznych w mieście i w regionie. Na rzecz bibliotek samorządowych prowadzi działalność instruktażową. W Bibliotece funkcjonują Dyskusyjne Kluby Książki. WiMBP współpracuje z innymi instytucjami kultury w mieście i w regionie, z placówkami opiekuńczo-oświatowymi, środowiskiem literackim i z Uniwersytetem Trzeciego Wieku działającym przy Uniwersytecie Rzeszowskim.

</doc>
<doc id="2024662" url="https://pl.wikipedia.org/wiki?curid=2024662" title="Diecezja Pamiers">
Diecezja Pamiers

Diecezja Pamiers – diecezja Kościoła rzymskokatolickiego w południowej Francji, w metropolii Tuluzy. Powstała 16 września 1295 roku. W 1801 została zlikwidowana, ale już w 1822 przywrócono ją.

</doc>
<doc id="2024663" url="https://pl.wikipedia.org/wiki?curid=2024663" title="Lista odcinków serialu Świat Raven">
Lista odcinków serialu Świat Raven

W artykule znajduje się lista odcinków serialu "Świat Raven", oryginalnie stworzonego dla Disney Channel, emitowanego w Polsce na kanale ZigZap, a później także na Disney Channel.

</doc>
<doc id="2024669" url="https://pl.wikipedia.org/wiki?curid=2024669" title="Włodzimierz (Ikim)">
Włodzimierz (Ikim)

Włodzimierz, imię świeckie Wasilij Zacharowicz Ikim (ur. 1 lutego 1940 w Vărzăreştii Noi) – metropolita Rosyjskiego Kościoła Prawosławnego.
Życiorys.
Urodził się na terytorium dzisiejszej Mołdawii, w rodzinie chłopskiej. Po ukończeniu szkoły średniej wstąpił do seminarium duchownego w Odessie, które ukończył po pięciu latach, w 1963. W 1959 wezwanie do odbycia służby wojskowej zmusiło go do przerwania nauki na rok. W roku uzyskania dyplomu seminarium rozpoczął wyższe studia teologiczne w Moskiewskiej Akademii Duchownej. Jako jej student, 27 czerwca 1965 złożył wieczyste śluby zakonne w ławrze Troicko-Siergijewskiej, przed jej przełożonym archimandrytą Platonem. 1 sierpnia tego samego roku metropolita kruticki i kołomieński Pimen wyświęcił go na hierodiakona. 4 lutego 1966 przyjął święcenia kapłańskie z rąk biskupa dmitrowskiego Filareta. Rok później pomyślnie ukończył studia, uzyskując tytuł kandydata teologii.
W 1971 podniesiony do godności igumena. Siedem lat później, decyzją Świętego Synodu Rosyjskiego Kościoła Prawosławnego, został czasowo wydelegowany w jurysdykcję Kościoła Prawosławnego Czech i Słowacji jako proboszcz etnicznie rosyjskiej parafii przy cerkwi w Karlowych Warach. Po otwarciu w 1979 oficjalnego przedstawicielstwa Patriarchatu Moskiewskiego w tym samym mieście Włodzimierz (Ikim), już jako archimandryta, został jego pierwszym kierownikiem (funkcję tę pełnił do 27 maja 1988).
30 czerwca 1985 miała miejsce jego chirotonia na biskupa podolskiego, wikariusza eparchii moskiewskiej. Obrzęd chirotonii przeprowadzili patriarcha moskiewski i całej Rusi Pimen, metropolita talliński i estoński Aleksy II, metropolita miński i białoruski Filaret, metropolita kruticki i kołomieński Juwenaliusz, arcybiskup wołokołamski Pitirim, arcybiskup woroneski i lipiecki Metody oraz biskup sołniecznogorski Sergiusz. 20 czerwca 1990 skierowany do eparchii taszkenckiej i Azji Środkowej jako biskup ordynariusz. 25 lutego 1991 podniesiony do godności arcybiskupiej, zaś 25 lutego 2002 – do godności metropolity.
17 czerwca 2010, w związku z wybuchem konfliktu etnicznego w Kirgistanie, zaapelował do wszystkich obywateli kraju, także stanowiących większość muzułmanów, o zaprzestanie przemocy. Zwracając się do wyznawców islamu odwołał się do etyki koranicznej.
27 lipca 2011 decyzją Świętego Synodu Rosyjskiego Kościoła Prawosławnego został przeniesiony na katedrę omską.
W 2011 odznaczony kirgiskim orderem „Danaker”.

</doc>
<doc id="2024674" url="https://pl.wikipedia.org/wiki?curid=2024674" title="Diecezja Montauban">
Diecezja Montauban

Diecezja Montauban – diecezja Kościoła rzymskokatolickiego w południowej Francji, w metropolii Tuluzy. Została erygowana 11 lipca 1317 roku. W 1801 została zlikwidowana, ale już w 1822 przywrócono ją.

</doc>
<doc id="2024676" url="https://pl.wikipedia.org/wiki?curid=2024676" title="Praga 14">
Praga 14

Praga 14 – dzielnica Pragi rozciągająca się na wschód od centrum miasta, na wschód od Wełtawy. Składa się z mniejszych dzielnic: Hloubětín, Kyje, Černý Most, Hostavice.
Obszar dzielnicy wynosi 13,53 km² i jest zamieszkiwany przez 44 639 mieszkańców (2008).

</doc>
<doc id="2024677" url="https://pl.wikipedia.org/wiki?curid=2024677" title="Cettidae">
Cettidae



</doc>
<doc id="2024680" url="https://pl.wikipedia.org/wiki?curid=2024680" title="New Scientist">
New Scientist

New Scientist – międzynarodowy anglojęzyczny tygodnik naukowy oraz strona internetowa omawiająca najnowsze osiągnięcia światowej nauki jak również zagadnienia związane z ochroną środowiska. Wydany pierwszy raz w 1956 roku, od 1996 roku prowadzona jest również strona WWW. Chociaż pierwotnie był to brytyjski magazyn, obecnie Amerykanie i Australijczycy posiadają również swoje edycje tego tygodnika.
Wydawcą jest Reed Business Information Ltd (Reed Elsevier).

</doc>
<doc id="2024688" url="https://pl.wikipedia.org/wiki?curid=2024688" title="Roy Lassiter">
Roy Lassiter

Roy Lassiter (ur. 9 marca 1969 w Waszyngtonie) – były amerykański piłkarz występujący na pozycji napastnika.
Początki.
Lassiter urodził się w Waszyngtonie, a wychował się w Raleigh, w Karolinie Północnej. Uczęszczał do Athens Drive High School, a następnie grał w uniwersyteckich drużynach na uczelniach Lees–McRae College i North Carolina State University.
Kariera klubowa.
Roy Lassiter po raz pierwszy został powołany do reprezentacji USA w styczniu 1992. Tam na treningu złamał nogę w starciu z Bruce’em Murrayem. Niebawem zainteresował się nim kostarykański zespół AD Carmelita, który zgodził się zapłacić za koszty leczenia piłkarza. W 1994 roku Amerykanin został zawodnikiem jednego z najpopularniejszych zespołów w kraju – L.D. Alajuelense. Dzięki dobrej formie prezentowanej w lidze kostarykańskiej Lassiter otrzymał kilka ofert z klubów europejskich i meksykańskich, jednak Alajuelense zaoferowało mu 60 tysięcy dolarów premii za pozostanie w klubie. W 1995 roku został mianowany najlepszym obcokrajowcem rozgrywek. Tymczasem w ojczyźnie Lassitera powstała nowa liga zawodowa – MLS. Tamtejszy zespół, Tampa Bay Mutiny, zakupił 27-letniego napastnika. Tutaj tworzył bramkostrzelny duet z Carlosem Valderramą i wywalczył pierwszy w historii ligi tytuł króla strzelców z 27 golami na koncie. W październiku 1996 za sumę 1,4 miliona dolarów udał się na sześciomiesięczne wypożyczenie do włoskiej Genoi. W roku 1998 został sprzedany do D.C. United w zamian za Roya Wegerle. Następnie występował też w Miami Fusion i Kansas City Wizards, kończąc ligową karierę z 88 golami na koncie (później rekord ten pobił Jason Kreis). Przygodę z piłką zakończył w 2003 roku, pełniąc funkcję grającego asystenta w drugoligowym Virginia Beach Mariners.
Kariera reprezentacyjna.
Lassiter zadebiutował w reprezentacji USA w 1992 roku, zmieniając Erica Wynaldę w przegranym 0:1 spotkaniu z WNP. Swoją pierwszą bramkę strzelił 3 lata później, w wygranym 4:3 meczu z Arabią Saudyjską. Został również powołany do listy rezerwowej na Mundial 1998.

</doc>
<doc id="2024691" url="https://pl.wikipedia.org/wiki?curid=2024691" title="Diecezja Rodez">
Diecezja Rodez

Diecezja Rodez (pełna nazwa: diecezja Rodez (-Vabres)) – diecezja Kościoła rzymskokatolickiego w południowej Francji. Powstała w V wieku jako diecezja Rodez. W 1801 została rozwiązana, ale już w 1822 przywrócono ją. W 1875 otrzymała nową nazwę oficjalną, uwzględniającą również Vabres. Do 2002 należała do metropolii Albi, a po jej likwidacji została włączona do metropolii Tuluzy.

</doc>
<doc id="2024693" url="https://pl.wikipedia.org/wiki?curid=2024693" title="Life F190">
Life F190

Life F190, znany również jako Life L190 – samochód Formuły 1 zaprojektowany przez Richarda Divilę i Gianniego Marellego dla zespołu Life, który wziął udział w 14 Grand Prix sezonu 1990, wycofując się z rywalizacji po Grand Prix Hiszpanii. Początkowo kierowcą samochodu był Gary Brabham, którego później zastąpił Bruno Giacomelli. Samochód, będący właściwie konstrukcją FIRST, okazał się nieefektywny, a kierowcy Life nigdy nie zdołali się prekwalifikować, wielokrotnie będąc znacznie wolniejszymi od rywali. Pomyłką w szczególności okazała się próba zastosowania przez zespół nietypowego silnika W12.
Koncept.
Pracujący od 1949 roku w Ferrari inżynier Franco Rocchi opuścił tę firmę w 1980 roku, by rozpocząć prace nad nowym silnikiem wyścigowym w układzie W. Był to wybór nietypowy, ponieważ w głównych seriach wyścigowych używa się zazwyczaj silników widlastych. Rocchi był jednak przekonany o słuszności swego pomysłu. Teoretycznie silnik W12 powinien być krótszy i bardziej elastyczny niż silnik V12. Silnik Rocchiego był gotowy w połowie roku 1989. Rocchi ogłosił, że masa silnika wynosi 140 kg przy ważących 155 kg silnikach Cosworth.
Koniec lat 80. był w Formule 1 czasem, gdy zabroniono korzystania z silników turbodoładowanych i zespoły korzystające z takich silników potrzebowały zmiany na silniki wolnossące. Do Formuły 1 weszło kilku dostawców silników (Ilmor, Judd, Lamborghini czy Yamaha), a Carlo Chiti dostarczał nieosiągające dobrych osiągów silniki Motori Moderni B12 zespołom Minardi i Coloni. Renault i Honda rozwijały silniki V10 dla odpowiednio Williamsa i McLarena.
W tej sytuacji włoski kupiec Ernesto Vita zainteresował się silnikiem Rocchiego. Mając nadzieję na szybki zysk, zakupił od Rocchiego prawa do silnika W12 i próbował sprzedać go innym zespołom. Włoch był przekonany, że nietypowy silnik przyciągnie sponsorów. Tak się jednak nie stało, a większość ekspertów i międzynarodowych korporacji wyrażała powątpiewanie w powodzenie silnika. Vita postanowił więc założyć zespół Life Racing Engines i samemu używać nietypowego silnika. Nazwa zespołu "Life" pochodziła od nazwiska założyciela, oznaczającego w języku włoskim "życie".
FIRST Racing.
Vita postanowił nie budować własnego samochodu, a wykorzystać już istniejący. W tym celu zakupił go od zespołu FIRST Racing. FIRST – założony przez byłego kierowcę wyścigowego Lamberto Leoniego zespół zadebiutował w Międzynarodowej Formule 3000 w 1987, a w roku 1988, gdy jego kierowcami byli Pierluigi Martini i Marco Apicella, osiągał dobre rezultaty. W roku 1989 Leoni planował wystawić swój zespół w Formule 1. Do skonstruowania samochodu został zatrudniony Richard Divila, były pracownik między innymi Fittipaldi Automotive. Aby ograniczyć koszty, za pierwowzór do zbudowania samochodu posłużył pojazd Formuły 3000, March 88B. Ponadto w trakcie prac nad modelem Divila opuścił FIRST, ponieważ przeniósł się do Ligiera.
Wyposażony w silnik Judd model FIRST F189 był gotowy na koniec 1988 roku i został zaprezentowany podczas Memoriału Attilio Bettegi. Testy samochodu przeprowadzone przez Gabriele Tarquiniego – który miał być kierowcą FIRST w 1989 roku – wykazały, że podwozie zostało źle zbudowane, a samochód jest niebezpieczny. Ponadto nie przeszedł obowiązkowych testów zderzeniowych przed sezonem, wskutek czego zespół FIRST nie zdołał wystartować w Formule 1. Divila powiedział kierownictwu FIRST, że samochód jest "bombą zegarową", wykazał, że samochód ma źle skonstruowaną skrzynię biegów, zawieszenie, podwozie czy kolumnę kierownicy, ostrzegł potencjalnych kierowców przed prowadzeniem F189 i podjął kroki prawne, by nie wiązano jego nazwiska z projektem. Stwierdził też, że "samochód byłby dobry, ale co najwyżej jako interesująca doniczka".
Nie mając pieniędzy, zgodnego z regulaminem samochodu i opon (Pirelli i Goodyear odmówiły dostarczania opon) i pieniędzy Leoni wycofał zamiary uczestnictwa w Formule 1 i powrócił do Formuły 3000.
Silnik i skrzynia biegów.
Silnik Life W12 miał trzy rzędy po cztery cylindry – dwa rzędy w konfiguracji V, a jeden położony pionowo pomiędzy nimi. Ta konfiguracja była nietypowa, ponieważ na ogół silniki W12 mają cztery rzędy po trzy cylindry. W teorii silnik ten powinien być tak kompaktowy jak jednostki V8, generując tyle mocy, co silniki V12. Jednak silnik Life W12 był nieudaną konstrukcja, która osiągała moc 450 KM, tj. nawet o 300 KM mniej od rywali (niektóre źródła podają jednak, że moc silnika Life wynosiła 360 KM przy 800 KM silnika Honda w McLarenach). Silnik oznaczony symbolem Life F35 był więc najsłabszą jednostką napędową w sezonie 1990. Przed Grand Prix Portugalii jednostki Life zastąpiono silnikami Judd CV o mocy około 600 KM.
Silnik z wtryskiem paliwa miał pięć zaworów na cylinder i cztery wałki rozrządu.
Sześciobiegowa manualna skrzynia biegów była skonstruowana przez Life oraz Hewlanda.
Nadwozie i zawieszenie.
Vita zakupił od Leoniego FIRST F189 i zamontował w nim silnik Life W12. Większość prac mechanicznych została wykonana przez Gianniego Marellego. By pozytywnie przejść testy zderzeniowe, zmieniono pałąk. Model F190 w zasadzie był dość konwencjonalnym, prostym samochodem. Jego wadą była zbyt duża masa: Life F190 był najcięższym samochodem w stawce. Miał bardzo wąski nos, co powodowało niewielki opór powietrza. Model był wyposażony w dodatkowe wloty powietrza przy ramionach kierowcy. Sekcje boczne samochodu były bardzo niskie, wąskie i cienkie. Spłycony kokpit narażał kierowcę na niebezpieczeństwo, co Divila uzmysłowił pierwszemu kierowcy samochodu, Gary’emu Brabhamowi, przestrzegając go przed jazdą tym samochodem.
Hamulce tarczowe z węgla były wyprodukowane przez Brembo/CI, a amortyzatory wyprodukowała firma Koni.
Testowanie.
Kierowcą początkowo został mistrz Brytyjskiej Formuły 3000, Gary Brabham. Kierowcą rezerwowym i testowym natomiast był Franco Scapini, były kierowca Formuły 3000 oraz tester Minardi w 1987; ze względu na fakt, iż zespół dysponował tylko jednym samochodem, Scapini testował model tylko raz. Pierwsze testy planowano odbyć 28 stycznia na torze Misano World Circuit, ale do nich nie doszło. Ostatecznie samochód był gotowy w lutym, ale nie był prawie w ogóle testowany. Pierwszy test odbył się 18 lutego na torze Vallelunga w obecności Gary’ego Brabhama i Franco Scapiniego. Samochód prowadził tylko Brabham, co na krótko przyciągnęło jego sponsorów (Agip, Beta, Nardi Borelli i Albini &amp; Fontanot). Następny test odbył się 25 lutego na torze Monza; w sumie podczas testów przejechano kilkanaście okrążeń. F190 prowadził się źle, był powolny, awaryjny i ciężki, ważąc od 25 do 30 kg więcej niż inne samochody. Ponadto zespół posiadał tylko jedno nadwozie, dwa silniki i nie miał części zamiennych.
F190 w wyścigach.
W sezonie 1990 brało udział 19 zespołów wystawiających 35 samochodów, ale regulamin zakładał, że w każdym wyścigu może wziąć udział 26 kierowców, a 30 ma prawo do wzięcia udziału w kwalifikacjach. Dla najgorszych zespołów były przewidziane prekwalifikacje.
Sezon rozpoczął się 11 marca 1990 roku od Grand Prix Stanów Zjednoczonych na torze Phoenix. Gary Brabham uzyskał czas 2:07,147, o prawie 30 sekund gorszy od poprzedzającego go Claudio Langesa, podczas gdy czas zdobywcy pole position – Gerharda Bergera – był prawie o 40 sekund lepszy. Ivan Capelli, który się zakwalifikował do wyścigu na ostatnim (26) miejscu, uzyskał czas 1:33,044. Derek Warwick uzyskał na torze maksymalną prędkość 271,44 km/h, a Brabham – 185,57 km/h. Ponadto samochód przejechał w sumie dwa mierzone okrążenia, po czym przegrzał mu się silnik.
Gary Brabham ujawnił na konferencji prasowej w Phoenix, że mechanicy, którzy chcieli zmierzyć ciśnienie w oponach, musieli pożyczyć manometr od zespołu EuroBrun. Wyraził również swoje obawy, że zespół upadnie przed Grand Prix Brazylii. By pomóc ratować zespół, Brabham starał się pozyskać sponsorów i przeznaczył również część swoich osobistych środków, podobnie jak Ernesto Vita, który przeznaczył na zespół dodatkowe trzy miliony dolarów.
W Grand Prix Brazylii Brabham przejechał 400 metrów, ponieważ strajkujący wskutek niepłacenia im pieniędzy mechanicy nie nalali oleju do silnika. Następnie zaczęło dochodzić do spięć między Brabhamem a Vitą. Australijski kierowca obwiniał pracodawcę o brak profesjonalizmu zespołu, który nie ma środków na naprawę samochodu po złamanym korbowodzie w Grand Prix Brazylii. Jego manager, Don MacPherson, powiedział, że poziom profesjonalizmu Life'a nie jest godny Formuły 1 i że jego klient chce opuścić włoski zespół.
Brabham zarekomendował Vicie inżyniera Ronego Salta, z którym współpracował w Formule 3000 w zespole Bromley Motorsports. Zaproponował także wymianę silników na Judd V8. Vita odmówił, wskutek czego Brabham opuścił zespół i przeniósł się do Formuły 3000.
Jako zastępcę Brabhama Vita chciał początkowo zatrudnić Bernda Schneidera. Schneider w Formule 1 debiutował w 1988 roku w Zakspeedzie, a w sezonie 1990 wystartował w Grand Prix Stanów Zjednoczonych w zespole Arrows. Schneider był obecny podczas Grand Prix Brazylii w nadziei, że jakiś zespół zainteresuje się jego usługami, a ofertę złożył mu Vita. Jednakże Schneider po zorientowaniu się, jak słabym samochodem jest F190, odrzucił propozycję Włocha i wybrał starty w Grupie C w zespole Kremer Racing w nadziei, że dzięki dobrym występom zainteresuje się nim dobry zespół Formuły 1.
Na przełomie kwietnia i maja zespół opuścił Gianni Marelli, a Goodyear ogłosił, że ma zamiar zaprzestać dostarczania opon Life’owi. Goodyear zmienił decyzję, ale wiceprezes Fédération Internationale de l’Automobile, Bernie Ecclestone, spotkał się z Vitą i spróbował odwieść go od kontynuowania startów zespołu w Formule 1 ze względu na jego ograniczone zasoby finansowe i ograniczoną konkurencyjność samochodu.
W poszukiwaniu kierowcy Ernesto Vita nawiązał kontakt z Franco Scapinim, ale nie otrzymał on superlicencji FIA. Vita ponownie zatem złożył ofertę Schneiderowi, który jeszcze raz nie wyraził zgody na starty w zespole. Kolejnym kandydatem do jazdy w zespole był Rob Wilson, kierowca serii Barber Saab Pro Series, niedoszły kierowca Tyrrella w 1981 roku. W międzyczasie Vita rozpoczął jednak negocjacje z Bruno Giacomellim, a Wilson obawiał się, że zostanie kierowcą rezerwowym i wyraził nadzieję, że zostanie kierowcą Life'a, jeśli zespół wystawi drugi samochód. Ostatecznie Vita zatrudnił Giacomellego. Giacomelli, były kierowca zespołów McLaren, Alfa Romeo i Toleman w Formule 1 jeździł w latach 1977–1983, startując w 83 Grand Prix i zdobywając 14 punktów, jedno pole position i jedno miejsce na podium. Giacomelli przyznał później, że wiedział, iż samochód jest bardzo powolny, ale tęsknił za środowiskiem Formuły 1.
Vita zawarł również porozumienie z sowieckim konsorcjum Pilowski I.C., sprzedał także 67% udziałów w zespole bogatemu przemysłowcy z Werony, Daniele Battaglinowi. To miało umożliwić Vicie zakup jednostek Judd używanych w Brabhamach i Lotusach, jako że Vita zdawał sobie sprawę z bardzo dużych niedostatków mocy silnika Life.
Podczas kwalifikacji do Grand Prix San Marino w samochodzie Giacomellego zerwał się pasek pompy oleju i pompy wody, przez co Włoch osiągnął prędkość maksymalną 104,44 km/h (Riccardo Patrese osiągnął 313,95 km/h). Giacomelli ukończył kwalifikacje na biegu jałowym z czasem 7:16,212. Ten czas oznaczał, że w trakcie wyścigu Giacomelli zostałby kilkakrotnie zdublowany na jednym okrążeniu. Ponadto Włoch powiedział, że bał się, iż zostanie uderzony od tyłu, ponieważ jechał tak wolno.
W kwalifikacjach do Grand Prix Monako Giacomelli po raz pierwszy w sezonie bezproblemowo przejechał dwa mierzone okrążenia z rzędu. Rozwinął maksymalną prędkość 213 km/h przy 272 km/h osiągniętych przez Ayrtona Sennę, a jego czas – 1:41,187 – był o ponad 15 sekund gorszy od dwudziestego szóstego JJ Lehto i gorszy od wszystkich samochodów Formuły 3, ścigających się podczas imprezy towarzyszącej na tym torze.
W Grand Prix Kanady czas Giacomellego (1:50,253) był o prawie pół minuty gorszy od czasu Ayrtona Senny. Autorem najniższej prędkości maksymalnej na torze – 216 km/h – był Bruno Giacomelli, a największej – 297 km/h – Nelson Piquet. Marellego zastąpił były dyrektor techniczny Zakspeed, Peter Wyss, chociaż zaproszony przez Giacomellego oficjalnie pełnił rolę doradcy mającego pomóc w przezwyciężeniu trudności zespołu. Giacomelli skontaktował się ze swoim byłym pracodawcą Leyton House (dla którego testował samochód w 1989 roku), by zakupić silniki Judd, Vita natomiast prowadził na ten temat rozmowy z Brabhamem i Lotusem. Podczas Grand Prix Meksyku dyrektor sportowy zespołu Sergio Barbasio ogłosił, że Life Racing Engines zakupił silniki Judd CV od Team Lotus, a projektanci pracują nad rozwojem samochodu, by dobrze umieścić silnik V8 w miejsce silnika W12.
W Grand Prix Meksyku Giacomelli uzyskał czas 4:04,475 i prędkość maksymalną o prawie 200 km/h niższą od najszybszego na torze Satoru Nakajimy. W kwalifikacjach do Grand Prix Francji Giacomelli nie przejechał ani jednego mierzonego okrążenia i nie uzyskał czasu. Kwalifikacje do Grand Prix Wielkiej Brytanii włoski kierowca z czasem 1:25,947 ponownie ukończył na ostatnim miejscu; ostatni kierowca, który się zakwalifikował – Gabriele Tarquini, był o ponad 14 sekund szybszy. Czas Giacomellego był o trzy sekundy lepszy od samochodów Formuły 3 ścigających się wówczas na torze Silverstone.
Mimo dysponowania silnikiem Judd podczas Grand Prix Niemiec Barbasio ujawnił, że mechanicy Life nie mieli czasu, by między dwoma Grand Prix zastąpić silnik Life silnikiem Judd, i że jest prawdopodobne, że zespół będzie stosował silnik W12 do końca sezonu. Barbasio wyjawił także, że rozważał wystawienie drugiego samochodu z silnikiem Judd, ale zespół nie ma na to pieniędzy. W prekwalifikacjach Giacomelli był o 20 sekund gorszy od przedostatniego Claudio Langesa.
W następnych trzech Grand Prix: Węgier, Belgii i Włoch nadal korzystano z silników Life, a Giacomelli nadal tracił po kilkanaście sekund do poprzedzających go kierowców: w Grand Prix Węgier stracił do przedostatniego Langesa 15 sekund, w Grand Prix Belgii – 18 sekund, a w Grand Prix Włoch – 20 sekund. Czas Giacomellego uzyskany podczas Grand Prix Włoch był gorszy od czasu wszystkich samochodów Formuły 1 z sezonu 1969.
Przed Grand Prix Portugalii w modelu F190 zainstalowano silnik Judd. Personel poświęcił dziesięć dni na przebudowanie samochodu, jako że należało zmodyfikować podwozie, karoserię i mocowanie silnika; po tych zmianach samochód był lżejszy o około 80 kg. Giacomelli wyjawił nadzieję, że po wymianie silnika jego samochód będzie w stanie osiągać 300 km/h. Ostatnie prace nad umiejscowieniem silnika miały miejsce na torze Autódromo do Estoril tuż przed Grand Prix Portugalii, kiedy to okazało się, że pokrywa silnika nie pasuje do jednostki Judd. Giacomelli nie zdołał nawet wyjechać z pit lane z powodu uszkodzenia układu elektrycznego.
Na Grand Prix Hiszpanii pokrywa silnika była już w pełni przystosowana do silnika Judd, ale mechanicy byli zmuszeni podnosić samochód przez ramiona zawieszenia, ponieważ zespół nie wziął podnośnika. Czas Giacomellego wyniósł 1:42,699, a przedostatniego Langesa – 1:25,736.
Z powodu wysokich kosztów wyjazdu na dwa ostatnie, zamorskie Grand Prix (Japonii i Australii) Life zrezygnował z udziału z nich, za co otrzymał od FIA grzywnę w wysokości 200 000 dolarów. Mimo złych wyników zespołu Vita zapowiedział udział Life Racing Engines w sezonie 1991, oznajmiając przy tym, że nadal rozwijany będzie silnik W12, by w ostateczności móc konkurować z silnikami Judd V8 i Lamborghini V12. Zapowiedział także zainwestowanie w zespół od 5 do 8 miliardów lirów i zwiększenie liczby personelu. Nigdy jednak do tego nie doszło, a Life wycofał się z Formuły 1 po sezonie 1990.
Dalsze losy modelu.
Jedyny model został sprzedany prywatnemu kolekcjonerowi. W 2009 roku zaprezentowano go wraz z oryginalnym, ale przebudowanym przez Lorenzo Prandinę silnikiem podczas Goodwood Festival of Speed, a jego kierowcą był Derek Bell.

</doc>
<doc id="2024694" url="https://pl.wikipedia.org/wiki?curid=2024694" title="Life L190">
Life L190



</doc>
<doc id="2024696" url="https://pl.wikipedia.org/wiki?curid=2024696" title="Płatkonos żółtobrzuchy">
Płatkonos żółtobrzuchy

Płatkonos żółtobrzuchy ("Loboparadisea sericea") – gatunek małego ptaka z rodziny płatkonosów (Cnemophilidae). Jedyny przedstawiciel rodzaju "Loboparadisea". Endemit Nowej Gwinei. Skryty i słabo poznany gatunek, nie jest zagrożony wyginięciem.
Podgatunki.
Wyróżnia się dwa podgatunki:
Morfologia.
Długość ciała około 17 cm; masa ciała 50–77 g.
Nie występuje dymorfizm płciowy. Ma szary dziób z niebieskawą naroślą. Brązowe głowa, grzbiet, nogawice, skrzydła oraz ogon. Cała reszta, czyli spód ciała i kuper żółte. Nogi są szare.
Środowisko.
Zasiedla pierwotne górskie lasy Nowej Gwinei, sporadycznie odwiedza lasy wtórne. Występuje w przedziale wysokości 600–2000 m n.p.m., ale głównie powyżej 1200 m n.p.m.
Status.
Międzynarodowa Unia Ochrony Przyrody (IUCN) od 2022 roku uznaje płatkonosa żółtobrzuchego za gatunek najmniejszej troski (LC – "Least Concern"); wcześniej klasyfikowała go jako gatunek bliski zagrożenia (NT, "Near Threatened"). Liczebność populacji nie została oszacowana, ale ptak ten opisywany jest jako lokalnie pospolity. Trend liczebności populacji uznawany jest za stabilny.

</doc>
<doc id="2024698" url="https://pl.wikipedia.org/wiki?curid=2024698" title="Loboparadisea">
Loboparadisea



</doc>
<doc id="2024699" url="https://pl.wikipedia.org/wiki?curid=2024699" title="Loboparadisea sericea">
Loboparadisea sericea



</doc>
<doc id="2024700" url="https://pl.wikipedia.org/wiki?curid=2024700" title="George Mehnert">
George Mehnert

George Nicholas Mehnert (ur. 3 listopada 1881 w Newark, zm. 8 lipca 1948 tamże) – amerykański zapaśnik, dwukrotny złoty medalista olimpijskich: z igrzysk olimpijskich w Saint Louis w 1904 w zapasach w stylu wolnym w wadze muszej oraz z igrzysk olimpijskich w Londynie w 1908 w zapasach w stylu wolnym w wadze koguciej.
W 1904 w turnieju olimpijskim w kategorii muszej brało udział jedynie trzech zawodników, wszyscy reprezentowali Stany Zjednoczone. Mehnert stoczył jedynie jedną walkę – finałową, ponieważ w półfinale tych zawodów miał wolny los. W finale wygrał z Gustavem Bauerem.
Cztery lata później w zawodach olimpijskich w kategorii koguciej udział wzięło trzynastu zawodników. W pierwszej rundzie Mehnert otrzymał wolny los. W ćwierćfinale pokonał Brytyjczyka Harry’ego Sprengera, a w półfinale Kanadyjczyka Auberta Côté. W finale pokonał kolejnego Brytyjczyka, Williama Pressa.
W 1909 przeszedł na zawodowstwo, a po zakończeniu kariery został działaczem sportowym. Był m.in. prezesem klubu, którego barwy wcześniej reprezentował jako zawodnik – National Turnverein z Newark, działał również w Amateur Athletic Union.
Mistrz Amateur Athletic Union w latach 1902–1905, 1908 i 1909.

</doc>
<doc id="2024701" url="https://pl.wikipedia.org/wiki?curid=2024701" title="Google Storage for Developers">
Google Storage for Developers



</doc>
<doc id="2024702" url="https://pl.wikipedia.org/wiki?curid=2024702" title="Kościół św. Anny i św. Marcina w Strykowie">
Kościół św. Anny i św. Marcina w Strykowie

Kościół św. Anny i św. Marcina – świątynia mariawicka w Strykowie, siedziba parafii św. Anny i św. Marcina w tym mieście, położonej w diecezji śląsko-łódzkiej Kościoła Starokatolickiego Mariawitów w RP.
Kościół św. Anny i św. Marcina znajduje się w Strykowie przy ulicy Warszawskiej 34, w powiecie zgierskim, w województwie łódzkim. Wybudowany został przez strykowskich mariawitów w 1907 w stylu neogotyckim.
Budowa mariawickiej świątyni parafialnej została rozpoczęta w maju i ukończona poświęceniem 10 listopada 1907. Kościół jest orientowany, wybudowany na rzucie regularnego prostokąta o wymiarach 33,5 Х 15,5 m, jest trójnawową bazyliką beztranseptową. Jej kształt łączy w sobie elementy zaczerpnięte ze sztuki romańskiej: podwójne okna o pełnych łukach, fryz arkadowy i gotyku: czerwone, nietynkowane mury, przypory, strzelistość wież. Projektantem kościoła był łódzki ewangelik pochodzący z Łotwy – Alwill Jankau.
Świątynia posiada czworoboczne prezbiterium, w którym znajduje się wielki ołtarz zbudowany w kształcie konfesji. Konfesja drewniana utrzymana w kolorze biało-złotym, zwieńczona tiarą – koroną Chrystusa Króla, na niej skrzyżowane dwa klucze, symbole ziemskiej i niebiańskiej władzy Jezusa Chrystusa oraz rzeźbą wyobrażająca pelikana karmiącego młode własną krwią. Środkową część zajmuje ołtarz ofiarny, a na nim centralnie usytuowane tabernakulum zwieńczone konfesją, pod którą wystawiony jest Przenajświętszy Sakrament. Konfesja wraz z prezbiterium ograniczona jest z trzech stron dębową balustradą. Ołtarz z konfesją pochodzi z 1910. Za ołtarzem znajduje się obraz Matki Bożej Nieustającej Pomocy. Na łuku tęczowym namalowany jest napis "WSZYSTKA ZIEMIA NIECH CIĘ ADORUJE I BŁAGA". 
Nawa główna o stropie kolebkowym podtrzymywana jest przez osiem kolumn, po cztery z każdego boku. Nawy boczne o stropach płaskich. Kolumny kompozytowe wzorowane na kolumnach porządku jońskiego i korynckiego. Dwie ostatnie od strony wielkich drzwi, stanowią podporę chóru z 12-głosowymi organami, które pochodzą z 1985.
Ściany naw bocznych od strony konfesji ozdobione są po obu stronach dwoma wielkimi malowidłami (2,5m Х 1,5m), wykonanymi metodą "a fresco" i przedstawiającymi ołtarz wielki w Świątyni Miłosierdzia i Miłości w Płocku oraz katedrę mariawicką i fragmenty klasztoru. Malowidła pochodzą z 1933. 
Posadzka mozaikowa, ceramiczna pochodzi z 1910. W nawie głównej znajdują się dwa rzędy sosnowych ławek z 1997, poprzednie pochodziły z 1910.

</doc>
<doc id="2024704" url="https://pl.wikipedia.org/wiki?curid=2024704" title="Gazeter">
Gazeter

Gazeter – spis nazw obiektów geograficznych: miejscowości i obiektów fizjograficznych (gór, mórz, rzek, jezior itp.).
Oficjalny gazeter opracowany przez powołaną w każdym państwie do tego celu komisję (w Polsce jest to Komisja Standaryzacji Nazw Geograficznych poza Granicami Rzeczypospolitej Polskiej), obejmować powinien nazwy obiektów geograficznych zarówno we własnym kraju, jak i obowiązujące w nazewnictwie krajowym nazwy obiektów zagranicznych (egzonimy). Rezolucja ONZ przyjęta na I konferencji w sprawie standaryzacji nazw geograficznych (w Genewie, 1967 r.) zaleciła wszystkim państwom opracowanie własnych gazeterów narodowych w celu ujednolicenia nazewni­ctwa geograficznego w poszczególnych państwach; wykazy oficjalnie uznanych nazw geograficznych wraz z ich lokalizacją powinny zapewnić jednoznaczność w posługiwaniu się nazwami geograficznymi w różnego typu publikacjach (w tym m.in. na mapach i w podręcznikach) i w środkach masowego komunikowania.

</doc>
<doc id="2024705" url="https://pl.wikipedia.org/wiki?curid=2024705" title="Adam (staw)">
Adam (staw)

Adam – hydronim, nazwa kilku stawów w Polsce południowej i wschodniej.
Na liście opracowanej przez Komisję Standaryzacji Nazw Geograficznych przy Głównym Urzędzie Geodezji i Kartografii występują następujące stawy:

</doc>
<doc id="2024712" url="https://pl.wikipedia.org/wiki?curid=2024712" title="Płatkonos czarny">
Płatkonos czarny

Płatkonos czarny ("Cnemophilus loriae") – gatunek średniej wielkości ptaka z rodziny płatkonosów (Cnemophilidae). Należy do rodzaju "Cnemophilus", razem z płatkonosem ognistym. Zasiedla górskie lasy Nowej Gwinei. Nie jest zagrożony.
Systematyka.
Wyróżnia się następujące podgatunki:
Międzynarodowy Komitet Ornitologiczny (IOC) uznaje ten gatunek za monotypowy.
Morfologia.
Występuje bardzo wyraźny dymorfizm płciowy. Samiec jest cały czarny i opalizujący, z żółtą brwią i szarą naroślą na dziobie. Samica zielonkawoszara z ciemniejszym, bardziej brązowawym wierzchem ciała. Skrzydła ma całe brązowe. Nie posiada narośli na dziobie. Obie płcie mierzą 20–23 cm, ważą 93–100 g.
Zachowanie.
Składa jedno lub dwa jaja.
Status.
IUCN uznaje płatkonosa czarnego za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana; w 1998 roku ptak ten opisywany był jako pospolity i szeroko rozpowszechniony. Trend liczebności populacji uznawany jest za stabilny.

</doc>
<doc id="2024713" url="https://pl.wikipedia.org/wiki?curid=2024713" title="Chris Mazdzer">
Chris Mazdzer

Christopher "Chris" Mazdzer (ur. 26 czerwca 1988 w Pittsfield) – amerykański saneczkarz, startujący w konkurencji jedynek. Wicemistrz olimpijski 2018. Medalista mistrzostw świata, sześciokrotny medalista mistrzostw świata juniorów.
Startował na igrzyskach w Vancouver i w Soczi. W konkurencji jedynek zajął 13. miejsce w obydwóch przypadkach. Na swoich trzecich igrzyskach w Pjongczang w 2018 roku w konkurencji jedynek wywalczył srebrny medal.

</doc>
<doc id="2024716" url="https://pl.wikipedia.org/wiki?curid=2024716" title="Pure Love">
Pure Love

"Pure Love" – czwarty singiel Arasha, pochodzący z jego drugiego albumu studyjnego pt. "Donya", wydany w 2008 roku przez wytwórnię płytową Warner Music. Singiel osiągnął 19. miejsce na fińskiej liście przebojów.

</doc>
<doc id="2024717" url="https://pl.wikipedia.org/wiki?curid=2024717" title="Moi International Sports Centre">
Moi International Sports Centre

Moi International Sports Centre – wielofunkcyjny stadion sportowy w Kasarani, niedaleko Nairobi, w Kenii. Pojemność stadionu wynosi 60 000 widzów, co czyni go największym tego typu obiektem w kraju.

</doc>
<doc id="2024719" url="https://pl.wikipedia.org/wiki?curid=2024719" title="Dersum">
Dersum

Dersum – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Dörpen.

</doc>
<doc id="2024722" url="https://pl.wikipedia.org/wiki?curid=2024722" title="Aksamitniki">
Aksamitniki

Aksamitniki (Hyliotidae) – monotypowa rodzina ptaków z rzędu wróblowych (Passeriformes). Najbliżej spokrewniona z owadówkami (Stenostiridae).
Występowanie.
Rodzina obejmuje gatunki występujące w Afryce, na południe od Sahary.
Morfologia.
Długość ciała 11–13 cm, masa ciała 9,5–17 g.
Systematyka.
Etymologia.
Greckie "hulē" – las, teren lesisty.
Podział systematyczny.
Takson wyodrębniony z rodziny pokrzewkowatych (Sylviidae). Do rodziny należy jeden rodzaj z następującymi gatunkami:

</doc>
<doc id="2024724" url="https://pl.wikipedia.org/wiki?curid=2024724" title="Hyliota">
Hyliota



</doc>
<doc id="2024728" url="https://pl.wikipedia.org/wiki?curid=2024728" title="Heede/Ems">
Heede/Ems

Heede/Ems – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Dörpen.

</doc>
<doc id="2024729" url="https://pl.wikipedia.org/wiki?curid=2024729" title="Erazm Otwinowski">
Erazm Otwinowski

Erazm Otwinowski (ur. 1524/9 w Liśniku Dużym, zm. w 1614 w Rakowie) – polski poeta renesansowy, działacz reformacyjny (kalwiński, a potem braci polskich). Był jednym z pierwszych w Polsce poetów biblijnych, poprzednikiem Wacława Potockiego. Przez starszych historyków pochopnie utożsamiany z Anonimem-Protestantem.
Życiorys.
Pochodził z niezamożnej rodziny szlacheckiej herbu Gryf, która posiadała niewielki majątek (3 i pół łana ziemi) w Liśniku Dużym (wówczas „Leśnik”). Jako chłopiec przebywał na dworze Piotra Kmity w Wiśniczu, zwolennika Erazma z Rotterdamu. Nauczycielem Otwinowskiego był ks. Marcin z Opoczna. Tam też zetknął się z ruchem reformacyjnym. 
W 1548 roku został polecony przez Kmitę do biskupa chełmińskiego, Tiedemanna Giesego. Jako jego dworzanin był obecny na sejmie piotrkowskim w roku 1549. W 1557 był uczestnikiem poselstwa do Stambułu, co znalazło wyraz w "Wypisaniu drogi tureckiej" (wydanie – Józef Ignacy Kraszewski, w: "Podróże i poselstwa polskie do Turcji", 1860). W 1561 roku wstąpił na służbę do rezydującego w Kraśniku Stanisława Tęczyńskiego, wojewody krakowskiego i starosty lubelskiego, jednego z najważniejszych propagatorów reformacji na Lubelszczyźnie. Razem z nim wziął udział w podróży do Szwecji, podczas której trafił do duńskiego więzienia. Natomiast informacje o tym, jakoby Otwinowski był dworzaninem Jana Dantyszka, albo samego króla, są fałszywe.
Po powrocie zyskał rozgłos dzięki incydentowi religijnemu w Lublinie. Podczas Bożego Ciała w 1564 roku księdzu uczestniczącemu w procesji oświadczył:
Następnie wyrwał księdzu monstrancję i rzucił na ziemię i podeptał jako protest przeciwko „ubliżaniu Bogu”. Został oskarżony o bluźnierstwo i postawiony przed sądem sejmowym, na którym bronił go Mikołaj Rej. Ostatecznie został skazany na zapłatę odszkodowania za zniszczoną monstrancję, to jest za stłuczone szkło ksiądz otrzyma: "grosz, za zniszczoną hostię szeląg, aby sobie kupił nowe szkło i tę odrobinę mąki".
Otwinowski od 1555 (jako pierwszy spośród szlachty lubelskiej) stał się wyznawcą kalwinizmu, a od 1570 związał się z braćmi polskimi (zwanymi przez przeciwników "arianami"), był uczestnikiem wielu synodów i dysput religijnych, m.in. z jezuitami w Lublinie. Do późnej starości uczestniczył Otwinowski w Rakowie w pracach zboru ariańskiego.
W 1573 roku Otwinowski dostał od Wilhelma z Rožemberku 100 dukatów za popieranie jego kandydatury do tronu polsko-litewskiego. Wspierał go także podczas kolejnego bezkrólewia.
W 1598 przeniósł się z Leśnika do Rakowa. Zmarł w czerwcu 1614.
Charakterystyka twórczości.
Wiele prac Otwinowskiego zaginęło. Otwinowski przebywał bardzo często w Lublinie, chociaż mieszkał w Liśniku, w ówczesnym powiecie urzędowskim. Z Lublinem była związana jego twórczość poetycka. Z wcześniejszego okresu pochodziła prawdopodobnie złośliwa książeczka pt. "Rozprawa piekarza z malarzem o swoich bogach".
Unitarne poglądy zawarł w licznych rozprawach, m.in. "Przypowieści Pana Naszego Jezusa Chrystusa", zawierające 139 wierszowanych utworów, opisujących przypowieści z Nowego Testamentu (1599). Z dysput ariańskich czerpał tematykę do swoich wierszy. Otwinowski uczestniczył też w dysputach arian z jezuitami w Lublinie. Dysputę z 1586 roku opisał w wierszowanym utworze pt. "Chluba jezuicka".
Interesowała go również sytuacja kobiet w społeczeństwie (w 1580 napisał charakterystyki kobiet występujących w Piśmie Świętym z odniesieniami do współczesności). Cechy idealnej kobiety-chrześcijanki nakreślił w utworze "Opisanie pobożnej i statecznej żony i dobrej gospodyni". Zachowała się także książeczka "Sprawy abo historie znacznych niewiast" (1589), poświęcona żonie Andrzeja Lasoty, arianina. Były to powiastki lub charakterystyki kobiet występujących w Piśmie świętym. Poglądy Otwinowskiego na równość kobiet z mężczyznami w życiu kościelnym odpowiadały poglądom panującym w zborze ariańskim i były bardzo nowoczesne, jak na ówczesną epokę.
Zachowały się fragmenty jego "Bohatyrów chrystiańskich" – wierszowanych żywotów działaczy reformacyjnych. W dziele tym opisywał „ofiarne czyny pierwszych bojowników reformacji”. Czyny owe ujmował w rymowane obrazki, zaopatrywał w spisy miejscowości, w których znajdowały się pierwsze zbory, spisy pastorów i wyznawców spośród szlachty. Poematem swym obejmował wszystkich pionierów reformacji bez różnicy kierunków, ale przede wszystkim uwzględniał zwolenników antytrynitaryzmu (na 126 nazwisk magnatów i szlachty podał ok. 30 swych współwyznawców, głównie z Lubelszczyzny oraz swych krewniaków – Benedykta i Jerzego Otwinowskich a także Ostrowskich, Suchodolskich, Jana Krzowskiego z Leśnika, na 44 ministrów – 22 arian).
O wiele bardziej interesująca była jednak jego twórczość obyczajowa i satyryczna, ujawniona w powstałym w latach 1562—1567 zbiorze erotyków, fraszek i epigramatów, zachowanych pod pseudonimem „Anonim-Protestant z XVI wieku” (wydany dopiero w roku 1903). Nie brak w nich wyrafinowania, których poza Kochanowskim nie spotyka się w polskiej literaturze renesansowej.
Utwory o autorstwie niepewnym.
Uwaga: Edward Raczyński wydając w 1838 "Dzieje Polski pod panowaniem Augusta II od roku 1696–1728" anonimowego autora, umieścił na karcie tytułowej nazwisko Erazma Otwinowskiego.

</doc>
<doc id="2024731" url="https://pl.wikipedia.org/wiki?curid=2024731" title="Archidiecezja Albi">
Archidiecezja Albi

Archidiecezja Albi (pełna nazwa: archidiecezja Albi (-Castres-Lavaur)) – archidiecezja Kościoła rzymskokatolickiego w południowej Francji. Powstała w III wieku jako diecezja Albi. W 1678 została podniesiona do rangi archidiecezji. W 1801 uległa likwidacji, ale już w 1822 przywrócono ją. W 1922 otrzymała swoją obecną, dłuższą nazwę oficjalną. Podczas reformy administracyjnej Kościoła francuskiego, wdrożonej w grudniu 2002 roku, utraciła status archidiecezji metropolitalnej i stała się archidiecezją sufragalną w ramach metropolii Tuluzy.

</doc>
<doc id="2024732" url="https://pl.wikipedia.org/wiki?curid=2024732" title="Mistrzostwa Świata w Piłce Nożnej 1966 (eliminacje)">
Mistrzostwa Świata w Piłce Nożnej 1966 (eliminacje)

W kwalifikacjach do Mundialu 1966 udział wzięły 74 państwa świata (17 drużyn zrezygnowało z udziału w rozgrywkach). Anglia (jako gospodarz imprezy) oraz Brazylia (obrońcy tytułu sprzed 4 lat) awansowały bez eliminacji. W kwalifikacjach tych strzelono 393 bramki (średnio 3.09 na mecz).
Strefy FIFA.
16 wolnych miejsc zostało następująco podzielonych pomiędzy konfederacje:
Tabela zakwalifikowanych państw.
(h) - gospodarze
(c) - obrońcy tytułu

</doc>
<doc id="2024733" url="https://pl.wikipedia.org/wiki?curid=2024733" title="Neubörger">
Neubörger

Neubörger – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Dörpen.

</doc>
<doc id="2024734" url="https://pl.wikipedia.org/wiki?curid=2024734" title="Linia M3 metra w Mediolanie">
Linia M3 metra w Mediolanie

 Metro w Mediolanie · Linia M3
Linia M3 – trzecia w kolejności wybudowana linia metra w Mediolanie. Budowa rozpoczęła się w 1986 i została zakończona w 1990 z okazji Mistrzostw świata w piłce nożnej. Jest nazywana linią żółtą (Linea Gialla) i takim kolorem jest oznaczona.
Linia łączy południowo-wschodnie przedmieścia San Donato Milanese, centrum i północno-zachodnią część miasta. Linia obecnie ma długość 17,1 km i 21 stacji.

</doc>
<doc id="2024735" url="https://pl.wikipedia.org/wiki?curid=2024735" title="Tampa Bay Mutiny">
Tampa Bay Mutiny

Tampa Bay Mutiny – nieistniejący już amerykański klub piłkarski z siedzibą w mieście Tampa, w stanie Floryda. Jego domowym obiektem był Raymond James Stadium, który mógł pomieścić 65 857 widzów. Zespół funkcjonował w latach 1995-2001.
Historia.
Drużyna została założona w 1995 roku i przez cały okres swojego istnienia grała w najwyższej klasie rozgrywkowej. Zespół został rozwiązany w 2001 roku razem z innym klubem z Florydy: Miami Fusion, kiedy liczba drużyn mogąca grać w MLS została zredukowana z 12 do 10. Największym sukcesem "Mutiny" było zdobycie w 1996 roku MLS Supporters' Shield.

</doc>
<doc id="2024737" url="https://pl.wikipedia.org/wiki?curid=2024737" title="Neuboerger">
Neuboerger



</doc>
<doc id="2024738" url="https://pl.wikipedia.org/wiki?curid=2024738" title="Skałoskoczki">
Skałoskoczki



</doc>
<doc id="2024741" url="https://pl.wikipedia.org/wiki?curid=2024741" title="Let's Get Serious">
Let's Get Serious

Let's Get Serious – szósty album solowy Jermaine'a Jacksona. 

</doc>
<doc id="2024744" url="https://pl.wikipedia.org/wiki?curid=2024744" title="Borkowski (herb szlachecki)">
Borkowski (herb szlachecki)

Borkowski – polski herb szlachecki.
Historia.
Herb nadano w 1790 roku Józefowi Borkowskiemu.
Herbowni.
Do herbownych należą:

</doc>
<doc id="2024745" url="https://pl.wikipedia.org/wiki?curid=2024745" title="E311 (trasa europejska)">
E311 (trasa europejska)

E311 – trasa europejska biegnąca przez Holandię. Zaliczana do tras kategorii B droga łączy Bredę z Utrecht. Jej długość wynosi 84 km.

</doc>
<doc id="2024749" url="https://pl.wikipedia.org/wiki?curid=2024749" title="E312 (trasa europejska)">
E312 (trasa europejska)

E312 – trasa europejska biegnąca przez Holandię. Zaliczana do tras kategorii B droga łączy Vlissingen z Eindhoven. Jej długość wynosi 167 km.

</doc>
<doc id="2024750" url="https://pl.wikipedia.org/wiki?curid=2024750" title="E313 (trasa europejska)">
E313 (trasa europejska)

E313 – trasa europejska biegnąca przez Belgię. Zaliczana do tras kategorii B droga łączy Anvers z Liège. Jej długość wynosi 110 km.

</doc>
<doc id="2024752" url="https://pl.wikipedia.org/wiki?curid=2024752" title="Christian Niccum">
Christian Niccum

Christian Niccum (ur. 27 stycznia 1978 w Minneapolis, Minnesota, Stany Zjednoczone) – amerykański saneczkarz, startujący w konkurencji dwójek.
Startował na Igrzyskach w Turynie. W konkurencji jedynek zajął 23. miejsce.
Startował na Igrzyskach w Vancouver. W konkurencji dwójek, razem z Donem Joyem, zajął 6. miejsce.

</doc>
<doc id="2024754" url="https://pl.wikipedia.org/wiki?curid=2024754" title="Skałoskoczek">
Skałoskoczek

Skałoskoczek ("Chaetops frenatus") – gatunek średniej wielkości ptaka, jedynego przedstawiciela rodziny skałoskoczków (Chaetopidae) w obrębie rzędu wróblowych (Passeriformes). Zasiedla Republikę Południowej Afryki i Lesotho. Bliski zagrożenia wyginięciem. Środowisko to skaliste tereny.
Podgatunki.
Wyróżniono dwa podgatunki "C. frenatus":
Morfologia.
Występuje niewielki dymorfizm płciowy. Samiec posiada białą brew na szarej głowie, samica nie. Poza tym obie płcie identyczne. Czerwone tęczówki. Wierzch ciała szary w ciemniejsze plamki, lotki już czarne. Na skrzydle, przy lotkach, trzy białe plamki. Brązowe spód ciała i kuper, ogon szary z białymi kropkami na końcu.
Środowisko.
Skałoskoczek duży występuje głównie w skalistych górskich formacjach fynbos, choć zasięg jego występowania rozciąga się aż po poziom morza. Skałoskoczek mały występuje na stromych trawiastych i skalistych obszarach generalnie powyżej 2250 m n.p.m., niekiedy niżej – do 1800 m n.p.m.
Zachowanie.
Zjada owady i jaszczurki. Gniazdo znajduje się w trawie rosnącej na skałach. Jest monogamiczny, gniazduje kooperatywnie. Składa 2 białe jaja, wysiadują oboje rodzice przez 19–21 dni. Opuszczają gniazdo po 18–21 dniach, po 3 tygodniach są już niezależne od rodziców.
Status.
Międzynarodowa Unia Ochrony Przyrody (IUCN) traktuje podgatunki skałoskoczka jako osobne gatunki i oba zalicza do kategorii „bliski zagrożenia” (NT – "near threatened"). Liczebność populacji skałoskoczka dużego, według szacunków z 2015 roku, zawierała się w przedziale 32 551 – 59 289 osobników. Liczebność skałoskoczka małego w 2007 roku szacowano na 100–500 tysięcy osobników. Trend liczebności populacji obu tych taksonów uznawany jest za spadkowy.

</doc>
<doc id="2024756" url="https://pl.wikipedia.org/wiki?curid=2024756" title="Neulehe">
Neulehe

Neulehe – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Dörpen.

</doc>
<doc id="2024757" url="https://pl.wikipedia.org/wiki?curid=2024757" title="Janusz Kaniewski">
Janusz Kaniewski

Janusz Kaniewski (ur. 30 marca 1974 w Warszawie, zm. 9 maja 2015) − polski projektant.
Życiorys.
W 2000 r. ukończył wydział projektowania środków transportu w Istituto Europeo di Design w Turynie. W latach 1999-2001 pracował w studiu Pininfarina w Cambiano, z którym później współpracował. Od 2003, niezależnie od Pininfariny projektował dla Ferrari. Współprojektował samochody Ferrari California, Ferrari 458 Italia, Lancia Delta, Alfa Romeo MiTo, Alfa Romeo Giulietta, Citroën C4 Picasso, Suzuki Kizashi oraz wnętrze Ferrari 488 GTB (następcy Ferrari 458 Italia).
Jest współautorem aktualnego logo koncernu Fiat, opakowań papierosów Marlboro GOLD EDGE, autorem gamy butów narciarskich Lange, w tym modelu, w którym Hermann Maier zdobył w 2001 r. Puchar Świata, oraz nazwy i loga kompleksu Monopolis. Studio projektowe Kaniewski Design, którego był założycielem, zaprojektowało między innym Stację Benzynową Roku 2012 – al. Grunwaldzka 258 w Gdańsku, szklankę piwa Żywiec, fotele kolejowe do wielu linii europejskich, trzy pojazdy ekspozycyjne producenta ceramiki Koło, ciężarówkę z sześćdziesięciometrowym apartamentem i garażem na trzy Ferrari dla klienta indywidualnego, kampera dla Adama Małysza, instrument muzyczny DDrome, logo głównego sponsora Łódź Design Festival – Ceramiki Paradyż, plakat festiwalu Camerimage 2013.
Był doradcą prezydenta Gdyni, kuratorem i współorganizatorem festiwalu Gdynia Design Days 2012 (rekord frekwencji – ponad dziewięćdziesiąt tysięcy odwiedzających). Pierwszy nie-architekt członek Stowarzyszenia Architektów RP, członek Rady Programowej magazynu SARP – ARCH.
W 2013 opublikował, nakładem wydawnictwa Bosz, książkę "Janusz Kaniewski: Design". Juror konkursu architektonicznego na toaletę publiczną Koło oraz konkursu Arena Design Międzynarodowych Targów Poznańskich. Projektował sieć stacji benzynowych Pit Stop na Ukrainie;
współpracował z samorządem m.st. Warszawy. W 2013 r. założył studio projektowe Janusz Kaniewski Design w Warszawie.
2011 zajął drugie miejsce w rankingu najbardziej innowacyjnych przedsiębiorców w Polsce (Forbes);
2011 w pięćdziesiątce najbardziej kreatywnych ludzi w Polsce (Brief);
2008 Nagroda za całokształt działalności (Machina Design);
2003 Wyróżnienie Burmistrza miasta Osaka (Japonia);
2001 Wyróżnienie Motor Trend (USA);
1999 Grand Prix, Come ti Vorrei/Quattroruote (Włochy);
1993 Award of Excellence, CorelDraw Design Contest (Kanada).
Zmarł 9 maja 2015 roku w Sulejówku, miał 41 lat. Studio projektowe, które założył, działa nadal w Warszawie, rozwijane przez jego żonę Alicję Kaniewską.

</doc>
<doc id="2024759" url="https://pl.wikipedia.org/wiki?curid=2024759" title="Herb gminy Gąsawa">
Herb gminy Gąsawa

Herb gminy Gąsawa - jeden z dwóch (obok flagi) oficjalnych symboli gminy Gąsawa, dawniej miasta Gąsawa. Przedstawia w polu srebrnym tarczy herbowej czerwony mur z otwartą bramą i trzema blankowanymi czerwonymi wieżami. Każda z wież ma jedno okno. Najstarszy wizerunek herbowy pochodzi z gotyckiej pieczęci miejskiej na dokumencie wystawionym w 1591 roku. Herb Gąsawy należy do grupy herbów architektonicznych, nadawanych miastom lokowanym na prawie niemieckim. Mury miejskie w herbie oznaczają prawo samorządowe wykonywane przez burmistrza i radę na terenie miasta ograniczonym umownie przedstawionym murem miejskim.
Aktualny wzór herbu został przyjęty Uchwałą XVIII/121/2008 Rady Gminy z dnia 30 grudnia 2008.

</doc>
<doc id="2024761" url="https://pl.wikipedia.org/wiki?curid=2024761" title="Mirosław Wnuk">
Mirosław Wnuk

Mirosław Wnuk (ur. 19 lutego 1961 w Kielcach) – polski piłkarz. Karierę rozpoczynał w barwach Orlicza Suchedniów, następnie grał także w Chemiku Pustków, Stali Nowa Dęba i Lubliniance Lublin. Wiosną sezonu 1982/1983 trafił do Stali Mielec, w której zadebiutował w I lidze. W mieleckim zespole występował przez trzy lata, po czym odszedł do Radomiaka Radom. W 1988 został graczem Zagłębia Sosnowiec, z którym wywalczył awans do I ligi i w kolejnych rozgrywkach wystąpił w niej w 19 meczach. Strzelił też wówczas w niej pierwszego i zarazem jedynego gola – uczynił to w kwietniowym spotkaniu z Widzewem Łódź, wygranym przez jego drużynę 2:1. W sezonie 1990/1991 nie rozegrał żadnego meczu i po jego zakończeniu odszedł do Korony Kielce, w której występował przez pół roku.

</doc>
<doc id="2024762" url="https://pl.wikipedia.org/wiki?curid=2024762" title="Ivica Oliċ">
Ivica Oliċ



</doc>
<doc id="2024764" url="https://pl.wikipedia.org/wiki?curid=2024764" title="Walchum">
Walchum

Walchum – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Dörpen.

</doc>
<doc id="2024768" url="https://pl.wikipedia.org/wiki?curid=2024768" title="Jackie Jackson (album)">
Jackie Jackson (album)

Jackie Jackson – album solowy Jackiego Jacksona z okresu gdy wraz z rodzinnym zespołem The Jackson Five tworzył w wytwórni Motown.

</doc>
<doc id="2024770" url="https://pl.wikipedia.org/wiki?curid=2024770" title="Wippingen (Dolna Saksonia)">
Wippingen (Dolna Saksonia)

Wippingen – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Dörpen.

</doc>
<doc id="2024772" url="https://pl.wikipedia.org/wiki?curid=2024772" title="Dan Joye">
Dan Joye

Christian Niccum (ur. 19 lutego 1985 w San Tomé, Wenezuela) – amerykański saneczkarz, startujący w konkurencji dwójek.
Startował na Igrzyskach w Turynie. W konkurencji dwójek, razem z Prestonem Griffalem, zajął 8. miejsce.
Startował na Igrzyskach w Vancouver. W konkurencji dwójek, razem z Christianem Niccumem, zajął 6. miejsce.

</doc>
<doc id="2024774" url="https://pl.wikipedia.org/wiki?curid=2024774" title="Ken Sugimori">
Ken Sugimori

 – japoński projektant gier wideo i ilustrator. Najbardziej znany jako projektant postaci i dyrektor artystyczny gier z serii Pokémon. Osobiście stworzył pierwsze 151 Pokémonów. Sugimori pracował też nad częścią filmów Pokémon, kartami kolekcjonerskimi i innymi grami, takimi jak seria Super Smash Bros.
Od początku 1981 do 1986, Sugimori ilustrował fanzin o grach "Game Freak", którego twórcą był Satoshi Tajiri. Sugimori odkrył ten magazyn w sklepie z dōjinshi i postanowił się zaangażować. Ostatecznie obaj zamienili Game Freak w firmę produkującą gry, której pierwszym dziełem było Mendel Palace. 

</doc>
<doc id="2024778" url="https://pl.wikipedia.org/wiki?curid=2024778" title="Wippingen">
Wippingen

Niemcy:

</doc>
<doc id="2024780" url="https://pl.wikipedia.org/wiki?curid=2024780" title="3 Brandenburska Dywizja Szturmowa">
3 Brandenburska Dywizja Szturmowa



</doc>
<doc id="2024783" url="https://pl.wikipedia.org/wiki?curid=2024783" title="Be the One (album Jackiego Jacksona)">
Be the One (album Jackiego Jacksona)

Be the One – drugi solowy album studyjny Jackiego Jacksona, wydany przez wytwórnię Polydor.

</doc>
<doc id="2024787" url="https://pl.wikipedia.org/wiki?curid=2024787" title="Legal Hustle">
Legal Hustle

Legal Hustle – kompilacja amerykańskiego rapera Cormegi, wydana 25 maja 2004 roku nakładem wytwórni Koch. Album zadebiutował na 8. miejscu listy Top Independent Albums, lecz żaden singiel z albumu nie zadebiutował na liście. Krążek nie stał się sukcesem komercyjnym ze względu na słabą sprzedaż.
Lista utworów.
Lista według Discogs:

</doc>
<doc id="2024788" url="https://pl.wikipedia.org/wiki?curid=2024788" title="Dag Hartelius">
Dag Hartelius

Dag Hartelius (ur. 8 listopada 1955 w Härnösand) – szwedzki dyplomata, w latach 2008-2010 ambasador Królestwa Szwecji w Polsce. Od 2011 stały przedstawiciel Królestwa Szwecji przy Unii Europejskiej.
Absolwent Uniwersytetu w Uppsali, w służbach dyplomatycznych zatrudniony od 1985. W latach 2003-2008 był ambasadorem w Estonii, wcześniej pracował w szwedzkich placówkach dyplomatycznych w Petersburgu, Moskwie, Berlinie i Londynie. Żonaty z Marią Falk, ma trzech synów.
Odznaczony Krzyżem Komandorskim z Gwiazdą Orderu Zasługi Rzeczypospolitej Polskiej (2011).

</doc>
<doc id="2024790" url="https://pl.wikipedia.org/wiki?curid=2024790" title="Szczuroskoczek białostopy">
Szczuroskoczek białostopy

Szczuroskoczek białostopy ("Dipodomys ordii") – gatunek ssaka podrodziny szczuroskoczków (Dipodomyinae) w obrębie rodziny karłomyszowatych (Heteromyidae) występujący w zachodniej Ameryce Północnej.
Zasięg występowania.
Szczuroskoczek białostopy występuje w zależności od podgatunku:
Taksonomia.
Gatunek po raz pierwszy naukowo opisał w 1853 roku amerykański przyrodnik Samuel Washington Woodhouse nadając mu nazwę "Dipodomys ordii". Holotyp pochodził z El Paso, w hrabstwie El Paso, w Teksasie, w Stanach Zjednoczonych.
W oparciu o analizę sekwencji molekularnych "D. ordii" należy do grupy gatunkowej "ordii" wraz z "D. compactus", do którego jest bardzo podobny i był wcześniej uważany za konspecyficzny. Autorzy "Illustrated Checklist of the Mammals of the World" rozpoznają trzydzieści dwa podgatunki.
Morfologia.
Długość ciała (bez ogona) 75–152 mm, długość ogona średnio 128 mm, długość ucha średnio 12 mm, długość tylnej stopy średnio 39 mm; masa ciała średnio 52 g. Samce są nieco większe i cięższe od samic. Futro płowe, z licznymi czarnymi włosami. Długi ogon jest ciemny, po obu jego bokach biegną jasne pasy. Na końcu znajduje się kępka dłuższych włosów. Na stopach, biodrach i wokół oczu białe plamki.
Ekologia.
Siedlisko.
Najchętniej żyje na piaszczystym podłożu pokrytym rzadką roślinnością.
Tryb życia.
Prowadzą nocny, samotny tryb życia. Poza sezonem rozrodczym nie tolerują innych osobników swego gatunku. Dnie spędzają w norach wykopanych za pomocą tylnych łap. Poruszają się w dwojaki sposób – chodzą na czterech łapach, lub skaczą na tylnych, podobnie jak kangury (potrafią jednym skokiem przebyć odległość do 2 m). Mają wyostrzone zmysły węchu i słuchu, dobrze także widzą w nocy. Żywią się głównie ziarnem, potrafią transportować jedzenie do nory w workach policzkowych. Latem dietę uzupełniają świerszczami i ćmami. Piją bardzo rzadko, wodę czerpią głównie z pożywienia.
Rozmnażanie.
Zwierzęta rozmnażają się zazwyczaj wiosną i jesienią, dokładny czas zależy od dostępności pożywienia. Ciąża trwa około miesiąca, młode już po dwóch miesiącach osiągają dojrzałość płciową.
Zagrożenia.
Szczuroskoczek białostopy należy do najbardziej rozpowszechnionych szczuroskoczków. Jego populacja jest liczna, poza zachodnią Kanadą, gdzie liczba osobników wyraźnie spada. Przed naturalnymi wrogami zwierzę broni się ucieczką. Potrafi także za pomocą tylnych nóg sypnąć drapieżnikowi piaskiem w oczy.

</doc>
<doc id="2024794" url="https://pl.wikipedia.org/wiki?curid=2024794" title="Who Says You Can’t Go Home">
Who Says You Can’t Go Home

Who Says You Can't Go Home – singel zespołu Bon Jovi wydany w 2006 za pośrednictwem wytwórni Island Records, promujący album "Have a Nice Day". W Ameryce Północnej "Who Says You Can't Go Home" został wydany jako drugi singel z albumu, podczas gdy na innych kontynentach najpierw wydano "Welcome to Wherever You Are" (oficjalna ogólnoświatowa emisja "Who Says You Can't Go Home" miała miejsca 12 czerwca 2006). 
Bon Jovi nagrał cover utworu przy udziale Jennifer Nettles z zespołu Sugarland utrzymany w stylu country. Singel został sklasyfikowany na 1. miejscu listy przebojów "Billboard Hot Country Songs".

</doc>
<doc id="2024795" url="https://pl.wikipedia.org/wiki?curid=2024795" title="Klasa okręgowa (grupa warszawska I)">
Klasa okręgowa (grupa warszawska I)

Klasa okręgowa (grupa warszawska I) – jedna z sześciu na terenie województwa mazowieckiego klas okręgowych, stanowiąca pośredni szczebel rozgrywkowy między V ligą, a klasą A. Od sezonu 2022/2023 jest siódmym szczeblem rozgrywkowym.
Zmagania w jej ramach toczą się cyklicznie systemem kołowym. Zwycięzcy grupy uzyskują awans do V ligi mazowieckiej (północnej lub południowej), zaś najsłabsze zespoły relegowane są do poszczególnych grup klas A. Zarządzana przez – działający w imieniu Polskiego Związku Piłki Nożnej – Mazowiecki Związek Piłki Nożnej.
Ostatni zwycięzcy.
Zwycięzcy tej ligi w ostatnich kilku latach (awans do IV ligi, a od 2022 do V ligi):
Od sezonu 2008/2009 klasa okręgowa stanowi szósty szczebel w hierarchii rozgrywek piłkarskich w Polsce.
Tabela w sezonie 2021/22.
źródło: http://www.90minut.pl/

</doc>
<doc id="2024798" url="https://pl.wikipedia.org/wiki?curid=2024798" title="Hansjürg Kaenel">
Hansjürg Kaenel

Hansjürg Kaenel (ur. 16 lutego 1952) – szwajcarski szachista, mistrz międzynarodowy od 1995 roku.
Kariera szachowa.
Jeden z pierwszych sukcesów odniósł w 1972 r. w Arosie, zwyciężając w międzynarodowym turnieju juniorów do 20 lat. W kolejnych latach wielokrotnie startował w finałach indywidualnych mistrzostw Szwajcarii, trzykrotnie (1976, 1978, 1980) zdobywając złote medale. Był trzykrotnym uczestnikiem szachowych olimpiad (1982, 1986, 1996), oprócz tego raz wystąpił w reprezentacji kraju na drużynowym turnieju o Puchar Clare Benedict (1977).
Odniósł kilka sukcesów w turniejach międzynarodowych, m.in. III w Zweisimmen (1993, za Eliahu Shvidlerem i Ovidiu Foisorem), I m. w Bernie (1996, przed m.in. Adrianem Michalczyszynem, Andriejem Sokołowem, Henrikiem Teske i Władimirem Tukmakowem), dz. I m. w Zurychu (1999, wspólnie z m.in. Florinem Gheorghiu), dz. II m. w Lugano (2000, za Stefanem Djuriciem, wspólnie z m.in. Csabą Horvathem) oraz dz. I m. w Lenzerheide (2006, otwarte mistrzostwa Szwajcarii, wspólnie z m.in. Sophie Milliet).
Najwyższy ranking w karierze osiągnął 1 lipca 2000 r., z wynikiem 2452 punktów zajmował wówczas 9. miejsce wśród szwajcarskich szachistów.

</doc>
<doc id="2024800" url="https://pl.wikipedia.org/wiki?curid=2024800" title="Dobry Łotr">
Dobry Łotr



</doc>
<doc id="2024801" url="https://pl.wikipedia.org/wiki?curid=2024801" title="Petros Rawusis">
Petros Rawusis

Petros Rawusis (grec. Πέτρος Ραβούσης; ur. 16 lutego 1954) – grecki piłkarz, występował na pozycji środkowego obrońcy.
Kariera klubowa.
Petros Rawusis większość swojej kariery piłkarskiej spędził w AEK-u Ateny, gdzie grał w latach 1972-1984. Z AEK dwukrotnie zdobył mistrzostwo Grecji w 1978, 1979 oraz Puchar Grecji w 1978 i 1983 oraz dotarł do półfinału Puchar UEFA 1977, w którym uległ późniejszemu zwycięzcy Juventusowi. Ostatnie lata kariery spędził w Levadiakosie.
Kariera reprezentacyjna.
W reprezentacji Grecji Petros Rawusis występował w latach 1976-1981. W 1980 roku uczestniczył w Mistrzostwach Europy 1980, który był pierwszym międzynarodowym sukcesem w historii greckiego futbolu reprezentacyjnego. Na Euro 80 Rawusis wystąpił w zremisowanym 0–0 meczu grupowym z RFN. Ogółem w reprezentacji Hellady wystąpił w 22 meczach.
Kariera trenerska.
Petros Rawusis po zakończeniu kariery piłkarskiej został trenerem. W latach 1996-1997 prowadził AEK Ateny. Z AEK zdobył Puchar Grecji 1996. W późniejszych latach prowadził Paniliakos Pyrgos, Anagennisi Giannitsa, Markopoulo, AEK Larnaka i PAE Weria, nie odnosząc znaczących sukcesów.

</doc>
<doc id="2024802" url="https://pl.wikipedia.org/wiki?curid=2024802" title="Zapis">
Zapis



</doc>
<doc id="2024805" url="https://pl.wikipedia.org/wiki?curid=2024805" title="Archidiecezja Wojskowa Stanów Zjednoczonych Ameryki">
Archidiecezja Wojskowa Stanów Zjednoczonych Ameryki

Archidiecezja Wojskowa Stanów Zjednoczonych Ameryki – katolicki ordynariat polowy w randzie archidiecezji Sił Zbrojnych Stanów Zjednoczonych.
Służy członkom i innym osobom zatrudnionym przez pięć formacji wojskowych Stanów Zjednoczonych (US Air Force, US Army, US Coast Guard, US Marine Corps i US Navy), pracownikom US Veterans Health Administration i jego pacjentom, obywatelom amerykańskim w służbie rządowej za granicą, w tym członkom korpusu dyplomatycznego i ich rodzinom.
Archidiecezja nadzoruje księży katolickich służących jako kapelani wojskowi na całym świecie. Żaden z księży archidiecezji nie jest inkardynowany w archidiecezji. Każdy z kapłanów pozostaje inkardynowany w swojej diecezji lub zakonie. Archidiecezja ma swoje biura w Waszyngtonie, ale nie ma granic terytorialnych lub „siedziby”. Archidiecezja nie ma katedry lub kościoła podlegającego biskupowi. Jurysdykcja archidiecezji obejmuje wszystkie terytoria Stanów Zjednoczonych w kraju i za granicą, w tym instalacje wojskowe, ambasady, konsulaty i inne misje dyplomatyczne.
Historia.
Działalność ordynariatu polowego sięga 1917. Początkowo był częścią archidiecezji nowojorskiej. 8 września 1957 papież Pius XII erygował wikariat polowy Stanów Zjednoczonych Ameryki. Do 6 października 1983 był on w unii personalnej z archidiecezją nowojorską.
21 lipca 1986 papież Jan Paweł II podniósł wikariat do rangi archidiecezji wojskowej. Archidiecezja została utworzona zgodnie z prawem stanu Maryland w tym samym roku.

</doc>
<doc id="2024806" url="https://pl.wikipedia.org/wiki?curid=2024806" title="Welcome to Wherever You Are (singel)">
Welcome to Wherever You Are (singel)

Welcome to Wherever You Are – singel zespołu Bon Jovi wydany 17 stycznia 2006 za pośrednictwem wytwórni Island Records, promujący album "Have a Nice Day". W Ameryce Północnej został wydany jako trzeci singel z albumu (za "Have a Nice Day" i "Who Says You Can’t Go Home").
Nazwa utworu nawiązuje do jednego z odcinków 7. sezonu serialu "Prezydencki poker", gdzie Jon Bon Jovi zagrał jedną z ról.
Singel uplasował się na 36. miejscu listy Ö3 Austria Top 40, 25. MegaCharts, 46. Swiss Music Charts i 40. w Niemczech.

</doc>
<doc id="2024808" url="https://pl.wikipedia.org/wiki?curid=2024808" title="Cynthia Barboza">
Cynthia Barboza

Cynthia Jane Barboza (ur. 7 lutego 1987 w Santa Ana, Kalifornia) – amerykańska siatkarka, grająca na pozycji przyjmującej, reprezentantka kraju. Po sezonie 2012/2013 zakończyła karierę siatkarską. W reprezentacji Stanów Zjednoczonych w latach 2003–2012 wystąpiła w 191 meczach.
Sukcesy klubowe.
Liga uniwersytecka NCAA:
Liga japońska:
Puchar CEV:
Liga rosyjska:
Sukcesy reprezentacyjne.
Mistrzostwa Ameryki Północnej, Środkowej i Karaibów Kadetek:
Mistrzostwa Ameryki Północnej, Środkowej i Karaibów Juniorek:
Igrzyska Panamerykańskie:
Volley Masters Montreux:
Puchar Panamerykański:
World Grand Prix:
Puchar Świata:

</doc>
<doc id="2024813" url="https://pl.wikipedia.org/wiki?curid=2024813" title="Język tuareski">
Język tuareski



</doc>
<doc id="2024817" url="https://pl.wikipedia.org/wiki?curid=2024817" title="Joël Matip">
Joël Matip

Joël Matip (ur. 8 sierpnia 1991 w Bochum) – kameruński piłkarz niemieckiego pochodzenia, występujący na pozycji obrońcy w angielskim klubie Liverpool oraz w reprezentacji Kamerunu.
Kariera klubowa.
Karierę rozpoczynał od zespołów Weitmar 45 i VfL Bochum. Do szkółki FC Schalke 04 Matip trafił w 2000 roku w wieku dziewięciu lat. W pierwszym zespole zadebiutował w listopadzie 2009 roku w spotkaniu z Bayernem – w meczu tym zdobył dającą remis bramkę. W 2010 roku zajął z „Die Königsblauen” drugie miejsce w Bundeslidze, zaś rok później wywalczył Puchar Niemiec, docierając również do półfinału Ligi Mistrzów.
W lutym 2016 roku niemiecki klub poinformował, że zawodnik postanowił nie przedłużać wygasającego z końcem sezonu kontraktu. Potwierdzono także, że na mocy prawa Bosmana Kameruńczyk porozumiał się z angielskim Liverpool F.C.
Kariera reprezentacyjna.
Urodzony w Niemczech zawodnik otrzymał od selekcjonera Paula Le Guena powołanie do reprezentacji Kamerunu na Puchar Narodów Afryki 2010. W turnieju nie wziął jednak udziału, gdyż do tego czasu nie uzyskał potwierdzenia kameruńskiego obywatelstwa. Formalności udało się sfinalizować w lutym, a Joël zadebiutował w zespole „Nieposkromionych Lwów” w towarzyskim meczu z Włochami rozegranym w marcu 2010 roku. Następnie uczestniczył w Mundialach w Południowej Afryce (2010, jeden mecz) i Brazylii (2014, dwa mecze, jedna bramka).
Życie osobiste.
Z tą samą dyscypliną sportu to Joël związał się także jego starszy brat Marvin – zaliczył on nawet jeden występ w drużynie narodowej Kamerunu. Pomimo urodzenia w Niemczech i mieszanego niemiecko-kameruńskiego pochodzenia, po uzyskaniu w lutym 2010 roku obywatelstwa bracia zdecydowali się na reprezentowanie kraju pochodzenia swojego ojca. Kuzynem Joëla i Marvina jest Joseph-Désiré Job, zawodnik „Nieposkromionych Lwów” w latach 1998–2011.
Bibliografia.
 

</doc>
<doc id="2024818" url="https://pl.wikipedia.org/wiki?curid=2024818" title="Zawody w programowaniu">
Zawody w programowaniu

Zawody w programowaniu – typ zawodów sportowych polegający na rozwiązywaniu zadań programistycznych. Zawody mogą różnić się w istotny sposób w zależności od typu zadań, regulaminu, sposobu rozgrywania itp.
Możemy wyróżnić zawody indywidualne, takie jak Olimpiada informatyczna lub drużynowe rozgrywane zwykle na wzór ACM ICPC.
Inny podział może dotyczyć zawodów rozgrywanych zdalnie, na miejscu lub w formule łączonej (eliminacje zdalne, a finały na miejscu). Zawody różnią się również czasem trwania, od kilku godzin np: eliminacje Google_Code_Jam, poprzez trwające pełną dobę maratonów programistycznych jak BME International 24 Hour Programming Challenge czy Deadline24 do wielodniowych konkursów takich jak Codechef i High School Programming League.
Zupełnie inną kategorię stanowią konkursy, w których należy przedstawić projekt lub działającą aplikację (zob. Imagine Cup, Google Highly Open Participation Contest) lub konkursy z pogranicza sztuki International Obfuscated C Code Contest.

</doc>
<doc id="2024819" url="https://pl.wikipedia.org/wiki?curid=2024819" title="Kaplica św. Marii Magdaleny w Sztokholmie">
Kaplica św. Marii Magdaleny w Sztokholmie

Kaplica św. Marii Magdaleny w Sztokholmie (szw. "Maria Magdalena kapell, Stockholm") – nieistniejąca obecnie katolicka kaplica, położona w miejscu, na którym znajduje się obecnie kościół św. Marii Magdaleny, w sztokholmskiej dzielnicy Södermalm. 
Historia.
Kaplica św. Marii Magdaleny była pierwszą budowlą sakralną w Södermalm, wzniesioną przez króla Magnusa Erikssona po papieskim zezwoleniu z 8 września 1347. Kaplica została przyporządkowana diecezji w Uppsali. W 1352 papież udzielił kaplicy przywileju odpustu; miała być ona używana jako kaplica pogrzebowa dla pochowku ubogich mieszkańców Sztokholmu.
W 1489 kapelan regenta Stena Sture den äldre, Anton Keller podczas wizyty w Rzymie wyjednał u papieża nowy przywilej odpustowy dla kaplicy św. Marii Magdaleny. Odpust ów był najprawdopodobniej potrzebny do pokrycia kosztów związanych z jej renowacją.
Na początku XVI w. kaplica została rozebrana oraz wzniesiona na nowo. Powtórna jej konsekracja miała miejsce w 1514. Rycina z 1524 ukazuje kaplicę jako budowlę o charakterze obronnym, z prezbiterium od wschodu, korpusem z wejściem głównym od strony południowej oraz wieżą zwieńczoną spiczastym hełmem od zachodu. Na północ i północny wschód od kaplicy rozciągały się budynki mieszkalne, podczas gdy cmentarz wydawał się być położony po stronie południowej i wschodniej. Całość założenia otoczona była murem obronnym z bramą wjazdową od południa. W 1527 Riksdag zebrany w Västerås podjął decyzję o wyburzeniu kaplicy, podyktowaną względami strategicznymi. Wyburzenie nie było jednak całkowite; pozostałości wieży kaplicy stały jeszcze w latach 70. XVI w.

</doc>
<doc id="2024820" url="https://pl.wikipedia.org/wiki?curid=2024820" title="Co jest grane">
Co jest grane

Filmy:
Inne:

</doc>
<doc id="2024825" url="https://pl.wikipedia.org/wiki?curid=2024825" title="Kościół Katolicki Mariawitów w Argentynie">
Kościół Katolicki Mariawitów w Argentynie

Kościół Katolicki Mariawitów w Argentynie () – wspólnota religijna działająca na terenie Argentyny, Urugwaju i Hiszpanii. Zwierzchnikiem Kościoła jest arcybiskup Claudio Paleka. 
Mariawityzm wyodrębnił się z polskiego Kościoła rzymskokatolickiego w 1906. Powodem secesji było niezaakceptowanie przez hierarchię polską i papieża w Rzymie działalności Zgromadzenia Kapłanów Mariawitów, które powstało na skutek objawienia Dzieła Wielkiego Miłosierdzia, jakie otrzymała siostra zakonna Maria Franciszka Kozłowska 2 sierpnia 1893 w Płocku.
Według doniesień mediów jest to wspólnota o charakterze synkretycznym, łącząca w swej teologii pewne elementy mariawickie, czy w ogóle chrześcijańskie, z mitologicznymi i fantastycznymi. Liczbę wiernych tego Kościoła należy oceniać na co najmniej kilka tysięcy. Kościół Katolicki Mariawitów w Argentynie uznaje kapłaństwo kobiet oraz dobrowolny celibat duchowieństwa.
Claudio Paleka sakrę biskupią otrzymał 11 marca 1992 od arcybiskupa Jeana Andreasa Prevosta, zwierzchnika Kościoła Katolickiego Mariawitów we Francji i równocześnie założyciela i zwierzchnika Gnostyckiego Kościoła Chrześcijańskiego. Dwa lata później arcybiskup Prevost mianował biskupa Claudio Palekę arcybiskupem Ameryki Południowej. 
Kościół Katolicki Mariawitów w Argentynie jest związkiem wyznaniowym prawnie zatwierdzonym i wpisanym do Narodowego Rejestru Kultów pod numerem 3021. 
Siedziba Kościoła znajduje się w Monserrat (Buenos Aires) przy ulicy Bolivar 751. Znajduje się tam kościół mariawicki pod wezwaniem Matki Bożej Kwietnej ("de las Flores"), nazywanej też "Królową od Rzeczy Niemożliwych". Ponadto w miejscowości Mallin Ahogado (w pobliżu El Bolson) znajduje się klasztor de las Flores, którego przełożonym jest arcybiskup Paleka. Kościół wchodzi w skład Światowej Unii Kościołów Katolickich Mariawitów.
Wspólnota posługuje się rytem zbliżonym do obrządku mariawickiego stosowanego w Polsce. Msza Święta sprawowana jest tyłem do wiernych, a przodem do wystawionego w monstrancji Przenajświętszego Sakramentu. Korzysta także z mariawickiego kalendarza liturgicznego, uzupełniając go o własne wspomnienia i uroczystości.

</doc>
<doc id="2024827" url="https://pl.wikipedia.org/wiki?curid=2024827" title="Tajemnice Smallville (seria 1)">
Tajemnice Smallville (seria 1)

Ten artykuł zawiera streszczenia, a także informacje o odcinkach pierwszego sezonu amerykańskiego serialu Tajemnice Smallville. Na początku nadawany przez amerykańską telewizję The WB, pierwszy odcinek na antenie miał premierę 16 października 2001.
&lt;onlyinclude&gt;

</doc>
<doc id="2024829" url="https://pl.wikipedia.org/wiki?curid=2024829" title="Myrthe Schoot">
Myrthe Schoot

Myrthe Schoot (ur. 29 sierpnia 1988 w Amsterdamie) – holenderska siatkarka grająca na pozycji libero, reprezentantka kraju. Obecnie występuje w niemieckiej Bundeslidze, w drużynie Rote Raben Vilsbiburg.
Na rozgrywanych w Polsce mistrzostwach Europy w 2009 z reprezentacją Holandii zdobyła srebrny medal.
Osiągnięcia klubowe.
Mistrzostwo Holandii:
Puchar Holandii:
Mistrzostwo Niemiec:
Puchar Niemiec:
Osiągnięcia reprezentacyjne.
Mistrzostwa Europy:
Volley Masters Montreux:
Grand Prix:

</doc>
<doc id="2024834" url="https://pl.wikipedia.org/wiki?curid=2024834" title="Paramythia (ptaki)">
Paramythia (ptaki)



</doc>
<doc id="2024836" url="https://pl.wikipedia.org/wiki?curid=2024836" title="Miguel Rebosio">
Miguel Rebosio

César Miguel Rebosio Compans (ur. 20 października 1976 w Limie) – peruwiański piłkarz występujący na pozycji obrońcy. Posiada również obywatelstwo włoskie.
Kariera klubowa.
Rebosio swoją karierę klubową rozpoczynał w trzecioligowym zespole Guardia Republicana. Stąd przeniósł się do popularnego klubu Sporting Cristal. W latach 2000-2005 występował w Hiszpanii. Z Realem Saragossa wywalczył Copa del Rey w sezonie 2003-2004. W roku 2005 powrócił do ojczyzny, gdzie podpisał kontrakt z Alianzą. Następnie zaliczył też występy w zespołach takich jak Sport Boys, PAOK FC, Sporting Cristal i Universidad César Vallejo. W grudniu 2009 skończył mu się kontrakt ze Sport Boys i od tego czasu pozostawał bez klubu.
Kariera klubowa.
Rebosio brał udział w trzech edycjach Copa América i Złotym Pucharze CONCACAF 2000.

</doc>
<doc id="2024840" url="https://pl.wikipedia.org/wiki?curid=2024840" title="Kluse (Dolna Saksonia)">
Kluse (Dolna Saksonia)

Kluse – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Dörpen.

</doc>
<doc id="2024842" url="https://pl.wikipedia.org/wiki?curid=2024842" title="Zbigniew Stawrowski">
Zbigniew Stawrowski

Zbigniew Stawrowski (ur. 14 marca 1958) – filozof polityki, profesor w Instytucie Politologii UKSW.
Życiorys.
Ukończył studia ekonomiczne w Szkole Głównej Planowania i Statystyki w Warszawie, gdzie w 1980 r. był współzałożycielem NZS. Następnie studiował filozofię w Papieskiej Akademii Teologicznej w Krakowie, gdzie w 1993 obronił doktorat pod kierunkiem ks. Józefa Tischnera. Habilitację uzyskał w 2006 na Wydziale Filozoficznym Uniwersytetu Jagiellońskiego. W 2016 uzyskał tytuł profesora nauk społecznych.
W latach 1994–2000 zastępca dyrektora Instytutu Studiów Politycznych PAN. Współzałożyciel Collegium Civitas. Współzałożyciel i dyrektor Instytutu Myśli Józefa Tischnera w Krakowie.
Pod jego kierunkiem stopień naukowy doktora uzyskał w 2012 Wojciech Wierzejski.

</doc>
<doc id="2024843" url="https://pl.wikipedia.org/wiki?curid=2024843" title="Kluse">
Kluse

Niemcy:

</doc>
<doc id="2024844" url="https://pl.wikipedia.org/wiki?curid=2024844" title="Michal Hrazdíra">
Michal Hrazdíra

Michal Hrazdíra (ur. 21 października 1985 w Igławie) – czeski siatkarz występujący na pozycji przyjmującego, reprezentant kraju. Obecnie jest zawodnikiem czeskiego zespołu Volejbal Brno.

</doc>
<doc id="2024845" url="https://pl.wikipedia.org/wiki?curid=2024845" title="Lehe (Dolna Saksonia)">
Lehe (Dolna Saksonia)

Lehe – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Dörpen.

</doc>
<doc id="2024846" url="https://pl.wikipedia.org/wiki?curid=2024846" title="Andervenne">
Andervenne

Andervenne – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Freren.

</doc>
<doc id="2024848" url="https://pl.wikipedia.org/wiki?curid=2024848" title="Beesten">
Beesten

Beesten – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Freren.

</doc>
<doc id="2024849" url="https://pl.wikipedia.org/wiki?curid=2024849" title="Katedra św. Dionizego Areopagity w Atenach">
Katedra św. Dionizego Areopagity w Atenach

Katedra św. Dionizego Areopagity w Atenach – rzymskokatolicka katedra archidiecezji ateńskiej znajdująca się w Atenach, stolicy Grecji. Mieści się przy ulicy Panepistimiou, pod numerem 24.
Budowa katedry została ukończona w 1865 roku. Jest to kamienna budowla wybudowana w stylu bazylikowym z portykiem od frontu podtrzymywanym przez marmurowe kolumny. Wnętrze jest podzielone na trzy nawy oddzielone od siebie przez rzędy kolumn, wykonanych z ateńskiego marmuru. Apsyda posiada freski. Katedra została zbudowana z pieniędzy przysyłanych z zagranicy, głównie z Rzymu.

</doc>
<doc id="2024852" url="https://pl.wikipedia.org/wiki?curid=2024852" title="Oldřich Mikulášek">
Oldřich Mikulášek

Oldřich Mikulášek (ur. 26 maja 1910 w Przerowie, zm. 13 lipca 1985 w Brnie) – czeski poeta i publicysta.
Elementy biograficzne.
Pochodził z rodziny kolejarza. Po ukończeniu w 1927 szkoły podstawowej uczył się w szkole handlowej. Potem imał się różnych zajęć, przez pewien czas był bezerobotny. Po nieudanej próbie założenia poświęconego sportowi tygodnika kierował działem sportowym przerowskiego pisma "Obzor". W 1937 przeniósł się do Brna. Tam pracował w redakcji dziennika "Lidové noviny", potem w dzienniku "Rovnost", "Svobodnych novinach", Radiu Czechosłowackim i periodyku literacko-kulturalnym "Host do domu". W 1967 uległ ciężkiemu wypadkowi i przeszedł na rentę inwalidzką. W latach 70. z powodów politycznych nie mógł publikować w obiegu oficjalnym.
Twórczość.
Jako poeta debiutował na łamach "Obzoru" w 1929. Pierwszy jego tomik zdradza wpływy poetyzmu. Kolejne zbiorki każą upatrywać ówczesnego mistrza Mikuláška we Františku Halasie. W latach wojennych Mikulášek zbliżył się do poetyki Grupy 42, ale do niej nie wstąpił. Po przewrocie komunistycznym w 1948 oddał w dwu tomikach dań socrealizmowi, później jednak wrócił do liryki trudnej, i mrocznej, ukazującej całe skomplikowanie i tragizm ludzkiej egzystencji, opartej na kontraście i dialogu.
Recepcja polska.
W 1985 nakładem katowickiego wydawnictwa „Śląsk” ukazał się wybór poezji Mikuláška pt. "Coś jest w powietrzu", wyboru dokonał Andrzej Czcibor-Piotrowski.

</doc>
<doc id="2024854" url="https://pl.wikipedia.org/wiki?curid=2024854" title="Messingen">
Messingen

Messingen – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Freren.

</doc>
<doc id="2024855" url="https://pl.wikipedia.org/wiki?curid=2024855" title="Thuine">
Thuine

Thuine – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Freren.

</doc>
<doc id="2024856" url="https://pl.wikipedia.org/wiki?curid=2024856" title="Polski Kontyngent Wojskowy w Zatoce Perskiej">
Polski Kontyngent Wojskowy w Zatoce Perskiej



</doc>
<doc id="2024857" url="https://pl.wikipedia.org/wiki?curid=2024857" title="Płomień81">
Płomień81



</doc>
<doc id="2024858" url="https://pl.wikipedia.org/wiki?curid=2024858" title="Nikolaos Foskolos">
Nikolaos Foskolos

Nikolaos Foskolos gr. Νικόλαος Φώσκολος (ur. 11 grudnia 1936 w Komi na Tinos) – grecki duchowny rzymskokatolicki, arcybiskup archidiecezji ateńskiej w latach 1973-2014, przewodniczący Episkopatu Grecji w latach 1992-2004.
Życiorys.
W 1961 został wyświęcony na księdza, zaś 12 sierpnia 1973 uzyskał sakrę biskupią. Od 25 czerwca 1973 sprawuje funkcję arcybiskupa archidiecezji ateńskiej. Jest także administratorem apostolskim archidiecezji Rodos.
12 sierpnia 2014 papież Franciszek przyjął jego rezygnację z pełnionego urzędu złożoną ze względu na wiek. Jego następcą został Sewastianos Rosolatos.

</doc>
<doc id="2024859" url="https://pl.wikipedia.org/wiki?curid=2024859" title="Lähden">
Lähden

Lähden – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Herzlake.

</doc>
<doc id="2024860" url="https://pl.wikipedia.org/wiki?curid=2024860" title="Laehden">
Laehden



</doc>
<doc id="2024861" url="https://pl.wikipedia.org/wiki?curid=2024861" title="PKW Zatoka Perska (MIF)">
PKW Zatoka Perska (MIF)



</doc>
<doc id="2024862" url="https://pl.wikipedia.org/wiki?curid=2024862" title="Cynosphenodon">
Cynosphenodon

Cynosphenodon – rodzaj sfenodonta z rodziny hatteriowatych (Sphenodontidae) żyjącego w środkowej jurze na obecnych terenach Ameryki Północnej. Został opisany w 1996 roku przez Víctora-Hugo Reynoso w oparciu o prawą kość zębową z zachowanym kompletnym rzędem zębów (IGM 6652) odnalezioną w dolnej części formacji La Boca w Kanionie Huizachal, około 15 km na południowy zachód od miasta Ciudad Victoria w meksykańskim stanie Tamaulipas. Początkowo jej wiek oceniano na wczesną jurę, jednak późniejsze analizy sugerują, że jej skały pochodzą z końca wczesnej jury. Oprócz niej odkryto również kilka innych kości zębowych oraz prawą kość szczękową. "Cynosphenodon" cechował się niewielkimi rozmiarami i dużym podobieństwem do współczesnej hatterii. Główną cechą łączącą te dwa rodzaje jest obecność z przodu szczęk jednego zęba przypominającego kieł. Schemat rozwoju zębów również jest bardzo podobny u "Cynosphenodon" i hatterii. Ząb przypominający kieł jest zębem stałym drugiej generacji, zastępującym ząb stały pierwszej generacji, a jego rozwój łączy pięć synapomorfii z rozwojem analogicznego zęba u tuatary.
Według analizy filogenetycznej przeprowadzonej przez Reynoso (1996) "Cynosphenodon" jest taksonem siostrzanym hatterii, co wspierają badania biologii rozwoju oraz prawdopodobna homologia zęba przypominającego kieł u przedstawicieli obu tych rodzajów. Oprócz hatterii "Cynosphenodon" mógł być również blisko spokrewniony z "Theretairus" oraz prawdopodobnie jadowitą "Sphenovipera".
Nazwa "Cynosphenodon" pochodzi od greckiego słowa "cyno", oznaczającego psa (podczas gdy "cynodon" oznacza „kieł”), i odnosi się do charakterystycznego, przypominającego kieł zęba znajdującego się z przodu szczęk oraz podobieństwa do hatterii. Nazwa gatunkowa gatunku typowego, "huizachalensis", pochodzi od Kanionu Huizachal, gdzie odnaleziono holotyp.

</doc>
<doc id="2024864" url="https://pl.wikipedia.org/wiki?curid=2024864" title="Cynosphenodon huizachalensis">
Cynosphenodon huizachalensis



</doc>
<doc id="2024867" url="https://pl.wikipedia.org/wiki?curid=2024867" title="Dendroscansor decurvirostris">
Dendroscansor decurvirostris

Dendroscansor decurvirostris – wymarły gatunek ptaka z rodziny barglików (Acanthisittidae), endemicznego dla Wyspy Południowej Nowej Zelandii. Jedyny przedstawiciel rodzaju "Dendroscansor".
"D. decurvirostris" był drobnym ptakiem z silnymi nogami, delikatnymi skrzydłami oraz zredukowanym mostkiem. Redukcja kości skrzydeł była tak duża, że "D. decurvirostris" nie potrafił latać, podobnie jak łazik południowy. Szacuje się, że ważył około 29 g, niemal dwukrotnie więcej niż największe żyjące obecnie nowozelandzkie bargliki, lecz znacznie mniej niż wymarły "Pachyplichas yaldwyni", który mógł osiągać ponad 50 g masy. Bardzo długi i zagięty dziób "D. decurvirostris" był cechą odróżniającą go od innych barglików.
Ten gatunek jest znany ze skamieniałości odkrytych na czterech stanowiskach na Wyspie Południowej – holotypem jest niekompletny szkielet odkryty w 1986 roku w jaskini Moonsilver, skatalogowany jako NMNZ S27775. Liczy on prawdopodobnie około 10–15 tysięcy lat. Jest najrzadziej odnajdywanym kopalnym barglikiem na Nowej Zelandii; przypuszczalnie (gdy jeszcze istniał) był najrzadszym gatunkiem tej rodziny. Prawdopodobnie występował w górskich obszarach (jak żyjący współcześnie łazik skalny), na co wskazuje miejsce znalezienia skamieniałości.
Millener i Worthy sugerują, że prawdopodobnie żył głównie na drzewach, gdzie badał szczeliny w korze, podobnie jak czynią to m.in. tęgostery, garncarzowate, pełzaczowate czy korołazy.
"D. decurvirostris" wymarł przed przybyciem europejskich kolonistów i odkrywców na Nową Zelandię. Jest prawdopodobnie jedną z pierwszych ofiar introdukcji szczura polinezyjskiego. Jak wiele nowozelandzkich gatunków nie potrafił sobie poradzić z zagrożeniem, jakim były nowe drapieżniki.

</doc>
<doc id="2024870" url="https://pl.wikipedia.org/wiki?curid=2024870" title="Hrabstwo Cass (Teksas)">
Hrabstwo Cass (Teksas)

Hrabstwo Cass – hrabstwo położone w USA we wschodniej części stanu Teksas. Siedzibą władz jest Linden, największe miasto w hrabstwie. Hrabstwo powstało przez wydzielenie terytorium z hrabstwa Bowie w 1846 roku. Nazwa hrabstwa pochodzi od nazwiska Lewisa Cassa, senatora z Michigan, który sprzyjał aneksji Teksasu do Stanów Zjednoczonych.
Północną granicę hrabstwa wyznacza rzeka Sulphur, wraz z sztucznym Jeziorem Wrighta Patmana pośrodku. Na terenie hrabstwa znajduje się Park Stanowy Atlanta.
Gospodarka hrabstwa opiera się na hodowli drobiu i koni, uprawie choinek, szkółkarstwie, produkcji siana, warzyw, orzechów pekan, arbuzów i wydobyciu ropy naftowej. 41% areału stanowią obszary leśne. 
Religia.
W 2010 roku większość mieszkańców to ewangelikalni protestanci. 2,7% deklarowało członkostwo w Kościele katolickim i 1,3% stanowili mormoni. 

</doc>
<doc id="2024872" url="https://pl.wikipedia.org/wiki?curid=2024872" title="West Anglia Great Northern">
West Anglia Great Northern

West Anglia Great Northern (WAGN, w latach 2004-2006 Great Northern) – dawny brytyjski przewoźnik kolejowy istniejący w latach 1997-2006, należący od 2000 roku do National Express Group. Przedsiębiorstwo posiadało koncesję na obsługę linii kolejowych w regionie East of England oraz w północnej części Wielkiego Londynu. 
Przedsiębiorstwo utworzono w 1997 roku, wkrótce po likwidacji państwowego przewoźnika British Rail i otrzymaniu koncesji trwającej do 2006 roku. WAGN obsługiwało połączenia regionalne z Londynu do Cambridge, Peterborough i King’s Lynn (Great Northern) oraz podmiejskie na terenie aglomeracji londyńskiej (West Anglia), w tym z lotniskiem Stansted. W 2004 roku połączenia realizowane przez West Anglia zostały przejęte przez nowo powstałe przedsiębiorstwo one (późniejsze National Express East Anglia). Dwa lata później, po wygaśnięciu koncesji trasy obsługiwane przez Great Northern zostały przejęte przez First Capital Connect.

</doc>
<doc id="2024873" url="https://pl.wikipedia.org/wiki?curid=2024873" title="WAGN">
WAGN



</doc>
<doc id="2024874" url="https://pl.wikipedia.org/wiki?curid=2024874" title="Zamieszki w Szui (1922)">
Zamieszki w Szui (1922)

Zamieszki w Szui – zamieszki, do których doszło 15 marca 1922 w mieście Szuja w Rosji Radzieckiej w związku z prowadzoną z polecenia Rady Komisarzy Ludowych konfiskatą cennych przedmiotów należących do wyposażenia cerkwi prawosławnych, oficjalnie w celu ich sprzedania i przeznaczenia zarobionych pieniędzy na walkę z głodem na Powołżu. Szuja była pierwszym miastem, gdzie opór prawosławnych przed konfiskatą wyposażenia miejscowej cerkwi spotkał się z użyciem przemocy przez bolszewicką milicję. W wyniku strzałów oddanych do tłumu zgromadzonego pod soborem Zmartwychwstania Pańskiego zginęło, według różnych źródeł, 4 lub 5 osób, zaś kilkanaście odniosło rany. Dalsze trzy osoby – księża Jan Rożdiestwienski i Paweł Swietozarow oraz robotnik Piotr Jazykow – zostały oskarżone o działalność kontrrewolucyjną i skazane na śmierć po pokazowym procesie.
Tło wydarzeń.
Ateizm, oparty na argumentacji Karola Marksa, stanowił jeden z integralnych elementów ideologii komunistycznej, na której oparty był program Rosyjskiej Komunistycznej Partii (bolszewików). W związku z tym od momentu przejęcia władzy w Rosji po rewolucji październikowej bolszewicy podjęli działania, które miały podważyć pozycję Rosyjskiego Kościoła Prawosławnego, a w dalszej perspektywie doprowadzić do jego całkowitej likwidacji. Działania osłabiające ekonomiczną pozycję Kościoła (konfiskata majątku uzyskanego przed rewolucją, zakaz pozyskiwania nowych nieruchomości) zostały podjęte przez ich rząd w styczniu i lutym 1919. Miały miejsce również liczne przypadki spontanicznego plądrowania cerkwi i napaści na monastery lub kapłanów dokonywane przez lokalnych działaczy partyjnych lub żołnierzy tworzącej się Armii Czerwonej. Rząd podjął także zorganizowaną akcję otwierania rak z relikwiami. Mimo początkowej zdecydowanej postawy antybolszewickiej, patriarcha Moskwy Tichon w 1919 w kolejnych listach pasterskich zabronił duchownym prawosławnym angażowania się w działalność polityczną, zaś wiernych wezwał do rezygnacji z zemsty za poniesione krzywdy. W oficjalnym apelu prosił również, by wierni byli posłuszni rządowi w tych działaniach, które nie naruszały zasad etyki chrześcijańskiej.
W lutym 1922 w prasie partyjnej zaczęły się pojawiać artykuły sugerujące możliwość wykorzystania kosztowności cerkiewnych na cel pomocy głodującym mieszkańcom Powołża. Wówczas patriarcha Tichon ponownie zaoferował dobrowolne przekazanie przedmiotów niepoświęconych oraz kwoty równej wartości pozostałych kosztowności. Bolszewicy jednak odmówili, decydując się na siłową konfiskatę.
W przededniu akcji konfiskaty kosztowności cerkiewnych Szuja była miastem przemysłowym. Większość jego mieszkańców pracowała w przemyśle tekstylnym. Część robotników brała udział w strajkach w czasie rewolucji 1905. Równocześnie miasto było ważnym ośrodkiem kultu prawosławnego. W soborze Zmartwychwstania Pańskiego przechowywana była Szujska-Smoleńska Ikona Matki Bożej „Hodigitria”. Łącznie w mieście czynnych było 9 cerkwi. Mimo tego powołana przez bolszewików komisja, która koordynowała akcję konfiskaty, nie przewidywała trudności w wykonaniu swoich zadań w Szui. Natychmiast po ogłoszeniu zapowiedzi konfiskaty kosztowności cerkiewnych zamiary bolszewików były poddane pod dyskusję na zebraniach rad parafialnych w Szui. 12 marca podjęły one ostatecznie decyzję o natychmiastowym rozpoczęciu zbiórki dobrowolnych ofiar pieniężnych, które mogłyby pokryć wartość cerkiewnego wyposażenia i tym samym skłonić bolszewików do pozostawienia go w świątyniach.
Zamieszki w Szui.
Przebieg wydarzeń 13 marca 1922.
N. Kriwowa pisze, że do pierwszego spotkania wiernych z komisją ds. konfiskaty doszło 13 marca. Według jej opisu zebrani pod soborem byli wzburzeni i powitali członków komisji ds. konfiskaty nieprzychylnymi okrzykami. Wzmogły się one, gdy ci wkroczyli do części ołtarzowej obiektu. Przewodniczący komisji A. Wicin zwrócił się do ks. Swietozarowa o usunięcie z cerkwi wzburzonego tłumu, jednak kapłan odmówił, twierdząc, że nie ma prawa wyrzucać nikogo ze świątyni. Po naleganiach Wicina Swietozarow zwrócił się do wiernych, ci jednak oznajmili, że nie opuszczą soboru, dopóki nie wyjdą z niego bolszewicy. Ostatecznie komisja opuściła budynek razem z przedstawicielami parafian, z którymi miała ustalić dalszy los cennego wyposażenia cerkwi. Ks. Swietozarow odprawił wówczas molebien przed Szujską-Smoleńską Ikoną Matki Bożej. Tłum zgromadzony przed soborem stale się zwiększał. W tym czasie trwały negocjacje między delegatami wiernych i komisją. Jej członkowie zapowiedzieli, że członkowie rady parafialnej mogą zostać pociągnięci do odpowiedzialności za zgromadzenie się wiernych w obronie cerkwi, wbrew państwowym dekretom; poinformowali również, że konfiskata odbędzie się ostatecznie 15 marca. Delegaci wiernych wrócili do zgromadzonych pod soborem i poinformowali ich o efekcie rozmów. Ci samorzutnie zdecydowali, że pozostaną na placu także w nocy, obawiając się, że po ich odejściu cerkiew natychmiast zostanie rozgrabiona.
14 marca był w Szui dniem targowym. Wielu uczestników zgromadzenia pod soborem w poprzednim dniu nakłaniało osoby przybyłe spoza miasta na targ do przybycia również następnego dnia pod cerkiew. Tymczasem władze bolszewickie oddały praktycznie całą kontrolę nad miastem w ręce naczelnika milicji i miejscowego garnizonu Armii Czerwonej. Nielegalne zgromadzenia zostały czasowo zabronione. Każdy człowiek uznany za „zakłócającego porządek” mógł zostać natychmiast aresztowany i postawiony przed sądem rewolucyjnym.
15 marca 1922.
W zapowiedzianym dniu konfiskaty tłum wiernych zaczął zbierać się pod soborem Zmartwychwstania Pańskiego od wczesnych godzin rannych. Szczególnie liczne były kobiety-robotnice, jednak również mężczyźni zatrudnieni w fabrykach tekstylnych masowo dołączyli do protestu – dwa zakłady przerwały pracę. Według relacji świadków wierni byli lepiej zorganizowani, niż dwa dni wcześniej.
Na plac wjechał razem z konnym oddziałem milicji jej naczelnik Baszenkow. Na próby rozpędzenia tłumu zebrani odpowiedzieli, rzucając w milicjantów kijami i kamieniami. Wśród zebranych były również dzieci. Tomasz Terlikowski, cytujący zbiór żywotów świętych nowomęczenników i wyznawców rosyjskich opracowany przez hieromnicha Damaskina (Orłowskiego), twierdzi, że milicjanci zaatakowali zgromadzone kobiety uderzeniami nahajek. Wówczas część z nich zaczęło wołać, że są gotowe „umrzeć za Matkę Bożą”. Ok. 50 osób opuściło plac przed soborem i zaatakowało miejscową placówkę Komisariatu Spraw Wojskowych. Do milicjantów dołączyło 14 czerwonoarmistów, jednak również oni musieli ustąpić pod naporem tłumu. W tej sytuacji naczelnik garnizonu w Szui Tiuleniew skierował pod sobór większą grupę żołnierzy. Zgromadzeni rzucili się jednak na nich i zdołali rozbroić niektórych. W ślad za uciekającymi padły strzały ze zdobytych w ten sposób strzelb. W tym czasie wierni uderzyli również w dzwon na dzwonnicy soboru. Jego dźwięk zaalarmował kolejnych mieszkańców miasta. Tłum na placu jeszcze się zwiększył.
Wobec klęski sił wysłanych do tej pory pod cerkiew, Tiuleniew skierował na plac dwie ciężarówki z karabinami maszynowymi. Padły z nich salwy kierowane ponad zgromadzony tłum. Według Kriwowej, uczestnicy zgromadzenia ruszyli wówczas w stronę samochodów. W tym momencie padły kolejne strzały, oddane w zwartą masę ludzi. Spowodowały one śmierć 4 osób i rany 11. Według Tomasza Terlikowskiego strzały w stronę tłumu padły, gdy jeden z mężczyzn, Mikołaj Małkow, zawołał "Prawosławni, walczcie o wiarę!". Według tego autora Małkow został natychmiast zastrzelony.
Po strzelaninie pod soborem tłum rozproszył się. Władze natychmiast przystąpiły do aresztowań podejrzanych o udział w zamieszkach. Przeprowadzono również zapowiadaną konfiskatę; z soboru Zmartwychwstania Pańskiego wyniesiono łącznie 3,5 puda srebrnych przedmiotów. Do szpitali w Szui trafiło 11 rannych obrońców cerkwi oraz 27 żołnierzy lub milicjantów, z czego trzech ciężko pobitych.
Ofiary zamieszek.
Według opisu wydarzeń z Szui przyjętego następnie przez Sobór Biskupów Rosyjskiego Kościoła Prawosławnego jako oficjalny żywot kanonizowanych w 2000 nowomęczenników szujskich, znane są dane osobowe czterech osób zabitych pod soborem w Szui 15 marca 1922. Byli to: Nikołaj Małkow, Awksientij Kałasznikow, Siergiej Miefodijew oraz młoda dziewczyna imieniem Anastasija.
Oficjalna wersja wydarzeń.
Według raportu I. Korotkowa, sekretarza komitetu gubernialnego w Iwanowie-Wozniesieńsku sporządzonego dwa dni po zamieszkach, mieszkańcy Szui zostali podburzeni do wystąpienia przeciwko konfiskacie cennego wyposażenia soboru w mieście przez miejscowych eserowców oraz kapłanów prawosławnych o poglądach monarchistycznych. Mieszkańcy Szui mieli zgromadzić się pod soborem Zmartwychwstania Pańskiego i rozbroić część czerwonoarmistów i milicjantów udających się do świątyni. W odpowiedzi żołnierze oddali strzały w kierunku tłumu, używając broni długiej oraz karabinu maszynowego, zabijając 5 osób i raniąc dalszych 15. Zginął również jeden czerwonoarmista. W raporcie Korotkowa pojawia się również wzmianka o proteście robotników z dwóch fabryk w Szui, które przerwały pracę na jeden dzień. Autor tekstu twierdzi, że już 15 marca wieczorem w mieście został przywrócony porządek. Korotkow informuje również o powołaniu komisji badającej wypadki przez gubernialny komitet wykonawczy.
Odmienną wersję wydarzeń Korotkow zawarł w kolejnym telegramie wysyłanym do Komitetu Centralnego partii bolszewickiej. Pominął w nich wzmiankę o ofiarach śmiertelnych, twierdząc jedynie, że wskutek zamieszek zostało rannych czterech żołnierzy i 11 uczestników zgromadzenia. Twierdzenia Korotkowa weryfikowała następnie specjalna komisja, złożona z przedstawicieli władz państwowych oraz reprezentanta OGPU J. Sztammera. Według jej ustaleń pod soborem zgromadziło się ok. 5-6 tys. mieszkańców Szui (na ogólną liczbę 23 tys.). Wskutek strzałów czerwonoarmistów miało zginąć sześć osób, zaś osiem odnieść rany. 
Komentując wydarzenia w Szui bezpośrednio po nich, władze dążyły do zminimalizowania rangi wydarzenia oraz przedstawienia go jako efekt zmanipulowania ludności przez księży lub też fanatyzmu kobiet. Ich udział w zamieszkach był szczególnie podkreślany przy jednoczesnym ukrywaniu obecności mężczyzn-robotników. W propagandzie bolszewickiej całe wydarzenie było również ukazywane jako zainspirowane przez Czarną Sotnię. Badania komisji powołanej przez rząd wykazały jednak, że tylko jeden uczestnik zamieszek miał związek z tą organizacją. Oficjalna wersja wydarzeń w Szui była szeroko propagowana w czasie mityngów dla robotników i chłopów.
Reakcja na wydarzenia.
Proces uczestników zamieszek.
Komisja powołana w Szui dla wyjaśnienia okoliczności wydarzeń badała, oprócz dokładnego przebiegu wydarzeń, także klasowe pochodzenie ich uczestników. Z przeprowadzonego śledztwa wynikało, że większość zgromadzonych pod soborem stanowili robotnicy, w tym kilku byłych członków partii bolszewickiej. Informacja o pochodzeniu uczestników zajścia nie została przedstawiona opinii publicznej. Mimo ujawnienia na szerszą skalę jedynie części informacji nt. zajść, komisja badająca wydarzenia w Szui stwierdziła, że użycie siły przeciwko nieuzbrojonym cywilom zostało źle przyjęte także przez wielu niższych rangą działaczy komunistycznych. Tymczasem władze miasta postanowiły odpowiedzieć na niezadowolenie dalszymi represjami. Natychmiast podjęto działania na rzecz rozpoczęcia procesu uczestników zamieszek przed sądem rewolucyjnym. Do 23 marca 1922 zatrzymano 26 spośród nich.
Już 18 marca 1922 sprawą zamieszek w Szui zajęło się Biuro Polityczne Komitetu Centralnego partii bolszewickiej. Po zapoznaniu się z materiałami komisji badającej wydarzenia w Szui Politbiuro nakazało zakończenie akcji konfiskaty kosztowności w soborze w Szui. Dokonano tego nadzwyczaj licznymi siłami, przy siłowym oczyszczeniu z ludzi placu przed soborem oraz przyległych ulic. Akcją dowodził N. Murałow. W dniu następnym, przed posiedzeniem Politbiura, Włodzimierz Lenin w notatce osobiście zażądał jak najszybszego przeprowadzenia procesu „buntowników z Szui” i wydania w nim jak największej liczby wyroków śmierci.
Pokazowy proces uczestników zamieszek, oskarżonych o działalność kontrrewolucyjną, miał miejsce w Iwanowo-Wozniesieńsku w dniach 21-25 kwietnia 1922. Prokurator Smirnow zażądał kary śmierci dla księży Pawła Swietozarowa oraz Jana Rożdiestwienskiego i świeckich Piotra Jazykowa oraz Wasilija Pochlebkina. Ostatecznie ten ostatni został skazany jedynie na 15 lat więzienia. W sprawie pozostałych oskarżonych zapadły następujące wyroki:
Wyroki śmierci zostały potwierdzone przez Politbiuro i wykonane 10 maja 1922. Ciała rozstrzelanych zostały pochowane na miejscu egzekucji i zlokalizowane dopiero w 2002.
Upamiętnienie ofiar.
W 85. rocznicę wydarzeń w Szui w mieście został odsłonięty pomnik ofiar zamieszek 15 marca 1922. Powstał on w pracowni rzeźbiarskiej A. Rukawisznikowa, która uzyskała prawo do jego przygotowania po wygraniu konkursu ogłoszonego przez władze obwodowe.
Sobór Biskupów Rosyjskiego Kościoła Prawosławnego zaliczył Pawła Swietozarowa, Jana Rożdiestwienskiego oraz Piotra Jazykowa do świętych nowomęczenników rosyjskich, jako męczenników szujskich. Dzień ich wspomnienia przypada 27 kwietnia według kalendarza juliańskiego.

</doc>
<doc id="2024876" url="https://pl.wikipedia.org/wiki?curid=2024876" title="Dohren (powiat Emsland)">
Dohren (powiat Emsland)

Dohren – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Herzlake.

</doc>
<doc id="2024878" url="https://pl.wikipedia.org/wiki?curid=2024878" title="Polski Kontyngent Wojskowy w Zatoce Perskiej (1998)">
Polski Kontyngent Wojskowy w Zatoce Perskiej (1998)

Polski Kontyngent Wojskowy w Siłach Międzynarodowych w Zatoce Perskiej (PKW Zatoka Perska) - wydzielony komponent Sił Zbrojnych RP, formowany w celu obrony przeciwchemicznej wojsk koalicyjnych w Kuwejcie i Zatoce Perskiej w 1998 roku, ostatecznie odwołany.
Historia.
2 sierpnia 1990 wojska irackie zaatakowały Kuwejt. Wywołało to reakcje administracji George’a H. Busha, który szybko utworzył pod egidą ONZ koalicję międzynarodową (także z udziałem polskiego kontyngentu). Jej siły 17 stycznia 1991 rozpoczęły ofensywę, zakończoną rozbiciem wojsk irackich i wyzwoleniem Kuwejtu. W wyniku tego Saddam Husajn zgodził się na warunki rozejmu, czyli m.in. na stałe kontrole inspektorów UNSCOM, lecz w listopadzie 1997 zakazał im dostępu do arsenału i fabryk broni.
Po klęsce rozmów dyplomatycznych w styczniu 1998 USA rozpoczęły mobilizację swoich sił w Zatoce Perskiej oraz budowanie nowej koalicji pod flagą ONZ (akcja zbrojna miała mieć kryptonim Operacja Desert Thunder). Zgodę na udział w niej wyraził polski rząd i w 4 Pułku Obrony Przeciwchemicznej w Brodnicy, pod kontrolą inspektorów ONZ i MON rozpoczęło się formowanie 216-osobowego kontyngentu, składającego się z batalionu likwidacji skażeń.
Jego zadaniem miało być usuwanie skutków ewentualnego irackiego ataku chemicznego na wojska sojusznicze i cywilów w Kuwejcie. Jednak dzięki mediacjom Sekretarza Generalnego ONZ Kofiego Annana udało się uniknąć konfliktu i polski rząd nie musiał oficjalnie powoływać kontyngentu, przez co brodniccy chemicy pozostali w kraju.
W listopadzie i grudniu 1998 reżim Husajna ponownie blokował prace UNSCOM, która ostatecznie wycofała się, pozwalając tym samym na rozpoczęcie 17 grudnia bombardowań Iraku przez wojska amerykańsko-brytyjskie (Operacja Desert Fox). Rząd Jerzego Buzka udzielił poparcia aliantom, lecz z przyczyn logistycznych nie był w stanie wysłać pozostającej w gotowości jednostki przeciwchemicznej w rejon konfliktu przed jego zakończeniem. Ostatecznie przygotowywany przez 10 miesięcy kontyngent nie został użyty.

</doc>
<doc id="2024880" url="https://pl.wikipedia.org/wiki?curid=2024880" title="Ząb stały">
Ząb stały



</doc>
<doc id="2024881" url="https://pl.wikipedia.org/wiki?curid=2024881" title="Ząb mleczny">
Ząb mleczny



</doc>
<doc id="2024886" url="https://pl.wikipedia.org/wiki?curid=2024886" title="Ładowacz zawieszany">
Ładowacz zawieszany

Ładowacz zawieszany maszyna rolnicza (ładowacz) służąca do załadunku i wyładunku środków transportowych takich materiałów jak piasek, żwir, nawozy mineralne, wapno, obornik, buraki, ziemniaki. W zależności od rodzaju wykonywanej pracy wymienia się chwytak na:
Najczęściej spotykane ładowacze zawieszane:

</doc>
<doc id="2024888" url="https://pl.wikipedia.org/wiki?curid=2024888" title="Sedlo Príslop (Wielka Fatra)">
Sedlo Príslop (Wielka Fatra)

Sedlo Príslop (935 m n.p.m.) – przełęcz w zachodniej, „turczańskiej” odnodze grupy górskiej Wielkiej Fatry w Centralnych Karpatach Zachodnich na Słowacji.
Biorąc pod uwagę ukształtowanie terenu, Príslop jest właściwie równym, płaskim odcinkiem grzbietu długości ok. 200 m, leżącym pomiędzy szczytami Chládkové (1240 m, na południu, inna nazwa "Kliačik") i Príslop (1070 m, na północy). Jest też najniższym punktem wspomnianej zachodniej odnogi Wielkiej Fatry na południe od Przełęczy Lubochniańskiej (701 m). W kierunku północno-wschodnim spod przełęczy opada Veľka dolina. W kierunku wschodnim stoki spadają ku mocno rozgałęzionej dolince Baznitá, która koło leśniczówki Salatín uchodzi do Doliny Lubochniańskiej
Przełęcz nigdy nie miała znaczenia jako przejście przez grzbiet z Turca do Liptowa. Od strony Wielkiej Doliny wyprowadza na nią przyzwoita droga jezdna z Nolčova, jednak nie jest ona dostępna dla pojazdów samochodowych. Na zachodnich stokach opadających do tej przełęczy znajduje się polana (hala pasterska), stoki wschodnie, opadające do Doliny Lubochniańskiej porasta las. Przez grzbiet przełęczy biegnie granica Parku Narodowego Wielka Fatra – należą do niego stoki wschodnie.
Turystyka.
Grzbietem przez przełęcz biegną czerwone znaki dalekobieżnego szlaku turystycznego, zwanego Magistralą Wielkofatrzańską (słow. Veľkofatranská magistrála). Wielką Doliną wyprowadzają na siodło przełęczy zielone znaki szlaku z Nolčova.

</doc>
<doc id="2024891" url="https://pl.wikipedia.org/wiki?curid=2024891" title="Rak śluzowo-naskórkowy">
Rak śluzowo-naskórkowy

Rak śluzowo-naskórkowy (łac. "carcinoma mucoepidermale") - nowotwór złośliwy występujący najczęściej w śliniance przyusznej, rzadziej w małych gruczołach ślinowych podniebienia. Stopień złośliwości zależy od stosunku między komórkami nabłonkowymi a śluzowymi i jest proporcjonalny do ilości komórek nabłonkowych. Lepiej rokującymi guzami są te z przewagą komórek śluzowych. Szczyt zachorowalności na nowotwór występuje 5. dekadzie życia.
Klinicznie rak śluzowo-naskórkowy objawia się jako twarda, wolno rosnąca i nieprzesuwalna względem podłoża zmiana. Diagnostyka polega na wykonaniu badania histopatologicznego, w wyniku którego stwierdza się mniej lub bardziej zróżnicowaną postać nowotworu.
Leczenie raka śluzowo-naskórkowego polega na całkowitej parotidektomii. Operacja Jawdyńskiego-Crile’a jest wskazana w przypadku zmian o szczególnie wysokiej złośliwości.

</doc>
<doc id="2024897" url="https://pl.wikipedia.org/wiki?curid=2024897" title="Piráti Chomutov">
Piráti Chomutov

Piráti Chomutov – czeski klub hokejowy z siedzibą w Chomutovie.

</doc>
<doc id="2024900" url="https://pl.wikipedia.org/wiki?curid=2024900" title="DJ Ashba">
DJ Ashba

DJ Ashba, właśc. Darren Jay Ashba (ur. 10 listopada 1972 w Monticello) – amerykański muzyk. W latach 2009-2015 był członkiem Guns N’ Roses, a od 2007 roku współtworzy zespół .
Życiorys.
Urodził się 10 listopada 1972 roku w Monticello. Niedługo potem wraz z rodziną przeniósł się do Fairbury, gdzie samotnie wychowywała go matka. Już od najmłodszych lat uczył się grać na wielu instrumentach, m.in. na perkusji i gitarze elektrycznej. W wieku 16 lat przeprowadził się do Logansport, gdzie miał mieszkać z ojcem. Gdy ukończył 19 lat, po wcześniejszym spakowaniu instrumentów, udał się do Hollywood.
23 września 2013 gitarzysta DJ Ashba ożenił się z Nathalią Henao.
Początki (1991–2002).
Ashba dołączył do grupy "Barracuda", z którym to zespołem grał przez dwa lata. W 1996 roku wydał swój debiutancki album zatytułowany "Addiction to the Friction". W 1998 dołączył do zespołu BulletBoys, gdzie spotkał Stevena Adlera perkusistę Guns N’ Roses. W 1999 roku uformował zespół "Beautiful Creatures". Po nawiązaniu kontraktu z wytwórnią Warner Bros., w 2001 roku zespół wydał swój pierwszy album zatytułowany "Beautiful Creatures". Jeden z utworów został wykorzystany w horrorze Walentynki i serialu Tajemnice Smallville. W 2002 roku utwór "Ride" wykorzystano w filmie Rollerball. 13 lutego 2002 roku opuścił zespół.
Kariera solowa (2002–2007).
Po odejściu z "BC" założył zespół o nazwie "ASHBA", jednak równie szybko grupa ta została rozwiązana. W 2003 roku został zaproszony do współpracy z supergrupą Brides of Destruction, do której należeli Nikki Sixx i Tracii Guns, jednak zrezygnował z niej by skupić się na projekcie solowym. W 2006 roku muzyk razem z wcześniej wspomnianym Nikki założył "Funny Farms Studios". Od tego czasu zaczęli oni tworzyć wspólnie.
Sixx:A.M. (od 2007).
Ashba wydał album "The Heroin Diaries Soundtrack" razem z basistą Mötley Crüe Nikkim Sixxem i producentem Jamesem Michaelem pod nazwą wykorzystany w 2007 roku jako soundtrack do książki Nikkiego "The Heroin Diaries: A Year in the Life of a Shattered Rock Star". Singiel Life is Beautiful uplasował się na drugim miejscu magazynu Billboard, Mainstream Rock Tracks. 3 maja 2011 zespół wydał album This is Gonna Hurt. Na początku 2014 roku zakończył pracę nad nowym albumem, który ukazał się 7 października.
Guns N’ Roses (2009-2015).
23 marca 2009 został gitarzystą prowadzącym w zespole Guns N’ Roses, zastępując Robina Fincka, który wrócił do Nine Inch Nails. W lipcu 2015 roku odszedł z Guns N' Roses

</doc>
<doc id="2024902" url="https://pl.wikipedia.org/wiki?curid=2024902" title="Shuvosaurus inexpectatus">
Shuvosaurus inexpectatus



</doc>
<doc id="2024903" url="https://pl.wikipedia.org/wiki?curid=2024903" title="Sylabariusz vai">
Sylabariusz vai

Sylabariusz vai – system pisma opracowany w pierwszej połowie XIX w. dla liberyjskiego języka vai przez Momolu Duwalu Bukele. Twierdził on, że inspiracją była dlań wizja senna. Sylabariusz ten dostosowany jest do fonetyki języka vai, w którym sylaby posiadają zawsze postać CV (spółgłoska plus samogłoska). Pismo to nadal pozostaje w użyciu, po wielu modyfikacjach, dodaniu znaków diakrytycznych i ujednoliceniu przez liberyjski Komitet Standaryzacyjny posiada 212 znaków.

</doc>
<doc id="2024904" url="https://pl.wikipedia.org/wiki?curid=2024904" title="Pryszyb">
Pryszyb

Pryszyb (ukr. Пришиб) – osiedle typu miejskiego na Ukrainie w rejonie michajłowskim obwodu zaporoskiego.
Historia.
Status osiedla typu miejskiego posiada od 1938.
W 1989 liczyło 4067 mieszkańców.
W 2013 liczyło 3272 mieszkańców.

</doc>
<doc id="2024905" url="https://pl.wikipedia.org/wiki?curid=2024905" title="Fresenburg">
Fresenburg

Fresenburg – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Lathen.

</doc>
<doc id="2024906" url="https://pl.wikipedia.org/wiki?curid=2024906" title="Stepnohirśk">
Stepnohirśk

Stepnohirśk (ukr. Степногірськ) – osiedle typu miejskiego na Ukrainie w rejonie wasylowskim obwodu zaporoskiego.
Historia.
Wieś założona w 1918 w guberni taurydzkiej.
Status osiedla typu miejskiego posiada od 1987.
W 1989 liczyło 6083 mieszkańców.
W 2013 liczyło 4510 mieszkańców.

</doc>
<doc id="2024907" url="https://pl.wikipedia.org/wiki?curid=2024907" title="Niederlangen">
Niederlangen

Niederlangen – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Lathen.

</doc>
<doc id="2024910" url="https://pl.wikipedia.org/wiki?curid=2024910" title="Ternuwate">
Ternuwate

Ternuwate (ukr. Тернувате) – osiedle typu miejskiego na Ukrainie w rejonie nowomykołajiwskim obwodu zaporoskiego.
Historia.
Status osiedla typu miejskiego posiada od 1957.
W 1989 liczyło 1726 mieszkańców.
W 2013 liczyło 1430 mieszkańców.

</doc>
<doc id="2024913" url="https://pl.wikipedia.org/wiki?curid=2024913" title="Have a Nice Day (singel)">
Have a Nice Day (singel)

Have a Nice Day – singel zespołu Bon Jovi wydany 20 sierpnia 2005 za pośrednictwem wytwórni Island Records, pierwszy singel promujący album "Have a Nice Day". Po raz pierwszy nieukończona jeszcze wersja utworu została zagrana przez zespół podczas ceremonii rozdania 2004 American Music Awards, ukończony utwór został zaprezentowany podczas koncertu Bon Jovi na festiwalu Live 8 2 lipca 2005.Wydanie singla poprzedzało wydanie albumu o tej samej nazwie 20 września 2005. 

</doc>
<doc id="2024914" url="https://pl.wikipedia.org/wiki?curid=2024914" title="Gminy w departamencie Calvados">
Gminy w departamencie Calvados

Lista 706 gmin w departamencie Calvados we Francji.

</doc>
<doc id="2024917" url="https://pl.wikipedia.org/wiki?curid=2024917" title="Ropowica oczodołu">
Ropowica oczodołu

Ropowica oczodołu (łac. "phlegmona orbitae") - ostra choroba zapalna oczodołu o etiologii bakteryjnej.
Do zakażenia najczęściej dochodzi drogą rozprzestrzeniania się infekcji, której źródło może stanowić:

</doc>
<doc id="2024919" url="https://pl.wikipedia.org/wiki?curid=2024919" title="Sylabariusz mende">
Sylabariusz mende

Sylabariusz mende, pismo ki-ka-ku (od pierwszych liter) – system pisma opracowany przez Kisimi Kamarę w roku 1921 dla języka mende w Sierra Leone na podstawie pisma stworzonego wcześniej dla języka vai przez Momolu Duwalu Bukele. Podobnie jak Bukele, Kamara utrzymywał, że inspiracją była dlań wizja senna. Sylabariusz ten zawiera 195 znaków.

</doc>
<doc id="2024920" url="https://pl.wikipedia.org/wiki?curid=2024920" title="Biały tydzień">
Biały tydzień

Biały tydzień – w tradycji katolickiej okres oktawy komunijnej, która symbolizować ma szczególne przygotowanie do przyjęcia sakramentu Eucharystii i świadomego uczestnictwa w mszy, a jednocześnie jest symbolem duchowej czystości. Siedmiodniowy okres oktawy odbywa się w podobnym nastroju jak sama uroczystość Pierwszej Komunii Świętej, wciąż obowiązują komunijne stroje, a oprawa mszalna zbliżona jest do przebiegu mszy komunijnej.
Okres białego tygodnia służyć ma wyciszeniu i wspomagać pełne przeżywanie sakramentu Eucharystii. Wywodzi się z tradycji pierwszych chrześcijan, gdy nowi członkowie Kościoła przez tydzień nosili białe szaty na znak swojego zjednoczenia z Chrystusem.

</doc>
<doc id="2024921" url="https://pl.wikipedia.org/wiki?curid=2024921" title="Shuvosaurus okeeffeae">
Shuvosaurus okeeffeae



</doc>
<doc id="2024923" url="https://pl.wikipedia.org/wiki?curid=2024923" title="Biła Krynycia (obwód żytomierski)">
Biła Krynycia (obwód żytomierski)

Biła Krynycia (ukr. Біла Криниця) – osiedle typu miejskiego na Ukrainie, obwodzie żytomierskim, w rejonie radomyskim, nad rzeką Teterew.

</doc>
<doc id="2024929" url="https://pl.wikipedia.org/wiki?curid=2024929" title="Wileńska szkoła malarska">
Wileńska szkoła malarska

Wileńska szkoła malarska – tendencje malarskie rozwijające się na przełomie XVIII i XIX wieku na Uniwersytecie Wileńskim. Ich źródłem była twórczość Franciszka Smuglewicza, który od 1797 kierował nowo powstałą przy uniwersytecie Katedrą Rysunku i Malarstwa. Dołączyli do niego klasycysta Jan Rustem (jako adiunkt w 1798) i Andrzej Le Brun. Kształcenie artystyczne włączono w zakres nauczania uniwersyteckiego w wyniku upadku mecenatu królewskiego, a wraz z nim Malarni Królewskiej w Warszawie. Smuglewicz stworzył pierwsze programy nauczania rysunku i malarstwa, kładąc jednocześnie nacisk na stronę teoretyczną i ogólne wykształcenie artysty. Joseph Saunders, grafik angielski, od 1810 pełniący funkcję kierownika wileńskiej katedry, jako pierwszy w Europie prowadził na uniwersytecie wykłady z historii sztuki. Uprawiano tutaj malarstwo historyczne i portret, ale też pejzaż, malarstwo rodzajowe i alegoryczne. Wilno stało się w tym czasie głównym ośrodkiem artystycznym w ówczesnej Rzeczypospolitej. Okres świetności zakończył się wraz z powstaniem listopadowym, kiedy to zlikwidowano uniwersytet.
Uczniami Franciszka Smuglewicza byli między innymi: Józef Oleszkiewicz, Józef Peszka, Maciej Topolski i Mateusz Tokarski. O jego wpływie na polską sztukę pisze Stefan Kozakiewicz w "Malarstwie polskim" (1976):

</doc>
<doc id="2024930" url="https://pl.wikipedia.org/wiki?curid=2024930" title="Seitz">
Seitz



</doc>
<doc id="2024931" url="https://pl.wikipedia.org/wiki?curid=2024931" title="Marijan Antolović">
Marijan Antolović

Marijan Antolović (ur. 7 maja 1989 w Vinkovci) − chorwacki piłkarz występujący na pozycji bramkarza. Były młodzieżowy reprezentant Chorwacji.
Kariera.
Antolović rozpoczął swoją karierę w HNK Cibalia, gdzie latem 2007 roku włączono go do kadry pierwszego zespołu. W sezonie 2009/10 pobił rekord chorwackiej ekstraklasy, zachowując czyste konto przez kolejne 551 minut. Został także wybrany do jedenastki sezonu. 18 czerwca 2010 roku podpisał czteroletni kontrakt z Legią Warszawa. W nowych barwach zadebiutował 13 sierpnia podczas przegranego 0:3 spotkania ligowego z Polonią Warszawa. Do końca sezonu rozegrał w sumie osiem spotkań i zdobył z Legią Puchar Polski. 1 marca 2012 roku został do końca rozgrywek wypożyczony do Boraca Banja Luka. Sezon 2012/13 spędził zaś na tej samej zasadzie w Željezničarze, z którym zdobył Mistrzostwo Bośni i Hercegowiny. Latem 2013 roku powrócił do Legii i wyniku kontuzji Dušana Kuciaka został ponownie włączony do kadry pierwszej drużyny. 11 grudnia 2013 roku rozwiązał kontrakt z klubem za porozumieniem stron. 15 lutego 2014 roku powrócił do Željezničara, z którym podpisał 2,5-letnią umowę.

</doc>
<doc id="2024932" url="https://pl.wikipedia.org/wiki?curid=2024932" title="Bród Kamienny (Ukraina)">
Bród Kamienny (Ukraina)

Bród Kamienny (ukr. Кам'яний Брід) – osiedle typu miejskiego na Ukrainie w rejonie baranowskim obwodu żytomierskiego.
Historia.
Osiedle typu miejskiego od 1938.
W 1989 roku liczyło 2799 mieszkańców.
W 2013 roku liczyło 2602 mieszkańców.

</doc>
<doc id="2024933" url="https://pl.wikipedia.org/wiki?curid=2024933" title="Alrov Tower">
Alrov Tower

Alrov Tower (hebr. מגדל אלרוב) – wieżowiec w osiedlu Lew ha-Ir w mieście Tel Awiw, w Izraelu.
Historia.
Budynek został wybudowany pod koniec lat 90. XX wieku przez firmę budowlaną "Arlov". Firma ta zakupiła w latach 80. ziemię budowlaną położoną w centrum Tel Awiwu. Projekt nowoczesnego biurowca przygotowali architekci Abraham Yaski i Jossi Sivan. Budowa wieżowca mogła być zrealizowana pod warunkiem zachowania historycznych budynków w jego otoczeniu. Z tego powodu zrealizowano projekt renowacji Domu ambasady rosyjskiej.
Budowa wieżowca była skomplikowana pod względem technicznym. Wysoki budynek wieżowca wymaga wybudowania głębokich fundamentów, jednak w warunkach gęstej zabudowy miejskiej było to niemożliwe, ponieważ mogło naruszyć fundamenty sąsiednich historycznych domów, które musiały być zachowane. W związku z tym wieżowiec został wzniesiony na palach, które wykonano z bardzo odpornej stali i osadzono w płytkich fundamentach. Dzięki temu otoczenie zabytkowej zabudowy nie zostało naruszone. Uroczystość otwarcia wieżowca odbyła się w 1999.
Dane techniczne.
Budynek ma 26 kondygnacji i wysokość 93 metrów. Koncepcja architektoniczna zakładała, żebędzie się on składał z trzech różnych geometrycznych brył: (1) "Pudełko" o ogólnym kształcie wieży, (2) "Trójkątny Tartak" będący pionowym elementem w północnej fasadzie budynku, (3) "Cylinder" będący pionowym elementem w południowej fasadzie budynku.
Wieżowiec wybudowano w stylu architektonicznym określanym nazwą postmodernizmu. Wzniesiono go z betonu. Elewacja jest wykonana z granitu i szkła w kolorach ciemnego granatu i jasno szarego.
Budynek jest wykorzystywany jako biurowiec. Dysponuje podziemnym parkingiem na 280 samochodów.

</doc>
<doc id="2024936" url="https://pl.wikipedia.org/wiki?curid=2024936" title="Pandora Hearts">
Pandora Hearts

 – shōnen-manga stworzona przez Jun Mochizuki. Od czerwca 2006 roku seria jest publikowana w magazynie "Gekkan GFantasy". Na podstawie mangi wyprodukowano 25-odcinkowe anime, które stworzyło studio Xebec.
Opis fabuły.
Oz Vessalius, dziedzic książęcego rodu, kończy 15 lat. Podczas ceremonii osiągnięcia pełnoletniości dochodzi do niespodziewanego wypadku. Oz zostaje wtrącony do Otchłani (ang. "Abyss"), gdzie spotyka tajemniczą dziewczynę, wcześniej już spotkaną we śnie. Dziewczyna okazuje się być jednym z najsilniejszych Łańcuchów (ang. "Chain") zamieszkujących Otchłań i proponuje bohaterowi kontrakt, który daje możliwość wydostania się z Otchłani.
Drama CD.
21 grudnia 2007 ukazał się drama CD zatytułowany "Pandora Hearts Drama CD".
Kolejny odcinek audio, napisany przez autorkę mangi, został dołączony do limitowanej wersji 16. tomu mangi, wydanego 26 listopada 2011 roku. W odcinku głosów użyczyli aktorzy głosowi znali z serii anime.
Wyróżnienia.
Ósmy wolumin mangi znalazł się na 21. miejscu listy Tohan pomiędzy 24 a 30 marca 2009 oraz na miejscu 19. pomiędzy 31 marca a 6 kwietnia 2009. Ponadto dziewiąty wolumin zajął pierwsze miejsce na tej samej liście w przedziale od 27 lipca do 2 sierpnia 2009. Wolumin sprzedał się w 119195 egzemplarzach.

</doc>
<doc id="2024937" url="https://pl.wikipedia.org/wiki?curid=2024937" title="Buczmany">
Buczmany

Buczmany (ukr. Бучмани) – osiedle typu miejskiego na Ukrainie w rejonie olewskim obwodu żytomierskiego.
Historia.
Założony w roku 1947, osiedle typu miejskiego od 1983.
W 1989 liczyło 1077 mieszkańców.
W 2013 liczyło 712 mieszkańców.

</doc>
<doc id="2024938" url="https://pl.wikipedia.org/wiki?curid=2024938" title="Northern Samar">
Northern Samar

Northern Samar (fil. "Hilagang Samar") – prowincja na Filipinach w regionie Eastern Visayas, położona w północnej części wyspy Samar.
Od wschodu granicę wyznacza Morze Filipińskie, od północy poprzez Cieśninę San Bernardino graniczy z prowincją Sorsogon na wyspie Luzon, od zachodu granicę wyznacza Morze Samar, od południa graniczy z prowincjami Samar i Eastern Samar.
Powierzchnia: 3692,9 km². Liczba ludności: 589 013 mieszkańców (2010). Gęstość zaludnienia wynosi 148,9 mieszk./km². Stolicą prowincji jest Catarman.

</doc>
<doc id="2024939" url="https://pl.wikipedia.org/wiki?curid=2024939" title="Knipowitschia caucasica">
Knipowitschia caucasica



</doc>
<doc id="2024941" url="https://pl.wikipedia.org/wiki?curid=2024941" title="Bykówka">
Bykówka

Bykówka (ukr. Биківка, "Bykiwka") – osiedle typu miejskiego na Ukrainie, w obwodzie żytomierskim, w rejonie romanowskim.
Historia.
Status osiedla typu miejskiego posiada od 1938.
W 1989 liczyła 2060 mieszkańców.
W 2013 liczyła 1796 mieszkańców.

</doc>
<doc id="2024942" url="https://pl.wikipedia.org/wiki?curid=2024942" title="Everyday (singel Bon Jovi)">
Everyday (singel Bon Jovi)

Everyday – singel zespołu Bon Jovi wydany w sierpniu 2002 za pośrednictwem wytwórni Island Records, promujący album "Bounce". Autorami utworu są Jon Bon Jovi, Richie Sambora i Andreas Carlsson. Reżyserem teledysku do utworu jest Joseph Kahn. Utwór pojawił się na kompilacji Bon Jovi, "This Left Feels Right" (2003), w wersji akustycznej.

</doc>
<doc id="2024944" url="https://pl.wikipedia.org/wiki?curid=2024944" title="Heinz Schaufelberger">
Heinz Schaufelberger

Heinz Schaufelberger (ur. 19 listopada 1947, zm. 16 lutego 2020) – szwajcarski szachista, mistrz FIDE od 1983 roku.
Kariera szachowa.
W latach 1966–1968 trzykrotnie reprezentował Szwajcarię na mistrzostwach Europy juniorów do 20 lat, najlepszy wynik osiągając na przełomie 1968 i 1969 r. w Groningen, gdzie zajął VI miejsce. W 1969 r. brał udział w rozegranym w Praia da Rocha turnieju strefowym (eliminacji mistrzostw świata), zajmując IX m. w stawce 18 zawodników. W 1971 r. podzielił III m. (za Gedeonem Barczą i Stefano Tatai, wspólnie z Andreasem Dücksteinem) w Birsecku. W 1971 i 1972 r. dwukrotnie zdobył złote medale indywidualnych mistrzostw Szwajcarii.
W 1970, 1972 i 1974 r. trzykrotnie wystąpił na szachowych olimpiadach. Był również reprezentantem Szwajcarii w drużynowych mistrzostwach Europy (1973) oraz w drużynowym turnieju o Puchar Clare Benedict (1970, 1971, 1973).
Najwyższy ranking w karierze osiągnął 1 lipca 1973 r., z wynikiem 2355 punktów zajmował wówczas 6. miejsce wśród szwajcarskich szachistów.

</doc>
<doc id="2024945" url="https://pl.wikipedia.org/wiki?curid=2024945" title="Rajd Niemiec 2003">
Rajd Niemiec 2003

Rezultaty Rajdu Niemiec ("22. ADAC Rallye Deutschland"), eliminacji Rajdowych Mistrzostw Świata w 2003 roku, który odbył się w dniach 25 – 27 lipca. Była to ósma runda czempionatu w tamtym roku i druga asfaltowa oraz piąta w Production Cars WRC. Bazą rajdu było miasto Trewir. Zwycięzcami rajdu została francusko-monakijska załoga Sébastien Loeb i Daniel Élena jadąca Citroënem Xsarą WRC. Wyprzedzili oni Finów Marcusa Grönholma i Timo Rautiainena w Peugeocie 206 WRC oraz Brytyjczyków Richarda Burnsa i Roberta Reida w Peugeocie 206 WRC. Z kolei zwycięzcami Production Cars WRC zostali Hiszpanie Daniel Solà i Alex Romaní w Mitsubishi Lancerze Evo 7.
Rajdu nie ukończyło czterech kierowców fabrycznych. Fin Tommi Mäkinen w Subaru Imprezie WRC odpadł na 6. odcinku specjalnym z powodu awarii alternatora. Francuz Didier Auriol w Škodzie Fabii WRC odpadł na 7. oesie z powodu awarii silnika, a jego partner z zespołu Fin Toni Gardemeister nie ukończył rajdu na 13. oesie z powodu awarii skrzyni biegów. Z kolei jego partner z zespołu Francuz Philippe Bugalski w Citroënie Xsarze WRC zakończył jazdę na 11. oesie na skutek awarii turbosprężarki.
Klasyfikacja po 8 rundach.
Tabele przedstawiają tylko pięć pierwszych miejsc.

</doc>
<doc id="2024946" url="https://pl.wikipedia.org/wiki?curid=2024946" title="Czerwone (obwód żytomierski)">
Czerwone (obwód żytomierski)

Czerwone (ukr. Червоне) – osiedle typu miejskiego na Ukrainie w rejonie andruszowskim obwodu żytomierskiego.

</doc>
<doc id="2024949" url="https://pl.wikipedia.org/wiki?curid=2024949" title="Misunderstood">
Misunderstood

Misunderstood – singel zespołu Bon Jovi wydany w 2002 za pośrednictwem wytwórni Island Records, promujący album "Bounce". Autorami utworu są Jon Bon Jovi, Richie Sambora i Andreas Carlsson. Utwór znalazł się na ścieżce dźwiękowej do brazylijskiego serialu obyczajowego "Mulheres Apaixonadas".
Singel uplasował się na 36. miejscu listy Hot Adult Top 40 Tracks, 19. Canadian Singles Chart, 39. Sverigetopplistan, 33. ARIA Charts i 57. w Szwajcarii.

</doc>
<doc id="2024951" url="https://pl.wikipedia.org/wiki?curid=2024951" title="Katedra Najświętszej Maryi Panny w Belgradzie">
Katedra Najświętszej Maryi Panny w Belgradzie

Katedra Najświętszej Maryi Panny w Belgradzie (serb. Katedrala Blažene Djevice Marije) – rzymskokatolicka katedra archidiecezji belgradzkiej, znajdująca się w Belgradzie, stolicy Serbii. Mieści się przy ulicy Hadži Milentijeva, pod numerem 75.
Została wybudowana w latach 1987–1988 według projektu słoweńskiego architekta France Kvaternika. Poświęcona 14 sierpnia 1988 roku. 24 września 2000 r. arcybiskup Belgradu Franc Perko poświęcił nowe organy. Katedra zastąpiła starą Katedrę Chrystusa Króla wybudowaną w latach dwudziestych XX wieku.

</doc>
<doc id="2024952" url="https://pl.wikipedia.org/wiki?curid=2024952" title="Czopowice">
Czopowice

Czopowice (ukr. Чоповичі) – osiedle typu miejskiego na Ukrainie w rejonie malińskim obwodu żytomierskiego.
Urodził się tu Iwan Adrianowicz Feszczenko-Czopiwski – ukraiński działacz narodowy i polityczny, a następnie inżynier metaloznawca i metalurg działający w Polsce, profesor Akademii Górniczej w Krakowie.

</doc>
<doc id="2024955" url="https://pl.wikipedia.org/wiki?curid=2024955" title="Dibrowa (rejon olewski)">
Dibrowa (rejon olewski)

Dibrowa () – osiedle typu miejskiego na Ukrainie, w obwodzie żytomierskim, w rejonie olewskim. 
Miejscowość została założona pod nazwą Drowjanyj Post pod koniec XIX wieku w związku z budową linii kolejowej Kijów-Kowel. W 1961 roku otrzymała status osiedla typu miejskiego.

</doc>
<doc id="2024956" url="https://pl.wikipedia.org/wiki?curid=2024956" title="Babka karłowata">
Babka karłowata

Babka karłowata ("Brachygobius nunus") – gatunek ryby z rodziny babkowatych (Gobiidae). Bywa hodowany w akwarium morskim.
Do Europy dotarły w roku 1905. W Polsce pojawiły się w latach 1975-76 (niepotwierdzone dane mówią o roku 1950).
Występowanie.
Występuje w słonych, słonawych, niekiedy w słodkich wodach na obszarze Azji Południowo-Wschodniej (Indie, Birma, Tajlandia, Półwysep Malajski i Indonezja po Borneo.) Notowana w Bangladeszu. Spotykano ją w ujściach rzek, wśród namorzynów oraz w zatokach jak również na ryżowiskach.
Opis.
Ciało krępe, w tylnej części bardziej bocznie spłaszczone. Głowa dość szeroka i krótka. Otwór gębowy skierowany ku górze, w szczęce umiejscowione jest kilka rzędów malutkich zębów.
Na tle żółtopomarańczowego koloru ciała występują cztery poprzeczne, ciemnobrązowe do czarnego koloru szerokie pasy.
Na grzbiecie występują dwie płetwy co wskazuje na morski charakter życia ryby. Pierwsza z nich posiada promienie twarde, druga zaopatrzona jest w miękkie promienie.
Cechą charakterystyczną tego gatunku są zrośnięte płetwy brzuszne, które pozwalają przyczepiać się do przedmiotów. Takie przyssanie się umożliwia utrzymanie w miejscu w wyniku np. silniejszego strumienia wody. Płetwy w kolorze ciemnym z jasnymi obwódkami. Ogon biały, u nasady ciemny.
Na tułowiu brak linii bocznej. łuski występują wzdłuż ciała w ilości 25-27 sztuk. Płetwa odbytowa zaopatrzona jest w jeden promień twardy i 7 promieni miękkich.
Dorastają do 4 cm długości.
Dymorfizm płciowy.
Samce mniejsze z płaskim brzuchem. Pierwszy jasny pas występujący przy nasadzie głowy ma kolor żółtej plamy, u samiczek jest on ciemniejszy. Samiczki nieco większe, brzuch zaokrąglony.
Warunki w akwarium.
Hodowla tego gatunku wymaga dodawania do wody soli kuchennej (1-3 łyżki). Z tego powodu należy trzymać je w akwarium o środowisku morskim. W wodzie słodkiej u tych ryb występuje podatność na zachorowalność. Choroby te wywoływane są przez pierwotniaki. Ryby mogą gubić płetwy powodując wczesną swą śmierć.
Ryba ciepłolubna, źle się czuje w wodzie poniżej 200 lub powyżej 350. Wskazana czasowa zmiana wysokości temperatur, szczególnie w nocy. W akwarium ryba potrafi dzięki zrośniętej płetwie brzusznej przytrzymać się w dziwacznych pozach ciała.
W małym stadku(5-6 sztuk) czuje się pewniej. Z czasem wśród samców ukazuje się terytorialność do „rewirów”, które bronią przed innymi samcami. Na dnie wyłożonym żwirkiem wymagane jest rozmieszczenie kryjówek dla ryb w postaci grot z kamieni, korzeni czy też odwróconych doniczek, łupiny (np. orzecha kokosowego), a nawet opuszczone skorupy większych ślimaków. Samica pływa „bezkarnie”, zbyt napastowana unika jego terenu.
Na wystrój roślinny nadają się m.in.: mikrozorium oskrzydlone.
Pokarm.
Żywy, wazonkowce, rurecznik i drobne robaki, suchego nie tolerują, z "przymusu" potrafią go zjeść.
Tarło.
Przebiega w ukryciu. Dla wychowu należy temperaturę podnieść o 2-3 stopnie. Na okres godowy i podczas tarła żółta plama samców ulega zanikowi, pasy ciemne zmieniają się na bardziej jaskrawe przybierając kolor szaropomarańczowy zlewający się z tłem ciała. U samicy przed złożeniem ikry uwidacznia się małe podkładełko. Białawe jajeczka umieszczane są w ukryciu, na ścianie groty, łupiny, czy skorupy ślimaka. Przyczepiona tam ikra zawisa na małej krótkiej nóżce kołysząc się wraz z ruchem wody.
Jak na wielkość tej ryby jest ona dość płodna (do 300 ziaren). Bezpośrednią opiekę nad ikrą sprawuje samiec. Dla bezpieczeństwa innych ryb jak i samej samicy dobrze jest odizolować pozostałe ryby. Można też przełożyć samca z ikrą do osobnego zbiornika.
Rozwój jaj trwa kilka dni. Po wykluciu się narybku należy samca wyłowić gdyż może go zjeść. Wylęgły narybek przez pierwsze 2 dni jest „zawieszony” pod powierzchnią wody, następnie po zużyciu zawartości woreczka żółtkowego zaczyna poszukiwać pożywienia. Ich pierwszym pożywieniem są larwy słonaczka (solowca).
Po upływie miesiąca młode uzyskują poprzeczna pasy, wybarwiają się po ok. 7 tygodniach.
Linki zewnętrzne.
Zdjęcie babki karłowatej

</doc>
<doc id="2024957" url="https://pl.wikipedia.org/wiki?curid=2024957" title="Brachygobius nunus">
Brachygobius nunus



</doc>
<doc id="2024958" url="https://pl.wikipedia.org/wiki?curid=2024958" title="Sanktuarium Matki Bożej Opiekunki Rodzin Robotniczych w Płokach">
Sanktuarium Matki Bożej Opiekunki Rodzin Robotniczych w Płokach

Sanktuarium Matki Bożej Opiekunki Rodzin Robotniczych w Płokach – sanktuarium we wsi Płoki położonej w województwie małopolskim, w powiecie chrzanowskim, w gminie Trzebinia.
Kościół.
Pierwszy kościół na wzgórzu, zwanym Zagajnikiem, w Płokach został wzniesiony w XIII w. Otrzymał on wezwanie Narodzenia Najświętszej Maryi Panny. Ok. 1300 r. utworzono przy nim parafię, wzmiankowaną po raz pierwszy w wykazach świętopietrza w 1328 r. Wielki pożar, który wybuchł 9 czerwca 1793 r., strawił świątynię wraz przyległą plebanię i dokumentami parafialnymi. W 1811 r. powstał następny kościół, zbudowany w stylu klasycystycznym. Ze względu na znajdujący się w ołtarzu głównym obraz Matki Bożej Płockiej, słynący łaskami, przybywały tutaj liczne rzesze pielgrzymów. Do czasu II wojny światowej na odpust, przypadający 8 września, pielgrzymowało nawet do 50 tysięcy wiernych. Z tego względu w latach 1949–1951 z inicjatywy ks. proboszcza Dionizego Gąsiorka kościół został zburzony, a na jego miejscu wzniesiono nową, obszerną świątynię, która istnieje do dziś.
Przy kościele znajduje się grób zamordowanego w nocy z 11 na 12 maja 1946 r. przez bojówkę komunistyczną Sługi Bożego ks. Michała Rapacz, który był tu proboszczem w latach 1937-1946. Ksiądz Rapacz podczas wojny współpracował z Armią Krajową, pomagał też później żołnierzom ukrywającym się przed UB. Nie godził się z powojenną rzeczywistością,o czym odważnie i gorliwie głosił. Ksiądz Rapacz otrzymywał pogróżki, ale nie chciał się ukrywać ani uciekać.
Matka Boża Płocka.
Obraz pochodzi z XV w., ale nazwisko autora i dokładna data powstanie nie są znane. Przedstawia on Najświętszą Pannę z Dzieciątkiem i należy do jednych z najstarszych w Polsce wizerunków Madonny. Jest to najstarszy zabytek malarski w Trzebini. Namalowano go na desce (a dokładnie na trzech deskach) w technice temperowej na sposób wzorowany na bizantyjskim typie ikonograficznym Hodigitrii, z wytłoczonym w kredowym pozłacanym tle motywem wici akantu.
Biskup Michał Kunicki, sufragan krakowski, przeprowadzający wizytację parafii w 1728 r., nazwał obraz Matki Boskiej w Płokach imago gratiosa – obraz łaskami słynący. Podobną relację przekazał biskup krakowski Andrzej Stanisław Kostka Załuski, wizytujący parafię w 1748 r. Obaj hierarchowie zanotowali, że obraz był ozdobiony srebrną sukienką, urozmaiconą trybowanymi kwiatami złoconymi i że obok obrazu wisiały liczne wota, składane przez pielgrzymów.
Uwieńczeniem kultu obrazu Matki Bożej Płockiej był akt koronacji koronami papieskimi, dokonany przez arcybiskupa krakowskiego ks. kardynała Franciszka Macharskiego we wrześniu 1982 r. Licznie zgromadzeni pielgrzymi usłyszeli wówczas z ust kardynała następujące słowa: "Matko Boża, my Ciebie dziś koronujemy na Patronkę, Opiekunkę Matkę i Królową polskich robotniczych rodzin. Rodzino Polska, bądź sobą, a uratujesz Polskę i chrześcijaństwo na tej ziemi".
W 1998 r. rekoronacji (oryginalne korony skradziono) obrazu w dokonał ponownie kard. Franciszek Macharski.
Sanktuarium otrzymało nazwę Matki Bożej Patronki Polskich Rodzin Robotniczych. W 2007 r. umieszczono je, podobnie jak pobliskie Sanktuarium Matki Bożej Fatimskiej w Trzebini, na trasie międzynarodowego szlaku pielgrzymkowego, biegnącego od Częstochowy do Mariazell w Austrii. Odpusty odbywają się w niedzielę po 8 września.

</doc>
<doc id="2024961" url="https://pl.wikipedia.org/wiki?curid=2024961" title="Eastern Samar">
Eastern Samar

Eastern Samar (Pilipino: "Silangang Samar") – prowincja na Filipinach, położona we wschodniej części wyspy Samar w regionie Eastern Visayas.
Od wschodu granicę wyznacza Morze Filipińskie, od północy graniczy z prowincją Northern Samar, od zachodu z prowincją Samar, od południa granice wyznacza Zatoka Leyte.
Powierzchnia: 4640,73 km². Liczba ludności: 405 114 mieszkańców (2007). Gęstość zaludnienia wynosi 87,3 mieszk./km². Stolicą prowincji jest Borongan.

</doc>
<doc id="2024962" url="https://pl.wikipedia.org/wiki?curid=2024962" title="Julia Clukey">
Julia Clukey

Julia Clukey (ur. 29 kwietnia 1985 w Augusta, Maine, Stany Zjednoczone) - amerykańska saneczkarka, startująca w konkurencji jedynek.
Startowała na Igrzyskach w Vancouver. W konkurencji jedynek zajęła 17. miejsce.
Po sezonie 2014/2015 postanowiła zakończyć sportową karierę.

</doc>
<doc id="2024964" url="https://pl.wikipedia.org/wiki?curid=2024964" title="Rhinogobius duospilus">
Rhinogobius duospilus

Rhinogobius duospilus – gatunek ryby z rodziny babkowatych (Gobiidae).
Występowanie.
Chiny oraz Wietnam.
Żyje w wodach słodkich i słonawych o temperaturze 15–25 °C.
Cechy morfologiczne.
Osiąga 4,5 cm długości. Wzdłuż linii bocznej 30–32 łuski. 27 kręgów. W płetwach grzbietowych 7 twardych i 8–9 miękkich promieni, w płetwie odbytowej 1 twardy i 6–7 miękkich promieni. W płetwach piersiowych 15–16 promieni.
Rozród.
Ikrę składa w jamkach. Samica opiekuje się wylęgiem.

</doc>
<doc id="2024965" url="https://pl.wikipedia.org/wiki?curid=2024965" title="Raïs M’Bolhi">
Raïs M’Bolhi

Adi Raïs Cobos Adrien M’Bolhi Ouhab (arab. عدي رايس كوبوس أدريان مبولحي وهاب, "ʿAdī Rāyis Kūbūs Adriyān Mbūlḥī Wahhāb"; ur. 25 kwietnia 1986 w Paryżu) – algierski piłkarz, bramkarz w saudyjskim klubie Ettifaq FC.
Kariera klubowa.
Urodził się we Francji. Jego ojciec pochodzi z Konga, matka jest Algierką. W 2002 został piłkarzem Olympique Marsylia, spędził w Marsylii cztery lata, jednak nie wystąpił w żadnym oficjalnym meczu pierwszej drużyny. W 2006 był piłkarzem szkockiego zespołu Hearts, grał także w greckich klubach. W 2008 grał w Japonii (FC Ryūkyū), a następnie w 2009 został bramkarzem Slawii Sofia. W 2010 roku został wypożyczony do CSKA Sofia, a w 2011 roku odszedł do Krylji Sowietow Samara. Latem 2011 wypożyczono go do CSKA Sofia.
23 stycznia 2017 roku podpisał 2–letni kontrakt z pierwszoligowym Stade Rennais FC.
Kariera reprezentacji.
W reprezentacji Algierii debiutował w 2010 roku i w tym samym roku został powołany do składu na mistrzostwa świata. Występował we francuskich reprezentacjach juniorskich.

</doc>
<doc id="2024968" url="https://pl.wikipedia.org/wiki?curid=2024968" title="Rais M'Bohli">
Rais M'Bohli



</doc>
<doc id="2024969" url="https://pl.wikipedia.org/wiki?curid=2024969" title="Renkenberge">
Renkenberge

Renkenberge – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Lathen.

</doc>
<doc id="2024972" url="https://pl.wikipedia.org/wiki?curid=2024972" title="Czopowyczi">
Czopowyczi



</doc>
<doc id="2024974" url="https://pl.wikipedia.org/wiki?curid=2024974" title="Sustrum">
Sustrum

Sustrum – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Lathen.

</doc>
<doc id="2024975" url="https://pl.wikipedia.org/wiki?curid=2024975" title="Wioślarstwo na Letnich Igrzyskach Olimpijskich 2000">
Wioślarstwo na Letnich Igrzyskach Olimpijskich 2000

Wyniki zawodów w wioślarstwie na Letnich Igrzyskach Olimpijskich 2000.

</doc>
<doc id="2024976" url="https://pl.wikipedia.org/wiki?curid=2024976" title="Samar (prowincja)">
Samar (prowincja)

Samar (dawniej Western Samar) – prowincja na Filipinach w regionie Eastern Visayas, położona w zachodniej części wyspy Samar.
Od wschodu granicę wyznacza Morze Samar, Cieśnina San Juanico (oddzielająca prowincję Leyte na wyspie Leyte) i Zatoka Leyte, od północy graniczy z prowincją Northern Samar, od wschodu graniczy z prowincją Eastern Samar.
Powierzchnia: 6048,0 km². Liczba ludności: 695 149 mieszkańców (2007). Gęstość zaludnienia wynosi 114,9 mieszk./km². Stolicą prowincji jest Catbalogan.

</doc>
<doc id="2024978" url="https://pl.wikipedia.org/wiki?curid=2024978" title="Pioneer Pekao TFI">
Pioneer Pekao TFI



</doc>
<doc id="2024982" url="https://pl.wikipedia.org/wiki?curid=2024982" title="Bawinkel">
Bawinkel

Bawinkel – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Lengerich.

</doc>
<doc id="2024987" url="https://pl.wikipedia.org/wiki?curid=2024987" title="Jerzy Pyrkosz">
Jerzy Pyrkosz

Jerzy Pyrkosz (ur. 7 kwietnia 1925 w Łodzi, zm. 5 lutego 1985 tamże) – łódzki działacz turystyczny. 
Praca zawodowa.
W czasie okupacji hitlerowskiej, jako kilkunastoletni chłopak pracował w zakładzie szklarskim, a w 1944 wywieziony został do Niemiec na przymusowe roboty. Po powrocie do Łodzi skończył szkołę, uzyskał maturę, a w 1951 ukończył studia na Wydziale Prawa Uniwersytetu Łódzkiego.
W latach 1957–1963 pracował w Zakładach Przemysłu Dziewiarskiego „Sira” w Sieradzu jako radca prawny i kierownik działu ekonomiczno-organizacyjnego. Od 1963 w Łodzi był dyrektorem Zakładów Przemysłu Dziewiarskiego „Elasticana”, a później Zakładów Przemysłu Dziewiarskiego „Pafino” w Łodzi, gdzie pracował aż do przejścia na emeryturę w 1982.
Pozazawodowa działalność turystyczna w PTTK.
Członkiem PTTK został prawdopodobnie w 1955 i w latach 1955–1957 był urzędującym sekretarzem Zarządu Okręgu PTTK w Łodzi. W 1956 był współtwórcą Biuletynu PTTK Okręgu w Łodzi (istnieje do dziś, obecnie nosi nazwę "Wędrownik" i ukazało się ponad 400 numerów), był autorem jego szaty graficznej i projektu okładki. 
Uprawiał kilka dyscyplin turystyki kwalifikowanej, ale najpełniej realizował się w sportach wodnych, szczególnie kajakarstwie. W latach 1955–1957 organizował spływy kajakowe Pilicą i Wartą, ale także rajdy narciarskie nizinne i górskie. W 1958 założył koło PTTK przy Zakładach Przemysłu Dziewiarskiego „Sira” w Sieradzu, przekształcone następnie w Oddział Zakładowy PTTK. Prowadził bogatą działalność turystyczno-krajoznawczą na bazie tego koła i Oddziału: w Jacht-Klubie „Sira” organizował w latach 1957–1963 rejsy żeglarskie po Mazurach, w sekcji kajakowej w okresie 1961–1963 organizował ekipy biorące udział w międzynarodowych spływach po Dunajcu, zaś w sekcji rowerowej prowadził rajdy kolarskie. W 1964 i 1965 uczestniczył w rejsach morskich do Szwecji i Danii.
Po powrocie do Łodzi w latach 1963–1965 był członkiem Zarządu Okręgu PTTK, a w okresie 1966–1972 wiceprezesem Zarządu Okręgu PTTK w Łodzi.
Pochowany jest na cmentarzu komunalnym "Doły" w Łodzi.

</doc>
<doc id="2024989" url="https://pl.wikipedia.org/wiki?curid=2024989" title="Federacja Jednot Ewangelickich w Hiszpanii">
Federacja Jednot Ewangelickich w Hiszpanii

Federacja Jednot Ewangelickich w Hiszpanii () – krajowy związek Kościołów i innych wspólnot protestanckich w Hiszpanii, powstały w 1986 z przekształcenia działającej od 1956 Komisji Obrony Protestantów. Celem federacji jest wspieranie protestantyzmu we Hiszpanii, a także obrona prawa do wolności religijnej.
Założenia.
Kościoły chrześcijańskie wchodzące w skład Federacji są zobowiązane do wierności ideałom Reformacji, za których sumę teologiczną uznano apostolskie wyznanie wiary oraz pięć zasad protestantyzmu ("sola scriptura", "solus Christus", "sola gratia", "sola fide", "soli Deo gloria"), kontynuacji i szacunku wobec reformacyjnego dziedzictwa wiary, a także obrony prawa każdego człowieka do wolności religijnej.
W 2004 roku Federacja zrzeszała ponad 200 tysięcy hiszpańskich protestantów w dwóch tysiącach jednot i kościołów identyfikujących się z teologiczną spuścizną ruchu reformacyjnego, przede wszystkim: hiszpańskich luteranów, ewangelików reformowanych, reformowanych anglikanów, baptystów, metodystów, adwentystów dnia siódmego, ewangelikalnych chrześcijan i zielonoświątkowców.
Działalność.
Podstawowym celem Federacji jest upowszechnianie myśli protestanckiej w społeczeństwie hiszpańskim. Działania Federacji poza współpracą wewnątrzprotestancką, w ramach której odbywają się wspólne nabożeństwa, konferencje i zjazdy, obejmują także inicjatywy dobroczynne realizowane przez własną organizację diakonijną – Diakonię Hiszpanii oraz ekumeniczne, jak współpraca z Serbskim Kościołem Prawosławnym w Hiszpanii.
Federacja posiada własną produkcję telewizyjną – Buenas Noticias TV (Telewizja Dobra Nowina), która zajmuje się także produkcją audycji radiowych.
Organizacja i struktura.
Każda parafia i zbór kościoła sfederowanego przynależy automatycznie do jednego z szesnastu rad regionalnych Federacji, które pozostają w znacznym stopniu autonomiczne względem siebie, posiadając władze z własnego wyboru, niezależność działania, wolność inicjatyw, czy prawo do własnych symboli, np. graficznych:
Na szczeblu centralnym działają trzy zespoły: komisja plenarna, komisja stała i komisja współpracy. Władze Federacji wybierane są demokratycznie. Obecnym prezydentem Federacji jest Daniel Rodríguez Ramos.
Kościoły członkowskie.
Lista obejmuje największe denominacje Federacji:

</doc>
<doc id="2024990" url="https://pl.wikipedia.org/wiki?curid=2024990" title="Gersten">
Gersten

Gersten – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Lengerich.

</doc>
<doc id="2024992" url="https://pl.wikipedia.org/wiki?curid=2024992" title="Western Samar">
Western Samar



</doc>
<doc id="2024993" url="https://pl.wikipedia.org/wiki?curid=2024993" title="Djamel Mesbah">
Djamel Mesbah

Djamel Mesbah (arab. جمال الدين مصباح, "Jamāl ad-Dīn Miṣbāḥ"; ur. 9 października 1984) – algierski piłkarz występujący na pozycji lewego obrońcy lub lewego pomocnika.
Kariera klubowa.
Piłkarz zaczynał swoją karierę we francuskim klubie US Annecy-le-Vieux. Następnie grał w Servette FC, w którym to zadebiutował w meczu seniorów. Po roku gry w Genewie odszedł do FC Basel. Później był zawodnikiem klubów szwajcarskich, francuskiego FC Lorient oraz włoskiego Avellino. Od 2009 grał w Lecce. 18 stycznia 2012 roku podpisał kontrakt obowiązujący do 30 czerwca 2016 roku z A.C. Milan i razem z Rodneyem Strasserem przeniósł się z US Lecce do Mediolanu. W nowym klubie zadebiutował 26 stycznia 2012 roku meczem z S.S. Lazio w Pucharze Włoch, spotkanie zakończyło się wygraną drużyny Mesbaha 3:1, a Algierczyk rozegrał pełne 90 minut. W styczniu 2013 roku stał się zawodnikiem Parmy Następnie występował w Livorno, Sampdorii, Crotone oraz Lausanne-Sport.
Kariera reprezentacyjna.
W reprezentacji Algierii zadebiutował 28 maja 2010 w przegranym 0:3 towarzyskim meczu z Irlandią, który był częścią przygotowań do Mistrzostw Świata w RPA. Pierwszy mecz na mundialu rozegrał 18 czerwca 2010 roku przeciwko Anglii.

</doc>
<doc id="2024995" url="https://pl.wikipedia.org/wiki?curid=2024995" title="Wskaźnik kosztów całkowitych">
Wskaźnik kosztów całkowitych

Wskaźnik kosztów całkowitych, współczynnik kosztów całkowitych, WKC – miernik przedstawiający wielkość kosztów ponoszonych przez fundusz inwestycyjny w stosunku do wartości jego aktywów. Odzwierciedla on udział kosztów niezwiązanych bezpośrednio z działalnością inwestycyjną funduszu w średniej wartości aktywów netto funduszu za dany rok i jest wykazywany w prospekcie informacyjnym funduszu inwestycyjnego.
Zasady obliczania i udostępniania wskaźnika kosztów całkowitych określone zostały w rozporządzeniu Ministra Finansów z dnia 20 stycznia 2009 roku w sprawie prospektu informacyjnego funduszu inwestycyjnego otwartego oraz specjalistycznego funduszu inwestycyjnego otwartego, a także skrótu tego prospektu.
Zgodnie z tym rozporządzeniem WKC wylicza się według wzoru:
gdzie:
Odmianą WKC jest SWKC (syntetyczny wskaźnik kosztów całkowitych, syntetyczny współczynnik kosztów całkowitych).

</doc>
<doc id="2024996" url="https://pl.wikipedia.org/wiki?curid=2024996" title="WKC">
WKC



</doc>
<doc id="2024999" url="https://pl.wikipedia.org/wiki?curid=2024999" title="Teraterpeton">
Teraterpeton

Teraterpeton – rodzaj archozauromorfa żyjącego w późnym triasie na obecnych terenach Ameryki Północnej. Został opisany w 2003 roku przez Hansa-Dietera Suesa na podstawie niekompletnego szkieletu odkrytego w datowanych na karnik osadach formacji Wolfville w Nowej Szkocji. Obszar skroniowy czaszki teraterpetona jest euryapsydalny (tzn. występuje jedno, górne okno skroniowe). Rostrum kości przedszczękowej oraz spojenie żuchwowe są wydłużone i bezzębne. Uzębienie składa się z odmiennych, nachodzących na siebie górnych i dolnych zębów. Według analizy filogenetycznej przeprowadzonej przez Suesa "Teraterpeton" należy do kladu Archosauromorpha i może być blisko spokrewniony z "Trilophosaurus". Potwierdziły to również późniejsze analizy kladystyczne, według których "Teraterpeton" jest taksonem siostrzanym do pozostałych przedstawicieli Trilophosauridae, czyli "Trilophosaurus" i "Spinosuchus". "Teraterpeton" to trzeci znany – po trilofozaurze i doswellii – późnotriasowy archozauromorf mający euryapsydalną czaszkę.
Nazwa "Teraterpeton" pochodzi od greckich słów "teras" („cudowny”) i "erpeton" („pełzający” lub „gad”) i odnosi się do nietypowych cech czaszki zwierzęcia. Epitet gatunkowy gatunku typowego, "hrynewichorum", honoruje George'a Hrynewicha – odkrywcę holotypu – i jego syna Sandy'ego, który pomagał ojcu w wydobyciu skamieniałości.

</doc>
<doc id="2025001" url="https://pl.wikipedia.org/wiki?curid=2025001" title="Teraterpeton hrynewichorum">
Teraterpeton hrynewichorum



</doc>
<doc id="2025002" url="https://pl.wikipedia.org/wiki?curid=2025002" title="HMS Viper (1899)">
HMS Viper (1899)

HMS Viper − brytyjski eksperymentalny niszczyciel (w oryginalnej nomenklaturze "torpedo-boat destroyer") zbudowany w stoczni Hawthorn Leslie &amp; Co. w Newcastle upon Tyne na zamówienie Royal Navy i wcielony do niej w 1900 roku, jako pierwszy w historii okręt wojenny napędzany turbinami parowymi. Został utracony 3 sierpnia 1901 roku po wejściu na skały w pobliżu wyspy Alderney, bez strat w załodze.
Geneza.
Pod koniec XIX wieku okręty rozwijającej się klasy niszczycieli napędzane były maszynami parowymi potrójnego rozprężania, które pozwalały tym jednostkom uzyskać prędkość maksymalną w granicach 30 węzłów. W trwającym wyścigu zbrojeń morskich brytyjska Royal Navy zaczęła poszukiwać możliwości zapewnienia swym niszczycielom przewagi prędkości nad torpedowcami najgroźniejszego wówczas rywala na morzu: francuskiej Marine nationale. W programie rozbudowy floty na lata 1896–1897 znalazło się zamówienie na trzy eksperymentalne jednostki, mające osiągać prędkość 33 węzłów. Były to ze stoczni Thornycroft &amp; Co., z Laird, Son &amp; Co. (obecnie Cammell Laird) oraz ze stoczni J &amp; G Thomson. Żaden z nich nie osiągnął jednak na próbach morskich prędkości przekraczającej 31,5 węzła. Stawało się jasne, że maszyny parowe osiągnęły kres swoich możliwości i dalsze zwiększanie możliwości bojowych okrętów związane będzie ze znalezieniem wydajniejszego napędu.
26 czerwca 1897 roku, podczas rewii morskiej z okazji diamentowego jubileuszu królowej Wiktorii na redzie Spithead, miał miejsce spektakularny debiut turbiny parowej. Zbudowany i dowodzony osobiście przez ich konstruktora Charlesa Parsonsa 103-stopowy jacht „Turbinia” wpłynął pomiędzy paradujące okręty Royal Navy, zaś wysłane dla jego pochwycenia jednostki nie były w stanie doścignąć osiągającego prędkość 34 węzłów statku. Pokaz ten, po cichu wspierany przez głównego konstruktora floty (Director of Naval Construction, był to najwyższy cywilny urzędnik Admiralicji), udowodnił możliwość praktycznego zastosowania turbin parowych i spowodował zamówienie 4 marca 1898 roku w Parsons Marine Steam Co. eksperymentalnego niszczyciela wyposażonego w nowy rodzaj napędu. Wkrótce potem stocznia koncernu Armstronga rozpoczęła spekulacyjną budowę kolejnej jednostki napędzanej turbinami parowymi, późniejszego niszczyciela „Cobra”. Budowę zamówionego u Parsonsa niszczyciela zlecono stoczni Hawthorn Leslie &amp; Co. w Newcastle upon Tyne. Zwodowano go 6 września 1899 roku, a prace wykończeniowe trwały do 1900 roku. Po wejściu do służby był to pierwszy na świecie okręt wojenny z nowym rodzajem napędu: turbinami parowymi. Nadano mu nazwę „Viper”, po raz siedemnasty w historii Royal Navy.
Opis konstrukcji.
Konstrukcja kadłuba „Vipera” bazowała na budowanych równolegle niszczycielach napędzanych maszynami parowymi, określanymi od 1913 roku zbiorczą nazwą typu C. Główną różnicę stanowił napęd, składający się z czterech turbin parowych, poruszających bezpośrednio cztery wały napędowe. Całkowita długość okrętu wynosiła 65,4 m (pomiędzy pionami 64,1 m), szerokość 6,4 m, zanurzenie 2,54 m, zaś wyporność konstrukcyjna (lekka) 344 tony.
Parę do turbin dostarczały cztery kotły wodnorurkowe typu Yarrow z wymuszonym obiegiem wody. Spaliny z kotłowni odprowadzane były przez trzy kominy. Na każdym z wałów napędowych znajdowały się po dwie śruby o małej średnicy. Do wałów wewnętrznych dołączone były dodatkowe turbiny do biegu wstecznego. Na próbach morskich nowy niszczyciel osiągnął prędkość chwilową 33,838 węzła i stałą 33,75 węzła, nieosiągalną dla podobnej wielkości jednostek napędzanych maszynami parowymi. Zmierzona moc maszyn, przy 1200 obrotach na minutę, przekroczyła 11 500 shp, przy mocy nominalnej 10 000 shp. Oznaczało to znaczący postęp, ale wiązało się też z nowymi trudnościami. Dla utrzymania odpowiedniego ciśnienia pary potrzebnych było nie mniej niż 32 palaczy w kotłowni, której wielkość pozwalała na jednoczesną pracę jedynie pięciu osób. O ile zużycie węgla przy prędkościach maksymalnych, chociaż duże, nie odbiegało aż tak bardzo od podobnych parametrów na tradycyjnych niszczycielach, to przy prędkościach marszowych różnica ta stawała się znaczna. Budowany niemal równolegle „Albatross” zużywał przy prędkości 31 węzłów 7600 kg węgla na godzinę, a przy prędkości 14,3 węzła 600 kg. Odpowiednie wielkości dla „Vipera” wynosiły 8800 kg i 1300 kg węgla. Głównymi zaletami turbin parowych, oprócz możliwości osiągania większych prędkości maksymalnych, był brak wibracji kadłuba wywołanych pracą maszyn oraz ich mniejsze rozmiary i masa.
Uzbrojenie okrętu składało się z jednej armaty 12-funtowej (kal. 76 mm), umieszczonej na wzniesionym stanowisku na dziobie, pięciu armat 6-funtowych Hotchkiss (kal. 57 mm) oraz dwóch wyrzutni torpedowych kalibru 450 mm (18 cali).
Losy okrętu.
„Viper” służył głównie do prób z nowym rodzajem napędu, ukazując jego zalety i wady. Na jednej z prób przepłynął dystans z Portsmouth do wybrzeży francuskich i z powrotem ze średnią zmierzoną prędkością 22 węzłów. Jednak z 90 ton zapasu węgla, w ładowniach pozostało mu zaledwie pięć.
Służba nowego niszczyciela w Royal Navy nie trwała długo. Latem 1901 roku wziął on udział w manewrach floty na kanale La Manche. 3 sierpnia, płynąc w złych warunkach pogodowych w pobliżu wyspy Alderney wpadł na skały Renonquet. Dowódca jednostki, porucznik William Speke, wydał rozkaz opuszczenia unieruchomionego okrętu, który wkrótce przełamał się i obrócił do góry dnem. Załoga została wyratowana dzięki pomocy obsady kutra pilotowego z pobliskiej wyspy. Kilka dni później kadłub został zniszczony ładunkami wybuchowymi, ponieważ Royal Navy obawiała się ujawnienia tajników nowego napędu.
W wyniku przeprowadzonego dochodzenia dowódcy niszczyciela oraz jego oficerowi nawigacyjnemu zarzucono niezachowanie należytej ostrożności podczas żeglugi w złych warunkach pogodowych. Jednakże uniknęli oni poważniejszych kar, ponieważ podczas całych manewrów floty w 1901 roku zdarzył się szereg podobnych wypadków także z udziałem innych okrętów.
Rozbicie „Vipera” na skałach i późniejsza o nieco ponad miesiąc katastrofa drugiego z niszczycieli o napędzie turbinowym, „Cobry”, spowodowały utrwalenie wśród konserwatywnych oficerów Royal Navy oraz części opinii publicznej niechęci do stosowania nowinek technicznych na okrętach. U marynarzy zaś umocnienie przesądu o zgubnym wpływie nazw węży ("viper" to w języku angielskim „żmija”, "cobra" − „kobra”) na noszące je jednostki. W efekcie Royal Navy zmieniła nazwę kolejnego zamówionego eksperymentalnego niszczyciela wyposażonego w turbiny parowe z „Python” na „Velox”. Nie jest natomiast prawdą twierdzenie, że po „Viperze” i „Cobrze” nie było już w Royal Navy okrętu o nazwie pochodzącej od węża: w 1910 roku zwodowano niszczyciel („grzechotnik”).

</doc>
<doc id="2025005" url="https://pl.wikipedia.org/wiki?curid=2025005" title="Józef Eugeniusz Przedecki">
Józef Eugeniusz Przedecki

Józef Eugeniusz Przedecki (ur. 17 marca 1890 w Warszawie, zm. 29 lipca 1969 na Helu) – polski nauczyciel, krajoznawca i turysta.
Życiorys.
W 1913 ukończył studia w Uniwersytecie w Nancy (Francja), uzyskując tytuł inżyniera mechanika.
Wrócił do kraju i w Warszawie podjął pracę w zakładzie przemysłowym. Uzyskał także uprawnienia przysięgłego mierniczego.
Po odzyskaniu niepodległości został asystentem na Politechnice Warszawskiej, prowadząc jednocześnie biuro miernicze. W latach 1922–1939 był nauczycielem i kierownikiem wydziału mierniczego w Szkole Górniczo-Hutniczej tzw. "Sztygarce", założonej jeszcze przez Stanisława Staszica. Podczas hitlerowskiej okupacji pracował w Będzinie. Po wyzwoleniu wrócił do swojej szkoły, gdzie był dyrektorem do 1949. W tym samym roku przeniósł się do Łodzi, gdzie w Technikum Włókienniczym nr 1 był nauczycielem i wicedyrektorem. Pracował tu do przejścia na emeryturę, a w niepełnym wymiarze godzin do śmierci.
Był członkiem Polskiego Towarzystwa Krajoznawczego (PTK), a następnie Polskiego Towarzystwa Turystyczno-Krajoznawczego (PTTK), zamiłowanym turystą ale także krajoznawcą. Uprawiał kilka dyscyplin turystyki kwalifikowanej: turystykę pieszą i górską, narciarską i kolarską.
Był prekursorem turystyki wśród młodzieży szkolnej. Organizował pierwsze obozy wędrowne i prowadził je przez wiele lat.
Był organizatorem pierwszego koła turystyczno-krajoznawczego w swojej szkole, a z młodzieżą do późnych lat uczestniczył w rajdach organizowanych przez PTTK. Posiadał rzadką umiejętność pozyskiwania młodych nauczycieli dla swojej pasji turystycznej. Byli oni najpierw towarzyszami wspólnych wędrówek, a potem samodzielnie prowadzili tę działalność.
Posiadał bogaty zbiór map krajoznawczych i przewodników, który chętnie udostępniał zarówno nauczycielom, jak i młodzieży.
Pochowany na cmentarzu komunalnym "Doły" w Łodzi.

</doc>
<doc id="2025006" url="https://pl.wikipedia.org/wiki?curid=2025006" title="Prospekt informacyjny funduszu inwestycyjnego">
Prospekt informacyjny funduszu inwestycyjnego

Prospekt informacyjny funduszu inwestycyjnego – dokument prezentujący informacje na temat funduszu inwestycyjnego otwartego i specjalistycznego funduszu inwestycyjnego otwartego dotyczące m.in. praw uczestników funduszu, warunków zbywania i odkupywania jednostek uczestnictwa, polityki inwestycyjnej, ryzyka związanego z inwestowaniem w jednostki uczestnictwa, wysokości opłat i prowizji związanych z uczestnictwem w funduszu oraz podstawowe dane finansowe w ujęciu historycznym. Zawiera w szczególności statut funduszu.
Zasady tworzenia, w tym określenie koniecznych elementów prospektu informacyjnego w polskim systemie prawnym określone są w rozporządzeniu wykonawczym do ustawy o funduszach inwestycyjnych - w Rozporządzeniu Ministra Finansów z dnia 22 maja 2013 r. w sprawie prospektu informacyjnego funduszu inwestycyjnego otwartego oraz specjalistycznego funduszu inwestycyjnego otwartego oraz wyliczania wskaźnika zysku do ryzyka tych funduszy.

</doc>
<doc id="2025007" url="https://pl.wikipedia.org/wiki?curid=2025007" title="Marc Bazin">
Marc Bazin

Marc Louis Bazin (ur. 6 marca 1932 w Saint-Marc, zm. 16 czerwca 2010 w Port-au-Prince) – haitański polityk, minister finansów i gospodarki w okresie dyktatury Jeana-Claude Duvaliera, od 19 czerwca 1992 do 30 sierpnia 1993 r., sprawował funkcję premiera, a od 19 czerwca 1992 do 15 sierpnia 1993 r., funkcję tymczasowego prezydenta Haiti.
Życiorys.
W 1990 r., wziął udział w pierwszych wolnych wyborach prezydenckich na Haiti zdobywając 14% głosów i przegrywając Jeanem-Bertrandem Aristide, który zdobył 67% poparcia. Jednak 9 miesięcy później 29 września 1991 r., doszło do wojskowego zamachu stanu i Aristide został pozbawiony władzy. Ostatecznie władza w państwie przypadła Bazinowi powołanemu przez władze wojskowe, który zrezygnował 8 czerwca 1993 r.
Kandydował również w wyborach prezydenckich w 2006 r., ale zebrał jedynie 0,68% poparcia.

</doc>
<doc id="2025008" url="https://pl.wikipedia.org/wiki?curid=2025008" title="Prospekt informacyjny">
Prospekt informacyjny



</doc>
<doc id="2025009" url="https://pl.wikipedia.org/wiki?curid=2025009" title="HMS Cobra (1899)">
HMS Cobra (1899)

HMS Cobra − brytyjski eksperymentalny niszczyciel (w oryginalnej nomenklaturze "torpedo-boat destroyer") zbudowany w stoczni koncernu Armstrong Whitworth w Elswick (Newcastle upon Tyne) i wcielony do Royal Navy na początku XX wieku, drugi w historii okręt napędzany turbinami parowymi. W swoim pierwszym rejsie po ukończeniu prób morskich, rankiem 18 września 1901 roku, płynąc w sztormie, niszczyciel przełamał się i zatonął, pociągając za sobą 67 z obecnych na pokładzie ludzi.
Geneza.
Pod koniec XIX wieku okręty rozwijającej się klasy niszczycieli napędzane były maszynami parowymi potrójnego rozprężania, które pozwalały tym jednostkom uzyskać prędkość maksymalną w granicach 30 węzłów. W trwającym wyścigu zbrojeń morskich brytyjska Royal Navy zaczęła poszukiwać możliwości zapewnienia swym niszczycielom przewagi prędkości nad torpedowcami najgroźniejszego wówczas rywala na morzu: francuskiej Marine nationale. W programie rozbudowy floty na lata 1896–1897 znalazło się zamówienie na trzy eksperymentalne jednostki, mające osiągać prędkość 33 węzłów. Były to ze stoczni Thornycroft &amp; Co., z Laird, Son &amp; Co. (obecnie Cammell Laird) oraz ze stoczni J &amp; G Thomson. Żaden z nich nie osiągnął jednak na próbach morskich prędkości przekraczającej 31,5 węzła. Stawało się jasne, że maszyny parowe osiągnęły kres swoich możliwości i dalsze zwiększanie możliwości bojowych okrętów związane będzie ze znalezieniem wydajniejszego napędu.
26 czerwca 1897 roku, podczas rewii morskiej z okazji diamentowego jubileuszu królowej Wiktorii na redzie Spithead, miał miejsce spektakularny debiut turbiny parowej. Zbudowany i dowodzony osobiście przez ich konstruktora Charlesa Parsonsa 103-stopowy jacht „Turbinia” wpłynął pomiędzy paradujące okręty Royal Navy, zaś wysłane dla jego pochwycenia jednostki nie były w stanie doścignąć osiągającego prędkość 34 węzłów statku. Pokaz ten, po cichu wspierany przez głównego konstruktora floty (Director of Naval Construction, był to najwyższy cywilny urzędnik Admiralicji), udowodnił możliwość praktycznego zastosowania turbin parowych i spowodował zamówienie w 1898 roku u Parsonsa eksperymentalnego niszczyciela (nazwanego później ) wyposażonego w nowy rodzaj napędu. Wkrótce potem stocznia koncernu Armstronga rozpoczęła spekulacyjną budowę kolejnej jednostki napędzanej turbinami parowymi. Autorem jej projektu był Philip Watts.
Stępkę pod okręt, budowany na własne ryzyko stoczni, bez formalnego zamówienia ze strony Royal Navy, położono w 27 maja 1898 roku, a wodowanie kadłuba odbyło się 28 czerwca 1899 roku, ponad dwa miesiące wcześniej niż „Vipera”, budowanego w stoczni Hawthorn Leslie &amp; Co. w Newcastle upon Tyne na zamówienie marynarki. Niemal gotowy niszczyciel został jednak uszkodzony w kolizji z przepływającym statkiem handlowym, co opóźniło zakończenie budowy. W grudniu 1899 roku zaoferowano okręt Royal Navy, która zakupiła go w maju roku następnego, mając zamiar porównać charakterystyki jednostek budowanych według nieco różniących się projektów, ale ze zbliżonym napędem. Nadano mu nazwę „Cobra”.
Opis konstrukcji.
Konstrukcja kadłuba „Cobry” bazowała na powiększonym projekcie budowanych wcześniej w stoczni Armstronga kontrtorpedowców i . Miał on nieco większą niż „Viper” wyporność konstrukcyjną (375 ton angielskich – ts wobec 344 ts). Na próbach, z zapasem 40 ton węgla, zmierzono wyporność pełną równą 425 ts. Długość całkowita wynosiła 67,1 m, szerokość 6,1 m, zaś średnie zanurzenie 3,52 m.
Napęd stanowiły cztery turbiny parowe o łącznej mocy nominalnej 11 500 shp, napędzające bezpośrednio cztery wały napędowe. Na każdym z wałów zamontowano po trzy śruby okrętowe, co razem dawało liczbę dwunastu pędników. Parę do turbin dostarczały cztery kotły wodnorurkowe typu Yarrow z wymuszonym obiegiem wody. Spaliny z kotłowni odprowadzane były przez cztery kominy. Maksymalny zapas węgla był obliczony na 107 ton. „Cobra” była drugim na świecie po „Viperze” okrętem wyposażonym w turbiny parowe a jednocześnie pierwszym, który posiadał wyłącznie elektryczną instalację oświetleniową. Ta nowinka techniczna, wprowadzona na jednostki pływające w latach 70. XIX wieku, ograniczona była dotąd do mechanizmów pomocniczych maszynowni.
Na próbach morskich prowadzonych w lipcu 1901 roku osiągnięto na mili pomiarowej maksymalną prędkość 34,88 węzła, zaś w próbach trzygodzinnych średnią prędkość maksymalną 34,574 węzła i 34,7 węzła, co z nawiązką spełniało wymagania Admiralicji. Podobnie jak na „Viperze”, do podtrzymania prawidłowej pracy kotłowni potrzebny był liczny personel, w projekcie przewidziano aż 59 osób dla obsługi maszyn, przy liczącej normalnie 63 oficerów i marynarzy załodze niszczycieli napędzanych maszynami parowymi.
Uzbrojenie okrętu miało składać się z jednej armaty 12-funtowej (kal. 76 mm), umieszczonej na wzniesionym stanowisku na dziobie, pięciu armat 6-funtowych Hotchkiss (kal. 57 mm) oraz dwóch wyrzutni torpedowych kalibru 450 mm (18 cali).
Losy okrętu.
17 września 1901 roku „Cobra” ostatecznie opuściła stocznię i pod dowództwem porucznika Alana Smitha skierował się do bazy Royal Navy w Portsmouth, celem instalacji uzbrojenia. Następnego dnia (według niektórych źródeł wypadek wydarzył się 19 września) około 7.00 rano płynący w sztormie okręt przełamał się na dwie części i szybko zatonął w okolicy latarniowca Outer Dowsing na wysokości Flamborough Head (na wybrzeżu Yorkshire). 12 członków załogi uratował wieczorem przepływający statek pasażerski „Harlington”, pozostałych 67 osób, wśród których było 24 pracowników stoczni i Robert Bernard, sternik „Turbinii”, utonęło.
Wypadek „Cobry” stał się przedmiotem dochodzenia, zakończonego rozprawą, która odbyła się w dniach od 10 do 16 października 1901 roku na pokładzie . W jej trakcie ustalono, że najbardziej prawdopodobną przyczyną katastrofy było nadmierne obciążenie zbyt słabej konstrukcji kadłuba, spowodowane zbyt wielką wagą zapasu zabranego węgla. Werdykt taki zapadł pomimo zeznań ocalonych członków załogi, którzy twierdzili, że okręt uderzył w podwodną przeszkodę.
Katastrofa „Cobry” i wcześniejsze o ponad miesiąc rozbicie na skałach drugiego niszczyciela o napędzie turbinowym, „Vipera”, spowodowały utrwalenie wśród konserwatywnych oficerów Royal Navy oraz części opinii publicznej niechęci do stosowania nowinek technicznych na okrętach. U marynarzy zaś umocnienie przesądu o zgubnym wpływie nazw węży ("cobra" to w języku angielskim „kobra”, "viper" − „żmija”) na noszące je jednostki. W efekcie Royal Navy zmieniła nazwę kolejnego zamówionego eksperymentalnego niszczyciela wyposażonego w turbiny parowe z „Python” na . Nie jest natomiast prawdą twierdzenie, że po „Cobrze” nie było już w Royal Navy okrętu o nazwie pochodzącej od węża: w 1910 roku zwodowano niszczyciel („grzechotnik”).

</doc>
<doc id="2025010" url="https://pl.wikipedia.org/wiki?curid=2025010" title="HMS Velox (1902)">
HMS Velox (1902)

HMS Velox − brytyjski eksperymentalny niszczyciel (w oryginalnej nomenklaturze "torpedo-boat destroyer") zbudowany w latach 1901−1904 w stoczni Hawthorn Leslie &amp; Co. w Newcastle upon Tyne na zamówienie Royal Navy, jeden z pierwszych na świecie okrętów napędzanych turbinami parowymi. Wziął udział w działaniach I wojny światowej, został zniszczony po wejściu na minę 25 października 1915 roku.
Projektowanie i budowa.
Wkrótce po wprowadzeniu do służby w Royal Navy pierwszych eksperymentalnych niszczycieli z napędem turbinowym: „Viper” i „Cobra”, Admiralicja zdecydowała się zamówić kolejny, zbliżony okręt, przeznaczony do dalszych badań właściwości nowego napędu. Podobnie jak w przypadku „Vipera”, zamówienie złożono w Parsons Marine Steam Co., firmie konstruktora pierwszych turbin parowych, Charlesa Parsonsa, która zleciła budowę okrętu stoczni Hawthorn Leslie &amp; Co. w Newcastle upon Tyne. Początkowo nowy niszczyciel miał nosić nazwę „Python”, ale po wypadkach obydwu, również noszących nazwy pochodzące od węży, wcześniejszych okrętów, postanowiono zmienić ją na „Velox”. Nazwa ta została użyta po raz pierwszy w historii Royal Navy.
Krótka służba poprzedników pozwoliła jednak zebrać pewne doświadczenia dotyczące instalowania turbin parowych na okrętach wojennych. Do podstawowych zalet należały: łatwość uzyskiwania dużych prędkości, niskie wibracje i małe rozmiary maszyn; zaś do wad ich nieekonomiczność przy prędkościach marszowych oraz niemożność zastosowania turbin do biegu wstecznego. Na „Veloxie” postanowiono zaradzić temu przez instalację obok turbin parowych dwóch maszyn parowych potrójnego rozprężania, napędzających wewnętrzne wały napędowe. Miały one pracować podczas pływania z niskimi prędkościami i do tyłu. Rozwiązanie to okazało się chybione: ekonomiczność niszczyciela nie poprawiła się zarówno w zakresie wysokich jak i niskich prędkości.
Stępkę pod budowę okrętu położono w stoczni Hawthorn Leslie &amp; Co. 10 kwietnia 1901 roku, wodowanie, już pod zmienioną nazwą, odbyło się 11 lutego 1902 roku, a w pełni ukończony niszczyciel wszedł do służby w lutym 1904 roku.
Opis konstrukcji.
Konstrukcja kadłuba „Veloxa” bazowała na budowanych równolegle niszczycielach napędzanych maszynami parowymi, określanymi od 1913 roku zbiorczą nazwą typu C. Jego długość całkowita wynosiła 68,15 m (65,15 m między pionami), szerokość 6,28 m, zaś zanurzenie przy wyporności pełnej równej 490 ts – 2,61 m. Główną różnicę stanowił napęd, składający się z czterech turbin parowych o łącznej mocy 8000 shp, napędzających bezpośrednio cztery wały napędowe. Na każdym z nich znajdowały się po dwie śruby o małej średnicy. Parę do turbin dostarczały cztery kotły wodnorurkowe typu Yarrow z wymuszonym obiegiem wody. Spaliny z kotłowni odprowadzane były przez trzy kominy, z których środkowy miał większą średnicę. Wały wewnętrzne były dodatkowo napędzane przez dwie maszyny parowe potrójnego rozprężania o mocy 150 ihp każda. Były one używane przy prędkości nie przekraczającej 13 węzłów, powyżej tej wartości były odstawiane i napęd przejmowały turbiny parowe. Taki układ siłowni zapewniał jednostce stałą prędkość 27 węzłów i chwilową przekraczającą 30 węzłów, na próbach osiągnięto 33,64 węzła.
Uzbrojenie niszczyciela składało się z jednej armaty 12-funtowej (kal. 76 mm), umieszczonej na wzniesionym stanowisku na dziobie, pięciu armat 6-funtowych Hotchkiss (kal. 57 mm) oraz dwóch wyrzutni torpedowych kalibru 450 mm (18 cali). Według projektu załoga miała wynosić 63 oficerów, podoficerów i marynarzy.
Przebieg służby.
„Velox” posłużył do przeprowadzania dalszych eksperymentów z nowym rodzajem napędu. Po stwierdzeniu nieekonomiczności układu z maszynami parowymi stosowanymi przy małych prędkościach, w 1906 roku zainstalowano na nim dwie turbiny marszowe małej mocy. Pomimo stwierdzonych wad pozostał w służbie aż do wybuchu I wojny światowej. 25 października 1915 roku wszedł na minę we wschodnim wejściu do Solent i jako nie nadający się do remontu został złomowany. Załoga nie poniosła strat.

</doc>
<doc id="2025012" url="https://pl.wikipedia.org/wiki?curid=2025012" title="Handrup">
Handrup

Handrup – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Lengerich.

</doc>
<doc id="2025015" url="https://pl.wikipedia.org/wiki?curid=2025015" title="Marián Servátka">
Marián Servátka

Marián Servátka (ur. 7 listopada 1951 w miejscowości Hnilčík) – słowacki filolog i wykładowca, były ambasador Słowacji w Polsce, przy Stolicy Apostolskiej i na Białorusi. 
Życiorys.
W 1975 ukończył studia z dziedziny filologii polskiej i słowackiej na Uniwersytecie Komeńskiego w Bratysławie, następnie zaś uzyskał stopień kandydata nauk (1987). 
W latach 1975–1979 i od 1984 do 1985 pracował jako asystent na macierzystej uczelni, następnie zaś jako lektor języka słowackiego w Uniwersytecie Jagiellońskim (1979–1984) i Śląskim (1986–1991). 
W 1992 pełnił funkcję doradcy ministra kultury. W tym samym roku podjął pracę w Ministerstwie Spraw Zagranicznych Czechosłowacji, następnie przeszedł do MSZ niepodległej Słowacji. W latach 1994–1998 pełnił misję ambasadora nadzwyczajnego i pełnomocnego w Polsce, akredytowanego również na Litwie (od 1997), następnie był ambasadorem przy Stolicy Apostolskiej i przy Zakonie Maltańskim (1998–2002). Po powrocie do kraju doradzał prezydentowi Słowacji (2003–2007). Od 2008 do 2013 był ambasadorem na Białorusi. 
Jest autorem i współautorem artykułów naukowych, podręczników oraz rozmówek (m.in. "Minirozmówki słowackie", Warszawa 1984; 1987; "Język słowacki dla początkujących", Katowice 1990; "Rekcja czasowników polskich, czeskich i słowackich", Katowice 1991). Tłumaczy z języka polskiego na słowacki. 
Został odznaczony Krzyżem Kawalerskim Orderu Zasługi Rzeczypospolitej Polskiej (1987), Medalem Komisji Edukacji Narodowej (1988), Krzyżem Ekumenicznym z Gwiazdą Orderu św. Brygidy (1977) oraz Krzyżem Rycerskim Orderu Piusa IX (2000).

</doc>
<doc id="2025017" url="https://pl.wikipedia.org/wiki?curid=2025017" title="Ałeksandar Mitreski">
Ałeksandar Mitreski

Aleksandar Mitreski (ur. 5 sierpnia 1980 w Ochrydzie) – macedoński piłkarz grający na pozycji obrońcy. Mierzy 185 cm wzrostu.

</doc>
<doc id="2025019" url="https://pl.wikipedia.org/wiki?curid=2025019" title="Wettrup">
Wettrup

Wettrup – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Lengerich.

</doc>
<doc id="2025021" url="https://pl.wikipedia.org/wiki?curid=2025021" title="87P/Bus">
87P/Bus

87P/Bus – kometa krótkookresowa, należąca do grupy komet typu Enckego.
Odkrycie.
Kometę odkrył Schelte Bus 2 marca 1981 roku na płycie fotograficznej wykonanej za pomocą UK Schmidt Telescope w Obserwatorium Siding Spring (Australia). W nazwie znajduje się zatem nazwisko odkrywcy.
Orbita komety i właściwości fizyczne.
Orbita komety 87P/Bus ma kształt elipsy o mimośrodzie 0,39. Jej peryhelium znajduje się w odległości 2,10 j.a., aphelium zaś 4,78 j.a. od Słońca. Jej okres obiegu wokół Słońca wynosi 6,38 roku, nachylenie do ekliptyki to wartość 2,60˚.
Jądro tej komety ma rozmiary 0,56 km.

</doc>
<doc id="2025022" url="https://pl.wikipedia.org/wiki?curid=2025022" title="Morze Samar">
Morze Samar

Morze Samar – niewielkie morze w obrębie archipelagu Filipin położone pomiędzy wyspami: Masbate na zachodzie, Leyte na południu, Samar na wschodzie i Luzon na północy.
Przez cieśninę San Bernardino na północnym wschodzie jest połączone z Morzem Filipińskim, przez cieśninę San Juanico na południowym wschodzie z zatoką Leyte. Z morzem Visayan na południowym zachodzie, przez cieśniny Masbate i Ticao północnym wschodzie z morzem Sibuyan. Największą wyspą morza Visayan jest Biliran.

</doc>
<doc id="2025023" url="https://pl.wikipedia.org/wiki?curid=2025023" title="Langen (powiat Emsland)">
Langen (powiat Emsland)

Langen – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Lengerich.

</doc>
<doc id="2025025" url="https://pl.wikipedia.org/wiki?curid=2025025" title="Michał Pindera">
Michał Pindera

Michał Pindera (ur. 1943, zm. 14 czerwca 2010) – polski pedagog, doktor habilitowany inżynierii, ekspert w dziedzinie hutnictwa, prorektor Górnośląskiej Wyższej Szkoły Pedagogicznej im. Kardynała Augusta Hlonda w Mysłowicach, dziekan Wydziału Nauk Społecznych Wyższej Szkoły Pedagogicznej TWP w Warszawie i profesor Uniwersytetu Humanistyczno-Przyrodniczego Jana Kochanowskiego w Kielcach – Filia w Piotrkowie Trybunalskim; Wydział Nauk Społecznych; Instytut Nauk Pedagogicznych.

</doc>
<doc id="2025028" url="https://pl.wikipedia.org/wiki?curid=2025028" title="Jan Szomburg">
Jan Szomburg

Jan Jacek Szomburg (ur. 4 lipca 1951 w Łebie) – polski ekonomista, publicysta, w latach 1989–2020 prezes zarządu Instytutu Badań nad Gospodarką Rynkową.
Życiorys.
Urodził się w Łebie w rodzinie latarnika. Ukończył studia ekonomiczne na Uniwersytecie Gdańskim. Uzyskał następnie stopień naukowy doktora w zakresie ekonomii, specjalizując się w ekonomice i organizacja transportu morskiego. Pracował jako asystent i adiunkt na Uniwersytecie Gdańskim. W 1980 przystąpił do „Solidarności”.
Należał do środowiska gdańskich liberałów i działaczy KLD. W 1989 był założycielem i został prezesem zarządu Instytutu Badań nad Gospodarką Rynkową, którym kierował do 2020. Na początku lat 90. pełnił funkcję doradcy ministra przekształceń własnościowych. W okresie rządu Jerzego Buzka zajmował stanowisko przewodniczącego działającej przy premierze Rady Przekształceń Własnościowych. Obejmował różne funkcje w radach nadzorczych banków, został też dyrektorem Polskiego Forum Strategii Lizbońskiej. Zasiadał w radzie nadzorczej BRE Banku.
Odznaczenia.
W 1999 odznaczony Złotym Krzyżem Zasługi.

</doc>
<doc id="2025029" url="https://pl.wikipedia.org/wiki?curid=2025029" title="Lengerich">
Lengerich

Niemcy:
Osoby:

</doc>
<doc id="2025030" url="https://pl.wikipedia.org/wiki?curid=2025030" title="Na Południe">
Na Południe



</doc>
<doc id="2025032" url="https://pl.wikipedia.org/wiki?curid=2025032" title="Álvaro Domínguez (kolumbijski piłkarz)">
Álvaro Domínguez (kolumbijski piłkarz)

Álvaro „Caracho” Domínguez (ur. 10 czerwca 1981 w El Cerrito) – kolumbijski piłkarz grający na pozycji pomocnika. Mierzy 175 cm wzrostu.
Jego młodszy brat Juan Guillermo Domínguez również jest piłkarzem.

</doc>
<doc id="2025033" url="https://pl.wikipedia.org/wiki?curid=2025033" title="Breddenberg">
Breddenberg

Breddenberg – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Nordhümmling.

</doc>
<doc id="2025034" url="https://pl.wikipedia.org/wiki?curid=2025034" title="Hilkenbrook">
Hilkenbrook

Hilkenbrook – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Nordhümmling.

</doc>
<doc id="2025035" url="https://pl.wikipedia.org/wiki?curid=2025035" title="Północna dynastia Wei">
Północna dynastia Wei

Północna dynastia Wei () – dynastia kontrolująca północne Chiny w latach 386–535.
Początki państwa Wei.
Północna dynastia Wei została założona przez lud Tuoba, stanowiący jeden z odłamów Xianbei. Pierwszym państwem założonym przez Tuoba w epoce Szesnastu Królestw było Dai, położone na granicy stepu wokół dzisiejszego Datongu, które jednak zostało podbite przez Wcześniejsze Qin w roku 376. Kiedy jednak Wcześniejsze Qin zaczęło się rozpadać po klęsce nad rzeką Fei w roku 383, młody przywódca Tuoba, Tuoba Gui (późniejszy cesarz Daowu) (386 - 409), wykorzystał tę sytuację do restytucji państwa, w roku 386 zmieniając jednak jego nazwę z Dai na Wei. Zagrożony przez plemiona Xiongnu Daowu uznał zwierzchność położonego na południowy zachód od Wei Późniejszego Yan, państwa założonego przez inny odłam Xianbei, Murong. Uzyskując dzięki temu tak potrzebne wojskowe wsparcie Daowu pokonał zagrażających mu Xiongnu i w latach 388 - 391 odniósł szereg zwycięstw także nad innymi ludami stepowymi, a w roku 391 - 392 pokonał Xiongnu zajmujących region Hetao na południe od Huang He i przyłączył do Wei to cenne terytorium. Zwycięstwa nad koczownikami pozwoliły Tuoba na włączenie wielu z nich do swojej armii, która została także wzmocniona przez dopływ wielkiej liczby koni, co w sumie zapewniło im posiadanie kawalerii dającej militarną przewagę nad każdym innym państwem północnych Chin.
W roku 391 Daowu odmówił zapłacenia Późniejszemu Yan trybutu i latem 395 roku odparł najazd armii Murong, zadając jej ciężkie straty. Na wiosnę 396 roku władca Yan Murong Chui (386 - 396) osobiście poprowadził przeciwko Wei kolejną armię i zwyciężył w bitwie nieopodal centrum Tuoba, Pingchengu. Dalszą ofensywę Yan zahamowała jednak śmierć Murong Chui jeszcze tego samego roku. Inicjatywa przeszła w ręce Tuoba, którzy zaatakowali centrum państwa Yan znajdujące się na terenie dzisiejszej prowincji Hebei i mimo zaciętej obrony zdobyli pod koniec roku 397 jego stolicę, Zhongshan (w pobliżu dzis. Dingzhou), oraz na początku roku 398 inny kluczowy ośrodek, wielkie miasto Ye. Pozostałości Murong nadal utrzymywały Późniejsze Yan w południowej Mandżurii, podczas gdy inna grupa uciekinierów utworzyła Południowe Yan na terenie dzisiejszej prowincji Szantung.
Po zwycięstwie nad Yan zainspirowany miastem Ye Daowu zbudował w Pingchengu stolicę w chińskim stylu. Nie rozdzielił także zdobytego terytorium pomiędzy poszczególne plemiona, lecz oddał go w zarząd chińskich urzędników. Co więcej, Xianbei z nowo podbitych terytoriów przeorganizował w osiem nowych plemion, których członków osiedlił wokół nowej stolicy. „Przez pozbawienie władzy ich tradycyjnych przywódców, zmuszenie ich do porzucenia koczownictwa i uczynienie ich w kwestii dochodu zależnymi od państwa Daowu przekształcił koczownicze armie plemienne w dziedziczną, przywiązaną do państwa klasę wojskową. Stąd przeniósł on lojalność z osoby wodza na instytucję dynastii”. Wkrótce rząd przystąpił także do przekształcania w podobne wojskowe formacje samych Tuoba. Przywódcy plemienni byli zabierani na dwór jako oficerowie i w ten sposób oddzielani od swoich współplemieńców. Ta zmiana, która została tylko zapoczątkowana przez Daowu, pozbawiała plemiona wszelkiej zdolności do samodzielnych działań i nie dokonała się bez rozlewu krwi. Wszelkie rewolty wodzów plemiennych ostatecznie jednak stłumiono, a rząd w coraz większym stopniu zaczął polegać na lojalności Chińczyków, którzy nie przejawiali podobnego przywiązania do niezależności.
Zjednoczenie północnych Chin.
Syn i następca Daowu, Mingyuandi (409 - 423) był miłośnikiem chińskiej poezji i literatury i wydaje się, że brakowało mu wojskowych cnót jego przodków. Kiedy w latach 409 - 410 i 416 - 417 Liu Yu, faktycznie rządzący państwem Wschodniej dynastii Jin, zniszczył odpowiednio Południowe Yan i Późniejsze Qin, Mingyuandi nie interweniował, mimo że Qin prosiło Wei o pomoc. Główną przyczyną takiego zachowania Tuoba było nowe zagrożenie z północy, jakie pojawiło się wraz ze zjednoczeniem stepowych plemion w konfederacji Rouran pod koniec IV wieku. Nowy kagan Rouranów, Shilun (402 - 410), podjął powtarzające się ataki na Wei, zmuszając Tuoba do budowy długiego na dwa tysiące li muru. Dopiero następca Mingyuandi, cesarz Taiwu (423 - 452), w roku 429 zadał Rouranom poważną klęskę sprzymierzając się z inną stepową konfederacją, Gaoju, i w konsekwencji doprowadzając kagana Datana (415 - 429) do szaleństwa i śmierci.
Uwolniwszy się w ten sposób przynajmniej na pewien czas od zagrożenia ze strony Rouranów Taiwudi przystąpił do podboju północnych Chin. Już w roku 423 Tuoba zajęli zdobyty w roku 417 przez Liu Yu Luoyang, a w roku 426 Chang’an (dzis. Xi’an), w roku 430 - 431 odparli zaś inwazję Liu Song mającą na celu odbicie tych terenów. Najważniejszym przeciwnikiem Wei w północnych Chinach było założone przez Xiongnu Xia z ośrodkiem w dzisiejszym Shaanxi, które zaabsorbowało wiele terytoriów zajętych niegdyś przez grupy Qiangów i Xianbei po upadku Wcześniejszego Qin. Taiwudi podbił Xia w roku 431, zaś w roku 436 zniszczył Północne Yan. W roku 439 podbił założone przez należące do Xiongnu plemię Lushui hu Północne Liang zajmujące Korytarz Hexi i tym samym dzieło jednoczenia północnych Chin zostało zakończone.
Ostateczne włączenie nowych terenów do swojego państwa miało jednak kosztować Taiwudi jeszcze wiele kłopotów. W latach 439 - 442 musiał on walczyć z Juqu Wuhui (442 - 444), synem ostatniego władcy Północnego Liang, który ostatecznie usadowił się w położonym na zachodzie Gaochangu, skąd ród Juqu został wyparty dopiero wraz ze śmiercią Juqu Anzhou (444 - 460) z rąk Rouranów. Kolejne powstania w które byli zaangażowania Lushui hu wybuchły w latach 444 i 445. Najpoważniejszym buntem Lushui hu była jednak rebelia pod przywództwem niejakiego Gaiwu, która w latach 445 - 446 wstrząsnęła samymi podstawami istnienia Północnego Wei i wymagała osobistej interwencji Taiwudi. W roku 437 ponownie zaatakowali Rouran. Dwie odwetowe ekspedycje jakie Tuoba przedsięwzięli w latach 438 i 443 nic nie osiągnęły i dopiero w roku 448 Taiwudi w sojuszu ze stepowym państwem Yueban udało się zadać kaganowi Tuhezhenowi (444 - 450) druzgocącą klęskę. W roku 450 przygotowujący się do inwazji Południa Taiwudi został uprzedzony przez atak wojsk dynastii Liu Song. Zadał im jednak klęskę i 1 lutego 451 roku jego armia osiągnęła północny brzeg Jangcy, niedaleko od stołecznego Jiankangu (dzis. Nankin). W przeciwieństwie do Liu Song Taiwudi nie posiadał jednak floty rzecznej i nie mogąc przeprawić się przez rzekę musiał zawrócić na północ.
Powstania Lushui hu były dlatego tak groźne ponieważ przyłączali się do nich członkowie innych grup etnicznych niezadowolonych ze świeżo ustanowionego panowania Tuoba. Wśród tych mieszkańców zachodnich Chin szeroko rozpowszechniony był buddyzm, który z punktu widzenia Tuoba mógł się jawić jako ideologiczne zaplecze rebeliantów. Sam Taiwudi znajdował się raczej pod wpływem taoizmu, co było wynikiem przede wszystkim działań Niebiańskiego Mistrza Kou Qianzhi, który miał doznać objawienia przedstawiającego mu iż cesarz Wei jest Doskonałym Władcą Wielkiego Pokoju ("Taipingzhenjun"). Po przybyciu na dwór w roku 442 Kou Qianzhi przekonał Taiwudi do przyjęcia tego tytułu i został ważnym ministrem. Za decyzją o prześladowaniu buddyzmu stał jednak raczej chiński minister Cui Hao, zaś ostatecznym impulsem do jej podjęcia stało się odkrycie w roku 445 w buddyjskim klasztorze broni ukrytej przez rebeliantów Gaiwu. Na wiosnę 446 roku Taiwudi nakazał egzekucję wszystkich mnichów w okolicy Chang’anu i w całym państwie, a także zniszczenie wszystkich buddyjskich budynków, obrazów i książek. Dekret ten nie był wprowadzany w życie zbyt rygorystycznie, jednak mimo wszystko buddyzm ucierpiał dotkliwie, a ówczesne wydarzenia stały się znane wśród historyków chińskiego buddyzmu jako pierwsza z „katastrof prawa” ("fanan").
Wzrost wpływów buddyzmu i sinizacja Tuoba.
Taiwudi został zamordowany na początku roku 452 i zwycięski w walce o sukcesję Wenchengdi (452 - 465) w jednym z pierwszych aktów swojego panowania nakazał zaprzestać prześladowania buddyzmu. W roku 460 ustanowił on generalnym administratorem mnichów ("shamen tong"), czyli głową podporządkowanej w ten sposób państwu wspólnoty buddyjskiej, mnicha Tanyao. Ten zaproponował utworzenie pracujących wspólnot buddyjskich, których rezultaty pracy miały zabezpieczać byt mnichów i miejscowej ludności na wypadek głodu i powodzi. Świeccy członkowie tych wspólnot, wśród których znajdowali się także rekrutowani spośród kryminalistów i państwowych niewolników niewolnicy świątynni, uprawiając pola, oczyszczając ziemię i transportując ziarno służyli przynajmniej w pewnej mierze także interesom publicznym. Ponieważ poza tym wspólnoty te były zwolnione z wszelkich podatków, a ich członkowie nie podlegali obowiązkowi służby wojskowej, rychło stały się one obiektem zazdrości lokalnych urzędników, a przyłączać się do nich zaczęli ludzie po prostu pragnący uniknąć tych obowiązków. Bandy pseudomnichów, nie wahających się grabić nawet świątyń, stały się jedną z plag ostatnich lat istnienia Północnej dynastii Wei. Według spisu ludności z roku 477 w państwie Wei było wówczas 67528 mnichów i mniszek, zaś pod koniec istnienia dynastii miało ich być około 2 milionów. Nawet jeśli uznamy tę liczbę za przesadzoną, to pozostaje ona znacząca. Dzięki systemowi zaprowadzonemu przez Tanyao buddyjskie świątynie szybko stały się ekonomiczną potęgą. To także Tanyao był odpowiedzialny za rozpoczęcie prac nad świątyniami skalnymi w Yungang, niedaleko od Pingchengu, przy czym wiele z powstałych tam posągów Buddy nosiło rysy cesarzy Wei, co było zgodne z głoszoną przez oficjalny buddyzm doktryną utożsamiającą ich z Buddą. Nad Pingchengiem górowała zbudowana w roku 467 świątynia Yongning, która była ówcześnie najwyższą konstrukcją w Chinach. Kiedy stolica Wei została przeniesiona do Luoyangu wykuto kolejny zespół świątyń skalnych w pobliżu Longmenu i zbudowano nową, ogromną świątynię Yongning. Podobno jedną trzecią nowej stolicy zajmowały budynki związane z buddyzmem, i tym samym była ona „pierwszą prawdziwie buddyjską stolicą w Chinach”.
Mimo to przez większość V wieku panowanie Tuoba nie zatraciło swojego wojskowego charakteru. Utrzymywali oni swoją stolicę w Pingchengu, w pobliżu stepu, lecz na północnym marginesie chińskiego świata. Wielu Xianbei i przedstawicieli innych północnych ludów poddanych Tuoba, chociaż poddanych detrybalizacji i osiedlonych wokół stolicy nadal mówiło swoimi rodzimymi językami i żyło raczej z wypasania trzody, niż rolnictwa. Państwo opierało się na sieci garnizonów Xianbei, którzy zajmowali obwarowane miasta i żyli oddzieleni od Chińczyków. Zarówno ich dowódcy jak i większość żołnierzy rekrutowała się spośród Tuoba i Chińczycy nie mieli dostępu do tych wojskowych stanowisk, które stanowiły także kościec administracyjnej struktury cesarstwa. Czasami chińscy wieśniacy byli powoływani na większe kampanie, często w roli logistycznego wsparcia lub obsady garnizonów, jednak rdzeń armii nadal opierał się na północnych ludach stepowych. Po zakończeniu podboju północnych Chin Tuoba przestali wzbogacać się w wyniku grabieży i ich status materialny zaczął podupadać, podczas gdy chińskie klasy wyższe bogaciły się. Żeby zapobiec dalszemu ubożeniu Tuoba oraz koncentracji ziemi w rękach nielicznych jednostek cesarz Xiaowen (471 - 499) w roku 486 zaprowadził tzw. „system równych pól” ("jun tian"). Ziemia państwowa była dzielona na równej wielkości działki i przydzielana chłopskim rodzinom w zamian za płacenie podatków i udział w pracach publicznych. Działki te pozostawały własnością państwa i powracały do niego po śmierci ich użytkowników, lub jeżeli nie wywiązywali się oni ze swoich obowiązków, po czym były ponownie redystrybuowane. Działki pod uprawę drzew morwowych, koniecznych do produkcji jedwabiu, przekazywano na własność, ponieważ ten rodzaj ziemi potrzebował dekad zanim stał się produktywny, przy czym pod drzewami chłopi mogli posadzić także inne rośliny. Z pewnymi modyfikacjami ta polityka była kontynuowana przez późniejsze dynastie Północną dynastię Qi i Północną dynastię Zhou, aż do dynastii Tang włącznie. 
Przebywając w Chinach Tuoba podlegali procesowi sinizacji. Wielu Tuoba weszło w związki małżeńskie z bogatymi rodzinami chińskimi i zaczęła uważać się za Chińczyków. Z biegiem czasu dwór, który od początku znajdował się pod wpływem chińskich zwyczajów administracyjnych i ceremoniału, uległ całkowitej sinizacji. W roku 493 cesarz Xiaowen, którego matka była Chinką, pod wpływem chińskich urzędników na dworze przeniósł stolicę do Luoyangu, który pełnił tę rolę już za czasów dynastii Han. Wkrótce, w dużej mierze wskutek przymusowych przesiedleń, populacja tej dotychczas niewielkiej miejscowości osiągnęła liczbę około 600 tys. mieszkańców. Był to początek całego procesu przymusowej sinizacji. Na dworze zakazano używania języków innych niż chiński i zaczęły na nim bezwzględnie obowiązywać chińskie stroje i zwyczaje. Wielosylabowe nazwiska Xianbei zastąpiono nazwiskami chińskimi (nazwisko rodu cesarskiego, Tuoba, zmieniono na Yuan). Xianbei zostali umieszczeni w tej samej hierarchii rang co Chińczycy i to od niej uzależniona była teraz ich wybieralność na określone urzędy. Mieszane małżeństwa pomiędzy Xianbei i Chińczykami stały się oficjalnie popierane. Większość wojskowych okręgów z chińską populacją została zamieniona na cywilne prowincje administrowane przez chińskich namiestników. Chińskie milicje zaczęły pełnić rotacyjną służbę w ramach samoobrony a garnizony Tuoba zostały albo włączone w skład nowej stołecznej armii, albo przeniesione do obozów na froncie północnym, albo zaabsorbowane przez miejscową ludność. Te zmiany nie dokonały się bez opozycji - w roku 496 wybuchła na północy nieudana rebelia arystokracji i dowódców Tuoba, a w następnym roku cesarz zmusił następcę tronu do popełnienia samobójstwa, najwidoczniej z powodu jego opozycji wobec reform.
Rebelia sześciu garnizonów i upadek północnej dynastii Wei.
Przeniesienie stolicy do Luoyangu i towarzyszące temu reformy wykopały przepaść pomiędzy cesarskim dworem a pozostałymi na północy wojskami, które miały chronić dawną stolicę przed inwazją Rouranów. Zajmowany przez nie sektor obrony rozciągający się w północnej części prowincji Shanxi był znany jako „Sześć garnizonów”. W przeciwieństwie do zsinizowanego dworu żołnierze, którzy pozostali na północy, pozostali przy języku i zwyczajach Xianbei. Wielu spośród garnizonowych oficerów należało niegdyś do elity Tuoba, teraz jednak ich potomkowie znaleźli się poza oficjalnym systemem rang i zostali zaliczeni do „domostwa garnizonów” ("fuhu"), dziedzicznej klasy służebnej, razem z przedstawicielami innych służących w armii ludów i skazańców. Ze względu na powyższe, jak również oddalenie od stolicy, drogi społecznego awansu były przed nimi zamknięte. Dodatkowo przysyłani z nowej stolicy urzędnicy często byli skorumpowani i szukali różnych sposobów zdobycia pieniędzy kosztem żołnierzy, ci zaś, pozbawieni wpływów w Luoyangu, byli wobec nich raczej bezbronni.
Latem roku 523, kiedy obrzeże stepu zostało dotknięte klęską głodu, a dowódca garnizonu w Huaihuang odmówił dystrybucji zapasów zboża wśród swoich głodujących żołnierzy, „Sześć garnizonów” znalazło się w stanie rebelii. Mimo że w roku 525 rząd stłumił ją z pomocą Rouranów, już w roku 526 przesiedleni do Hebei żołnierze garnizonów zbuntowali się na nowo pod przywództwem niejakiego Ge Ronga i dwór był w stanie walczyć z rebeliantami jedynie odwołując się do pomocy Jie, irańskiego plemienia zamieszkującego centralną część Shanxi, które niegdyś przybyło do Chin wraz z Xiongnu. Jednak przywódca Jie, Erzhu Rong, wykorzystał powstałą sytuację do ataku na Luoyang pod pretekstem zemsty za otrucie młodego cesarza Xiaominga (516 - 528) przez Cesarzową wdowę Hu. 17 maja 528 roku Erzhu Rong zajął Luoyang oraz kazał utopić cesarzową wdowę i jej trzyletniego marionetkowego cesarza, a także zabić ponad tysiąc stołecznych urzędników i dworzan. Jeszcze w tym samym roku Erzhu Rong pokonał armię rebeliantów, jednak jego władza dyktatora była krótkotrwała, ponieważ w roku 530 wprowadzony wcześniej przez niego na tron cesarz Xiaozhuang (528 - 530) zabił go w starannie zaplanowanym pałacowym zamachu.
W odpowiedzi syn Erzhu Ronga, Erzhu Zhao, zdobył stolicę i zabił Xiaozhuanga, ustanawiając cesarzem Yuan Gonga (531 - 532). Jednakże wybraniec Erzhu Zhao okazał się nadspodziewanie krnąbrny, krewni rządzący odległymi terytoriami niezbyt chcieli uznawać jego autorytet, a w międzyczasie dawni zwolennicy Ge Ronga, którzy podporządkowali się Jie, uciekli z Shanxi do Hebei i pod przywództwem Chinczyka Gao Huana rzucili wyzwanie hegemonii Erzhu. Późną wiosną 532 roku wspomagany przez niektóre arystokratyczne chińskie rody z Hebei Gao Huan pokonał armię Erzhu Zhao po czym w przeciągu niecałego roku zajął twierdze Jie w Shanxi i osadził na tronie swojego protegowanego, cesarza Xiaowu (532 - 535). Także władza Gao Huana nie była jednak stabilna. Jego niebezpiecznym przeciwnikiem był wywodzący się z Xiongnu Yuwen Tai, dowodzący armią wysłaną niegdyś przez Erzhu Ronga w celu opanowania doliny rzeki Wei. Zachęcał on Xiaowu do opuszczenia Gao Huana i kiedy latem roku 534 Gao Huan wyruszył na Luoyang cesarz rzeczywiście uciekł na zachód. Yuwen Tai osadził go w Chang’anie (dzis. Xi’an), drugiej dawnej stolicy Hanów, zaś Gao Huan powołał nowego marionetkowego cesarza, Xiaojinga (534 - 550), pierwszego władcę nowej Wschodniej dynastii Wei, jednocześnie przenosząc stolicę do swojej bazy w Ye. W następnym roku Yuwen Tai zamordował Xiaowu i ustanowił cesarzem nowej, Zachodniej dynastii Wei Xiweiwena (535 - 551). Tym samym Północna dynastia Wei przestała istnieć.

</doc>
<doc id="2025036" url="https://pl.wikipedia.org/wiki?curid=2025036" title="Surwold">
Surwold

Surwold – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Nordhümmling.

</doc>
<doc id="2025038" url="https://pl.wikipedia.org/wiki?curid=2025038" title="Mariusz Erdman">
Mariusz Erdman

Mariusz Erdman (ur. 16 maja 1946 w Toruniu) – działacz PZPR, samorządowiec, prezydent Gorzowa Wielkopolskiego. 
W 1969 w Toruniu ukończył prawo na UMK. W 1969 r. podjął pracę w Oddziale Drogowym PKP w Gorzowie Wlkp., na stanowisku st. referenta, od 1972 pracował w aparacie partyjnym jako kierownik Powiatowego Ośrodka Propagandy Partyjnej w Gorzowie. W 1977 obronił pracę doktorską z zakresu nauk historycznych na Akademii Nauk Społecznych przy KC PZPR w Moskwie. W 1977 r. został starszym inspektorem Wydziału Organizacyjnego KW PZPR, później zastępcą kierownika Wydziału Organizacyjnego KW, następnie Wydziału pracy Ideowo-Wychowawczej KW. Od 21 listopada 1980 r. do 23 maja 1981 r. był I sekretarzem KM PZPR. 16 kwietnia 1982 r. powołany na prezydenta miasta Gorzowa. 28 grudnia 1983 r. Miejska Konferencja PZPR wybrała go ponownie na I sekretarza KM, funkcję tę pełnił do maja 1988 r. Funkcję prezydenta oficjalnie piastował do 31 stycznia 1984 r. Od maja 1988 do stycznia 1990 był przewodniczącym Wojewódzkiej Komisji Kontrolo-Rewizyjnej PZPR. W 1990 r. został wicedyrektorem I Oddziału PKO BP. 1 sierpnia 1999 r. – w wyniku konkursu – został prezesem i dyrektorem spółki PEC (Przedsiębiorstwo Energetyki Cieplnej).
Był pierwszym prezydentem Gorzowa z powojenną metryką i najmłodszym w chwili obejmowania stanowiska.

</doc>
<doc id="2025040" url="https://pl.wikipedia.org/wiki?curid=2025040" title="William Nelson">
William Nelson



</doc>
<doc id="2025042" url="https://pl.wikipedia.org/wiki?curid=2025042" title="Gregorio Pietro Agagianian">
Gregorio Pietro Agagianian



</doc>
<doc id="2025044" url="https://pl.wikipedia.org/wiki?curid=2025044" title="William Nelson (zapaśnik)">
William Nelson (zapaśnik)

William L. Nelson – amerykański zapaśnik, brązowy medalista igrzysk olimpijskich w Saint Louis w 1904 w zapasach w stylu wolnym w wadze muszej.
W 1904 w turnieju olimpijskim w kategorii muszej brało udział jedynie trzech zawodników, wszyscy reprezentowali Stany Zjednoczone. Nelson nie wygrał żadnej walki – w półfinale przegrał z Gustavem Bauerem. Wobec tego, że w zawodach uczestniczyło zaledwie trzech zapaśników, Nelson zdobył brązowy medal.
Reprezentował St. George's Athletic Club z Nowego Jorku.
Mistrz Amateur Athletic Union w 1899 i 1900 roku.

</doc>
<doc id="2025045" url="https://pl.wikipedia.org/wiki?curid=2025045" title="Christine Lieberknecht">
Christine Lieberknecht

Christine Lieberknecht z domu Determann (ur. 7 maja 1958 w Weimarze) – niemiecka pastor i polityk, działaczka Unii Chrześcijańsko-Demokratycznej (CDU), w latach 2009–2014 premier Turyngii, członkini synodu Kościoła Ewangelickiego w Niemczech.
Życiorys.
Po uzyskaniu matury odbyła studia teologiczne na Uniwersytecie Friedricha Schillera w Jenie. W 1982 i 1984 zdała egzaminy teologiczne I i II stopnia. Pełniła posługę jako pastor w parafii luterańskiej w Weimarze. W okresie Niemieckiej Republiki Demokratycznej od 1981 należała do koncesjonowanej Unii Chrześcijańsko-Demokratycznej, była współautorką "Brief aus Weimar", upublicznionej odezwy, której sygnatariusze domagali się odnowy we wschodnioniemieckim ruchu chrześcijańskim. W 1989 dołączyła do zarządu krajowego CDU, a w 1990 wstąpiła w szeregi zjednoczonej Unii Chrześcijańsko-Demokratycznej.
W 1991 uzyskała po raz pierwszy mandat posłanki do landtagu w Turyngii, z powodzeniem ubiegając się o reelekcję w kolejnych wyborach. W latach 1990–1992 pełniła funkcję krajowej minister kultury, następnie minister ds. federalnych i europejskich (1992–1994) oraz ds. związkowych (1994–1999). Od 1999 do 2004 przewodniczyła landtagowi tego kraju związkowego, następnie kierowała frakcją CDU. Od maja 2008 do października 2009 pełniła ponownie funkcję ministra, odpowiadając tym razem za sprawy społeczne, rodziny i zdrowia. W latach 2009–2014 była przewodniczącą krajowych struktur partii. 30 października 2009 objęła urząd premiera Turyngii. Sprawowała go do 5 grudnia 2014, gdy władzę w landzie przejęła koalicja lewicy.

</doc>
<doc id="2025051" url="https://pl.wikipedia.org/wiki?curid=2025051" title="Krzyżkowice (dzielnica Pszowa)">
Krzyżkowice (dzielnica Pszowa)



</doc>
<doc id="2025057" url="https://pl.wikipedia.org/wiki?curid=2025057" title="Single numer jeden w roku 1975 (USA)">
Single numer jeden w roku 1975 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.

</doc>
<doc id="2025064" url="https://pl.wikipedia.org/wiki?curid=2025064" title="Hafner Rotachute">
Hafner Rotachute

Hafner Rotachute – brytyjski eksperymentalny wiroszybowiec zaprojektowany przez Raoula Hafnera w ramach prac prowadzonych w Airborne Forces Experimental Establishment. Aparat nigdy nie wszedł do produkcji seryjnej.
Historia.
Raoul Hafner był austriackim emigrantem, który w 1937 roku znalazł się w Wielkiej Brytanii a w 1941 roku dołączył do zespołu doświadczalnego wojsk powietrznodesantowych. Jego zadaniem było opracowanie jednoosobowego wiroszybowca, który mógł być zrzucany wraz z obsługującym go żołnierzem za liniami wroga. Hafner miał już doświadczenie z tego typu konstrukcjami. Jeszcze w Austrii pracował nad konstrukcją śmigłowca doświadczalnego. Będąc już w Anglii rozpoczął pracę nad wiatrakowcem AR III oraz projektem oznaczonym jako EA 115. Rotachute powstał w ścisłej tajemnicy w 1942 roku. Pierwsze próby odbywały się na holu za samochodem. Wersja ostateczna aparatu, oznaczona jako Mk 3 badana była w locie na holu za samolotem De Havilland Tiger Moth. W badaniach przeprowadzonych w 1943 Rotachute zrzucany był z wysokości 1100 metrów. Jednym z pilotów holujących aparat był Polak, porucznik Kazimierz Plenkiewicz. Z powodu małej przydatności konstrukcji w rzeczywistych akcjach, dalsze prace nad Rotachute wstrzymano w 1943 roku.
Konstrukcja.
Rotachute był jednoosobowym wiroszybowcem, którego kadłub zbudowany był z kratownicy spawanej ze stalowych rur pokrytych nagumowanym płótnem. Wirnik nośny składał się z dwóch drewnianych łopat osadzonych przegubowo na głowicy. Głowica osadzona była na kadłubie na bloku miękkiej gumy działającej jak przegub uniwersalny. Sterowanie aparatem był „odwrotne” niż w klasycznych maszynach. Drążek sterowniczy zwisał z góry nad pilotem. Aby opuścić przód aparatu, drążek należało ściągnąć do siebie. W celu przechylenia na lewy bok, drążek należało odchylić na prawo i analogicznie skręcając w prawo, drążek odchylało się w lewo. Było to utrudnienie dla pilotów przyzwyczajonych do klasycznej reakcji na wychylenie drążka sterowniczego. Podwozie składało się z dwóch kół osadzonych na jednej osi oraz płozy umieszczonej w płaszczyźnie symetrii. Aparat nie był uzbrojony.

</doc>
<doc id="2025071" url="https://pl.wikipedia.org/wiki?curid=2025071" title="Beliar">
Beliar



</doc>
<doc id="2025072" url="https://pl.wikipedia.org/wiki?curid=2025072" title="Kościół św. Pawła Apostoła w Rudzie Śląskiej-Nowym Bytomiu">
Kościół św. Pawła Apostoła w Rudzie Śląskiej-Nowym Bytomiu

Kościół Świętego Pawła Apostoła – rzymskokatolicka świątynia parafialna Nowego Bytomia (śl. "Fryncita", "Fryna"), obecnie dzielnicy Rudy Śląskiej. Kościół zamyka od zachodu plac Jana Pawła II, który przylega do głównej ulicy Nowego Bytomia – ul. Niedurnego.
Dzieło Johannesa Franziskusa Klompa z Dortmundu, architekta pochodzenia holenderskiego. Cenny przykład neoromańskiej architektury sakralnej na Górnym Śląsku.
Historia.
Dzieje parafii nowobytomskiej sięgają XV wieku, jednak obecny kościół ma metrykę sięgającą 1903 roku. Wcześniejszy kościół parafii nowobytomskiej, pw. św. Józefa, usytuowany na terenie osiedla Otylia wzniesiony w 1885 roku w stylu neoromańskim był świątynią niewielką, podczas gdy Nowy Bytom stał się silnym ośrodkiem przemysłowym skupionym wokół huty i kopalni „Pokój” (dawniej "Friedenshütte" i "Gottessegen"). Wzrost liczby ludności i urbanizacja miasta były głównymi powodami dla inicjatywy rozbudowy kościoła. Ostatecznie koncepcja ta upadła i ks. Emil Korus zaproponował wzniesienie nowej, monumentalnej świątyni.
Opiekę nad budową nowej świątyni podjął Edward Adamczyk. W 1909 r. architekt Johannes Franziskus Klomp przedstawił projekt nowej świątyni, a także koncepcję wystroju wnętrza. Ponadto zaprojektował sąsiadujący kościołem budynek probostwa. W roku 1911 poświęcono kamień węgielny, na którym wyryto słowa: "AD 1911 Estis superaedificati super fendamentum Apostolorum et prophetorum" („Roku Pańskiego 1911, jesteście zbudowani na fundamencie Apostołów i Proroków”). Budowniczym kościoła był oprócz ks. Adamczyka Artur Allnoch ze Świętochłowic.
Budowa tej monumentalnej świątyni trwała bardzo krótko, bowiem już dnia 15 września 1912 roku miała miejsce konsekracja świątyni dokonana przez ówczesnego sufragana wrocławskiego ks. bp. dr. Karola Augustina, co potwierdzają umieszczone wewnątrz świątyni pamiątkowe tablice.
W 1982 r. dokonano gruntownego remontu świątyni, usuwając część pierwotnego historyzującego wystroju świątyni, głównie w prezbiterium. Nową aranżację wnętrza zaprojektowali Ludwik Konarzewski (junior), Adam Lisik oraz Henryk Góraj. Nowy ołtarz główny poświęcono dnia 31 października 1982.
W latach 2009–2010 wyremontowano wieżę.
Architektura.
Kościół jest trójnawową bazyliką z transeptem, prezbiterium zamkniętym półkolistą absydą i masywem wieżowym, do którego po bokach przylegają prostokątne, zamknięte półkolistymi absydami kaplice. Ze względu na układ urbanistyczny rynku nowobytomskiego zrezygnowano z orientowania – średniowiecznej koncepcji teologiczno-architektonicznej, stąd kościół jest na osi wschód-zachód. Od strony wschodniej wznosi się masyw wieżowy, który poprzedza przedsionek (narteks) z trzema arkadami. Elewację fasady flankują dwie cylindryczne wieże nakryte kopułami. Fasadę wieńczy trójkątny szczyt, powyżej którego wznosi się główna wieża, która dolnej części ma plan kwadratowy. Powyżej strefy okien (gdzie znajduje się w dwóch strefach biforia) w obrębie szczytów umieszczone są tarcze zegarowe. Ponad tymi szczytami wieża ma plan oktogonu; w narożach umieszczono ośmioboczne wieżyczki zwieńczone kopułami. W górnej strefie oktogonu ściany przeprute są wąskimi oknami. Całość zwieńczona jest kopulastym hełmem z latarnią. Korpus nawowy cechuje silna dysproporcja – nawy boczne są krótkie i niskie w stosunku do obszernej nawy głównej. Część prezbiterialna jest silnie rozczłonkowana; ponad wąskim obejściem do którego przylegają dwie prostokątne kaplice wznoszą się empory. Przy narożach kaplic i obejścia wznoszą się niewysokie wieże na planie okrągłym.
Wnętrze nakryte jest sklepienie kolebkowe z lunetami, zaś na skrzyżowaniu naw sklepieniem żaglastym. Arkady międzynawowe są zamknięte półkoliście. Podobną formę mają parzyste okna naw, zaś od strony zachodniej i na elewacjach transeptu światło pada przez masywne rozety. Absydę zdobi ciąg wąskich półkoliście zamkniętych arkad.
Kościół został wzniesiony w stylu neoromańskim wzbogaconym o elementy sztuki starochrześcijańskiej, bizantyjskiej i ottońskiej. Dostrzegalne są także motywy znane w sztuce islamu. Taka synteza stylistyczna zawierająca bogactwo form orientalnych ma podłoże ideowo-polityczne, parafia nowobytomska była bowiem jedną z najbardziej wysuniętych na wschód w ówczesnym państwie niemieckim. Architekt Klomp w swoim projekcie kierował się szeroką znajomością sztuki średniowiecznej zachodniej i wschodniej. Punktem wyjścia było główne dzieło architekta, monumentalny kościół św. Antoniego w Rheine w Nadrenii, mieście, w którym, podobnie jak w Nowym Bytomiu, przeważała ludność robotnicza. Pierwotnie kościół nowobytomski miał mieć takie samo wezwanie jak kościół w Rheine, jednakże z inicjatywy ówczesnego dyrektora huty „Pokój” Pawła Gasza parafii nadano obecne patrocinium. W architekturze kościoła Klomp cytował formy z kościołów nadreńskich i westfalskich (opactwo Maria Laach i katedra w Paderborn) oraz saskich (katedra w Königslutter, ponadto z innych kościołów m.in. kościół św. Elżbiety we Wrocławiu). Heterogeniczny charakter architektury nowobytomskiego kościoła pogłębiają wpływy włoskie oraz bizantyńskie i islamskie, preferowane w architekturze synagog XIX i XX w.
Dekoracja rzeźbiarska.
Na zewnątrz kościół ma bogatą dekorację rzeźbiarską z bogatym programem ikonograficznym, obejmującą nie tylko fasadę i wieżę, lecz także elewacje transeptu i absydę. Przed wejściem do kościoła stoją na masywnych cokołach postacie św. Floriana – patrona hutników i św. Barbary – patronki górników. Kolumny łuków arkadowych przedsionka dźwigają rzeźbione lwy, zaś u nasady łuków arkadowych umieszczono maszkarony. Powyżej środkowej arkady na szczycie umieszczono płaskorzeźbione przedstawienia świętych Pawła, Łukasza i Barnaby oraz inskrypcję z mottem życiowym św. Pawła – patrona świątyni. Powyżej rozety, w obrębie szczytu fasady wschodniej umieszczono przedstawienia Chrystusa w mandorli jako Maiestas Domini, któremu towarzyszy tetramorphos – symbole Czterech Ewangelistów – św.Mateusz (anioł), św.Marek (lew), św.Łukasz (wół), św.Jan (orzeł). Szczyt wieńczy pełnoplastyczna Grupa Ukrzyżowania.
Na południowej elewacji transeptu umieszczono płaskorzeźby Doktorów Kościoła (świętych Ambrożego, Augustyna, Hieronima) oraz z łacińską inskrypcję z wersetem z hymnu św. Ambrożego "Te Deum laudamus..." oraz "Sanctus". W elewacji północnej użyto słów z hymnu św. Tomasza z Akwinu: "Adoro te devote latens deitas". Oprócz św. Tomasza z Akwinu płaskorzeźby przedstawiają świętych Alfons Liguoriego i Jana Bożego.
Cztery okna absydy są zamurowane. Na zewnątrz wzbogacono je płaskorzeźbami Czterech Ewangelistów. Powyżej okien widnieje łacińska inskrypcja z wersetem z Ewangelii św. Mateusza: "Querite primum regnum Dei et iustitiam eius et haec omnia adicientur vobis" („Starajcie się naprzód o Królestwo Boże i Jego sprawiedliwość, a to wszystko Wam będzie dodane”, Mt 6, 33).

</doc>
<doc id="2025073" url="https://pl.wikipedia.org/wiki?curid=2025073" title="Fryncita">
Fryncita



</doc>
<doc id="2025074" url="https://pl.wikipedia.org/wiki?curid=2025074" title="Siergiej Aksakow (wojskowy)">
Siergiej Aksakow (wojskowy)

Siergiej Siergiejewicz Aksakow, ros. Сергей Сергеевич Аксаков (ur. 20 kwietnia 1899 we wsi Wierchnije Pryski w guberni kałużskiej, zm. 19 września 1987 w Buenos Aires) – rosyjski emigracyjny działacz wojskowy, współpracownik polskiego i brytyjskiego wywiadu wojskowego w okresie międzywojennym, współpracownik Abwehry, a następnie oficer sztabu Sił Zbrojnych Komitetu Wyzwolenia Narodów Rosji podczas II wojny światowej
Na pocz. 1920 r. ukończył morski korpus kadetów. Zdążył jeszcze wziąć udział w walkach na Krymie z wojskami bolszewickimi. W poł. listopada tego roku jako marynarz w składzie Rosyjskiej Eskadry ewakuował się do Bizerty. 10 grudnia został awansowany do stopnia miczmana. Od stycznia 1921 r. do października 1924 r. ponownie uczył się w odtworzonym morskim korpusie kadetów. Pływał jako szef wachtowy na statku szkoleniowym "Moriak". Pod koniec 1924 r. przyjechał do Paryża, gdzie związał się z rosyjskim ruchem monarchistycznym. Wstąpił do Rosyjskiego Związku Ogólnowojskowego (ROWS). Jednocześnie pracował jako malarz, a potem kierowca w zakładach Renault. W 1926 r. przeszedł kurs wojskowy prowadzony przez gen. Aleksandra P. Kutiepowa, szefa ROWS. Na jego rozkaz rozpoczął współpracę z polskim wywiadem wojskowym, zamieszkując w Warszawie. Pod koniec 1926 r. lub w 1927 r. przedostał się nielegalnie do ZSRR, po czym aresztowano go, ale zdołał zbiec. Powrócił do Paryża. W 1928 r. został skierowany przez gen. A. P. Kutiepowa do Rumunii w celu współpracy z wywiadem brytyjskim skierowanej przeciwko miejscowym komunistom. Tam wstąpił do organizacji kontrwywiadowczej wewnątrz ROWS Wewnętrzna Linia. W 1936 r. wyjechał do Bułgarii, gdzie został właścicielem ziemskim. Jednocześnie stał na czele III Oddziału ROWS i miejscowego oddziału Wewnętrznej Linii. W 1938 r. przybył do Ankary, gdzie był kierowcą w szwajcarskim poselstwie. W 1940 r. powrócił do Bułgarii. Po zaatakowaniu ZSRR przez wojska niemieckie 22 czerwca 1941 r., przybył jako ochotnik wraz z grupą rosyjskich emigrantów z ROWS na front wschodni, wstępując do Wehrmachtu. Pełnił funkcję tłumacza. Jednocześnie został współpracownikiem Abwehry. Od końca 1944 r. służył w stopniu porucznika w sztabie Sił Zbrojnych Komitetu Wyzwolenia Narodów Rosji gen. Andrieja A. Własowa. Pod koniec wojny dostał się do niewoli amerykańskiej. Do 1948 r. przebywał w obozie dla uchodźców w Salzburgu, po czym wyjechał do Argentyny. Pracował jako stróż w fabryce, a następnie buchalter w firmie.

</doc>
<doc id="2025075" url="https://pl.wikipedia.org/wiki?curid=2025075" title="Aleksandr Niestierienko">
Aleksandr Niestierienko

Aleksandr Michajłowicz Niestierienko, ros. Александр Михайлович Нестеренко (ur. w Orle, zm. 28 lutego 1952 w Alta Gracia w Argentynie) – rosyjski wojskowy (pułkownik), dowódca 9 kompanii 2 Pułku Rosyjskiego Korpusu Ochronnego podczas II wojny światowej
Ukończył korpus kadetów w Orle, zaś w 1907 szkołę kawaleryjską w Jelizawetgradzie. Służył w 17 Husarskim Czernichowskim Pułku Kawalerii. Brał udział w I wojnie światowej. Został odznaczony Orderem Św. Jerzego i Orderem Św. Włodzimierza 4 klasy. W 1918 r. wstąpił do Armii Ochotniczej. Doszedł do stopnia pułkownika. W poł. listopada 1920 r. został ewakuowany wraz z wojskami Białych z Krymu do Gallipoli. Na emigracji zamieszkał w Królestwie Serbów, Chorwatów i Słoweńców. Po zajęciu Jugosławii przez wojska niemieckie w kwietniu 1941 r., wstąpił do nowo formowanego Rosyjskiego Korpusu Ochronnego. Objął dowództwo 9 kompanii 2 Pułku. Został odznaczony 2 razy Żelaznym Krzyżem 2 klasy.
Linki zewnętrzne.
Biografia płk. Aleksandra M. Nesterenki (jęz. rosyjski)

</doc>
<doc id="2025076" url="https://pl.wikipedia.org/wiki?curid=2025076" title="Mstisław Titow">
Mstisław Titow

Mstisław Stiepanowicz Titow, ros. Мстислав Степанович Титов (ur. 16 września 1887 r. w Petersburgu, zm. 14 listopada 1973 r. w Argentynie) – rosyjski wojskowy (pułkownik), oficer 8 sotni 2 batalionu 1 Kozackiego Pułku Kawalerii Rosyjskiego Korpusu Ochronnego podczas II wojny światowej.
W 1904 r. ukończył nikołajewski korpus kadetów, zaś w 1907 r. nikołajewską szkołę inżynieryjną. Służył jako podporucznik w 1 Jego Imperatorskiej Mości Pułku Kolejowym. W 1912 r. ukończył nikołajewską akademię inżynieryjną. Uczestniczył w budowie twierdzy morskiej im. Piotra I w Rewlu. Brał udział w I wojnie światowej jako kapitan 8 Pułku Inżynieryjnego. Od 1915 r. pełnił funkcję inżyniera korpuśnego XXXI Korpusu Armijnego. Był odznaczony Orderem Św. Anny 3 klasy, Orderem Św. Włodzimierza 4 klasy i Orderem Św. Jerzego. Został ciężko ranny podczas walk nad Kanałem Ogińskiego. W 1918 r. wstąpił do Armii Ochotniczej. W styczniu 1920 r. w stopniu pułkownika dowodził 2 Oficerskim Generała Drozdowskiego Pułkiem Strzeleckim. W poł. listopada tego roku był ewakuowany wraz z wojskami Białych z Krymu do Gallipoli. Na emigracji zamieszkał w Serbii. Po zajęciu Jugosławii przez wojska niemieckie w kwietniu 1941 r., wstąpił do nowo formowanego Rosyjskiego Korpusu Ochronnego. Służył w stopniu wachmistrza, a następnie podporucznika w 8 sotni 2 batalionu 1 Kozackiego Pułku Kawalerii. W 1943 r. wyjechał do Austrii, gdzie pracował jako inżynier. Po zakończeniu wojny znalazł się we Włoszech, skąd w 1947 r. wyemigrował do Argentyny.

</doc>
<doc id="2025077" url="https://pl.wikipedia.org/wiki?curid=2025077" title="Kazuo Kubokawa">
Kazuo Kubokawa

 – japoński astronom.
Jest współodkrywcą jednej planetoidy – (1139) Atami.
W 1934 był młodszym obserwatorem w obserwatorium w Tokio, gdzie obserwował meteory.
Podczas japońskiej okupacji Tajwanu był od roku 1938 prezesem tajwańskiego oddziału "Astronomical Association". Pracował jako inżynier w stacji meteorologicznej w Tajpej. W 1942 r. rozpoczął budowę obserwatorium na górze Yu Shan (Obserwatorium na Nowej Wysokiej Górze, 新高山 天文台), którego budowę przerwano po jego śmierci w 1943.
Od jego nazwiska pochodzi nazwa planetoidy (6140) Kubokawa.

</doc>
<doc id="2025078" url="https://pl.wikipedia.org/wiki?curid=2025078" title="Iuliu Baratky">
Iuliu Baratky

Iuliu Baratky (, ur. 14 maja 1910 w Nagyvárad, zm. 14 kwietnia 1962 w Bukareszcie) – rumuński piłkarz węgierskiego pochodzenia występujący na pozycji napastnika, reprezentant Rumunii (1930–1933) i Węgier (1933–1940), trener piłkarski.
Kariera klubowa.
Urodził się w 1910 roku w Nagyvárad w Austro-Węgrzech w zamożnej rodzinie węgierskich rzemieślników. Grę w piłkę nożną rozpoczął w wieku 8 lat w OSK Oradea. W 1922 roku przeszedł do drużyny juniorów Stăruinţy Oradea. W 1927 roku został przeniesiony do składu pierwszego zespołu. W 1928 roku zakupił go miejscowy rywal Stăruinţy CA Oradea. W sezonie 1928/29 występował w Hungária FC, z którym wywalczył mistrzostwo Węgier. W sezonie 1929/30 był zawodnikiem CA Oradea. Latem 1930 roku powrócił do Hungária FC. Wraz z tym zespołem zdobył Puchar Węgier w sezonie 1931/32. W barwach tego klubu występował do 1933 roku; zaliczył 76 meczów i strzelił 45 goli.
W 1933 roku Baratky powrócił do rodzinnego miasta, aby grać w Crişana Oradea. 10 września tegoż roku zadebiutował w Divizia A w spotkaniu z Venusem Bukareszt wygranym 1:0. Ogółem w latach 1933–1936 rozegrał w barwach Crişany 51 ligowych spotkań i zdobył 30 bramek. W 1936 roku przeniósł się do FC Rapid Bukareszt, gdzie zdobył sześciokrotnie Puchar Rumunii w sezonach 1936/37, 1937/38, 1938/39, 1939/40, 1940/41 oraz 1941/42. Od 1941 roku pełnił funkcję grającego trenera. W Rapidzie występował do 1944 roku i w 86 spotkaniach strzelił 61 goli. W 1944 roku zakupił go klub Carmen Bukareszt, jednak w tym samym roku powrócił do Rapidu. W 1946 roku ponownie został graczem Libertatei Oradea. W klubie tym wystąpił w 16 spotkaniach i strzelił 9 bramek. W 1947 roku podpisał roczny kontrakt z RATA Târgu Mureş, gdzie wystąpił w 2 spotkaniach. W 1948 roku zakończył karierę piłkarską.
Kariera reprezentacyjna.
Reprezentacja Węgier.
W 1930 roku, w trakcie gry dla Hungária FC, ze względu na swoje pochodzenie otrzymał węgierskie obywatelstwo i zdecydował się występować w reprezentacji tego kraju. 28 września 1930 zadebiutował w towarzyskim meczu z Niemcami w Dreźnie (3:5). W latach 1930–1933 rozegrał w reprezentacji Węgier 9 spotkań, nie zdobył żadnej bramki.
Reprezentacja Rumunii.
Karierę reprezentacyjną w reprezentacji Rumunii rozpoczął 29 października 1933 meczem przeciwko reprezentacji Szwajcarii, wygranym 2:0. W 1934 roku został powołany na Mistrzostwa Świata 1934. Nie wystąpił w żadnym spotkaniu. W 1938 roku otrzymał powołanie na Mistrzostwa Świata 1938. Wystąpił tam w 2 spotkaniach przeciwko reprezentacji Kuby. W pierwszym starciu tych drużyn, zremisowanym 3:3, Baratky w 88. minucie strzelił bramkę na 2:2. Po raz ostatni w reprezentacji Rumunii, dla której zagrał w 20 spotkaniach i strzelił 13 bramek, wystąpił w 1940 roku.
Kariera trenerska.
Karierę trenerską rozpoczął w 1941 roku jako grający trener w FC Rapid Bukareszt. Z zespołem tym wygrał nieoficjalne mistrzostwo i Puchar Rumunii w sezonie 1941/42. W 1946 roku został grającym trenerem Libertatei Oradea. Trenował ten klub do 1947, lecz w tym samym czasie został grającym trenerem RATA Târgu Mureş. W 1948 roku na kilka miesięcy objął stanowisko selekcjonera reprezentacji Rumunii, którą prowadził w 4 spotkaniach. W 1952 roku został szkoleniowcem FC Dinamo Bukareszt, które prowadził przez jeden sezon. Pod koniec 1953 roku ponownie został trenerem Progresulu Oradea. W połowie sezonu 1954 opuścił zespół nie odnosząc żadnego zwycięstwa i został zastąpiony przez Dincę Schileru. W sezonie 1957/58 ponownie został szkoleniowcem drużyny FC Dinamo Bukareszt. Poprowadził klub do zdobycia pierwszego w historii Pucharu Rumunii w sezonie 1958/59. Po tym sezonie został trenerem juniorów FC Dinamo. Trenował ten zespół do momentu śmierci w kwietniu 1962 roku.

</doc>
<doc id="2025080" url="https://pl.wikipedia.org/wiki?curid=2025080" title="Oldsmobile Cutlass (1964)">
Oldsmobile Cutlass (1964)

Oldsmobile Cutlass – samochód osobowy klasy wyższej produkowany pod amerykańską marką Oldsmobile w latach 1964 – 1981.
Pierwsza generacja.
Oldsmobile Cutlass I został zaprezentowany po raz pierwszy w 1964 roku.
Równolegle z premierą drugiej generacji modelu F-85, Oldsmobile poszerzyło także ofertę o nową linią modelową Cutlass będącą bliźniaczą konstrukcją. W ten sposób, oparty o tylnonapędową platformę "A-body" samochód charakteryzował się masywną, kanciastą sylwetką z wyraźnie zaznaczonymi krawędziami błotników, podwójnymi reflektotami i chromowaną atrapą chłodnicy. Tylną część nadwozia zdobiła podłużna klapa bagażnika, a także liczne przetłoczenia i ozdobniki karoserii. 
Obszerna gama nadwoziowa składał się zarówno z wariantów sedan i kombi, jak i coupe oraz kabriolet z miękkim, składanym dachem.
Druga generacja.
Oldsmobile Cutlass II został zaprezentowany po raz pierwszy w 1968 roku.
Pod koniec lat 60. XX wieku Oldsmobile ujednoliciło swoją ofertę wyższej klasy pojazdów, zastępując i pierwszą generację Cutlassa, i linię modelową F-85 drugim wcieleniem modelu Cutlass. Samochód powstał na zmodernizowanej platformie "A-body", zyskując bardziej obłą sylwetkę.
Z przodu pojawiły się charakterystycznie szeroko rozstawione, podwójne reflektory z wąską atrapą chłodnicy. Gama nadwoziowa ponownie składała się z wariantów sedan, kombi, coupe i kabriolet.
Restylizacje.
Podczas cyklu rynkowego Oldsmobile Cutlass drugiej generacji, samochód podczas każdego z lat produkcji przechodził modyfikacje wizualne. Największa restylizacja przypadła na 1970 rok, kiedy to pojawił się nowy wygląd pasa przedniego z węższymi reflektorami i większą atrapą chłodnicy.
Trzecia generacja.
Oldsmobile Cutlass III został zaprezentowany po raz pierwszy w 1973 roku.
Trzecia generacja Oldsmobile Cutlass powstała według obszernie zmodernizowanej koncepcji, zyskując bardziej obłe nadwozie utrzymane w nowych proporcjach.
Pojawiły się pojedyncze, szeroko rozstawione reflektory, a także duża, dwuczęściowa atrapa chłodnicy przedzielona w połowie szeroką poprzeczką. Tył został z kolei ścięty pod kątem, zyskując dwuczęściowe, prostokątne lampy.
Lifting.
1976 rok przyniósł obszerną restylizację nadwozia, która przyniosła głównie zmianę wyglądu pasa przedniego. Pojawiły się bardziej kanciasto zarysowane błotniki, większe, prostokątne reflektory z podwójnymi kloszami, a także charakterystyczna, zgięta w połowie atrapa chłodnicy.
Czwarta generacja.
Oldsmobile Cutlass IV został zaprezentowany po raz pierwszy w 1978 roku.
Czwarta i ostatnia generacja podstawowego modelu z rodziny Cutlass ponownie została opracowana na systematycznie modernizowanej platformie "A-body". Samochód zyskał znacznie bardziej kanciaste kształty nadwozia, z charakterystycznymi kwadratowymi reflektorami i ponownie dwuczęściową, lecz bardziej stonowaną w formie atrapą chłodnicy.
Nowością w gamie wariantów nadwoziowych była odmiana fastback charakteryzująca się ostro ściętą tylną częścią nadwozia, która dostępna była zarówno w wariancie z jedną, jak i dwiema parami drzwi.
Koniec produkcji i następca.
Produkcja Oldsmobile Cutlass bez dodatkowych członów w nazwie zakończyła się w 1981 roku, po czym zastąpił go zupełnie nowy model tworzący rodzinę modeli Cutlass o nazwie Cutlass Ciera. 

</doc>
<doc id="2025081" url="https://pl.wikipedia.org/wiki?curid=2025081" title="Oldsmobile F-85">
Oldsmobile F-85

Oldsmobile F-85 – samochód osobowy klasy średniej, a następnie klasy wyższej produkowany pod amerykańską marką Oldsmobile w latach 1961–1967.
Pierwsza generacja.
Oldsmobile F-85 I został zaprezentowany po raz pierwszy w 1961 roku.
Na początku lat 60. XX wieku Oldsmobile poszerzyło ofertę o nowy, średniej wielkości model F-85 będący odpowiedzią m.in. takie konkurencyjne konstrukcje jak Mercury Comet. Samochód oparto na platformie "Y-body", charakteryzując się strzelistymi proporcjami nadwozia z chromowanymi ozdobnikami nadwozia.
F-85 Cutlass.
Gamę wariantów pierwszej generacji modelu F-85 poszerzyła także droższa odmiana F-85 Cutlass, która charakteryzowała się inną stylistyką, a także bardziej kanciastymi kształtami nadwozia i bogatszym wyposażeniem.
Jetfire.
Topowym wariantem gamy pierwszej generacji Oldsmobile F-85 była także luksusowa odmiana Jetfire, która w porównaniu do podstawowego F-85 dostępna była w innych kolorach nadwozia i większą liczbą chromowanych ozdobników.
Druga generacja.
Oldsmobile F-85 II został zaprezentowany po raz pierwszy w 1964 roku.
Druga generacja Oldsmobile F-85 została oparta na nowej platformie koncernu General Motors "A-body", przez którą samochód stał się znacznie większy, będąc tym razem odpowiedzią m.in. na model Ford Fairlane. Nadwozie zyskało bardziej kanciaste proporcje, z masywną, szeroką karoserią i podwójnymi reflektorami.
F-85 Cutlass.
Podobnie jak w przypadku poprzednika, druga generacja F-85 dostępna była także w topowej, luksusowej odmianie F-85 Cutlass. Wyróżniała się ona bardziej luksusowym wyposażeniem standardowym, a także ubogaconą w większą licznę chromowanych akcentów stylistykę.

</doc>
<doc id="2025082" url="https://pl.wikipedia.org/wiki?curid=2025082" title="Arsène Lupin (serial telewizyjny)">
Arsène Lupin (serial telewizyjny)

Arsène Lupin – międzynarodowy serial telewizyjny, zainspirowany cyklem powieści Maurice'a Leblanca o przygodach Arsène'a Lupina, dżentelmena włamywacza.
Opis fabuły.
Początek XX wieku. Elegancki, pełen uroku dżentelmen-włamywacz Arsène Lupin, wiedzie życie bogatego arystokraty. Uwielbia piękne kobiety i najlepszy szampan. Kradnie tylko najwyższej jakości klejnoty i przedmioty sztuki. Zawsze robi to z największym wdziękiem, wyprowadzając w pole bezradną policje, w czym pomaga mu wierny szofer i przyjaciel, lokaj Grognard.

</doc>
<doc id="2025083" url="https://pl.wikipedia.org/wiki?curid=2025083" title="Oldsmobile 442">
Oldsmobile 442

Oldsmobile 442 – samochód sportowy typu muscle car klasy wyższej produkowany pod amerykańską marką Oldsmobile w latach 1963 – 1987. 
Pierwsza generacja.
Oldsmobile 442 I został zaprezentowany po raz pierwszy w 1964 roku.
W połowie lat 60. XX wieku Oldsmobile poszerzyło swoje portfolio o duży model 442, który został oparty na bazie mniejszego F-85.
Pierwsza generacja Oldsmobile 442 wyróżniało się masywnym nadwoziem z dużą, chromowaną atrapą chłodnicy, podwójnymi reflektorami i podłużnym bagażnikiem z tylnymi lampami umieszczonymi na krawędziach błotników. Karoseria zyskała ponadto liczne przetłoczenia i wytłoczenia w karoserii.
Druga generacja.
Oldsmobile 442 II został zaprezentowany po raz pierwszy w 1968 roku.
Opracowując drugą generację 442, Oldsmobile przyjęło inną koncepcję niż w przypadku poprzednika. Tym razem samochód pełnił w ofercie producenta funkcję dużego muscle cara, opierając się na zmodernizowanej platformie "A-body". 
Nadwozie zyskało masywne, muksularne proporcje z charakterystycznymi, szeroko rozstawionymi podwójnymi reflektorami i wyraźnie zarysowanymi nadkolami.
Restylizacje.
Podczas trwającej pięć lat produkcji Oldsmobile 442, każdego roku przechodził on kolejne zmiany wizualne. Największą restylizację przeprowadzono w 1970 roku, kiedy to całkowicie zmienił się wygląd pasa przedniego, a także tylnej części nadwozia.
Pojawiła się większa, dwuczęściowa atraap chłodnicy z dużą poprzeczką dzielącą ją na pół. Reflektory zostały zestawione ze sobą znacznie bliżej.
Hurst/Olds.
W 1968 roku po raz pierwszy oferta modelu 442 została poszerzona o topowy wariant Hurst/Olds. Wyróżniał się on innym malowaniem nadwozia z charakterystycznymi pasami, a także 4-litrowym silnikiem V8 o mocy 350 KM.
Trzecia generacja.
Oldsmobile 442 III został zaprezentowany po raz pierwszy w 1973 roku.
Trzecia generacja Oldsmobile 442 powstała na zmodernizowanej platformie "A-body", która przyniosła masywniejsze i gruntownie zrestylizowane nadwozie. Pojawiły się pojedyncze, szeroko rozstawione reflektory z dużą, dwuczęściową atrapą chłodnicy, a także charakterystyczna ścięta tylna część nadwozia. 422 III był identyczny względem modelu Cutlass.
Lifting.
W 1976 roku Oldsmobile 442 trzeciej generacji przeszło obszerną restylizację nadwozia, która przyniosła obszerne zmiany w wyglądzie przedniej części nadwozia. pojawiły się większe, kanciaste reflektory z dwuczęściowymi kloszami, a także szerokimi, kanciastymi kierunkowskazami. Ponadto umieszczona została też pochylona pod kątem atrapa chłodnicy.
Hurst/Olds.
Podobnie jak w przypadku poprzednika, na bazie trzeciej generacji Oldsmobile 442 została zbudowana sportowa odmiana Hurst/Olds. Tym razem poza innym malowaniem nadwozia, a także przestylizowaną atrapą chdłodnicy. Samochód napędzany był silnikiem V8 o pojemności 3,5-litra.
Czwarta generacja.
Oldsmobile 442 IV został zaprezentowany po raz pierwszy w 1978 roku.
Czwarta generacja Oldsmobile 442 została zbudowana na platformie "A-body", zyskując bardziej zwarte i kanciaste proporcje nadwozia. Z przodu pojawiły się kwadratowe reflektory, a także nisko poprowadzona linia dachu, szerokatylna szyba i ścięta pod kątem tylna część nadwozia z dwuczęściowymi lampami.
Hurst/Olds.
Tym razem topowa, sportowa odmiana Oldsmobile 442 o nazwie Hurst/Olds odróżniała się pod kątem wizualnym jedynie innym, dwukolorowym malowaniem nadwozia. Pojazd ponownie był napędzany 3,5-litrowym silnikiem typu V8.
Piąta generacja.
Oldsmobile 442 V został zaprezentowany po raz pierwszy w 1985 roku.
Piąta i zarazem ostatnia generacja Oldmobile 442 była głęboko zmodyfikowanym poprzednikiem powracającym na rynek po 5-letniej przerwie. Samochód zachował taki sam kształt sylwetki, z identycznymi proporcjami nadwozia. Restylizacji poddano jednak wygląd pasa przedniego, a także kształt tylnych lamp i wystrój wnętrza.
Hurst/Olds.
Ostatnia generacja linii Hurst/Olds ponownie charakteryzowała się niewielkimi różnicami wizualnymi, z innym malowaniem nadwozia, dodatkowymi spojlerami i innym ogumieniem. Samochód napędzał silnik V8 o mocy 390 KM.

</doc>
<doc id="2025086" url="https://pl.wikipedia.org/wiki?curid=2025086" title="Cettia haddeni">
Cettia haddeni



</doc>
<doc id="2025088" url="https://pl.wikipedia.org/wiki?curid=2025088" title="Rejestry">
Rejestry



</doc>
<doc id="2025089" url="https://pl.wikipedia.org/wiki?curid=2025089" title="Bockhorst (Dolna Saksonia)">
Bockhorst (Dolna Saksonia)

Bockhorst – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Nordhümmling.

</doc>
<doc id="2025090" url="https://pl.wikipedia.org/wiki?curid=2025090" title="Bockhorst">
Bockhorst

Niemcy:
Osoby:

</doc>
<doc id="2025091" url="https://pl.wikipedia.org/wiki?curid=2025091" title="Börger (gmina)">
Börger (gmina)

Börger – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Sögel.

</doc>
<doc id="2025092" url="https://pl.wikipedia.org/wiki?curid=2025092" title="Börger">
Börger

Niemcy:
Osoby:

</doc>
<doc id="2025093" url="https://pl.wikipedia.org/wiki?curid=2025093" title="Boerger">
Boerger



</doc>
<doc id="2025094" url="https://pl.wikipedia.org/wiki?curid=2025094" title="Stavern (Niemcy)">
Stavern (Niemcy)

Stavern – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Sögel.

</doc>
<doc id="2025095" url="https://pl.wikipedia.org/wiki?curid=2025095" title="Stavern">
Stavern

Niemcy:
Norwegia:

</doc>
<doc id="2025096" url="https://pl.wikipedia.org/wiki?curid=2025096" title="Groß Berßen">
Groß Berßen

Groß Berßen – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Sögel.

</doc>
<doc id="2025097" url="https://pl.wikipedia.org/wiki?curid=2025097" title="Gross Berssen">
Gross Berssen



</doc>
<doc id="2025098" url="https://pl.wikipedia.org/wiki?curid=2025098" title="Meier on Rothschild Tower">
Meier on Rothschild Tower

Meier on Rothschild Tower – wieżowiec na osiedlu Lew ha-Ir w mieście Tel Awiw, w Izraelu.
Budowa wieżowca rozpoczęła się w 2008.
Dane techniczne.
Budynek ma 32 kondygnacje i wysokość 144 metrów. Ma on kształt litery "L". Główną bryłę stanowi drapacz chmur, natomiast w przyległym skrzydle umieszczono centrum handlowe.
Wieżowiec wybudowano w stylu postmodernistycznym. Wzniesiono go z betonu. Elewacja jest wykonana z granitu i szkła w kolorze białym.
Budynek wykorzystywany jest nowoczesny biurowiec, przewidziano jednak umieszczenie na górnych piętrach luksusowych apartamentów mieszkalnych. W wieżowcu znajdują się dwa baseny pływackie. Jeden jest umieszczony na górnym piętrze wieżowca, a drugi jest w centrum handlowym.

</doc>
<doc id="2025099" url="https://pl.wikipedia.org/wiki?curid=2025099" title="Gminy w departamencie Loir-et-Cher">
Gminy w departamencie Loir-et-Cher

Lista 291 gmin w departamencie Loir-et-Cher we Francji.

</doc>
<doc id="2025100" url="https://pl.wikipedia.org/wiki?curid=2025100" title="Tour de Suisse 2010">
Tour de Suisse 2010

74. edycja wyścigu kolarskiego Tour de Suisse odbyła się w dniach 12-20 czerwca 2010 roku. Trasa tego szwajcarskiego, dziewięcioetapowego wyścigu ze startem w Lugano i metą w Liestal liczyła 1353 km.
Zwyciężył zawodnik Team Saxo Bank – Fränk Schleck z Luksemburga.

</doc>
<doc id="2025101" url="https://pl.wikipedia.org/wiki?curid=2025101" title="Klein Berßen">
Klein Berßen

Klein Berßen – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Sögel.

</doc>
<doc id="2025103" url="https://pl.wikipedia.org/wiki?curid=2025103" title="Klein Berssen">
Klein Berssen



</doc>
<doc id="2025104" url="https://pl.wikipedia.org/wiki?curid=2025104" title="Berßen">
Berßen

Niemcy:

</doc>
<doc id="2025105" url="https://pl.wikipedia.org/wiki?curid=2025105" title="Berssen">
Berssen



</doc>
<doc id="2025108" url="https://pl.wikipedia.org/wiki?curid=2025108" title="Hüven">
Hüven

Hüven – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Sögel.

</doc>
<doc id="2025109" url="https://pl.wikipedia.org/wiki?curid=2025109" title="Hueven">
Hueven



</doc>
<doc id="2025111" url="https://pl.wikipedia.org/wiki?curid=2025111" title="Werpeloh">
Werpeloh

Werpeloh – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Sögel.

</doc>
<doc id="2025113" url="https://pl.wikipedia.org/wiki?curid=2025113" title="Spahnharrenstätte">
Spahnharrenstätte

Spahnharrenstätte – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Sögel.

</doc>
<doc id="2025114" url="https://pl.wikipedia.org/wiki?curid=2025114" title="Lünne">
Lünne

Lünne – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Spelle.

</doc>
<doc id="2025115" url="https://pl.wikipedia.org/wiki?curid=2025115" title="Luenne">
Luenne



</doc>
<doc id="2025117" url="https://pl.wikipedia.org/wiki?curid=2025117" title="Doktryna Kirkpatrick">
Doktryna Kirkpatrick

Doktryna Kirkpatrick to doktryna polityki zagranicznej opracowana przez ambasador Stanów Zjednoczonych przy Organizacji Narodów Zjednoczonych Jeane Kirkpatrick w 1980 na podstawie opublikowanego eseju pt. „Dyktatury i podwójne standardy” ("Dictatorships and Double Standards"). Doktryna Kirkpatrick została wykorzystana do uzasadnienia amerykańskiej polityki zagranicznej w okresie zimnej wojny, która głosiła, że w krajach Trzeciego Świata, w tym również w Ameryce Łacińskiej USA mają do czynienia z prawicowymi reżimami, które powinny popierać oraz siłami lewicowo-komunistycznymi, które powinny zwalczać. Dodatkowo doktryna akcentowała fakt ewoluowania ustrojów prawicowych w kierunku demokratycznym w polityce, a liberalnym w gospodarce.
Doktryna Kirkpatrick wywarła duży wpływ na politykę zagraniczną administracji prezydenta Ronalda Reagana, która wspierała działania antykomunistyczne np. w Gwatemali (do 1985), Filipinach (do 1986) i Argentynie (do 1983).

</doc>
<doc id="2025119" url="https://pl.wikipedia.org/wiki?curid=2025119" title="Schapen (Dolna Saksonia)">
Schapen (Dolna Saksonia)

Schapen – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Spelle.

</doc>
<doc id="2025120" url="https://pl.wikipedia.org/wiki?curid=2025120" title="Schapen">
Schapen

Niemcy:

</doc>
<doc id="2025123" url="https://pl.wikipedia.org/wiki?curid=2025123" title="Barcin-Wieś">
Barcin-Wieś

Barcin-Wieś – wieś w Polsce położona w województwie kujawsko-pomorskim, w powiecie żnińskim, w gminie Barcin przy drodze wojewódzkiej nr 254. Wieś jest siedzibą sołectwa "Barcin-Wieś", w którego skład wchodzi również miejscowość Julianowo.
W latach 1975–1998 miejscowość należała administracyjnie do województwa bydgoskiego. Według Narodowego Spisu Powszechnego (III 2011 r.) liczyła 658 mieszkańców. Jest drugą co do wielkości miejscowością gminy Barcin.

</doc>
<doc id="2025125" url="https://pl.wikipedia.org/wiki?curid=2025125" title="Pogórze Gubałowskie">
Pogórze Gubałowskie

Pogórze Gubałowskie – mikroregion, część Pogórza Spisko-Gubałowskiego pomiędzy rzekami Czarny Dunajec i Biały Dunajec. Jest to pasmo wzniesień, od południa opadające do Rowu Podtatrzańskiego, od północy do Kotliny Orawsko-Nowotarskiej. Do Rowu Podtatrzańskiego Pogórze Gubałowskie opada dość stromo, tworząc dość ciągły pas wzniesień o równoleżnikowym przebiegu, zwany też Pasmem Gubałowskim. W kierunku od zachodu na wschód wyróżnia się w nim:
Większe potoki spływające z Pasma Gubałowskiego na południe, do Rowu Podtatrzańskiego to: Wielki Głęboki Potok, Butorowski Potok i Szymoszków Potok. Na północ od Pasma Gubałowskiego odchodzą dwa rozczłonkowane grzbiety, pomiędzy którymi spływają potoki: Dzianiski Potok, Cichy Potok, Bystry Potok i Mały Rogoźnik. 
Ponadto na północnym zboczu Palenicy Kościeliskiej znajduje się niewielki Groników Staw.
Pogórze Gubałowskie zbudowane jest z nieco zdyslokowanego i zapadającego z południa na północ fliszu karpackiego. Północna jego granica z Kotliną Orawsko-Nowotarską przebiega wzdłuż linii tektonicznej usłanej wapiennymi skałkami. Większe z nich to Żdżar w Maruszynie (773 m), Cisowa Skała (668 m) i Obłazowa (670 m) pod Nową Białką, Ranisberg (także Ranysborg lub Raniszberg, 678 m) koło Szaflar. Wokół jednej z tych skałek (Skałka Rogoźnicka 708 m), na zachodnich granicach Pogórza Gubałowskiego utworzono rezerwat przyrody Skałka Rogoźnicka. 
Pogórze Gubałowskie jest dość gęsto zaludnione, przy czym miejscowości znajdują się nie tylko w dolinach rzecznych, ale również na wierzchowinie. To właśnie tutaj, na północnym stoku Gubałówki znajduje się najwyżej położona miejscowość w Polsce – Ząb w gminie Poronin (910-1013 m n.p.m.). Dla potrzeb rolniczych lasy zostały w dużym stopniu wycięte. Warunki do uprawiania ziemi są tutaj trudne, uprawiano głównie ziemniaki i owies, przede wszystkim jednak miejscowa ludność góralska żyła z pasterstwa. Obecnie miejscowości te coraz bardziej przekształcają się w turystyczno-rekreacyjne. Na południowych stokach Pasma Gubałowskiego zlokalizowano szereg obiektów infrastruktury turystycznej, min. nieczynny ośrodek narciarski Butorowy Wierch, ośrodek na Polanie Szymoszkowej, ośrodek narciarski na Gubałówce, ośrodek narciarsko-rekreacyjny Harenda i inne, mniejsze elementy infrastruktury sportowo-turystycznej.

</doc>
<doc id="2025127" url="https://pl.wikipedia.org/wiki?curid=2025127" title="Robert Góralczyk (trener)">
Robert Góralczyk (trener)

Robert Góralczyk (ur. 1 sierpnia 1974) – polski trener piłki nożnej.
Życiorys.
Ukończył katowicki AWF jako magister wychowania fizycznego, a następnie zdobywał kolejne licencje - w 2009 doszedł do poziomu UEFA Pro. Niezależnie od pracy trenerskiej jest pracownikiem dydaktyczno-naukowym Zakładu Piłki Nożnej AWF Katowice.
Był asystentem trenera Polonii Bytom Michała Probierza i prowadził futsalowe Jango Katowice, z którym zajął trzecie miejsce w lidze i zdobył Puchar Polski. Na przełomie 2008 i 2009, przez dziewięć miesięcy, związany był z drugoligowym Przebojem Wolbrom.
W czerwcu 2009 został trenerem kobiecej reprezentacji Polski, wcześniej trenował reprezentacje kobiet do lat 17 i 19 (7. miejsce na ME w Islandii w 2007). Od 13 grudnia 2010 do 24 maja 2011 był trenerem Polonii Bytom. Od 21 czerwca 2011 do 30 czerwca 2011 nieformalnie trener II ligowego Zagłębia Sosnowiec.
Był także asystentem trenera Rafała Góraka w GKS Katowice.
8 października 2018 został pierwszym trenerem III-ligowego Motoru Lublin. Pracę na tym stanowisku zakończył 30 czerwca 2019 a 1 lipca tego roku objął funkcję dyrektora sportowego GKS Katowice.

</doc>
<doc id="2025128" url="https://pl.wikipedia.org/wiki?curid=2025128" title="Narodowa Organizacja Rosyjskich Wywiadowców">
Narodowa Organizacja Rosyjskich Wywiadowców

Narodowa Organizacja Rosyjskich Wywiadowców (ros. Национальная Организация Русских Разведчиков, NORR) – rosyjska emigracyjna organizacja wojskowa o charakterze młodzieżowym
Organizacja została utworzona nie później niż w 1929 r. w Paryżu przez płk. Pawła N. Bogdanowicza. Działała pod auspicjami wielkiego księcia Aleksandra Michajłowicza, zaś po jego śmierci wielkiej księżnej Kseni Aleksandrowny. Początkowo wchodziła w skład Światowej Organizacji Ruchu Skautowego z siedzibą w Londynie. Przeważały w niej tradycje skautowskie. Po pewnym czasie kierownictwo organizacji przeorientowało jej działalność w kierunku wywiadowczym. Zaczęto odwoływać się do tradycji „tysiącletniej rosyjskiej państwowości” oraz „imperatorskiej armii i floty wojennej”. Głoszono hasła „aktywnego patriotyzmu rosyjskiego”, „hierarchii władzy i jedynowładztwa”, „militaryzacji”, przeciwstawiając je ideałom demokratycznym. Przywoływano postaci cara Piotra I i marszałka Aleksandra W. Suworowa. Głównym zadaniem organizacji było przygotowanie kadr młodzieży rosyjskiej na emigracji do akcji militarnych przeciwko ZSRR. Współpracowano w tym zakresie z innymi organizacjami emigracyjnymi, jak Rosyjski Związek Ogólnowojskowy (ROWS). NORR miała swoje oddziały w Bułgarii, Chinach i we Włoszech. Organem prasowym było pismo „Потешный” pod redakcją Nikołaja P. Połtorackiego. W latach 1930–1931 w Harbinie wychodziło pismo „Разведчик”. W 1931 r. wyszły 2 numery pisma „Помни Россию!”. W 1936 r. NORR weszła w skład Narodowego Związku Pracujących (NTS) na zasadzie autonomicznej. W 1938 r. liczebność organizacji osiągnęła szczytową liczebność ok. 12 tys. członków. W ten sposób była najliczniejszą organizacją młodzieżową wśród tego typu emigracyjnych organizacji rosyjskich. Podczas II wojny światowej po ataku wojsk niemieckich na ZSRR 22 czerwca 1941 r., kierownictwo organizacji podjęło aktywną współpracę z Niemcami. Na okupowane tereny sowieckie mieli zostać wysłani działacze NORR, występując jako przedstawiciele NTS. Jednakże do marca 1942 r. udało się wyjechać jedynie 10 członkom NORR. Paweł N. Bogdanowicz od 1942 r. wydawał w Paryżu pismo „Paryskij Wiestnik”. Główna kwatera NORR mieściła się w okupowanej Warszawie. Część członków organizacji wstąpiła do Rosyjskiej Armii Wyzwoleńczej (ROA) gen. Andrieja A. Własowa. Po zakończeniu wojny NORR przeniosła się do USA. Powrócono z powrotem do tradycji skautowskichm zmieniając nazwę na Narodowa Organizacja Rosyjskich Skautów – Wywiadowców.

</doc>
<doc id="2025129" url="https://pl.wikipedia.org/wiki?curid=2025129" title="Rajd Finlandii 2003">
Rajd Finlandii 2003

Rezultaty Rajdu Finlandii ("53rd Neste Rally Finland"), eliminacji Rajdowych Mistrzostw Świata w 2003 roku, który odbył się w dniach 7 – 10 sierpnia. Była to dziewiąta runda czempionatu w tamtym roku i szósta szutrowa oraz czwarta w Junior WRC. Bazą rajdu było miasto Jyväskylä. Zwycięzcami rajdu została estońsko-brytyjska załoga Markko Märtin i Michael Park jadąca Fordem Focusem WRC. Wyprzedzili oni norwesko-brytyjską załogę Pettera Solberga i Phila Millsa w Subaru Imprezie WRC oraz Brytyjczyków Richarda Burnsa i Roberta Reida w Peugeocie 206 WRC. Z kolei zwycięzcami Junior WRC zostali Szwedzi Daniel Carlsson i Mattias Andersson w Suzuki Ignisie S1600.
Rajdu nie ukończyło ośmiu kierowców fabrycznych. Finowie Marcus Grönholm i Harri Rovanperä jadący Peugeotem 206 WRC nie ukończyli rajdu z powodu uszkodzeń auta po wypadkach (Grönholm na 15. oesie, a Rovanperä na 12.). Belg François Duval w Fordzie Focusie WRC odpadł z rywalizacji na 19. oesie z powodu urwanego koła, a jego partner z zespołu Fin Mikko Hirvonen odpadł na 12. oesie na skutek awarii silnika. Inny Fin Jussi Välimäki w Hyundaiu Accencie WRC stracił koło na 19. oesie. Z kolei kierowcy fabrycznej Škody Fabii WRC Francuz Didier Auriol i Fin Toni Gardemeister również nie ukończyli rajdu. Auriol doznał obrażeń na 1. oesie na skutek wypadku, a Gardemeister wycofał się na 15. oesie z powodu awarii silnika. Natomiast Brytyjczyk Colin McRae w Citroënie Xsarze WRC miał wypadek na 19. oesie.
Klasyfikacja po 9 rundach.
Tabele przedstawiają tylko pięć pierwszych miejsc.

</doc>
<doc id="2025130" url="https://pl.wikipedia.org/wiki?curid=2025130" title="Anita Filipovics">
Anita Filipovics

Anita Filipovics (ur. 9 kwietnia 1988 w Budapeszcie) – węgierska siatkarka, reprezentantka kraju. Gra na pozycji środkowej bloku. Obecnie występuje we włoskiej Serie A2 w drużynie Volleyball Santa Croce

</doc>
<doc id="2025131" url="https://pl.wikipedia.org/wiki?curid=2025131" title="RPA 2010">
RPA 2010



</doc>
<doc id="2025132" url="https://pl.wikipedia.org/wiki?curid=2025132" title="International Tower">
International Tower

International Tower (hebr. מגדל הבינלאומי, "Migdal ha-Bejnle'umi") – wieżowiec w osiedlu Lew ha-Ir w mieście Tel Awiw, w Izraelu. Biurowiec jest główną siedzibą First International Bank of Israel.
Historia.
Projekt nowoczesnego drapacza chmur, który miał się stać siedzibą kierownictwa jednego z dużych izraelskich banków, przygotowało w październiku 2002 amerykańskie biuro architektoniczne Pei Cobb Freed &amp; Partners. Koncepcja architektoniczna budynku była bardzo podobna do biurowca Bank of China Tower w Hongkongu, i miała wyrażać siłę finansową oraz przejrzystość w zarządzaniu bankiem. Pierwotny plan zakładał, że budynek będzie wyższy, jednak konieczność ochrony historycznych domów będących w otoczeniu zmusiła projektantów do zmienienia projektu.
Budowa trwała w latach 2003–2009.
Dane techniczne.
Budynek ma 32 kondygnacje i wysokość 132 metrów. Jest on zbudowany w formie pięciu trójkątnych pryzmatów o różnych wysokościach, których bryły geometryczne przylegają do siebie pod kątem 30 i 30 stopni.
Wieżowiec wybudowano w stylu architektonicznym określanym nazwą modernizmu. Wzniesiono go z materiałów kompozytowych. Elewacja jest wykonana ze i szkła w kolorze granatowym.
Jest to pierwszy zielony wieżowiec w Izraelu, a także pierwszy w kraju budynek z podwójną ścianą kurtynową. Ściany budynku są w całości przeszklone, co pozwala na maksymalną penetrację wnętrza przez światło dzienne. Wszystkie biura i korytarze w budynku są oświetlone naturalnym światłem słonecznym. Systemy klimatyzacji ponownie wykorzystują zimne powietrze i tłoczą go w podwójną ścianę kurtynową, chłodząc w ten sposób cały budynek. Następnie ogrzane w ten sposób powietrze jest wyprowadzane na zewnątrz. Jest to unikatowe rozwiązanie stosowane obecnie jedynie w Berlinie i Holandii. Wszystkie pomieszczenia są nadzorowane przez inteligentne systemy, które wyłączają sztuczne oświetlenie w biurze jeśli nie jest wykrywany ruch. Aby zmniejszyć efekt nagrzewania się budynku zastosowano zintegrowany system kontroli rolet, działający jednocześnie na całych bocznych powierzchniach biurowca. Wszystkie te rozwiązania dają duże oszczędności finansowe, przy jednoczesnym niewielkim szkodliwym oddziaływaniu na środowisko naturalne otoczenia.
Wykorzystanie budynku.
Budynek będzie wykorzystywany jako nowoczesny biurowiec należący do banku First International Bank of Israel.

</doc>
<doc id="2025134" url="https://pl.wikipedia.org/wiki?curid=2025134" title="Lorup">
Lorup

Lorup – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Werlte.

</doc>
<doc id="2025135" url="https://pl.wikipedia.org/wiki?curid=2025135" title="Rastdorf">
Rastdorf

Rastdorf – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Werlte.

</doc>
<doc id="2025136" url="https://pl.wikipedia.org/wiki?curid=2025136" title="Robert Finlay">
Robert Finlay

Robert Bannatyne Finlay (ur. 11 lipca 1842 w Edynburgu, zm. 9 marca 1929 w Londynie) – brytyjski prawnik i polityk, członek Partii Liberalnej, minister w rządzie Davida Lloyda George’a.
Życiorys.
Urodził się w Newhaven w Edynburgu jako syn Williama Finlaya, lekarza i Ann, córki Roberta Bannatyne. Ukończył studia medyczne na Uniwersytecie Edynburskim, a następnie prawnicze. Przystąpił do korporacji Middle Temple, uzyskując po latach praktyki adwokackiej tytuł Queen’s Counsel w 1882.
W 1885 został wybrany do Izby Gmin z ramienia Partii Liberalnej z okręgu Inverness Burghs. W 1886 znalazł się wśród polityków, który odeszli z Partii Liberalnej i założyli Partię Liberalno-Unionistyczną po poróżnieniu się z Williamem Gladstonem w sprawie home rule. W 1892 utracił mandat parlamentarny, ale odzyskał go trzy lata później. W tym samym roku został Radcą Generalnym Anglii i Walii i otrzymał szlachectwo.
W 1900 Finlay został Prokuratorem Generalnym Anglii i Walii, a w 1902 rektorem Uniwersytetu w Edynburgu. Reprezentował Wielką Brytanię w wielu arbitrażach międzynarodowych. W 1904 otrzymał Order św. Michała i św. Jerzego, a w 1905 został członkiem Tajnej Rady. W 1906 ponownie utracił mandat parlamentarny, który odzyskał w 1910.
Wszedł w skład rządu Davida Lloyda George’a jako lord kanclerz. W tym samym roku otrzymał tytuł barona Finlay z Nairn, a w 1919, po ustąpieniu z urzędu, jego tytuł parowski podniesiono do rangi wicehrabiego.
W 1920 został brytyjskim członkiem Stałego Trybunału Arbitrażowego, a w 1921 sędzią Stałego Trybunału Sprawiedliwości Międzynarodowej, którym pozostał do śmierci.
Tytuł wicehrabiego Finlay odziedziczył jego syn William.

</doc>
<doc id="2025138" url="https://pl.wikipedia.org/wiki?curid=2025138" title="Iuliana Nucu">
Iuliana Nucu

Iuliana-Roxana Nucu (ur. 4 października 1980 w Konstancie) – rumuńska siatkarka, reprezentantka kraju. Gra na pozycji środkowej.
Sukcesy klubowe.
Superpuchar Włoch:
Puchar Włoch:
Mistrzostwo Włoch: 
Liga Mistrzyń: 
Puchar Top Teams:
Klubowe Mistrzostwa Świata: 
Mistrzostwo Rumunii: 

</doc>
<doc id="2025139" url="https://pl.wikipedia.org/wiki?curid=2025139" title="Vrees">
Vrees

Vrees (dolnosaks. "Wreeis") – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Werlte.

</doc>
<doc id="2025140" url="https://pl.wikipedia.org/wiki?curid=2025140" title="Wreeis">
Wreeis



</doc>
<doc id="2025142" url="https://pl.wikipedia.org/wiki?curid=2025142" title="Neodiapsida">
Neodiapsida

Neodiapsida – klad zauropsydów z grupy diapsydów. Grupę tę wyróżnił w 1985 roku Michael Benton, zaliczając do niej wszystkich przedstawicieli diapsydów oprócz bazalnych rodzajów "Petrolacosaurus", "Galesphyrus" i "Claudiosaurus" oraz rodziny Weigeltisauridae (synonim Coelurosauravidae). Do Neodiapsida Benton zaliczył dwa siostrzane taksony monofiletyczne: Lepidosauromorpha i Archosauromorpha. Do Lepidosauromorpha Benton zaliczył lepidozaury, grupę Younginiformes (obecnie generalnie uznanawane za bazalnych przedstawicieli Neodiapsida nie należących ani do Lepidosauromorpha ani do Archosauromorpha) oraz rodzaje "Palaeagama", "Paliguana", "Saurosternon", "Blomosaurus", "Kudnu" (ich pozycja filogenetyczna jest jednak niepewna; np. analiza Müllera (2004) sugeruje, że "Palaeagama" i "Saurosternon" były bazalnymi przedstawicielami Neodiapsida nie należącymi do Lepidosauromorpha ani do Archosauromorpha) i "Colubrifer" (obecnie klasyfikowany jako anapsyd z kladu Procolophonia, najprawdopodobniej młodszy synonim rodzaju "Owenetta"), natomiast do Archosauromorpha zaliczył archozaury, grupę Prolacertiformes, rynchozaury, rodzaj "Trilophosaurus" oraz - uznane przez niego za najbardziej bazalne archozauromorfy - pterozaury (w późniejszych publikacjach Bentona i większości innych naukowców zaliczane do archozaurów). Dodatkowo Benton nie był w stanie z pewnością zaliczyć kilku taksonów - grupy Thalattosauria, rodziny Kuehneosauridae, rodzajów "Monjurosuchus", "Heleosaurus" i "Lacertulus" - do archozauromorfów ani do lepidozauromorfów i ograniczył się do sklasyfikowania ich jako przedstawicieli Neodiapsida o niepewnej pozycji filogenetycznej.
W późniejszych publikacjach proponowano kilka różnych definicji filogenetycznych Neodiapsida. Gauthier, Kluge i Rowe (1988) zdefiniowali Neodiapsida jako klad obejmujący grupę Sauria (tj. klad obejmujący ostatniego wspólnego przodka lepidozaurów i archozaurów oraz wszystkich jego potomków) i wszystkie diapsydy bliżej spokrewnione z Sauria niż z grupą Araeoscelidia. Laurin (1991) zdefiniował Neodiapsida jako klad obejmujący ostatniego wspólnego przodka Younginiformes i współcześnie żyjących diapsydów oraz wszystkich jego potomków, zaś deBraga i Rieppel (1997) zdefiniowali Neodiapsida jako klad obejmujący ostatniego wspólnego przodka Younginiformes i Sauria oraz wszystkich jego potomków (przy czym autorzy ci definiują Sauria jako klad obejmujący ostatniego wspólnego przodka grup Choristodera, Archosauromorpha i Lepidosauromorpha oraz wszystkich jego potomków). Wreszcie Reisz, Modesto i Scott (2011) zdefiniowali Neodiapsida jako klad obejmujący gatunek "Youngina capensis" i wszystkie gatunki bliżej spokrewnione z nim niż z "Petrolacosaurus kansensis".
Nie jest pewne, czy niezależnie od stosowanej definicji do Neodiapsida należałyby zawsze te same taksony. Niepewna jest np. pozycja filogenetyczna grupy Choristodera. Niektóre analizy kladystyczne sugerują, że należą one do archozauromorfów, lepidozauromorfów lub nie należą do Sauria (Lepidosauromorpha + Archosauromorpha), ale są bliżej niż Younginiformes spokrewnione z Sauria, i tym samym należą do Neodiapsida "sensu" Laurin 1991; jednak inne analizy sugerują, że choć Choristodera są bliżej spokrewnione z Sauria niż z Araeoscelidia, to jednak są diapsydami bardziej bazalnymi niż Younginiformes i tym samym należą do Neodiapsida "sensu" Gauthier "et al." 1988, ale nie do Neodiapsida "sensu" Laurin, 1991. Kontrowersyjna jest pozycja filogenetyczna rodzajów "Longisquama" i "Coelurosauravus" oraz rodziny Drepanosauridae; według analizy Sentera (2004) taksony te tworzą klad Avicephala siostrzany do Neodiapsida "sensu" Laurin 1991 (a zarazem należący do Neodiapsida "sensu" Gauthier "et al." 1988), inne analizy kladystyczne sugerują jednak przynależność tych taksonów do Neodiapsida "sensu" Laurin 1991. Jeszcze innym taksonem, który według niektórych analiz kladystycznych należał do Neodiapsida "sensu" Laurin, 1991, a według innych należał do Neodiapsida "sensu" Gauthier "et al." 1988, ale nie do Neodiapsida "sensu" Laurin, 1991 był "Claudiosaurus". Większość analiz kladystycznych sugeruje, że zarówno do Neodiapsida "sensu" Gauthier "et al." 1988, jak i do Neodiapsida "sensu" Laurin, 1991 należały wymarłe morskie gady z grup Ichthyopterygia (z analiz kladystycznych przeprowadzonych przez Maischa, 2010 wynika jednak, że Ichthyopterygia mogły należeć do anapsydów) i Sauropterygia, choć ich dokładna pozycja filogenetyczna w obrębie tego kladu pozostaje niepewna. Niektóre analizy sugerują też przynależność żółwi do kladu Sauria i tym samym do Neodiapsida (zarówno w węższym, jak i w szerszym rozumieniu), choć nie jest pewne, czy należały one do Lepidosauromorpha czy też do Archosauromorpha.
Najstarszym obecnie znanym przedstawicielem Neodiapsida "sensu" Gauthier "et al." 1988 jest "Orovenator", żyjący we wczesnym permie (ok. 289 mln lat temu). W przeszłości do Neodiapsida "sensu" Gauthier "et al." 1988 zaliczano też żyjącego we wczesnym permie "Apsisaurus"; jednak z analizy kladystycznej Reisza, Laurina i Marjanovića (2010) wynika, że należał on do synapsydów i tym samym nie mógł być przedstawicielem Neodiapsida. Innym wczesnym przedstawicielem Neodiapsida "sensu" Gauthier "et al." 1988 jest "Lanthanolania", żyjący w gwadalupie (późny kazań lub wczesny tatar). Nie jest pewne, czy zwierzę to należało również do Neodiapsida "sensu" Laurin, 1991. Według analizy kladystycznej przeprowadzonej przez Bickelmann, Müllera i Reisza (2009) "Lanthanolania" tworzy nierozwikłaną politomię z rodzajem "Galesphyrus", szeregiem rodzajów tradycyjnie zaliczanych do Younginiformes oraz kladem obejmującym pozostałych przedstawicieli Neodiapsida "sensu" Laurin, 1991. Z kolei według analizy Reisza, Modesto i Scott (2011) "Lanthanolania" jest przedstawicielem Neodiapsida "sensu" Gauthier "et al." 1988 bardziej bazalnym niż rodziny Younginidae i Tangasauridae i tym samym nie należy do Neodiapsida "sensu" Laurin, 1991. Najstarsze diapsydy, które z pewnością można zaliczyć do Neodiapsida "sensu" Laurin, 1991 (m.in. "Youngina", "Acerosodontosaurus", "Protorosaurus") żyły w późnym permie. Współcześnie żyjącymi przedstawicielami Neodiapsida (zarówno w szerszym, jak i w węższym rozumieniu) są ptaki, krokodyle, gady łuskonośne, sfenodonty i być może żółwie.
Filogeneza.
Kladogram Neodiapsida według Rieppela i Reisza (1999):
Drzewo zgodności wygenerowane na podstawie 12 najbardziej oszczędnych drzew metodą "50% majority rule consensus" według Bickelmann, Müllera i Reisza (2009):
Alternatywne drzewo zgodności według Bickelmann, Müllera i Reisza (2009), wygenerowane na podstawie 12 najbardziej oszczędnych drzew metodą konsensusu Adamsa:
Na wszystkich kladogramach Neodiapsida to Neodiapsida "sensu" Laurin 1991. Przy stosowaniu definicji filogenetycznej proponowanej przez Gauthiera i współpracowników (1988) do Neodiapsida według kladogramu Rieppela i Reisza (1999) należałby także rodzaj "Claudiosaurus".

</doc>
<doc id="2025143" url="https://pl.wikipedia.org/wiki?curid=2025143" title="Greg Marcks">
Greg Marcks

Greg Marcks (ur. 12 sierpnia 1976 w Concord, w stanie Massachusetts) – amerykański reżyser i scenarzysta filmowy.
Mieszka w Silver Lake (Los Angeles).

</doc>
<doc id="2025144" url="https://pl.wikipedia.org/wiki?curid=2025144" title="LDL">
LDL



</doc>
<doc id="2025145" url="https://pl.wikipedia.org/wiki?curid=2025145" title="Lahn (ujednoznacznienie)">
Lahn (ujednoznacznienie)

Niemcy:
Osoby:
Zobacz też:

</doc>
<doc id="2025147" url="https://pl.wikipedia.org/wiki?curid=2025147" title="Kalyi Jag (album)">
Kalyi Jag (album)

Kalyi Jag – pierwszy album studyjny węgierskiej grupy muzycznej Ektomorf.
Tytuł płyty oznacza "Czarny ogień". Identyczną nazwę nosi węgierski zespół Kalyi Jag wykonujący muzykę cygańską.
Zremasterowany album został wydany jako dodatek do albumu koncertowego DVD grupy "Live and Raw...You Get What You Give" w 2006.

</doc>
<doc id="2025148" url="https://pl.wikipedia.org/wiki?curid=2025148" title="Wicehrabia Finlay">
Wicehrabia Finlay

Wicehrabiowie Finlay 1. kreacji (parostwo Zjednoczonego Królestwa)
Tytuł wygasł wraz ze śmiercią 2. wicehrabiego Finlay.

</doc>
<doc id="2025149" url="https://pl.wikipedia.org/wiki?curid=2025149" title="Aleksandra Józefówna (Aleksandra Sachsen-Altenburg)">
Aleksandra Józefówna (Aleksandra Sachsen-Altenburg)



</doc>
<doc id="2025150" url="https://pl.wikipedia.org/wiki?curid=2025150" title="Riesel Problem">
Riesel Problem



</doc>
<doc id="2025152" url="https://pl.wikipedia.org/wiki?curid=2025152" title="I Scream Up To The Sky">
I Scream Up To The Sky

I Scream Up To The Sky – drugi album studyjny węgierskiej grupy muzycznej Ektomorf.

</doc>
<doc id="2025153" url="https://pl.wikipedia.org/wiki?curid=2025153" title="Konstal 116Na">
Konstal 116Na



</doc>
<doc id="2025156" url="https://pl.wikipedia.org/wiki?curid=2025156" title="Katedra Najświętszego Serca Pana Jezusa w Skopju">
Katedra Najświętszego Serca Pana Jezusa w Skopju

Katedra Najświętszego Serca Pana Jezusa w Skopju (mac. Катедрала „Пресвето срце Исусово“ во Скопје, Katedrała Presweto Srce Isusowo wo Skopje) – rzymskokatolicka katedra diecezji Skopje znajdująca się w Skopju, stolicy Macedonii Północnej. Mieści się przy ulicy Risto Siskov, pod numerem 31.
Została zaprojektowana przez macedońskiego architekta Blagoję Mickovskiego-Bajo i ukończona w roku 1977. Zastąpiła starą katedrę pod tym samym wezwaniem, zniszczoną przez trzęsienie ziemi w 1963. Na jej miejscu stoi obecnie muzeum św. Matki Teresy z Kalkuty, która urodziła się w tym mieście.

</doc>
<doc id="2025157" url="https://pl.wikipedia.org/wiki?curid=2025157" title="Destroy">
Destroy

Destroy – trzeci album studyjny węgierskiej grupy muzycznej Ektomorf.
Opis.
Generalnie teksty piosenek na płycie, napisane przez Zoltána Farkasa, dotyczą uczuć i emocji znanych mu w codzienności, w tym miłości, gniewu, rozczarowania oraz tego, co wkurza. „I Know Them” dotyczy fałszywych przyjaciół. „Destroy” opisuje próbę wpływu ludzi z mediów (telewizji) na jednostkę zmierzające do zmiany indywidualnego wizerunku. „Gypsy” jest o samym Zoltánie Farkasie, o jego cygańskim pochodzeniu, o wiążącej się z tym dyskryminacji na Węgrzech. „No Compromise” omawia postawę własnej drogi i nie podejmowania kompromisów. „Everything” oraz „Painful But True” dotyczą historii byłego menedżera Ektomorf, postaci negatywnej dla członków zespołu. „From Far Away” ma swoją genezę z czasu gry na festiwalu w Niemczech, gdy Zoltán Farkas podczas jammowania wymyślił słowa utworu. Słowa „Only God” odnoszą się do oceniania słuchaczy muzyki metalowej przez społeczeństwo i negatywnego odbioru z uwagi na wygląd, zaś przesłaniem autora liryków jest przekonanie, iż „tylko Bóg może sądzić mnie”. „You Are My Shelter” jest piosenką miłosną, zadedykowaną przez Farkasa swojej dziewczynie. „A.E.A.” (Aggressive Energy Adrenaline) jest kompozycją w stylu hardcore. „From My Heart” to otwór o charakterze osobistym, związanym z rozstaniem Farkasa z dziewczyną w Holandii. „Tear Apart” odnosi się do Węgier i biedzie w tym kraju. 
Album promowały teledyski do piosenek „I Know Them”, „A.E.A.” (z sesji nagraniowej), „Destroy”.

</doc>
<doc id="2025158" url="https://pl.wikipedia.org/wiki?curid=2025158" title="Problem Riesela">
Problem Riesela

Liczby Riesela.
Liczbą Riesela nazywamy takie nieparzyste k, dla którego liczba k*2n-1 jest liczbą złożoną dla każdego n≥1. Rieselowi udało się pokazać, że takim k jest liczba 509203. 
Problem Riesela.
Problemem do rozwiązania pozostaje pytanie czy jest to najmniejsze k o zadanych właściwościach. Hipoteza Riesela brzmi więc: k = 509203 jest najmniejszą liczbą Riesela.
Problem próbuje rozwiązać m.in. projekt przetwarzania rozproszonego Riesel Problem.

</doc>
<doc id="2025160" url="https://pl.wikipedia.org/wiki?curid=2025160" title="Lahn (Dolna Saksonia)">
Lahn (Dolna Saksonia)

Lahn – miejscowość i gmina w Niemczech, w kraju związkowym Dolna Saksonia, w powiecie Emsland, wchodzi w skład gminy zbiorowej Werlte.

</doc>
<doc id="2025162" url="https://pl.wikipedia.org/wiki?curid=2025162" title="Antoni Tronina">
Antoni Tronina

Antoni Tronina (ur. 13 czerwca 1945 w Ostrowach nad Okszą) – polski ksiądz katolicki, teolog i biblista, profesor Katolickiego Uniwersytetu Lubelskiego.
Droga naukowa.
Studia teologiczne odbył w Częstochowskim Seminarium Duchownym w Krakowie, święcenia kapłańskie otrzymał w 1969 r. Po czterech latach pracy duszpasterskiej rozpoczął studia specjalistyczne z biblistyki na KUL (1973-1976) ukończone tytułem licencjata, a następnie doktoratem z teologii biblijnej. Kontynuował studia biblijne na Papieskim Instytucie Biblijnym w Rzymie (1978-1980), które zakończył uzyskaniem stopniem licencjata nauk biblijnych oraz podróżą naukową do Grecji, Turcji, Egiptu i Izraela. Od 1976 r. był pracownikiem Szkoły Biblijnej KUL i asystentem ks. prof. Stanisława Łacha, a po powrocie z Rzymu – adiunktem przy Katedrze Egzegezy Starego Testamentu. Habilitował się na podstawie pracy "Bóg przybywa ze Synaju. Staroizraelskie formuły teofanijne a początki religii Izraela" (Lublin 1989). W 1996 r. wraz ze stanowiskiem profesora KUL objął kierownictwo Katedry Egzegezy Ksiąg Historycznych i Dydaktycznych Starego Testamentu na Wydziale Teologii KUL. Tytuł profesora otrzymał w 2001 r.
W 1980 r. rozpoczął wykłady w Wyższym Seminarium Duchownym Diecezji Częstochowskiej. W latach 1989-1992 pełnił funkcję ojca duchownego Konwiktu Księży Studentów KUL, a w latach 1992-1994 był rektorem WSD w Częstochowie. Od 1994 do 1998 r. był kapelanem Domu Rekolekcyjnego w Laskach Warszawskich. W latach 1998-2004 osiadł ponownie w Częstochowie, gdzie poza wykładami w WSD współpracował z Archidiecezjalnym Radiem "Fiat", Sekcją Biblijną Polskiego Towarzystwa Teologicznego oraz z Polskim Towarzystwem Mariologicznym. Prowadził także Szkołę Słowa Bożego w różnych ośrodkach.
W 2004 r. powrócił do Lublina i poświęcił się wyłącznie pracy w Instytucie Nauk Biblijnych KUL. W latach 2000-2007 odbył kilka podróży naukowych do krajów Bliskiego Wschodu. Jest współredaktorem naukowym Biblii Paulistów, serii Nowy Komentarz Biblijny (Edycja Świętego Pawła) oraz Biblii lubelskiej. W 2012 r. przeszedł na emeryturę.
W 2015 r. został wyróżniony tytułem członka honorowego Stowarzyszenia Biblistów Polskich. W czasie ogłoszenia wyróżnienia ofiarowano mu księgę pamiątkową: "Gloriam praecedit humilitas. Księga Pamiątkowa dla Księdza Profesora Antoniego Troniny w 70. rocznicę urodzin", red. Mariusz Szmajdziński, Częstochowa 2015, ss. 932.
Bibliografia.
Jest autorem około 250 prac z różnych dziedzin biblistyki, w tym kilkudziesięciu książek. 

</doc>
<doc id="2025163" url="https://pl.wikipedia.org/wiki?curid=2025163" title="Alfred Thayer Mahan">
Alfred Thayer Mahan

Alfred Thayer Mahan (ur. 27 września 1840 w West Point (Nowy Jork), zm. 1 grudnia 1914 w Waszyngtonie) – amerykański oficer marynarki wojennej, pedagog oraz geostrateg nazywanym "najważniejszym amerykańskim strategiem XIX wieku". Prezentował znaczenie taktyk morskich na całym świecie. Jest nazywany "Clausewitzem wojny morskiej". Stworzył fundamenty, na których opierają się założenia strategiczne największych flot światowych od końca XIX wieku aż po dzień dzisiejszy.
Doktryna Mahana.
Jego badania marynarki wojennej zostały zawarte w pracy pt. „Wpływ potęgi morskiej na historię” (). Stwierdził w niej, że podstawą wielkości i dobrobytu państwa jest potęga morska, mająca podstawowe znaczenie gospodarcze. Za najważniejsze warunki jej rozwoju uważał: silną flotę wojenną, dobrze rozbudowaną flotę handlową, handel zagraniczny, kolonie oraz bazy morskie. Za podstawę floty uznał wielkie okręty liniowe, zdolne do rozstrzygania losów wojny w jednej walnej bitwie.
Zakładał uzyskanie kontroli nad Karaibami, budowę kanału przez przesmyk między Atlantykiem i Pacyfikiem i szerzenie zachodniej kultury w rejonie Pacyfiku.
Jego doktryna sprawdziła się w praktyce. Stany Zjednoczone posiadając posiadłości zamorskie na obu oceanach odczuły gwałtowną konieczność budowy kanału łączącego oba wybrzeża kontynentu. Doktryna Mahana została w całości przyjęta przez marynarkę wojenną Stanów Zjednoczonych i w dużym stopniu wpłynęła na brak należytego przygotowania floty amerykańskiej do II wojny światowej.
Wczesne lata.
Jego ojcem był Dennis Hart Mahan (profesor Akademii Wojskowej Stanów Zjednoczonych), a matką Maria Helena Mahan. Uczęszczał do szkoły Saint James, należącej do Kościoła Episkopalnego, była to przygotowawcza akademia w zachodnim Maryland. Następnie studiował na Uniwersytecie Columbia przez okres dwóch lat, gdzie był członkiem Klubu Debaty Philolexian, po czym – wbrew woli rodziców – przeniósł się do Akademii Marynarki Wojennej, którą ukończył drugiej klasie w 1859 roku. W czasie Wojny Secesyjnej – jako oficer marynarki Unii – brał udział w bitwie w cieśninie Port Royal, a potem w blokadzie wybrzeży Konfederacji. Jednak ani przez te pięć lat, ani przez 20 następnych nie odznaczył się niczym specjalnym, awansując po drodze do rangi kapitana. Jego zainteresowania skupiały się głównie na potędze morskiej jako takiej, a nie na samych okrętach. Sam nie lubił nawet służyć na morzu i nie wyglądał na „wilka morskiego”.
Naval War College.
W 1885 roku został mianowany wykładowcą historii marynarki wojennej i taktyki w Naval War College. W tym czasie rozpoczął pisanie swoich przyszłych wykładów o wpływie sił morskich. Wobec wielkiej popularności swoich wykładów, zdecydował się na opublikowanie ich drukiem. W 1890 roku ukazała się jego pierwsza książka, "The Influence of Sea Power Upon History 1600-1783", która zapewniła mu popularność także za granicą. W 1892 roku ukazała się część druga jego rozważań, "The Influence of Sea Power Upon French Revolution and Empire". Opublikował też wiele artykułów podkreślających potrzebę posiadania Przesmyku Panamskiego i baz na Kubie i Hawajach.
Późniejsza kariera.
Między 1889 i 1892 był zaangażowany w specjalne działania dla Biura Żeglugi, a w 1893 został mianowany naczelnym dowódcą nowego krążownika, Chicago. Mahan powrócił do wykładów na War College, a następnie w 1896 wycofał się z czynnej służby i wrócił na krótko do konsultacji w sprawach strategii morskiej podczas wojny amerykańsko-hiszpańskiej.
W 1902 roku wymyślił termin "Bliski Wschód", którego użył w artykule "Zatoka Perska i stosunki międzynarodowe", opublikowanym we wrześniu w "National Review". W 1906 roku został kontradmirałem. Zmarł na niewydolność serca 1 grudnia 1914 roku.

</doc>
<doc id="2025164" url="https://pl.wikipedia.org/wiki?curid=2025164" title="FIRST F189">
FIRST F189



</doc>
<doc id="2025166" url="https://pl.wikipedia.org/wiki?curid=2025166" title="Stéphane Lannoy">
Stéphane Lannoy

Stéphane Laurent Lannoy (ur. 18 września 1969 w Boulogne-sur-Mer) – francuski sędzia piłkarski. Zna język francuski i angielski.

</doc>
<doc id="2025168" url="https://pl.wikipedia.org/wiki?curid=2025168" title="Liczby Riesel'a">
Liczby Riesel'a



</doc>
<doc id="2025169" url="https://pl.wikipedia.org/wiki?curid=2025169" title="Załoga polskiego samolotu Tu-154M nr boczny 101">
Załoga polskiego samolotu Tu-154M nr boczny 101

Załoga polskiego samolotu Tu-154M nr boczny 101 – żołnierze i pracownice 36 Specjalnego Pułku Lotnictwa Transportowego (36 SPLT) uczestniczący w locie PLF 101 w dniu 10 kwietnia 2010 roku, stanowiący obsadę polskiego samolotu wojskowego Tu-154M nr boczny 101, który uległ katastrofie w Smoleńsku.
Skład załogi.
W skład załogi samolotu Tu-154M nr 101 wchodziło siedem osób ze składu 36 Specjalnego Pułku Lotnictwa Transportowego:
W skład personelu pokładowego samolotu wchodziła również mł. chor. Agnieszka Pogródka-Węcławek, funkcjonariuszka Biura Ochrony Rządu pełniąca rolę stewardesy.
Wyszkolenie i wyróżnienia.
Przed katastrofą w Smoleńsku załoga Tu-154M nr 101 wykonała w takim samym składzie skomplikowaną misję z pomocą humanitarną dla Haiti, podczas której przeprowadziła po sześć startów i lądowań, w tym w trudnej sytuacji na lotnisku w Port-au-Prince, stolicy Haiti. 4 lutego 2010 roku Arkadiusz Protasiuk, Robert Grzywna, Artur Ziętek i Andrzej Michalak zostali za to wyróżnieni przez dowódcę Sił Powietrznych RP, gen. Andrzeja Błasika, który złożył osobiste podziękowanie personelowi latającemu uczestniczącemu w misji humanitarnej. W latach 2008–2010 piloci Arkadiusz Protasiuk i Robert Grzywna odbyli odpowiednio 27 i 13 lotów do krajów wschodnich spoza Sojuszu Północnoatlantyckiego (Rosja i Ukraina). Arkadiusz Protasiuk, Robert Grzywna i Andrzej Michalak odbyli wspólnie 21 wylotów; Arkadiusz Protasiuk i Robert Grzywna – 27 wylotów; Arkadiusz Protasiuk i Andrzej Michalak – 81 wylotów. Arkadiusz Protasiuk i Robert Grzywna znali się od czasu nauki w Liceum Lotniczym im. F. Żwirki i S. Wigury w Dęblinie i studiów w Wyższej Szkole Oficerskiej Sił Powietrznych w Dęblinie, gdzie byli studentami tego samego roku; w 2010 roku przeszli szkolenie symulatorowe w Szwajcarii, dotyczące samolotów Embraer. Członkowie załogi byli wyszkoleni zgodnie z procedurami obowiązującymi w lotnictwie wojskowym; oprócz lotów na Tu-154M wielokrotnie odbywali loty w składzie załogi samolotu Jak-40; według danych MON wykonywali swoje obowiązki w sposób wzorowy.
Po katastrofie w części mediów pojawiły się krytyczne komentarze na temat poziomu wyszkolenia załogi bądź próby obarczania jej winą za katastrofę. Inna część mediów przypisała te komentarze inspiracji ze strony dawnych współpracowników rozwiązanych Wojskowych Służb Informacyjnych lub "służb z układu postsowieckiego". 12 czerwca 2010 roku grupa kilkudziesięciu rodzin ofiar wystosowała list otwarty z apelem do polityków, dziennikarzy, ekspertów i opinii publicznej o nieferowanie wyroków o winie załogi. 12 stycznia 2011 roku tezę o odpowiedzialności załogi za katastrofę zawarł w swoim raporcie końcowym Międzypaństwowy Komitet Lotniczy, Межгосударственный авиационный комитет (MAK), organ wykonawczy Wspólnoty Niepodległych Państw.
29 lipca 2011 roku w raporcie końcowym polskiej Komisji Badania Wypadków Lotniczych Lotnictwa Państwowego (KBWLLP) badającej katastrofę w Smoleńsku stwierdzono, że okolicznościami sprzyjającymi katastrofie były m.in. niedostateczne przygotowanie załogi do lotu, niedostateczna wiedza członków załogi w zakresie funkcjonowania systemów samolotu oraz ich ograniczeń oraz nieprawidłowy dobór składu załogi do realizacji zaplanowanego zadania. KBWLLP orzekła również, że jednym z czynników mających wpływ na katastrofę było nieprawidłowe szkolenie lotnicze załóg w 36 Specjalnym Pułku Lotnictwa Transportowego na samolotach Tu-154M.
Nalot członków załogi.
W oficjalnych źródłach pojawiły się rozbieżne dane na temat liczby godzin nalotu poszczególnych członków załogi Tu-154M nr 101. Jest to związane z tym, że w dniu 19 maja 2010 roku, po opublikowaniu komunikatu rosyjskiego Międzypaństwowego Komitetu Lotniczego, Межгосударственный авиационный комитет (MAK), zawierającego te dane, Dowództwo Sił Powietrznych RP wydało komunikat podający częściowo inne dane liczbowe; istnieje również trzecie, odrębne źródło w postaci witryny internetowej 36 Specjalnego Pułku Lotnictwa Transportowego. Rozbieżności danych na temat liczby godzin nalotu członków załogi w oficjalnych źródłach obrazuje poniższa tabelka:
Rozbieżności co do nalotu członków załogi samolotu nie uległy wyjaśnieniu po publikacji raportu końcowego MAK w dniu 12 stycznia 2011 roku, gdyż strony polska i rosyjska w dalszym ciągu podawały częściowo rozbieżne dane na ten temat; uwagi strony polskiej do projektu raportu nie doprowadziły do zmiany przez MAK danych o nalocie.
Następstwa katastrofy samolotu Tu-154M.
Po katastrofie dowództwo 36 Specjalnego Pułku Lotnictwa Transportowego otrzymało kondolencje od Telekomunikacji Polskiej, Komendanta Głównego Państwowej Straży Pożarnej, Jednostki Wojskowej GROM i Ambasady Zjednoczonych Emiratów Arabskich w Polsce; Fundacja Polskie Orły rozpoczęła zbiórkę funduszy, by wesprzeć dzieci nieżyjących lotników. 13 kwietnia 2010 roku kpt. pil. Arkadiusz Protasiuk został pośmiertnie awansowany na stopień majora, mjr pil. Robert Grzywna na stopień podpułkownika, por. pil. Artur Ziętek na stopień kapitana, a 15 kwietnia 2010 roku chor. Andrzej Michalak na pierwszy stopień oficerski podporucznika. 16 kwietnia 2010 roku, decyzją marszałka Sejmu Bronisława Komorowskiego, wykonującego obowiązki Prezydenta RP, wszyscy członkowie załogi Tu-154M nr 101 zostali pośmiertnie odznaczeni Krzyżami Kawalerskimi Orderu Odrodzenia Polski. W dniach 24 i 25 kwietnia 2010 roku odbyły się pogrzeby członków załogi samolotu.
1 czerwca 2010 roku przed Salą Tradycji Dowództwa Sił Powietrznych RP w Warszawie odsłonięto tablicę upamiętniającą dowódcę Sił Powietrznych, gen. Andrzeja Błasika, który zginął w katastrofie, oraz członków załogi Tu-154M. Tablicę pamiątkową ufundowała kadra oraz pracownicy wojska Dowództwa Sił Powietrznych i jednostek podległych; uroczystość wmurowania aktu erekcyjnego pod budowę tablicy odbyła się 20 maja 2010 roku.
Załoga samolotu Tu-154M została także upamiętniona, wraz z innymi ofiarami katastrofy związanymi z wojskiem, na tablicy pamiątkowej na frontonie gmachu Ministerstwa Obrony Narodowej przy ul. Klonowej 1 w Warszawie, odsłoniętej 10 listopada 2010 roku. Nagrobki czterech członków załogi pochowanych na Cmentarzu Wojskowym na Powązkach w Warszawie – Roberta Grzywny, Andrzeja Michalaka, Natalii Januszko i Barbary Maciejczyk – stały się częścią pomnika ofiar katastrofy smoleńskiej na Cmentarzu Wojskowym na Powązkach, również odsłoniętego w dniu 10 listopada 2010 roku.
Stenogramy rozmów załogi.
1 czerwca 2010 roku upubliczniono stenogramy rozmów załogi Tu-154M nr 101 w czasie lotu w dniu 10 kwietnia 2010 roku. Wzbudziły one tak duże zainteresowanie, że strona internetowa Ministerstwa Spraw Wewnętrznych i Administracji, na której je opublikowano, odnotowała tego dnia ponad 220 tys. wejść, co doprowadziło do jej zablokowania z powodu nadmiernego obciążenia. Kluczowe fragmenty stenogramów opublikowała w przekładzie na język angielski Agencja Reutera.
W czerwcu 2010 roku rozpoczęto pracę nad nowymi, udoskonalonymi wersjami stenogramów rozmów załogi samolotu, pozbawionymi fragmentów opisanych jako nieczytelne, przygotowywanymi przez Instytut Ekspertyz Sądowych w Krakowie (na zlecenie polskiej prokuratury wojskowej) oraz przez Centralne Laboratorium Kryminalistyczne Komendy Głównej Policji i laboratorium Agencji Bezpieczeństwa Wewnętrznego (na zlecenie Komisji Badania Wypadków Lotniczych Lotnictwa Państwowego (KBWLLP)). W lipcu 2010 roku poinformowano, że specjaliści z Instytutu Ekspertyz Sądowych w Krakowie odczytali kilkadziesiąt nowych słów wypowiedzianych w czasie lotu. Prokurator generalny Andrzej Seremet oświadczył, że słowa te mogą mieć poważne znaczenie dla śledztwa; zadeklarował, że w przyszłości będzie za ich opublikowaniem. Jerzy Miller, minister spraw wewnętrznych i administracji, od 28 kwietnia 2010 roku przewodniczący Komisji Badania Wypadków Lotniczych Lotnictwa Państwowego badającej przyczyny katastrofy, powiedział, że nie zna słów odczytanych przez ekspertów z Krakowa; stwierdził, że jest przeciwny publikowaniu wszystkich szczegółów nagrań z czarnych skrzynek.
19 lutego 2011 roku odbyła się konferencja prasowa polskich prokuratorów wojskowych, którzy poinformowali, że prokuratura wciąż nie otrzymała opinii fonoskopijnej na temat rozmów załogi przygotowywanej przez Instytut Ekspertyz Sądowych. Ostateczna opinia biegłych miała zostać sporządzona na podstawie oryginału rejestratora albo jeśli eksperci stwierdzą, że nie jest on im potrzebny do wydania wiążącej opinii; podczas konferencji prasowej zaznaczono, że to drugie wyjście jest raczej mało prawdopodobne. 
5 września 2011 roku Komisja Badania Wypadków Lotniczych Lotnictwa Państwowego (KBWLLP) upubliczniła nowe wersje stenogramów rozmów załogi zawierające nieznane wcześniej wypowiedzi; nowe wersje stenogramów znalazły się w tzw. "Protokole z badania zdarzenia lotniczego nr 192/2010/11", opublikowanym na stronach internetowych KBWLLP i MSWiA.
W grudniu 2011 roku Instytut Ekspertyz Sądowych w Krakowie przekazał prokuraturze wojskowej opinię fonoskopijną wraz z nową wersją stenogramów rozmów prowadzonych w kokpicie maszyny.

</doc>
<doc id="2025170" url="https://pl.wikipedia.org/wiki?curid=2025170" title="Instinct (album Ektomorf)">
Instinct (album Ektomorf)

Instinct – czwarty album studyjny węgierskiej grupy muzycznej Ektomorf.
Lista utworów.
Dodatki:

</doc>
<doc id="2025171" url="https://pl.wikipedia.org/wiki?curid=2025171" title="Bunde">
Bunde

Niemcy:
Osoby:

</doc>
<doc id="2025173" url="https://pl.wikipedia.org/wiki?curid=2025173" title="Charlie Colombo">
Charlie Colombo

Charles Martin Colombo (ur. 20 lipca 1920 w Saint Louis, zm. 7 maja 1986 tamże) – amerykański piłkarz grający na pozycji środkowego pomocnika. Uczestnik Mundialu 1950.
Kariera.
Colombo zaczynał karierę w amatorskim "St. Louis Simpkins-Ford" z którym w roku 1948 oraz 1950 zdobył U.S. Open Cup. Znany był z pseudonimu "Rękawiczki", ponieważ za każdym razem kiedy grywał dla klubu lub reprezentacji zakładał rękawiczki, niezależnie od pogody. W reprezentacji narodowej grywał w latach 1948-52. Znany jest również z tego, gdy podczas meczu Anglia - USA (tzw. "Cud na trawie") na mundialu 1950 (wygrany 0:1), niesportowo przytrzymywał Stana Mortensena, dzięki temu Anglia uzyskała rzut wolny, ale dzięki dobrej interwencji Franka Borghiego, Stany zwyciężyły w tym meczu. W roku 1976 został członkiem National Soccer Hall of Fame. Po zakończeniu kariery został trenerem innej drużyny amatorskiej z St. Louis - "St. Louis Ambrose".

</doc>
<doc id="2025174" url="https://pl.wikipedia.org/wiki?curid=2025174" title="Leer">
Leer

Niemcy:

</doc>
<doc id="2025176" url="https://pl.wikipedia.org/wiki?curid=2025176" title="Olegário Benquerença">
Olegário Benquerença

Olegário Manuel Bartolo Faustino Benquerença (wym. []; ur. 18 października 1969 w Batalha) – międzynarodowy sędzia portugalski piłki nożnej. Został wybrany jako sędzia na Mundial 2010.
Sędziował mecze Ligi Mistrzów, Pucharu UEFA, eliminacje do takich turniejów, jak Mistrzostwa Świata 2006, Mistrzostwa Europy 2008 czy Mistrzostwa Świata 2010. 25 stycznia 2004 w meczu Vitória SC–SL Benfica pokazał żółtą kartkę Miklósowi Fehérowi. Wkrótce po tym zdarzeniu węgierski piłkarz upadł na murawę, a następnie zmarł.

</doc>
<doc id="2025177" url="https://pl.wikipedia.org/wiki?curid=2025177" title="First International Bank of Israel">
First International Bank of Israel

First International Bank of Israel (hebr. הבנק הבינלאומי בע"מ; w skrócie FIBI Bank; "Pierwszy Międzynarodowy Bank Izraela"; TASE: FIBI) – bank uniwersalny z siedzibą w Tel Awiwie w Izraelu. Spółka akcyjna pod kontrolą biznesmena Bino Tsadika, notowana na Giełdzie Papierów Wartościowych w Tel Awiwie. Piąty co do wielkości bank w Izraelu.
Bank prowadzi działalność na kilku podstawowych poziomach: (1) pośrednictwo finansowe, (2) działalność inwestycyjna, (3) usługi bankowe i finansowe w zakresie handlu międzynarodowego, papierów wartościowych, usług informacyjnych, kart kredytowych, doradztwa finansowego, pochodnych instrumentów finansowych i innych, (4) operacji bankowych oraz działalności funduszy inwestycyjnych.
Historia.
Bank powstał w 1972 w wyniku konsolidacji pięciu małych izraelskich banków. W ten sposób powstał największy w kraju zagraniczny bank operacyjny będący pod kontrolą "First Bank Pennsylvania".
W 1979 zawarł umowę ze "Stowarzyszeniem Izraelskich Przemysłowców i Rzemieślników" (hebr. התאחדות המלאכה והתעשייה בישראל), której głównym przedmiotem było udzielanie niewielkich kredytów na rozwój działalności gospodarczej.
W 1981 bank utworzył swój oddział zagraniczny w Londynie (Wielka Brytania), skupiający się na bankowości komercyjnej dla przedsiębiorców. W 1984 utworzono drugi oddział zagraniczny w Zurychu (Szwajcaria), skupiający się na bankowości prywatnej. W 2004 przejął kontrolę nad "Bankiem Unii" (hebr. בנק אוצר החייל בע"מ), a w sierpniu 2006 nabył około 68% jego akcji. Był to bardzo ważny krok w rozwoju banku, ponieważ przejęty Bank Unii posiadał 170 własnych oddziałów na terenie całego kraju.
W 2009 kierownictwo banku wprowadziło się do nowej siedziby w nowoczesnym biurowcu International Tower (wysokość 132 metrów) w Tel Awiwie. Koncepcja architektoniczna budynku wyraża potęgę finansową oraz przejrzystość w zarządzaniu bankiem.

</doc>
<doc id="2025181" url="https://pl.wikipedia.org/wiki?curid=2025181" title="Jarosław Flis">
Jarosław Flis

Jarosław Flis (ur. 1967) – polski socjolog, nauczyciel akademicki, publicysta i komentator polityczny, doktor habilitowany nauk społecznych.
Życiorys.
Ukończył studia z zakresu socjologii na Uniwersytecie Jagiellońskim. W 2002 na Wydziale Zarządzania i Komunikacji Społecznej UJ, w oparciu o rozprawę zatytułowaną "Uspołecznienie strategii rozwoju regionalnego na przykładzie Małopolskiej listy szans" uzyskał stopień doktora nauk humanistycznych w zakresie nauk o zarządzaniu. W 2016 na UJ na podstawie rozprawy pt. "Złudzenia wyboru. Społeczne wyobrażenia i instytucjonalne ramy w wyborach do sejmu i senatu" otrzymał stopień naukowy doktora habilitowanego nauk społecznych. Zawodowo związany z Uniwersytetem Jagiellońskim. Doszedł do stanowiska profesora uczelni w Instytucie Dziennikarstwa i Komunikacji Społecznej UJ. Wszedł w skład powołanego na UJ zespołu Centrum Badań Ilościowych nad Polityką.
W pracy naukowej specjalizuje się w zakresie public relations, socjologii polityki oraz kwestiach związanych z zarządzaniem instytucjami publicznymi.
Między 1993 a 2003 był zatrudniony w administracji publicznej jako rzecznik prasowy prezydenta Krakowa, doradca w Kancelarii Prezesa Rady Ministrów (w okresie rządu Jerzego Buzka) oraz doradca w małopolskim urzędzie marszałkowskim. Jako publicysta został stałym komentatorem „Tygodnika Powszechnego”. Jest autorem artykułów publikowanych przez „Gazetę Wyborczą”, „Rzeczpospolitą” i inne czasopisma, a także regularnym komentatorem w prasie, radiu i telewizji.
Odznaczenia i wyróżnienia.
Odznaczony Krzyżem Kawalerskim Orderu Odrodzenia Polski (2015). W 2021 otrzymał (wraz z Wojciechem Słomczyńskim i Dariuszem Stolickim) nagrodę Duncan Black Prize, przyznawaną przez amerykańskie towarzystwo ekonomiczno-politologiczne Public Choice Society za najlepszy artykuł opublikowany w czasopiśmie „Public Choice” w 2020.

</doc>
<doc id="2025182" url="https://pl.wikipedia.org/wiki?curid=2025182" title="Małolaty u taty">
Małolaty u taty

Małolaty u taty (ang. "Daddy Day Care") – amerykańska komedia z 2003 roku w reżyserii Steve'a Carra.
Opis fabuły.
Dwaj pracownicy agencji reklamowej, Charlie (Eddie Murphy) i Phil (Jeff Garlin), zostają zwolnieni z powodu nieudanej kampanii płatków śniadaniowych. Ich małżonki muszą zarabiać na dom, a oni szukają pracy i zajmują się dziećmi. Ponieważ nie stać ich już na posyłanie pociech do ekskluzywnego przedszkola Chapman Academy, prowadzonego przez pannę Gwyneth Harridan (Anjelica Huston), bezrobotni panowie wpadają na świetny pomysł. Postanawiają połączyć nowe obowiązki z pracą zarobkową – otwierają przedszkole o nazwie „Małolaty u taty”. Nie jest to zadanie łatwe, a przy tym bardzo cierpi ich męska ambicja. Na początku nie idzie im najlepiej, ponieważ nie mają pojęcia o profesjonalnej opiece nad dziećmi. Żadna mama nie chce im powierzyć swoich pociech. Jednak po wielu zabawnych perypetiach z udziałem podopiecznych udaje im się nawiązać z nimi więź. Pomaga im w tym nowy pomocnik Marvin (Steve Zahn). Mężczyźni zaczynają dawać sobie radę z bałaganem, a nawet zyskują sporą popularność i z grupy rozbrykanych brzdąców tworzą wzorowe przedszkole. Dzieciaki czują się u nich znakomicie, natomiast snobistyczne Chapman Academy zaczyna tracić klientów. Dyrektorka tej placówki zaczyna więc snuć wymyślne intrygi, aby zaszkodzić reputacji konkurencji i pozbyć się jej.
Wersja polska.
Opracowanie wersji polskiej: START INTERNATIONAL POLSKA
Reżyseria: Joanna Wizmur
Dialogi polskie: Joanna Serafińska
Dźwięk i montaż: Janusz Tokarzewski
Kierownik produkcji: Paweł Araszkiewicz
Udział wzięli:
oraz
i inni
Lektor: Tomasz Kozłowicz

</doc>
<doc id="2025183" url="https://pl.wikipedia.org/wiki?curid=2025183" title="Przelew elektroniczny">
Przelew elektroniczny



</doc>
<doc id="2025184" url="https://pl.wikipedia.org/wiki?curid=2025184" title="Kościół św. Gertrudy w Rydze">
Kościół św. Gertrudy w Rydze



</doc>
<doc id="2025185" url="https://pl.wikipedia.org/wiki?curid=2025185" title="Krzysztof Pankiewicz (himalaista)">
Krzysztof Pankiewicz (himalaista)

Krzysztof Pankiewicz (ur. 29 września 1951 w Łodzi, zm. 6 maja 2009 tamże) – polski wspinacz, alpinista i himalaista. Mąż Ewy Panejko-Pankiewicz. Z wykształcenia był doktorem nauk farmaceutycznych.
W latach 70, i 80. wielokrotny mistrz Polski w zawodach wspinaczkowych. Uczestnik wielu przełomowych przejść w Tatrach, Alpach, Pamirze, Himalajach i Karakorum. W latach 1985–1990, 2002–2005 i 2008–2009 prezes Łódzkiego Klubu Wysokogórskiego.. W latach 2004–2009 był członkiem Kapituły Nagrody Środowisk Wspinaczkowych „Jedynka”. Odznaczony srebrnym medalem Za Wybitne Osiągnięcia Sportowe. 29 kwietnia 2009 uległ wypadkowi, w wyniku którego doznał obrażeń mózgu. Zmarł tydzień później w szpitalu, gdzie przez ten czas utrzymywany był w śpiączce farmakologicznej.
Został pochowany na cmentarzu rzymskokatolickim Matki Bożej Nieustającej Pomocy w Łodzi przy ul. Szczecińskiej.

</doc>
<doc id="2025186" url="https://pl.wikipedia.org/wiki?curid=2025186" title="Héctor Baldassi">
Héctor Baldassi

Héctor Walter Baldassi (ur. 5 stycznia 1966 w Río Ceballos) – argentyński sędzia piłkarski. Został międzynarodowym sędzią w 2000 roku. Zna język hiszpański i angielski. Został wybrany jako sędzia na mundial w 2010.

</doc>
<doc id="2025190" url="https://pl.wikipedia.org/wiki?curid=2025190" title="Live and Raw...You Get What You Give">
Live and Raw...You Get What You Give

Live and Raw...You Get What You Give – album koncertowy węgierskiej grupy muzycznej Ektomorf wydany w 2006 roku, wydany w formacie DVD.
Wraz z wydawnictwem opublikowano na płycie CD zremasterowany album "Kalyi Jag" z 2000.
Lista utworów na płycie DVD.
Dodatki:

</doc>
<doc id="2025191" url="https://pl.wikipedia.org/wiki?curid=2025191" title="Atocha Renfe">
Atocha Renfe

Atocha Renfe – stacja metra w Madrycie, na linii 1. Znajduje się na granicy dzielnic Retiro i Arganzuela, w Madrycie i zlokalizowana jest pomiędzy stacjami Estación del Arte a Menéndez Pelayo. Została otwarta 8 maja 1923.

</doc>
<doc id="2025192" url="https://pl.wikipedia.org/wiki?curid=2025192" title="Przekręt (serial telewizyjny 2004)">
Przekręt (serial telewizyjny 2004)

Przekręt (ang. "Hustle") – brytyjski serial wyprodukowany przez "Kudos Film &amp; Television" dla BBC One w Wielkiej Brytanii. Stworzony przez Tony'ego Jordana i pierwszy raz emitowany w 2004 roku.

</doc>
<doc id="2025193" url="https://pl.wikipedia.org/wiki?curid=2025193" title="Irena Huml">
Irena Huml

Irena Zofia Huml-Bacz (ur. 13 listopada 1928 w Warszawie, zm. 19 maja 2015) – polska historyk sztuki, krytyk, profesor nauk humanistycznych (1990), członkini Stowarzyszenia Historyków Sztuki (1954).
Irena Huml ukończyła studia w Instytucie Historii Sztuki na Wydziale Historycznym Uniwersytetu Warszawskiego w 1957. W swojej pracy zawodowej związana była m.in. z Instytutem Sztuki PAN oraz ze Szkołą Wyższą im. Pawła Włodkowica. Zajmowała się m.in. architekturą wnętrz i rzemiosłem artystycznym.
Irena Huml spoczywa w Alei Zasłużonych Cmentarza Wojskowego na warszawskich Powązkach (kwatera G-tuje-15).
Córką Ireny Huml jest Justyna Bacz.
Sylwetka.
Irena Huml położyła ogromne zasługi dla rozwoju kultury i sztuki polskiej jako badacz, autor, krytyk oraz pedagog.
Prowadziła prekursorskie badania nad sztuką użytkową od przełomu XIX i XX w. po czasy współczesne nadając tej dziedzinie nowe, istotne miejsce w historii sztuki. Jako jedna z pierwszych podejmowała temat polskiego rzemiosła artystycznego, designu, tkaniny artystycznej, biżuterii, ceramiki i szkła artystycznego. Jako ceniony w kraju i poza jego granicami krytyk sztuki odkrywała i recenzowała działalność polskich artystów plastyków przyczyniając się do rozwoju i propagowania ich twórczości w Polsce i na arenie międzynarodowej.
Jako badacz i autor pozostawiła obszerny dorobek publikacji książkowych i ponad 600 artykułów naukowych. Prace nt. sztuki stosowanej i architektury wnętrz XX w., studia naukowe, artykuły biograficzne, opracowania problemowe, recenzje, wstępy do katalogów z wystaw krajowych i zagranicznych, indywidualnych i zbiorowych weszły do kanonu literatury fachowej dotyczącej sztuki przedmiotu.
Będąc autorytetem w dziedzinie sztuki współczesnej, często brała udział, a także przewodniczyła obradom Jury licznych międzynarodowych i krajowych konkursów twórczości plastycznej, m.in.:
Od początku swojej kariery naukowej związana była z Instytutem Sztuki PAN, gdzie oprócz własnej pracy naukowo-badawczej przez ponad trzydzieści lat (1981–2014) prowadziła wyjątkowe, cieszące się ogromnym uznaniem seminaria doktoranckie w zakresie architektury wnętrz, rzemiosła artystycznego i designu. Jako pedagog przygotowała do pracy badawczej i wypromowała nowe pokolenia doktorów Historii Sztuki w Instytut Sztuki PAN.
Życiorys naukowy.
W roku 1949 uzyskała maturę i 29 września 1949 rozpoczęła studia historii sztuki na Wydziale Humanistycznym Uniwersytetu Warszawskiego wg dwuetapowego systemu. 11 listopada 1953 uzyskała dyplom I stopnia (zawodowy) w zakresie historii sztuki. 7 maja 1957 ukończyła II stopień studiów wyższych uzyskała tytuł magistra historii sztuki na Wydziale Historycznym i Uniwersytetu Warszawskiego. Jej wybitna praca dyplomowa „Twórczość plastyczna Wojciecha Jastrzębowskiego” pod kierunkiem prof. Juliusza Starzyńskiego została opublikowana w pracy zbiorowej „Z zagadnień plastyki polskiej w latach 1918–1938” pod red. prof. J. Starzyńskiego.
28 stycznia 1970 otrzymała tytuł doktora nauk humanistycznych (praca monograficzna „Warsztaty Krakowskie”). Tytuł doktora habilitowanego otrzymała 20 grudnia 1979 (rozprawa „Polska Sztuka Stosowana XX w.”). W 1990 uzyskała tytuł profesora nadzwyczajnego, a 1 października 1992 profesora zwyczajnego.
Praca zawodowa.
W 1953 podjęła pracę jako młodszy pracownik naukowy w Państwowym Instytucie Sztuki (obecnie Instytut Sztuki Polskiej Akademii Nauk), w Pracowni Ikonograficznej. W 1958 została st. asystentem w IS PAN, od 1 października 1962 pracowała jako asystent w Pracowni Sztuki Współczesnej Dokumentacji Naukowej w IS PAN, od 28 września 1967 na stanowisku adiunkta dokumentacji naukowej IS PAN, a od 8 października 1970 adiunkta w Zakładzie Historii i Teorii Sztuk Plastycznych w IS PAN.
Od stycznia 1972 pełniła funkcję Sekretarza Rady Naukowej IS PAN, a 31 marca 1981 została powołana na członka Rady Naukowej IS PAN. 27 października 1983 została przewodniczącą Komisji Oceny i Odbioru Prac Naukowo-Badawczych IS PAN. W latach 1976–1979 kierowała Pracownią Rzemiosła Artystycznego. 1 sierpnia 1981 została powołana na stanowisko docenta w IS PAN. W latach 1992–1998 sprawowała funkcję kierownika Pracowni Dokumentacji Plastyki Współczesnej.
15 października 1997 została mianowana na stanowisko Profesora IS PAN i powierzono jej kierowanie Zespołem Badań Środowisk Artystycznych. Całe swoje zawodowe życie poświęciła polskiej sztuce.
Dorobek naukowy.
Inne publikacje.
18 broszur, m.in. „Władysław Wincze (twórca i pedagog)”, 1994
Opracowanie biogramów do słowników, m.in.:
Wystawy.
Organizatorka i kuratorka wystaw, m.in.:
Działalność dydaktyczna.
Działalność dydaktyczną zapoczątkowały wykłady na „Studium Wiedzy o Sztuce” dla nauczycieli, organizowanym przez CBWA „Zachęta”. W latach 1981–2014 Irena Huml prowadziła seminarium doktorskie w IS PAN (1981–2014) „Architektura wnętrz i rzemiosło artystyczne”, a w latach 1997–2007 zajęcia na kierunku Historia Sztuki w Szkole Wyższej im. Pawła Włodkowica w Płocku.
Działalność społeczna.
Irena Huml należała do:
Nagrody i odznaczenia.
Za zasługi dla kultury polskiej została uhonorowana licznymi odznaczeniami:
Życie prywatne.
Irena Huml była najmłodszym z trojga dzieci Lotara Tadeusza Humla (1894–1971), przedwojennego oficera Wojska Polskiego i Zofii z Baryckich (1888–1989). Siostra, Stanisława Gałkowska (1921–2014) była absolwentką wydziału matematyki UW, a brat Witold (1923–2012), członek AK, był więźniem Oświęcimia, a po wyzwoleniu osiadł w Londynie. Pierwszym mężem Ireny Huml był Andrzej Jan Bacz (1934–2008), z którym wstąpiła w związek małżeński 20 grudnia 1958. Z tego małżeństwa, w 1962, urodziła się jedyna córka Justyna Bacz-Kazior. Po rozwodzie w 1966 Irena Huml-Bacz pozostawała w związku z profesorem Michałem Godlewskim. Wnuki Stanisław Maciej Kazior (ur. 1987) oraz Mikołaj Aleksander Kazior (ur. 1988), prawnuczka Pola Alicja Kazior, c. Stanisława (ur. 2014).

</doc>
<doc id="2025194" url="https://pl.wikipedia.org/wiki?curid=2025194" title="Menéndez Pelayo">
Menéndez Pelayo

Menéndez Pelayo – stacja metra w Madrycie, na linii 1. Znajduje się w dzielnicy Retiro, w Madrycie i zlokalizowana jest pomiędzy stacjami Atocha Renfe, a Pacífico. Została otwarta 8 maja 1923.

</doc>
<doc id="2025195" url="https://pl.wikipedia.org/wiki?curid=2025195" title="What Doesn't Kill Me...">
What Doesn't Kill Me...

What Doesn't Kill Me... - szósty album studyjny węgierskiej grupy muzycznej Ektomorf.
Płytę promował teledysk do utworu "It's Up To You" (2009).
Lista utworów.
Zostanie wydana 25 czerwca 2010 i będzie zawierać singiel "The Gipsy Way", na którym znalazły się trzy utwory:

</doc>
<doc id="2025196" url="https://pl.wikipedia.org/wiki?curid=2025196" title="Europejska Nagroda Muzyczna MTV dla najlepszego albumu">
Europejska Nagroda Muzyczna MTV dla najlepszego albumu

Europejska Nagroda Muzyczna MTV dla najlepszego albumu – nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę dla najlepszego albumu po raz pierwszy przyznano w 1998 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2025197" url="https://pl.wikipedia.org/wiki?curid=2025197" title="Laura Dijkema">
Laura Dijkema

Laura Dijkema (ur. 18 lutego 1990 w Amsterdamie) – holenderska siatkarka, reprezentantka Holandii, grająca na pozycji rozgrywającej. W kadrze narodowej zadebiutowała w 2010 na turnieju Volley Masters Montreux.
Osiągnięcia klubowe.
Puchar Holandii:
Mistrzostwo Holandii:
Superpuchar Holandii:
Mistrzostwo Niemiec:
Puchar Niemiec:
Mistrzostwo Włoch: 
Mistrzostwo Rosji:
Sukcesy reprezentacyjne.
Volley Masters Montreux:
Mistrzostwa Europy:
Grand Prix:

</doc>
<doc id="2025198" url="https://pl.wikipedia.org/wiki?curid=2025198" title="Pablo Pozo">
Pablo Pozo

Pablo Antonio Pozo Quinteros (ur. 27 marca 1973 w San Vicente de Tagua Tagua) - sędzia piłkarski pochodzący z Chile. Jest międzynarodowym sędzią FIFA od roku 1999. Zna język hiszpański i angielski.
Został wybrany jako sędzia na Mundial 2010.

</doc>
<doc id="2025203" url="https://pl.wikipedia.org/wiki?curid=2025203" title="Bridgend (stacja kolejowa)">
Bridgend (stacja kolejowa)

Bridgend – stacja kolejowa w Bridgend, w Walii, w Wielkiej Brytanii. Znajduje się w połowie drogi pomiędzy Swansea i Cardiff Central. Krzyżują się tu linie Maesteg Line, South Wales Main Line oraz Vale of Glamorgan Line z Cardiff przez Barry i Llantwit Major. Jest to piąta najbardziej ruchliwa stacji w Walii po Cardiff Central, Cardiff Queen Street, Swansea i Newport.

</doc>
<doc id="2025206" url="https://pl.wikipedia.org/wiki?curid=2025206" title="Sztafeta (rzeźba)">
Sztafeta (rzeźba)

Sztafeta – figuratywna rzeźba architektoniczna autorstwa Adama Romana, przedstawiająca trzech nagich biegaczy, w tym dwóch w momencie przekazywania pałeczki. Znajduje się w pobliżu ronda Waszyngtona w Warszawie, przy wejściu na Stadion Narodowy (brama nr 3) od strony al. Księcia Józefa Poniatowskiego.
Powstanie.
Autor czerpał inspirację z reliefu „Marsylianka” François Rude’a znajdującego się na Łuku Triumfalnym w Paryżu, a wzorował się na rysunkach na greckich wazach. Pierwotne założenie obejmowało 2 biegaczy, jednak rzeźbiarz zdecydował się dodać jeszcze jedną postać. Praca pierwotnie miała stanąć przy schodach w Centralnym Parku Kultury na Powiślu. Gipsowym modelem zainteresował się prof. Jerzy Hryniewiecki (projektant Stadionu Dziesięciolecia), którego staraniem zmieniono lokalizację.
Praca powstawała w pośpiechu, aby zdążyć na inaugurację stadionu, stąd też poprzestano na wykonaniu modelu z betonu na stalowym szkielecie o wysokości ok. 2 m. Umieszczona na 2,5 m cokole obłożonym kamieniem przy wejściu na trybuny, została odsłonięta 22 lipca 1955. Plany zastąpienia jej spiżowym odlewem po zakończeniu V Światowego Festiwalu Młodzieży i Studentów zostały zarzucone.
Restauracja.
Ze względu na wykonanie z nietrwałego materiału dzieło szybko niszczało. Po wnioskach Rady Osiedla Kamionek, stołecznego konserwatora zabytków oraz stanowisku Rady Warszawy z lipca 2007 Narodowe Centrum Sportu przyjęło propozycję remontu rzeźby przy okazji budowy Stadionu Narodowego. Kosztem 50 tys. zł, w listopadzie 2008 rzeźba została odrestaurowana przez Jacka Nowickiego.
W 2010 z inicjatywy Aleksandry Wałdowskiej powstał pomysł zastąpienia oryginalnej rzeźby jej odlewem z brązu, który poparły Muzeum Narodowe w Warszawie (planowało umieścić oryginał w Królikarni), Międzyuczelniany Instytut Konserwacji i Restauracji Dzieł Sztuki warszawskiej ASP, a koordynatorem projektu został prof. Andrzej Koss.
W dniach 7–31 marca 2011 w Centrum Olimpijskim w Warszawie odbyła się wystawa pt. „Adam Roman – czas sztafety”, poświęcona powstaniu i dziejom „Sztafety”, z osobistym udziałem Adama Romana w jej wernisażu, której celem było także zainteresowanie sponsorów projektem wycenianym na 400–800 tys. zł. II edycja wystawy odbyła się w dniach 17–27 maja 2011 na Wydziale Architektury Politechniki Warszawskiej.
23 sierpnia 2013, z inicjatywy Okręgu Warszawskiego Związku Polskich Artystów Plastyków, na jej cokole umieszczono granitową tablicę upamiętniającą zmarłego pół roku wcześniej Adama Romana, zaprojektowaną przez Ryszarda Stryjeckiego.

</doc>
<doc id="2025208" url="https://pl.wikipedia.org/wiki?curid=2025208" title="Megan Sweeney">
Megan Sweeney

Megan Sweeney (ur. 17 lutego 1987 w Portland, Maine, Stany Zjednoczone) - amerykańska saneczkarka, startująca w konkurencji jedynek.
Startowała na Igrzyskach w Vancouver. W konkurencji jedynek zajęła 22. miejsce.

</doc>
<doc id="2025209" url="https://pl.wikipedia.org/wiki?curid=2025209" title="Spheniscus mendiculus">
Spheniscus mendiculus



</doc>
<doc id="2025211" url="https://pl.wikipedia.org/wiki?curid=2025211" title="Grand Prix Austrii 1979">
Grand Prix Austrii 1979

Grand Prix Austrii 1979 (oryg. Grosser Preis von Österreich) – 11. runda Mistrzostw Świata Formuły 1 w sezonie 1979, która odbyła się 12 sierpnia 1979, po raz 10. na torze Österreichring.
17. Grand Prix Austrii, 11. zaliczane do Mistrzostw Świata Formuły 1.

</doc>
<doc id="2025212" url="https://pl.wikipedia.org/wiki?curid=2025212" title="Port lotniczy Macapá">
Port lotniczy Macapá

Port lotniczy Macapá (IATA: MCP, ICAO: SBMQ) – port lotniczy położony w Macapá, w stanie Amapá, w Brazylii.

</doc>
<doc id="2025214" url="https://pl.wikipedia.org/wiki?curid=2025214" title="Harry Jerome">
Harry Jerome

Henry Winston „Harry” Jerome (ur. 30 września 1940 w Prince Albert w prowincji Saskatchewan, zm. 7 grudnia 1982 w Vancouver) – kanadyjski lekkoatleta sprinter, medalista olimpijski z Tokio.
Urodził się w Prince Albert, ale w wieku 12 lat przeniósł się do Vancouver. Studiował na University of Oregon.
15 lipca 1960 w Saskatoon wyrównał rekord świata w biegu na 100 metrów, ustanowiony niespełna miesiąc wcześniej przez Niemca Armina Hary’ego. Stał się w ten sposób drugim człowiekiem, który przebiegł ten dystans w 10,0 s. Na igrzyskach olimpijskich w 1960 w Rzymie nie ukończył biegu półfinałowego na 100 metrów, a w sztafecie 4 × 100 metrów odpadł wraz z kolegami w przedbiegach.
W 1961 wyrównał rekord świata w biegu na 100 jardów wynikiem 9,3 s., a w 1962 przebiegł ten dystans w czasie 9.2 s. co było znowu wyrównaniem rekordu świata. Startował na igrzyskach Imperium Brytyjskiego i Wspólnoty Brytyjskiej w 1962 w Perth, gdzie zajął 6. miejsce w biegu na 100 jardów. Doznał na tych igrzyskach kontuzji, która mogła zakończyć jego karierę.
Największy międzynarodowy sukces odniósł podczas igrzysk olimpijskich w 1964 w Tokio zdobywając brązowy medal w biegu na 100 metrów, a także zajmując 4. miejsce w biegu na 200 metrów. Na zawodach letniej uniwersjady w 1965 w Budapeszcie był trzeci na 100 metrów. Zwyciężył w biegu na 100 jardów, a także zajął 7. miejsce w biegu na 220 jardów i 5. miejsce w sztafecie 4 × 110 jardów na igrzyskach Imperium Brytyjskiego i Wspólnoty Brytyjskiej w 1966 w Kingston. Zdobył złoty medal w biegu na 100 metrów na igrzyskach panamerykańskich w 1967 w Winnipeg. Na igrzyskach olimpijskich w 1968 w Meksyku zajął 7. miejsce w biegu na 100 metrów, a w biegu na 200 metrów odpadł w ćwierćfinale.
Był rekordzistą Kanady w biegu na 100 metrów (10,0 s w 1960 i 10,17 s w 1968) oraz wielokrotnie w biegu na 200 metrów (od 20,9 s 1959 do 20,4 s w 1966 i 20,70 s w 1964).
Jerome był mistrzem Kanady w biegu na 100 metrów i biegu na 200 metrów 1959, 1960, 1964 i 1968, w biegach na 100 jardów i 220 jardów 1962 i 1966 oraz w biegu na 100 metrów w 1969. Zdobył również mistrzostwo Wielkiej Brytanii (AAA) w biegu na 100 jardów w 1961 oraz akademickie mistrzostwo Stanów Zjednoczonych (NCAA) na 220 jardów w 1962 i na 100 metrów w 1964.
Po zakończeniu kariery sportowej pracował na wyższych stanowiskach w kanadyjskim ministerstwie sportu. Zmarł w 1982 na tętniaka mózgu.
Był wnukiem Johna Howarda, który reprezentował Kanadę w lekkoatletyce na igrzyskach olimpijskich w 1912 w Sztokholmie. Siostra Jerome’a Valerie startowała wraz z nim w biegach sprinterskich na igrzyskach olimpijskich w Rzymie w 1960.

</doc>
<doc id="2025215" url="https://pl.wikipedia.org/wiki?curid=2025215" title="Martín Vázquez">
Martín Vázquez

Martín Emilio Vázquez Broquetas (ur. 14 stycznia 1969) – urugwajski sędzia piłkarski. Został wybrany jako sędzia na Mundial 2010.
Został międzynarodowym sędzią piłkarskim FIFA w 2001. Sędziował niektóre mecze klasyfikacyjne na Mundialu 2006. W 2008 sędziował trzy mecze na Letnich Igrzyskach Olimpijskich w Pekinie w 2008.

</doc>
<doc id="2025216" url="https://pl.wikipedia.org/wiki?curid=2025216" title="Mark Oh">
Mark Oh



</doc>
<doc id="2025222" url="https://pl.wikipedia.org/wiki?curid=2025222" title="Linia kolejowa Bamberg – Hof">
Linia kolejowa Bamberg – Hof

Linia kolejowa Bamberg-Hof – główna linia kolejowa o długości 127 km, która biegnie przez Bawarię w południowych Niemczech. Linia biegnie z Bambergu przez Lichtenfels, Kulmbach, Neuenmarkt-Wirsberg i Münchberg do Hof. Linia przystosowana jest do prędkości 160 km/h.
Jest to w większości linia dwutorowa i niezelektryfikowana. Tylko na odcinku Bamberg – Hochstadt-Marktzeuln (40 km) jest sieć zasilana napięciem zmiennym 15 kV 16,7 Hz i na odcinku Marktschorgast - Stammbach (9 km) jednotorowa.

</doc>
<doc id="2025227" url="https://pl.wikipedia.org/wiki?curid=2025227" title="Trans Anguilla Airways">
Trans Anguilla Airways

Trans Anguilla Airways – linia lotnicza z siedzibą w Anguillii. Głównym węzłem jest Port lotniczy Clayton J. Lloyd.

</doc>
<doc id="2025228" url="https://pl.wikipedia.org/wiki?curid=2025228" title="Wuwuzele">
Wuwuzele



</doc>
<doc id="2025229" url="https://pl.wikipedia.org/wiki?curid=2025229" title="Lepatata">
Lepatata



</doc>
<doc id="2025232" url="https://pl.wikipedia.org/wiki?curid=2025232" title="Vuvuzele">
Vuvuzele



</doc>
<doc id="2025234" url="https://pl.wikipedia.org/wiki?curid=2025234" title="Pumas Morelos">
Pumas Morelos

Club Pumas Morelos – nieistniejący już meksykański klub piłkarski z siedzibą w mieście Cuernavaca, stolicy stanu Morelos. Funkcjonował w latach 2006–2013, występując na drugim szczeblu rozgrywek – Ascenso MX. Swoje domowe mecze rozgrywał na obiekcie Estadio Centenario. Był drużyną filialną pierwszoligowego klubu Pumas UNAM.
Historia.
Klub został założony w czerwcu 2006, gdy Narodowy Uniwersytet Autonomiczny Meksyku (UNAM) wykupił licencję zespołu Delfines de Coatzacoalcos – ówczesnego beniaminka drugiej ligi. Bezpośrednio po tym drużyna została przeniesiona do miasta Cuernavaca, stolicy stanu Morelos, zmieniając nazwę na Pumas Morelos i została filią czołowego klubu w Meksyku – stołecznego Pumas UNAM. Ekipa od razu przystąpiła do rozgrywek Primera División A, w których zadebiutowała 5 sierpnia 2006 w wyjazdowym spotkaniu z Zacatepec (2:3); pierwszego gola w historii klubu strzelił Israel Moreno. 
W przeciwieństwie do innych drugoligowych zespołów, Pumas Morelos zamiast walki o awans skupiał się na promowaniu i ogrywaniu w profesjonalnym futbolu młodych wychowanków słynnej akademii młodzieżowej klubu Pumas UNAM. Wskutek tego zaledwie trzykrotnie (na czternaście sezonów) zdołał zakwalifikować się do ligowej fazy play-off – w sezonach Clausura 2007 (odpadł w ćwierćfinale), Apertura 2008 (półfinał) i Bicentenario 2010 (ćwierćfinał).
W listopadzie 2012 uniwersytet UNAM sprzedał klub Pumas Morelos grupie przedsiębiorców reprezentowanej przez firmę AMRH International Soccer, w której skład wchodzili również byli reprezentanci Meksyku i wychowankowie Pumas UNAM – Jorge Campos i Claudio Suárez. Już pół roku później – na koniec rozgrywek 2012/2013 – drużyna spadła do trzeciej ligi, a zaraz potem została rozwiązana.
Przez siedem lat istnienia, przez zespół Pumas Morelos przewinęło się wielu wychowanków Pumas UNAM, którzy w przyszłości zostali reprezentantami Meksyku – między innymi Luis Fernando Fuentes, Efraín Juárez, Pablo Barrera, Javier Cortés i Eduardo Herrera. 

</doc>
<doc id="2025236" url="https://pl.wikipedia.org/wiki?curid=2025236" title="Top Volley Precura Antwerpen">
Top Volley Precura Antwerpen



</doc>
<doc id="2025237" url="https://pl.wikipedia.org/wiki?curid=2025237" title="Parafia Narodzenia NMP w Księżomierzy">
Parafia Narodzenia NMP w Księżomierzy



</doc>
<doc id="2025239" url="https://pl.wikipedia.org/wiki?curid=2025239" title="Parafia Niepokalanego Serca NMP i św. Mikołaja w Grabowie nad Prosną">
Parafia Niepokalanego Serca NMP i św. Mikołaja w Grabowie nad Prosną



</doc>
<doc id="2025240" url="https://pl.wikipedia.org/wiki?curid=2025240" title="Parafia NMP Wniebowziętej w Sulmierzycach">
Parafia NMP Wniebowziętej w Sulmierzycach



</doc>
<doc id="2025241" url="https://pl.wikipedia.org/wiki?curid=2025241" title="Milton (Iowa)">
Milton (Iowa)

Milton – miasto w Stanach Zjednoczonych, w stanie Iowa, siedziba hrabstwie Van Buren. W 2000 liczyło 550 mieszkańców.

</doc>
<doc id="2025242" url="https://pl.wikipedia.org/wiki?curid=2025242" title="Parafia MB Różańcowej w Wysokiej">
Parafia MB Różańcowej w Wysokiej



</doc>
<doc id="2025244" url="https://pl.wikipedia.org/wiki?curid=2025244" title="Mistrzostwa Świata w Piłce Nożnej Kobiet 2011 (eliminacje strefy CAF)">
Mistrzostwa Świata w Piłce Nożnej Kobiet 2011 (eliminacje strefy CAF)



</doc>
<doc id="2025245" url="https://pl.wikipedia.org/wiki?curid=2025245" title="Mount Sterling (Iowa)">
Mount Sterling (Iowa)

Mount Sterling – miasto w Stanach Zjednoczonych, w stanie Iowa, siedziba hrabstwie Van Buren. W 2000 liczyło 40 mieszkańców.

</doc>
<doc id="2025247" url="https://pl.wikipedia.org/wiki?curid=2025247" title="Michael Hester">
Michael Hester

Michael Hester (ur. 2 maja 1972 w Sydney) – nowozelandzki sędzia piłkarski. Sędziujący mecze piłkarskie w ligach: A-League, NSW Premier League oraz w New Zealand Football Championship. W styczniu 2007 został międzynarodowym sędzią FIFA. Pierwszy mecz, który sędziował, to Tahiti – Nowa Kaledonia (25 sierpnia 2007). Sędziował jedno spotkanie w trakcie igrzysk olimpijskich w Pekinie w 2008. Został wybrany jako sędzia na mistrzostwa świata w RPA w 2010.

</doc>
<doc id="2025248" url="https://pl.wikipedia.org/wiki?curid=2025248" title="Hapaline">
Hapaline

Hapaline Schott – rodzaj rzadko występujących roślin zielnych, należący do rodziny obrazkowatych, liczący 7 gatunków endemicznych dla Azji Południowo-Wschodniej, występujących od środkowych i południowych Chin do Malezji i Brunei. Rośliny z tego rodzaju zasiedlają brzegi rzek w nizinnych lasach mieszanych. Rosną w wilgotnej, głębokiej ściółce gleb pokrywających krasowe wapienie, łupki i bazalty. Nazwa naukowa rodzaju pochodzi od greckiego słowa ("'apalos" – miękki, delikatny) i odnosi się do wyglądu roślin.

</doc>
<doc id="2025249" url="https://pl.wikipedia.org/wiki?curid=2025249" title="Stockport (Iowa)">
Stockport (Iowa)

Stockport – miasto w Stanach Zjednoczonych, w stanie Iowa, siedziba hrabstwie Van Buren. W 2000 liczyło 284 mieszkańców.

</doc>
<doc id="2025252" url="https://pl.wikipedia.org/wiki?curid=2025252" title="Łukasz Krzycki">
Łukasz Krzycki

Łukasz Krzycki (ur. 10 stycznia 1984 w Tychach) – polski piłkarz, występujący na pozycji środkowego pomocnika bądź obrońcy. Jego boiskowy przydomek to "Krzyki". Wychowanek MOSM-u Tychy, przez większą część kariery związany z GKS-em Tychy i Piastem Gliwice.
Kariera piłkarska.
Urodzony w Tychach Krzycki jesienią 2001 trenował z juniorami MOSM-u Tychy, zaś wiosną tego samego sezonu dołączył do drugiej drużyny Piasta Gliwice. Jesienią 2002 roku, po półrocznej przygodzie z "Piastunkami", zawodnik powrócił do rodzinnego miasta i przez kolejne trzy lata reprezentował barwy miejscowego GKS-u Tychy '71, grającego w IV lidze w I grupie śląskiej. Krzycki wielokrotnie był bliski awansu do III ligi wraz z GKS-em – podczas jego kariery w tym klubie drużyna trzykrotnie zajmowała drugie miejsce, a raz trzecie. Na wiosnę sezonu 05/06 Łukasz podpisał kontrakt z Piastem Gliwice, występującym w ówczesnej II lidze (obecnie rozgrywki te nazywane są I ligą). Zadebiutował w zespole jeszcze w rundzie jesiennej, 2 sierpnia 2005 z LKS-em Poborszów w rundzie wstępnej Pucharu Polski. W tamtym sezonie zaliczył jeszcze jeden występ. W sezonie 06/07 występował już częściej (14 mecze, 1 gol przeciwko Śląskowi Wrocław), a w rozgrywkach 07/08 był już podstawowym graczem drużyny, która z 3. miejsca awansowała do Ekstraklasy. W Ekstraklasie Krzycki zadebiutował 9 sierpnia 2008 w meczu z Cracovią (2:0), a swojego pierwszego gola strzelił 27 września tego samego roku w przegranym 1:3 meczu z Legią. W kolejnym sezonie Piast spadł z Ekstraklasy. Krzycki zaliczył tylko siedem występów w lidze, tracąc rundę wiosenną z powodu złamania nogi. W sezonie 2011/2012 z Piastem awansował do Ekstraklasy. W Ekstraklasie rozegrał 30 meczów i strzelił 2 gole.
W 2014 występował w bojszowskim klubie GTS Bojszowy. W lipcu 2015 ponownie stał się piłkarzem GKS Tychy.

</doc>
<doc id="2025256" url="https://pl.wikipedia.org/wiki?curid=2025256" title="Port lotniczy Azrak Highway">
Port lotniczy Azrak Highway

Port lotniczy Azrak Highway – mały port lotniczy położony w miejscowości Azrak w Jordanii.

</doc>
<doc id="2025260" url="https://pl.wikipedia.org/wiki?curid=2025260" title="Nikatory">
Nikatory

Nikatory (Nicatoridae) – monotypowa rodzina średnich lub małych ptaków z rzędu wróblowych (Passeriformes), dawniej zaliczana do bilbili (Pycnonotidae).
Występowanie.
Rodzina obejmuje gatunki występujące w Afryce na południe od Sahary.
Morfologia.
Długość ciała 16–23 cm, masa ciała samców 21–67, samic 23,5–51 g.
Systematyka.
Etymologia.
Greckie "nikatōr", "nikatoros" – zdobywca, pogromca (tj. dzierzba) &lt; "nikaō" – podbijać &lt; "nikē" – zwycięstwo.
Podział systematyczny.
Do rodziny należy jeden rodzaj obejmujący następujące gatunki:

</doc>
<doc id="2025263" url="https://pl.wikipedia.org/wiki?curid=2025263" title="Sweet About Me">
Sweet About Me

Sweet About Me – singel australijskiej piosenkarki Gabrielli Cilmi, pochodzący z jej debiutowego albumu "Lessons to Be Learned". Singel jest głównym utworem promującym album artystki. Został wykorzystany w reklamie Rexony.
Gabriella Cilmi z piosenką "Sweet About Me" wygrała Sopot Festival w 2009 roku, zdobywając Bursztynowego Słowika.
21 grudnia 2009 roku ”Sweet About Me” ogłoszono najczęściej graną piosenką w Wielkiej Brytanii w roku 2009.
Teledysk.
Teledysk do singla, wyreżyserowany przez Mike'a Baldwina, ukazuje piosenkarkę wraz z jej zespołem w pomieszczeniu przypominającym magazyn, pełnym uwięzionych (związanych) mężczyzn.

</doc>
<doc id="2025264" url="https://pl.wikipedia.org/wiki?curid=2025264" title="Nicator">
Nicator



</doc>
<doc id="2025265" url="https://pl.wikipedia.org/wiki?curid=2025265" title="Peter O’Leary">
Peter O’Leary

Peter O’Leary (ur. 3 marca 1972 w Wellington, Wyspa Północna) – nowozelandzki sędzia piłkarski, sędziujący mecze piłkarskie w ligach: A-League oraz New Zealand Football Championship. Został międzynarodowym sędzią FIFA w 2003 roku. Pierwszy mecz, który sędziował to Wyspy Salomona - Australia 9 października 2004. Został wybrany jako sędzia na Mistrzostwa Świata w RPA w 2010 roku.

</doc>
<doc id="2025270" url="https://pl.wikipedia.org/wiki?curid=2025270" title="Jonas">
Jonas



</doc>
<doc id="2025274" url="https://pl.wikipedia.org/wiki?curid=2025274" title="Port lotniczy Nasosnaja">
Port lotniczy Nasosnaja

Port lotniczy Nasosnaja - port lotniczy położony w Nasosnaja, w Azerbejdżanie. Jest używany przez Siły Zbrojne Azerbejdżanu. Posiada jedną drogę startową o długości 2504,8 metra.

</doc>
<doc id="2025276" url="https://pl.wikipedia.org/wiki?curid=2025276" title="Port lotniczy Sambailo">
Port lotniczy Sambailo

Port lotniczy Sambailo (IATA: SBI, ICAO: GUSB) – port lotniczy położony w Koundarze. Jest jednym z największych portów lotniczych w Gwinei.

</doc>
<doc id="2025277" url="https://pl.wikipedia.org/wiki?curid=2025277" title="Dom Syjonu">
Dom Syjonu

Dom Syjonu – wieżowiec w osiedlu Lev Halr w mieście Tel Awiw, w Izraelu.
Budynek został zaprojektowany w latach 80. XX wieku przez architektów Abrahama Yaski i Jossi Sivana jako pierwszy drapacz chmur przy bulwarze Rothschilda. Budowę ukończono w 1994.
Dane techniczne.
Budynek ma 18 kondygnacji i wysokość 83 metrów.
Wieżowiec wybudowano w stylu postmodernistycznym. Wzniesiono go z materiałów kompozytowych. Elewacja jest wykonana ze szkła.
Wieżowiec bezpośrednio przylega do Giełdy Papierów Wartościowych w Tel Awiwie.
Wykorzystanie budynku.
Budynek jest wykorzystywany jako biurowiec, w którym między innymi mieści się firma ubezpieczeniowa "Zion". Dysponuje podziemnym parkingiem na 350 samochodów.

</doc>
<doc id="2025278" url="https://pl.wikipedia.org/wiki?curid=2025278" title="Hrabstwo Dallam">
Hrabstwo Dallam

Hrabstwo Dallam – hrabstwo położone w Stanach Zjednoczonych w północno-zachodnim narożniku stanu Teksas. Siedziba władz hrabstwa jest w mieście Dalhart. Hrabstwo utworzono w 1876 roku poprzez wydzielenie terenu z terytorium Bexar, jednak później podlegało jeszcze zmianom a ostateczny, obecny kształt uzyskało dopiero w 1931 roku. Nazwa hrabstwa pochodzi od nazwiska prawnika i wydawcy gazety Jamesa Wilmera Dallama.
Hrabstwo jest wiodącym producentem rolnym w zakresie wołowiny, nabiału, wieprzowiny, kukurydzy, pszenicy i ziemniaków, a jego stada bydła należą do największych w kraju (237,6 tys. – 2017).

</doc>
<doc id="2025279" url="https://pl.wikipedia.org/wiki?curid=2025279" title="Wydawnictwo fonograficzne">
Wydawnictwo fonograficzne



</doc>
<doc id="2025284" url="https://pl.wikipedia.org/wiki?curid=2025284" title="Port lotniczy Mbarara">
Port lotniczy Mbarara

Port lotniczy Mbarara – port lotniczy zlokalizowany w ugandyjskim mieście Mbarara. Obsługuje połączenia krajowe.

</doc>
<doc id="2025285" url="https://pl.wikipedia.org/wiki?curid=2025285" title="Zamora (prowincja)">
Zamora (prowincja)

Zamora – prowincja Hiszpanii, w północno-zachodniej części regionu Kastylia i León. Stolicą prowincji jest Zamora. Na terenie prowincji występuje łagodny klimat śródziemnomorski. Region średnio uprzemysłowiony, słynący głównie z produkcji sera i wina.

</doc>
<doc id="2025289" url="https://pl.wikipedia.org/wiki?curid=2025289" title="Unkei">
Unkei

 – rzeźbiarz japoński specjalizujący się w posągach Buddy i postaciach historycznych należących do tradycji buddyjskiej. Jego dzieła charakteryzują się realizmem i ekspresją. 

</doc>
<doc id="2025290" url="https://pl.wikipedia.org/wiki?curid=2025290" title="Superextra">
Superextra

Superextra – drugi solowy album polskiej raperki o pseudonimie Wdowa. Ukazał się 19 czerwca 2010 nakładem wytwórni Alkopoligamia.com. Album w wersji podstawowej składa się z jednej płyty, zaś w wersji specjalnej jest dwupłytowy. Album był promowany teledyskiem do utworu „Cholera tak!!!”.
Album zadebiutował na 26. miejscu listy OLiS w Polsce. Pochodzący z albumu utwór pt. „Zapomniałam” znalazł się na liście „120 najważniejszych polskich utworów hip-hopowych” według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="2025291" url="https://pl.wikipedia.org/wiki?curid=2025291" title="Mirosław Wola">
Mirosław Wola

Mirosław Wola (ur. 26 lutego 1967 w Sosnowcu) – polski duchowny luterański, Naczelny Kapelan Ewangelickiego Duszpasterstwa Wojskowego – Ewangelicki Biskup Wojskowy w latach 2010–2020.
Życiorys.
Rodzinnie związany z parafią ewangelicko-augsburską w Mysłowicach. Ukończył 5-letnie Technikum Maszyn Górniczych, po maturze podjął pracę w kopalni węgla kamiennego w Mysłowicach. Po 4 latach zrezygnował z tej pracy i rozpoczął studia teologiczne w Chrześcijańskiej Akademii Teologicznej w Warszawie. Po ukończeniu studiów został skierowany na praktykę w parafii w Wiśle Czarnym, później w Goleszowie, a od 1998 w Gorzowie Wielkopolskim.
14 listopada 1999 został ordynowany w Cieszynie na duchownego Kościoła Ewangelicko-Augsburskiego. Po ordynacji kontynuował służbę jako wikariusz w parafii gorzowskiej, od 2003 jako proboszcz administrator. Od 1998 pełnił również funkcję kapelana szpitalnego. Od 1999 był kapelanem wojskowym Śląskiego Okręgu Wojskowego na terenie 11. Lubuskiej Dywizji Pancernej. Jest członkiem Förderkreis Oekumenisches Europa-Centrum Frankfurt (Oder) e.V we Frankfurcie nad Odrą.
18 marca 2010 został wybrany ewangelickim biskupem wojskowym – naczelnym kapelanem Ewangelickiego Duszpasterstwa Wojskowego. Obowiązki objął 12 kwietnia 2010, a 19 czerwca 2010 został konsekrowany w kościele Świętej Trójcy w Warszawie przez Biskupa Kościoła Jerzego Samca w asyście bp. Rudolfa Bażanowskiego i bp. Ryszarda Bogusza.
W 2020 w związku z upływającą kadencją Ewangelickiego Biskupa Wojskowego przeprowadzono wybory, w których bp Mirosław Wola był jednym z dwóch kandydatów. Nowym Ewangelickim Biskupem Wojskowym wybrano ks. Marcina Makulę. W związku z upływającą z końcem roku 2020, kadencją bp. Mirosława Woli został on 28 grudnia 2020 odznaczony Medalem „Pro Bono Poloniae”.

</doc>
<doc id="2025292" url="https://pl.wikipedia.org/wiki?curid=2025292" title="Łazik skalny">
Łazik skalny

Łazik skalny ("Xenicus gilviventris") – gatunek małego ptaka z rodziny barglików (Acanthisittidae), jedyny żyjący przedstawiciel rodzaju "Xenicus". Endemiczny dla Wyspy Południowej na Nowej Zelandii, występuje tam wyspowo. Nie wyróżnia się podgatunków. Zagrożony wyginięciem.

</doc>
<doc id="2025294" url="https://pl.wikipedia.org/wiki?curid=2025294" title="Arūnas Gelūnas">
Arūnas Gelūnas

Arūnas Gelūnas (ur. 13 grudnia 1968 w Kownie) – litewski artysta, grafik, malarz, teoretyk sztuki, japonista, działacz kulturalny i społeczny, od 2010 do 2012 minister kultury, poseł na Sejm Republiki Litewskiej, dyrektor Litewskiego Narodowego Muzeum Sztuki.
Życiorys.
W latach 1988–1994 odbył studia w katedrze grafiki Wileńskiej Akademii Sztuk Pięknych (VDA). Studiował również w katedrze malarstwa japońskiego na Tokijskim Uniwersytecie Sztuki (1995–1997). W 2001 na Uniwersytecie Witolda Wielkiego w Kownie obronił pracę doktorską poświęconą filozofii Kitarō Nishidy i Maurice'a Merleau-Ponty'ego.
Od 1997 pracował w filii VDA w Kownie jako wykładowca grafiki. Od 2000 był profesorem wizytującym w centrum orientalistyki Uniwersytetu Wileńskiego, a w latach 2001–2003 wykładał na Uniwersytecie Witolda Wielkiego. Od 2002 do 2003 pełnił funkcję prodziekana instytutu sztuki VDA z siedzibą w Kownie, a od 2003 do 2004 dziekana wydziału sztuki VDA w tym mieście. W 2004 został prorektorem Wileńskiej Akademii Sztuk Pięknych ds. studiów. Zatrudniony na stanowisku docenta w katedrze historii i teorii sztuki oraz w katedrze grafiki.
Jego prace graficzne i malarskie były prezentowane w kilkudziesięciu wystawach indywidualnych i zbiorowych na Litwie oraz za granicą (w Japonii, Francji, Niemczech i Polsce). Jest również autorem szeregu publikacji poświęconych sztuce i filozofii. Objął funkcję przewodniczącego zarządu litewskiego stowarzyszenia przemysłu artystycznego i kulturalnego. W latach 2004–2008 przewodniczył litewskiej grupie ds. procesu bolońskiego. Należy do Europejskiego EAJS (stowarzyszenia studiów japonistycznych), Litewskiego Związku Artystów i Litewskiego Towarzystwa Filozoficznego.
2 lipca 2010 z rekomendacji Partii Wskrzeszenia Narodowego objął stanowisko ministra kultury w rządzie Andriusa Kubiliusa. Urzędował do końca funkcjonowania gabinetu, tj. do 13 grudnia 2012. Wcześniej w tym samym roku nominowany na ambasadora Litwy przy UNESCO. Po zakończeniu misji zaangażował się w działalność polityczną w ramach Ruchu Liberalnego Republiki Litewskiej. W 2016 z ramienia tego ugrupowania uzyskał mandat posła na Sejm.
W 2019 powołany na stanowisko dyrektora Litewskiego Narodowego Muzeum Sztuki.

</doc>
<doc id="2025296" url="https://pl.wikipedia.org/wiki?curid=2025296" title="Arunas Gelunas">
Arunas Gelunas



</doc>
<doc id="2025302" url="https://pl.wikipedia.org/wiki?curid=2025302" title="Simon Cho">
Simon Cho

Simon Cho (ur. 7 października 1991 w Seulu, Korea Południowa) – amerykański łyżwiarz szybki, startujący w short tracku. Brązowy medalista olimpijski z Vancouver, złoty i srebrny medalista mistrzostw świata.
Startował na Igrzyskach w Vancouver. W sztafecie na 5000 metrów, razem z J.R. Celskim, Travisem Jaynerem, Jordanem Malone i Apolo Antonem Ohno, zdobył brązowy medal. W biegu na 500 metrów zajął 11. miejsce.

</doc>
<doc id="2025304" url="https://pl.wikipedia.org/wiki?curid=2025304" title="Dawna Korea">
Dawna Korea



</doc>
<doc id="2025307" url="https://pl.wikipedia.org/wiki?curid=2025307" title="Herb Pilicy">
Herb Pilicy

Herb Pilicy – jeden z symboli miasta Pilica i gminy Pilica w postaci herbu.
Wygląd i symbolika.
Herb przedstawia na czerwonej tarczy herbowej złotą figurę ze skrzyżowanymi ramionami, o kształcie litery „W”. Nad nią umieszczona jest złota gwiazda sześcioramienna.
Historia.
Wizerunek herbowy znany jest z XV-wiecznej pieczęci. Został ustanowiony w 1994 roku zgodnie z historycznym wzorem ale nieco przekształconym. Dawniej w miejscu gwiazdy znajdował się kwiat lilii o sześciu płatkach.

</doc>
<doc id="2025310" url="https://pl.wikipedia.org/wiki?curid=2025310" title="Vanessa Lane">
Vanessa Lane

Vanessa Lane (ur. 14 października 1983 w Nowym Jorku) – amerykańska aktorka pornograficzna.
Życiorys.
Wczesne lata.
Urodziła się w Nowym Jorku. Dorastała z czterema braćmi w Upstate w stanie Nowy Jork. Wychowywała się w konserwatywnej, chrześcijańskiej rodzinie. Jej rodzice namówili ją do wzięcia udziału w różnych zajęciach szkolnych takich jak zajęcia sportowe, chór szkolny oraz kółko teatralne.
Kariera.
W dniu skończenia osiemnastu lat Lane zaczęła pracę jako tancerka erotyczna. Pracowała podczas podróży przez Wschodnie Wybrzeże, stany nad Zatoką Meksykańską, a w końcu trafiła do Kalifornii, gdzie także rozpoczęła pracę tancerki. Następnie spotkała Alexis Amore, która doprowadziła ją do jej pierwszego agenta. W 2004 roku, w wieku 21 lat, wzięła udział w swoim pierwszym filmie dla Doghouse Digital "Eat My Feet Vol. 1" w reżyserii Roda Fontany.
Pojawiła się w odcinku serii "Dr 90210", gdzie dr Robert M. Rey odmówił wykonania badań jej piersi w związku z jej uzależnieniem od papierosów.
Lane jest znana ze swojej niezwykłej elastyczności, którą popisuje się w swoich filmach. Potrafi założyć stopy za głowę, przybierając ciekawe pozycje seksualne, co jest bardzo pożądaną umiejętnością w branży pornograficznej.

</doc>
<doc id="2025311" url="https://pl.wikipedia.org/wiki?curid=2025311" title="Chrześcijański Ruch Demokratyczny">
Chrześcijański Ruch Demokratyczny



</doc>
<doc id="2025313" url="https://pl.wikipedia.org/wiki?curid=2025313" title="Więzy zła">
Więzy zła

Więzy zła (ang. "Mercy") – amerykański thriller erotyczny z 2000 roku. Adaptacja powieści Davida L. Lindsey.
Treść.
Detektyw Catherine Palmer prowadzi śledztwo w sprawie seryjnego mordercy kobiet. Podczas śledztwa spotyka na swojej drodze Vickie Kittrie, która wprowadza ją do elitarnego klubu kobiet zafascynowanych tematyką erotyki i sadomasochizmu. Catherine stwierdza, że wszystkie ofiary należały do tego klubu, co skłania ją do głębszego spenetrowania tego środowiska. Równocześnie przeżywa lesbijską fascynację Vickie...

</doc>
<doc id="2025318" url="https://pl.wikipedia.org/wiki?curid=2025318" title="Łazik zaroślowy">
Łazik zaroślowy

Łazik zaroślowy ("Xenicus longipes") – gatunek małego, wymarłego ptaka z rodziny barglików (Acanthisittidae). W trzech podgatunkach zasiedlał wyspy Nowej Zelandii.
Na głównych wyspach Nowej Zelandii zasiedlał gęste górskie lasy, zaś na mniejszych wysepkach przybrzeżne lasy i zarośla. Wyróżniane były następujące podgatunki:
Łazik zaroślowy był oliwkowozielony, z jasną piersią. Miał białą brew i czarną maskę na oku. Charakteryzował się także delikatnym, szarym dziobem i jasnooliwkowymi nogami. Długość ciała 9–10 cm; masa ciała około 16 g.
Do wymarcia gatunku przyczyniły się introdukowane na wyspy drapieżniki, na które był szczególnie narażony, gdyż gnieździł się na ziemi.

</doc>
<doc id="2025320" url="https://pl.wikipedia.org/wiki?curid=2025320" title="Herb Szczyrku">
Herb Szczyrku

Herb Szczyrku – jeden z symboli miasta Szczyrk w postaci herbu określony uchwałą Rady Miejskiej nr XXX/167/93 z 26 lutego 1993 roku. 
Wygląd i symbolika.
Herb przedstawia na okrągłej tarczy owalne koło oznaczające słońce z zaokrąglonymi promieniami. Pod słońcem w połowie tarczy mieści się drewniana mątewka (rogalka) z potrójnym uzębieniem a pod nią gliniany garnek z jednym uchem. Po obu stronach garnka znajdują się pochylone liście ułożone po pięć w każdym zestawie. W dolnej części koła podwójna fala. Stylowy napis „Szczyrk” znajduje się nad słońcem i ma kształt półokręgu.

</doc>
<doc id="2025321" url="https://pl.wikipedia.org/wiki?curid=2025321" title="Instinct">
Instinct



</doc>
<doc id="2025324" url="https://pl.wikipedia.org/wiki?curid=2025324" title="Peripodida">
Peripodida



</doc>
<doc id="2025325" url="https://pl.wikipedia.org/wiki?curid=2025325" title="Concentricycloidea">
Concentricycloidea



</doc>
<doc id="2025327" url="https://pl.wikipedia.org/wiki?curid=2025327" title="Drużba (obwód żytomierski)">
Drużba (obwód żytomierski)

Drużba (ukr. Дружба) – osiedle typu miejskiego na Ukrainie w rejonie olewskim obwodu żytomierskiego.
Historia.
W 1989 liczyła 1021 mieszkańców.

</doc>
<doc id="2025328" url="https://pl.wikipedia.org/wiki?curid=2025328" title="Hendrick Goltzius">
Hendrick Goltzius



</doc>
<doc id="2025329" url="https://pl.wikipedia.org/wiki?curid=2025329" title="Joe Maca">
Joe Maca

Joseph Andre „Joe” Maca (ur. 28 września 1920 w Brukseli, zm. 13 lipca 1982 w Nowym Jorku) – amerykański piłkarz belgijskiego pochodzenia. Grywał na pozycji obrońcy. Trzykrotny reprezentant kraju. Uczestnik mistrzostw świata 1950.
Kariera.
Przed II wojną światową, Maca grywał w III lidze belgijskiej w Royal Cercle Sportif La Forestoise. Podczas wojny spędził rok w armii, grywając tam w drużynie żołnierskiej. Następnie został odznaczony medalem za udział w tamtejszym ruchu oporu. Po wojnie przeniósł się do Stanów Zjednoczonych, gdzie zaczął grać dla nowojorskiej drużyny - Brooklyn Hispano (American Soccer League). W 1950 r. został powołany do kadry narodowej na mundial 1950, który odbywał się w Brazylii (zagrał w meczu z Anglią nazwanego "Cudem na trawie"). Po mistrzostwach przeniósł się z powrotem do Belgii, do stołecznego Royal White Star Athletic Club. W 1976 r. wszedł do National Soccer Hall of Fame, wraz z innymi reprezentantami Stanów Zjednoczonych z mundialu 1950.

</doc>
<doc id="2025331" url="https://pl.wikipedia.org/wiki?curid=2025331" title="Ulica Krupnicza w Krakowie">
Ulica Krupnicza w Krakowie

Ulica Krupnicza w Krakowie – ulica położona w Krakowie, w administracyjnej Dzielnicy I Stare Miasto, na terenie dawnej jurydyki Garbary.
Historia.
Pierwsze informacje o ulicy pochodzą z XV wieku. Jej powstanie wiąże się z północnym ramieniem rzeki Rudawy – Młynówką Królewską, która płynęła w okolicy dzisiejszej ulicy Dolnych Młynów (zasklepiona w okresie międzywojennym). Początkowo nie miała nazwy, mówiono o niej „ante portam Sutorum” (przed bramą Szewską). Osiedlili się tu początkowo ogrodnicy, potem garncarze, od których nazwano ją Garncarską (Toppengasse), których ślady działalności odkryły wykopaliska pod nr 26. Zamieszkiwali tu także garbarze, od których cała jurydyka przyjęła nazwę Garbary. Ze względu na bliskość młynów zasiedlili ją także krupnicy (wytwórcy i handlarze kaszy). Od nich ulica stanowiąca przedłużenie na wschód ulicy Dolnych Młynów przyjęła nazwę, która po raz pierwszy pojawia się w źródłach w 1836. W 1911 ulica została wydłużona do al. Adama Mickiewicza, zaś w dwudziestoleciu międzywojennym za linię alei (obecnie ta część to ul. Romana Ingardena).
W 2022 przystąpiono do przebudowy ulicy, która ma na celu przekształcenie jej w woonerf.
Zabudowa.
Do godnych uwagi budynków należą:

</doc>
<doc id="2025334" url="https://pl.wikipedia.org/wiki?curid=2025334" title="Jacek Chrobaczyński">
Jacek Chrobaczyński

Jacek Chrobaczyński (ur. 6 listopada 1948 w Sanoku) – polski historyk, profesor zwyczajny.
Życiorys.
Absolwent II Liceum Ogólnokształcącego w Sanoku z 1966. Studia historyczne ukończył w Wyższej Szkole Pedagogicznej im. Komisji Edukacji Narodowej w Krakowie w 1974. Doktorat obronił w 1979, a habilitację w 1987. Tytuł naukowy profesora otrzymał w 1997.
Specjalizuje się w historii najnowszej Polski i powszechnej. Pełni funkcję kierownika Katedry Najnowszej Historii Polski Uniwersytetu Pedagogicznego im. Komisji Edukacji Narodowej w Krakowie. Autor kilkunastu książek i ponad 120 publikacji. Jest członkiem Komisji do Oceny Podręczników Szkolnych Polskiej Akademii Umiejętności. Został współpracownikiem Państwowego Muzeum Auschwitz-Birkenau w Oświęcimiu i Instytutu Pamięci Narodowej.

</doc>
<doc id="2025336" url="https://pl.wikipedia.org/wiki?curid=2025336" title="Hołowyne">
Hołowyne

Hołowyne (ukr. Головине) – osiedle typu miejskiego na Ukrainie, w rejonie czerniachowskim obwodu żytomierskiego.
Historia.
W 1989 liczyło 2273 mieszkańców.
W 2013 liczyło 2034 mieszkańców.

</doc>
<doc id="2025338" url="https://pl.wikipedia.org/wiki?curid=2025338" title="Anżelika Orechwo">
Anżelika Orechwo

Anżelika Orechwo (biał. Анжаліка Арэхва, "Anżalika Arechwa", ur. 6 września 1973 w Lidzie) – działaczka mniejszości polskiej na Białorusi, w latach 2010–2012 pełniąca obowiązki prezesa Związku Polaków na Białorusi w nieuznawanym przez białoruskie władze zarządzie organizacji.
Życiorys.
Ukończyła studia polonistyczne w Instytucie Filologii Polskiej Uniwersytetu Marii Curie-Skłodowskiej w Lublinie (1996). Jest również absolwentką podyplomowych studiów w dziedzinie filologii angielskiej na Grodzieńskim Uniwersytecie Państwowym (2002).
Po powrocie na Białoruś zaangażowała się w działalność społeczności polskiej. Pracowała w Dziale Oświaty Związku Polaków na Białorusi. W 1998 została nauczycielką języka polskiego, a rok później zastępcą dyrektora w Liceum Związku Polaków. Od 2005 pełni funkcję dyrektora Polskiej Szkoły Społecznej w Grodnie. Od tego samego roku jest wiceprezesem Związku Polaków na Białorusi odpowiedzialnym za sprawy oświaty.
19 czerwca 2010 decyzją Rady Naczelnej ZPB została pełniącą obowiązki prezesa Związku (po rezygnacji Andżeliki Borys). W tym samym czasie działał również uznawany przez władze Białorusi zarząd pod kierownictwem kolejno Stanisława Siemaszki i Mieczysława Łysego. 18 listopada 2012 przegrała w wyborach na stanowisko prezesa Związku z Mieczysławem Jaśkiewiczem.
Jest żoną Igora Bancera. Mają córkę oraz syna.

</doc>
<doc id="2025341" url="https://pl.wikipedia.org/wiki?curid=2025341" title="Elgar Baeza">
Elgar Baeza

Elgar Baeza (ur. 8 listopada 1939, zm. 8 września 2020) – urugwajski piłkarz grający na pozycji obrońcy.
Życiorys.
Baeza razem z klubem Club Nacional de Football dotarł do finału Copa Libertadores 1964, gdzie jego klub przegrał 1 bramką dwumecz z argentyńskim klubem CA Independiente.
Jako piłkarz klubu Nacional wziął udział w turnieju Copa América 1967, gdzie Urugwaj zdobył tytuł mistrza Ameryki Południowej. Baeza zagrał w czterech meczach – z Boliwią, Wenezuelą, Paragwajem (w 73 minucie zmienił go Juan Carlos Paz) i Argentyną.
Jako piłkarz klubu CA Peñarol wziął udział w turnieju Copa Libertadores 1968. Jego zespół dotarł do półfinału, gdzie przegrał z brazylijskim klubem SE Palmeiras.

</doc>
<doc id="2025342" url="https://pl.wikipedia.org/wiki?curid=2025342" title="Levi Hanssen">
Levi Hanssen

Levi Hanssen (ur. 24 lutego 1988 w Wellington na Nowej Zelandii) – farerski piłkarz występujący na pozycji ofensywnego pomocnika w klubie HB Tórshavn ze stolicy Wysp Owczych.
Kariera klubowa.
B36 Tórshavn.
Levi Hanssen zadebiutował w dorosłym składzie klubu B36 Tórshavn w wygranym 2-1 meczu Pucharu Wysp Owczych 2004 przeciwko NSÍ Runavík, 20 marca 2004. Miał wtedy szesnaście lat. W sezonie 2004 Hanssen zagrał w kolejnych pięciu meczach – czterech pucharowych i dwóch ligowych. Swoją pierwszą bramkę zdobył w wygranym 9-0 pucharowym meczu przeciwko FS Vágar, 27 marca 2004, a jego pierwszy gol w lidze padł 2 października 2004 w wygranym 6-2 meczu przeciwko B68 Toftir. Hanssen wystąpił też jednokrotnie w drugim składzie B36 Tórshavn, grającym wtedy w 2.deild. W spotkaniu 5 czerwca 2004 przeciwko AB Argir zdobył bramkę, dającą w rezultacie remis 1-1. Pierwszy skład B36 Tórshavn zajął drugie miejsce w tabeli farerskiej ligi.
W sezonie 2005 rozegrał w barwach pierwszego składu B36 Tórshavn dwadzieścia jeden spotkań, wywalczywszy z klubem pierwsze miejsce w tabeli. Wśród meczów, w których wystąpił nie było meczów pucharowych. Pojawiły się natomiast trzy spotkania w ramach Pucharu UEFA 2005/2006 – zwycięstwo i remis przeciw islandzkiemu Vestmannaeyja oraz porażka przeciw duńskiemu FC Midtjylland. W całym sezonie nie zdobył bramki dla pierwszego składu B36 Tórshavn. Strzelił natomiast dwie dla składu drugiego w czterech meczach, w których wstąpił.
Skála ÍF.
W kolejnym sezonie Hanssen po raz pierwszy w dorosłej karierze przeniósł się do innego klubu. Był nim Skála ÍF, który w roku 2005 zdobył drugie miejsce w ligowej tabeli. Podczas pierwszego sezonu w klubie zagrał w trzydziestu dwóch spotkaniach, w tym w dwóch przegranych meczach Pucharu UEFA 2006/2007 przeciwko norweskiemu IK Start. Strzelił trzy gole, z których pierwszego 25 maja 2006 w meczu pucharowym przeciwko NSÍ Runavík, który zakończył się rezultatem 1-0. Jego zespół z drugiego miejsca w tabeli spadł na miejsce siódme.
Podczas kolejnego sezonu Levi Hanssen również był zawodnikiem Skála ÍF. Rozegrał trzydzieści meczów i strzelił dwie bramki. Z zespołem wypracował szóste miejsce w tabeli i awans do półfinału Pucharu Wysp Owczych 2007, gdzie ulegli w dwumeczu przeciwko EB/Streymur 0-3 (0-1, 0-2). Swój ostatni mecz dla Skála ÍF Hanssen rozegrał 27 października 2007 w wygranym 2-0 meczu przeciwko AB Argir, w którym zdobył gola.
EB/Streymur.
W roku 2008 Hanssen przeniósł się do EB/Streymur. Podczas pierwszego sezonu zdobył z klubem, pierwszy raz w jego historii, mistrzostwo archipelagu. Zagrał w trzydziestu trzech spotkaniach. Pomimo tego, że EB/Streymur brał udział w rozgrywkach Pucharu UEFA 2007/2008 Levi nie wystąpił w składzie. Po raz drugi w historii EB/Streymur zdobył Puchar Wysp Owczych. Swojego pierwszego gola dla nowego klub Hanssen strzelił 30 marca 2008 w wygranym 4-0 meczu przeciwko KÍ Klaksvík, był to jednocześnie jego jedyny gol w tamtym sezonie.
W Formuladeildin (2009) klub Hanssena zajął drugą lokatę w tabeli grupowej. Przegrał także finał Pucharu Wysp Owczych 2009, ulegając Víkingurowi Gøta 2-3. Zagrał także w jednym dwumeczu fazy kwalifikacyjnej Pucharu UEFA 2008/2009 przegrywając z Manchesterem City 0-4 (0-2, 0-2). Hanssen zagrał w jednym ze spotkań dwumeczu. W trzydziestu czterech zagranych w owym sezonie meczach, Hanssen zdołał strzelić sześć bramek, co dotychczas jest jego rekordem, jeżeli chodzi o gole zdobyte w jednym sezonie.
HB Tórshavn.
Od sezonu 2010 Hanssen jest graczem stołecznego HB Tórshavn, dla którego w przeciągu czternastu spotkań zdobył jak dotąd jedną bramkę 13 czerwca 2010 w wygranym 2-0 meczu przeciwko Víkingurowi Gøta.
Osiągnięcia.
B36 Tórshavn
EB/Streymur
Kariera reprezentacyjna.
Levi Hanssen jest graczem, który stale jest brany pod uwagę przy rozpatrywaniu składu kadry narodowej Wysp Owczych. Dotąd pojawił się w niej raz, podczas przegranego 1-3 meczu wyjazdowego z reprezentacją Austrii (eliminacje Mistrzostw Świata 2010).

</doc>
<doc id="2025343" url="https://pl.wikipedia.org/wiki?curid=2025343" title="Światowa Społeczność Reformowana">
Światowa Społeczność Reformowana

Światowa Społeczność Reformowana – międzynarodowa wspólnota stanowiąca porozumienie reformowanych kościołów protestanckich o charakterze konserwatywnym. Do społeczności należą denominacje różnych nurtów kalwinizmu: ewangelicko-reformowanego, prezbiteriańskiego, kongregacjonalnego, a także anglikańsko-reformowanego i baptystyczno-reformowanego.
Społeczność powstała 24 października 2000 r. w wyniku połączenia dwóch mniejszych wspólnot: Światowej Społeczności Kościołów Reformowanych oraz Międzynarodowej Społeczności Reformowanej.
Powołaniu Światowej Społeczności Reformowanej towarzyszyła wola zjednoczenia kalwinistów z całego świata, którym wspólne są dwie wartości fundamentalne: odwołanie do Biblii – jako jedynego, ostatecznego i nieomylnego autorytetu dla zasad wiary, moralności i praktyki – oraz wierność wobec dziedzictwa teologicznego reformacji, jak zostało ono zachowane w księgach symbolicznych. Społeczność ma być w założeniu biblijna i konfesyjna, a to wyłącznie stanowić ma o wspólnocie i jedności, jaka istnieje między wyznawcami prawdziwej religii w obrębie różnych kościołów, w myśl Konfesji westminsterskiej:
Światowa Społeczność Reformowana jest zdecydowanie bardziej konserwatywna od Światowej Wspólnoty Kościołów Reformowanych, pozostaje natomiast podobna do Międzynarodowej Konferencji Kościołów Reformowanych.
Doktryna.
Kościoły członkowskie zobowiązane są uznać:
Organizacja.
Najwyższą władzą Społeczności jest Synod Generalny Światowej Społeczności Reformowanej, który obraduje przynajmniej raz na cztery lata. Społeczność posiada własną konstytucję przyjętą decyzją II Synodu Generalnego i oczekującą na ratyfikację podczas obrad III Synodu Społeczności, jaki odbędzie się w Szkocji w 2010 r.
W ramach Społeczności działają trzy komisje:
Światowa Społeczność Reformowana podzielona jest na sześć dystryktów: afrykański, azjatycki, australijsko-nowozelandzki, europejski, środkowoamerykański i północnoamerykański.

</doc>
<doc id="2025344" url="https://pl.wikipedia.org/wiki?curid=2025344" title="Babati">
Babati

Babati – miasto i dytrykt w Tanzanii, w regionie Manyara. Według spisu w 2002 liczyło 30 975 mieszkańców, zaś cały dystrykt 303 013 osób.

</doc>
<doc id="2025345" url="https://pl.wikipedia.org/wiki?curid=2025345" title="Hranitne (obwód żytomierski)">
Hranitne (obwód żytomierski)

Hranitne (ukr. Гранітне) – osiedle typu miejskiego na Ukrainie w rejonie malińskim obwodu żytomierskiego.
Historia.
W 1989 liczyła 1692 mieszkańców.
W 2013 liczyła 1506 mieszkańców.

</doc>
<doc id="2025346" url="https://pl.wikipedia.org/wiki?curid=2025346" title="Jordan EJ10">
Jordan EJ10

Jordan EJ10 – samochód Formuły 1, zaprojektowany przez Mike'a Gascoyne'a dla zespołu Jordan na sezon 2000.
W porównaniu do bardzo udanego dla zespołu sezonu 1999 zespół miał zwiększony budżet. Kierowcami byli Heinz-Harald Frentzen (trzeci w sezonie 1999) oraz Jarno Trulli, który zastąpił Damona Hilla. Dla uczczenia dziesięciolecia zespołu zmieniono nazewnictwo bolidu: zamiast stosowanego dotychczas, oznaczającego rok, wprowadzono oznaczenie EJ (inicjały Eddiego Jordana) wraz z kolejnym numerem. Jordany nadal były napędzane przez jednostki Mugen Honda, chociaż w trakcie sezonu 2000 zespół podpisał umowę z Hondą – w myśl niej od sezonu 2001 japońska firma miała dostarczać silniki irlandzkiemu zespołowi.
Przed sezonem 2000 zespół zapowiadał, że chce zbliżyć się w klasyfikacji konstruktorów do McLarena. Jednakże model EJ10 w porównaniu do modelu 199 nie był udany. Frentzen oraz Trulli byli w stanie odnosić dobre rezultaty (Frentzen miał szansę na zwycięstwo w Grand Prix Wielkiej Brytanii, a Trulli w Grand Prix Monako), ale wielokrotnie nie zdobywali punktów, ponieważ samochód był awaryjny: kierowcy nie ukończyli wyścigu 19 razy. Wprowadzenie wersji "B" samochodu (od Grand Prix Niemiec) niewiele pomogło. Na skutek tego jedynie dwukrotnie miejsce na podium wywalczył Frentzen (w Grand Prix Brazylii oraz Stanów Zjednoczonych), a zespół zdobył dopiero szóste miejsce w klasyfikacji generalnej konstruktorów.
W 2003 roku do produkcji został wprowadzony napój energetyzujący EJ-10, który wziął nazwę od modelu EJ10.

</doc>
<doc id="2025347" url="https://pl.wikipedia.org/wiki?curid=2025347" title="Hryszkiwci">
Hryszkiwci

Hryszkiwci (ukr. Гришківці) – osiedle typu miejskiego na Ukrainie w rejonie berdyczowskim obwodu żytomierskiego.
Przez pewien czas były główną rezydencją Michała Radziwiłła.

</doc>
<doc id="2025351" url="https://pl.wikipedia.org/wiki?curid=2025351" title="Irszańsk">
Irszańsk

Irszańsk (ukr. Іршанськ, "Irszanśk") – osiedle typu miejskiego na Ukrainie w rejonie horoszowskim obwodu żytomierskiego, w pobliżu rzeki Irsza.

</doc>
<doc id="2025355" url="https://pl.wikipedia.org/wiki?curid=2025355" title="Ulica Wandy w Katowicach">
Ulica Wandy w Katowicach

Ulica Wandy w Katowicach − jedna z ulic w katowickiej jednostki pomocniczej Szopienice-Burowiec. Ulica rozpoczyna swój bieg od skrzyżowania z ulicą generała Józefa Hallera. Następnie krzyżuje się z drogą dojazdową do ulicy Siewnej. Kończy swój bieg przy skrzyżowaniu z ulicą Janusza Korczaka.
W XIX wieku przy ulicy biegły tory kolejowe. W połowie tego wieku przy ulicy powstała kolonia robotnicza "Paweł" dla pracowników kopalni "Georg" (od 1922 roku "Jerzy") w Dąbrówce Małej.
Przy ulicy Wandy znajdują się historyczne obiekty, objęte ochroną konserwatorską:
Większość budynków przy tej ulicy powstała pod koniec XIX i na początku XX wieku dla pracowników Huty Metali Nieżelaznych Szopienice.
Ulica Wandy jest drogą publiczną klasy ulicy dojazdowej o długości 357 m i powierzchni 2043 m².
Przy ulicy Wandy swoją siedzibę mają: firmy i przedsiębiorstwa handlowo-usługowe oraz Katowicka Infrastruktura Wodociągowo-Kanalizacyjna. W latach 2009−2010 wyremontowano ogrodzenie Szkoły Podstawowej nr 45 im. K. Makuszyńskiego oraz wykonano wjazd i parking od strony ul. Wandy. Ulicą kursuje linia autobusowa Zarządu Transportu Metropolitalnego nr 70.

</doc>
<doc id="2025356" url="https://pl.wikipedia.org/wiki?curid=2025356" title="Automobilklub Wałbrzyski">
Automobilklub Wałbrzyski

Automobilklub Wałbrzyski – stowarzyszenie, które zostało wpisane przez Sąd Wojewódzki z siedzibą w Świdnicy w kwietniu 1997 r. do Rejestru Stowarzyszeń. Celem stowarzyszenia jest upowszechnianie kultury motoryzacyjnej, popularyzowanie sportów motorowych, turystyki motorowej oraz zasad bezpieczeństwa ruchu drogowego. Siedzibą Automobilklubu jest Wałbrzych.
Pierwszym prezesem był Mirosław Szymański, który wraz z Andrzejem Skrzypczyńskim, Wojciechem Jodłowskim i Wacławem Barańskim stworzyli Automobilklub Wałbrzyski.
Historia i działalność.
Automobilklub Wałbrzyski powstał w kwietniu 1997 r. Komitet założycielski składał się z 15 osób. Pierwszym prezesem był Mirosław Szymański. W 2001r funkcję prezesa objął Lesław Łysiak. Obecnie od 2003r prezesem jest Mirosław Lubiński. Przez blisko 13 lat działalności klub zrzeszał 180 członków, a w chwili obecnej posiadamy 65 czynnych członków, pasjonatów sportów samochodowych.
AK Wałbrzyski zorganizował szereg imprez sportowych, m.in.:
Klub przeprowadził 8 szkoleń dla 45 sędziów sportowych różnych stopni. Sędziowie ci uczestniczyli w organizacji i zabezpieczeniu wielu imprez zaliczanych do Rajdowych Samochodowych Mistrzostw Polski (Rajd Zimowy, Elmot, Rajd Polski, Rajd Nikon, Rajd Dolnośląski). Sędziowali również 66 Rajd Polski, eliminację Rajdowych Samochodowych Mistrzostw Świata. 
Zawodnicy.
W barwach Automobilklubu Wałbrzyskiego startowali zawodnicy posiadający na swoim koncie wiele tytułów mistrzowskich:

</doc>
<doc id="2025358" url="https://pl.wikipedia.org/wiki?curid=2025358" title="Iwanopil">
Iwanopil

Iwanopil (ukr. Іванопіль, do 1946 r. Januszpol) – osiedle typu miejskiego na Ukrainie w rejonie cudnowskim obwodu żytomierskiego.
Historia.
Dawny majątek Adama i Seweryna Bukarów.
Pod rozbiorami siedziba w powiecie żytomierskim guberni wołyńskiej.
W 1989 liczyło 4871 mieszkańców.
W 2013 liczyło 3409 mieszkańców.

</doc>
<doc id="2025359" url="https://pl.wikipedia.org/wiki?curid=2025359" title="Jacek Jarecki (koszykarz)">
Jacek Jarecki (koszykarz)

Jacek Jarecki (ur. 20 sierpnia 1988 w Nisku) – polski koszykarz, występujący na pozycji niskiego skrzydłowego.
10 grudnia 2018, po tygodniu testów, dołączył do AZS-u Koszalin.
14 lipca 2019 został zawodnikiem Startu Lublin.
3 lipca 2020 dołączył do Polpharmy Starogard Gdański.

</doc>
<doc id="2025365" url="https://pl.wikipedia.org/wiki?curid=2025365" title="Gaillimh">
Gaillimh



</doc>
<doc id="2025366" url="https://pl.wikipedia.org/wiki?curid=2025366" title="Shu-Aib Walters">
Shu-Aib Walters

Shu-Aib Walters (ur. 26 grudnia 1981 w Kapsztadzie) – piłkarz reprezentacji RPA, bramkarz Maritzburg United.

</doc>
<doc id="2025368" url="https://pl.wikipedia.org/wiki?curid=2025368" title="Jabłuneć">
Jabłuneć

Jabłuneć (ukr. Яблунець) – osiedle typu miejskiego na Ukrainie w rejonie emilczyńskim obwodu żytomierskiego.

</doc>
<doc id="2025375" url="https://pl.wikipedia.org/wiki?curid=2025375" title="Marianówka (obwód żytomierski)">
Marianówka (obwód żytomierski)

Marianówka (ukr. Мар'янівка, "Marjaniwka") – osiedle typu miejskiego na Ukrainie w rejonie baranowskim obwodu żytomierskiego.

</doc>
<doc id="2025378" url="https://pl.wikipedia.org/wiki?curid=2025378" title="Port Láirge">
Port Láirge



</doc>
<doc id="2025380" url="https://pl.wikipedia.org/wiki?curid=2025380" title="Pharoahe Monch">
Pharoahe Monch

Pharoahe Monch właściwie Troy Donald Jamerson (ur. 31 października 1972 w Nowym Jorku) – amerykański raper i producent muzyczny.

</doc>
<doc id="2025382" url="https://pl.wikipedia.org/wiki?curid=2025382" title="Herb Ponieca">
Herb Ponieca

Herb Ponieca – jeden z symboli miasta Poniec i gminy Poniec w postaci herbu. .
Wygląd i symbolika.
Herb przedstawia dwie czworoboczne wieże stojące na ziemi z sobą nie połączone, nie posiadające bram. W murach baszt znajdują się poszczególne rzędy kamieni z ciosów. W górnej części każdej baszty mieszczą się okna. Na basztach dachy namiotowe pokryte dachówką o kształcie romboidalnym. Na szpicu każdego dachu gałka ponad którą chorągiewka umieszczona na krótkiej żerdzi obrócona w lewą stronę (heraldycznie). W przestrzeni między dachami widnieje gwiazda o sześciu ramionach. 

</doc>
<doc id="2025386" url="https://pl.wikipedia.org/wiki?curid=2025386" title="The House (album Katie Meluy)">
The House (album Katie Meluy)

The House – czwarty album studyjny wokalistki Katie Meluy. Wydawnictwo ukazało się 24 maja 2010 roku nakładem wytwórni muzycznej Dramatico. Płytę poprzedził wydany 17 maja 2010 roku singel w formie digital download pt. "The Flood". Do utworu został zrealizowany również teledysk.
Nagrania Melua zrealizowała w londyńskich Air Studios we współpracy z producentem muzycznym Williamem Ørbitem. 8 września 2010 roku album uzyskał w Polsce status platynowej płyty sprzedając się w nakładzie 20 000 egzemplarzy.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2025387" url="https://pl.wikipedia.org/wiki?curid=2025387" title="Rosyjska Liga Wojskowo-Republikańska">
Rosyjska Liga Wojskowo-Republikańska

Rosyjska Liga Wojskowo-Republikańska (ros. Российская военно-республиканская лига) – rosyjska emigracyjna organizacja wojskowo-polityczna w latach 20. XX wieku.
W styczniu 1921 r. grupa b. oficerów armii rosyjskiej, przebywających w Londynie, którzy popierali demokratyczne hasła rewolucji lutowej 1917 r., postanowiła powołać Wszechrosyjski Związek Oficerski Popierających Rewolucję Lutową, nazwany też Wszechrosyjskim Związkiem Oficerów-Lutowców. Następnie nazwa została zmieniona na Rosyjski Związek Wojskowo-Demokratyczny. Ostatecznie w lutym 1923 r. w Paryżu utworzono Rosyjską Ligę Wojskowo-Republikańską. Nie udała się jednak akcja propagandowa, w związku z czym do organizacji na pocz. 1924 r. należało jedynie 10 członków: płk Nikołaj N. Poradiełow, płk M.G. Arnoldi, płk Zielenoje, płk Iwanowski, kpt. Bobrowski, kpt. Władimir N. Gomolicki, kpt. Andriej J. Trojan, sztabsrtm. Buchało, sztabsrtm. Wołkowyski i sztabsrtm. Digussar. Zdołano powołać Komisję Żołnierską Ligi, mającą prowadzić działalność o charakterze politycznym, kulturalnym i szkoleniowym wśród b. żołnierzy armii rosyjskiej, którzy znaleźli się we Francji. Wkrótce Liga rozpadła się.
Linki zewnętrzne.
Historia Rosyjskiej Ligi Wojskowo-Republikańskiej (jęz. rosyjski)

</doc>
<doc id="2025389" url="https://pl.wikipedia.org/wiki?curid=2025389" title="Miropol">
Miropol

Miropol (ukr. Миропіль, "Myropil") – osiedle typu miejskiego na Ukrainie, w obwodzie żytomierskim, w rejonie romanowskim.
Prywatne miasto szlacheckie, położone w województwie kijowskim, w 1739 roku należało do klucza Cudnów Lubomirskich.
Dawny majątek Mariana Hutten-Czapskiego, powstańca, autora "Historii konia", który wybudował pałac w stylu włoskim z czteroboczną wieżą i blankami. Przy pałacu mieściła się stadnina koni ras angielskiej i arabskiej.

</doc>
<doc id="2025390" url="https://pl.wikipedia.org/wiki?curid=2025390" title="Flaga Saby">
Flaga Saby

Flaga wyspy Saba to prostokątny płat o proporcjach 2:3, ze srebrnym (białym) rombem, w którym pośrodku znajduje się złota pięciopromienna gwiazda. W górnej części flagi znajdują się dwa czerwone trójkąty; a w dolnej: dwa niebieskie.
Flaga przyjęta została 6 grudnia 1985 roku.
Gwiazda reprezentuje Sabę. Jej barwa oznacza bogactwo naturalnego piękna na wyspie i symbolizuje nadzieję na przyszłość. Pozostałe kolory reprezentują historyczne i polityczne związki z Holandią.
Ponadto biel jest symbolem pokoju, przyjaźni, czystości i spokoju, czerwień symbolizuje jedność, odwagę i zdecydowanie, a kolor niebieski jest symbolem morza, które odegrało dużą rolę w umożliwieniu ludziom przetrwania na tych wyspach. Kolor ten jest też symbolem nieba i przypomina o Bogu, który stworzył tę wyspę.

</doc>
<doc id="2025392" url="https://pl.wikipedia.org/wiki?curid=2025392" title="Jordan Malone">
Jordan Malone

Jordan Malone (ur. 20 kwietnia 1984 w Denton, Teksas, Stany Zjednoczone) – amerykański łyżwiarz szybki, startujący w short tracku. Brązowy medalista olimpijski z Vancouver. Mistrz świata z 2009 roku.
Startował na Igrzyskach w Vancouver. W sztafecie na 5000 metrów, razem z J.R. Celskim, Travisem Jaynerem, Simonem Cho i Apolo Antonem Ohno, zdobył brązowy medal. W biegu na 500 metrów zajął 29. miejsce. W biegu na 1500 metrów został zdyskwalifikowany w kwalifikacjach i zajął 34. miejsce.

</doc>
<doc id="2025393" url="https://pl.wikipedia.org/wiki?curid=2025393" title="Best of KAT-TUN">
Best of KAT-TUN

"Best of KAT-TUN" to debiutancki album japońskiej grupy KAT-TUN, wydany 22 marca 2006 roku przez J-One Records. Pomimo takiego tytułu, nie jest to kompilacja największych hitów grupy.
Album był częścią trójdzielnego wydania: albumu "Best of KAT-TUN", singla "REAL FACE" oraz muzycznego DVD "REAL FACE Film". Wszystkie trzy wydawnictwa sukcesywnie podbiły listy Oriconu (w kategorii: singli, albumów oraz DVD).
Produkcja.
Większość utworów na albumie zostało skomponowanych przez członków Johnny's Entertainment. Na albumie znalazły się trzy duety członków zespołu, których byli współautorami. Rapowe wstawki zostały napisane i wykonane przez Koki'ego Tanakę.
Wydanie albumu.
W pierwszym tygodniu, album rozszedł się w liczbie 556 548 kopii i zadebiutował na pierwszym miejscu Oriconu. Album utrzymał się na liście sprzedaży przez siedem tygodni osiągając wynik 743 359 sprzedanych kopii. Album pokrył się podwójną platyną i został uznany przez Oricon za jedenasty najlepiej sprzedający się album w roku 2006.
Zespół został nagrodzony sześcioma nagrodami na 21st Japan Gold Disc Award.

</doc>
<doc id="2025394" url="https://pl.wikipedia.org/wiki?curid=2025394" title="Herb Wysokiej">
Herb Wysokiej

Herb Wysokiej – jeden z symboli miasta Wysoka i gminy Wysoka w postaci herbu.
Wygląd i symbolika.
Herb przedstawia na czerwonej tarczy wieżę forteczną z otwartym przejazdem barwy białej. Wykończenie bramy stanowi element kamienia, dwa szeregi blank i otworów, w części górnej wieży pięć blank i dwa otwory, poniżej osiem blank i pięć otworów. Otwory są barwy czarnej.
Historia.
Miasto posiada herb od 1521. Pieczęci miejskiej z wizerunkiem wieży fortecznej używało do początków XIX wieku. Ponownie ustanowiony w 2004 roku

</doc>
<doc id="2025395" url="https://pl.wikipedia.org/wiki?curid=2025395" title="Flaga Sint Maarten">
Flaga Sint Maarten

Flaga Sint Maarten, a właściwie flaga holenderskiej części wyspy – to prostokątny płat o proporcjach 2:3 z białym, równoramiennym trójkątem wpisanym między dwa pasy: czerwony i niebieski.
Pośrodku trójkąta znajduje się herb wyspy.
Flaga przyjęta została 13 czerwca 1985 roku. Barwy flagi pochodzą z flagi Holandii.
Literatura.
Alfred Znamierowski, "Flagi Świata", Horyzont Warszawa 2002 .

</doc>
<doc id="2025396" url="https://pl.wikipedia.org/wiki?curid=2025396" title="Utamaro">
Utamaro



</doc>
<doc id="2025399" url="https://pl.wikipedia.org/wiki?curid=2025399" title="Jonatan (Cwietkow)">
Jonatan (Cwietkow)

Jonatan, imię świeckie Igor Cwietkow (; ur. 8 czerwca 1962 w Sowietskiej Gabani) – arcybiskup Rosyjskiego Kościoła Prawosławnego.
Życiorys.
W 1982 wstąpił do seminarium duchownego w Moskwie. Jeszcze jako jego student wstąpił do ławry Troicko-Siergijewskiej, składając śluby zakonne 25 grudnia 1985. 25 lutego 1986 przyjął święcenia diakońskie i został przeniesiony do Monasteru Daniłowskiego w Moskwie. 20 marca 1988 został hieromnichem.
W 1990 ukończył wyższe studia teologiczne w Moskiewskiej Akademii Duchownej i został skierowany do pracy duszpasterskiej w eparchii chabarowskiej. Był proboszczem parafii św. Ksenii z Petersburga w Jużno-Sachalińsku, zaś od 1991 dziekanem dekanatu sachalińskiego. W 1993 przeniesiony do parafii Wszystkich Świętych Rosyjskich w Jużno-Kurylsku oraz na stanowisko dziekana dekanatu kurylskiego. Po dwóch latach został proboszczem parafii przy soborze Zmartwychwstania Pańskiego w Jużno-Sachalińsku. 
1 sierpnia 1997 w soborze Trójcy Świętej w Monasterze Daniłowskim miała miejsce jego chirotonia na biskupa jużno-sachalińskiego i kurylskiego. 29 grudnia 1999 Święty Synod Rosyjskiego Kościoła Prawosławnego przeniósł go na katedrę abakańską i kyzyłską. 1 lutego 2010 podniesiony do godności arcybiskupiej. W 2011 jego tytuł uległ zmianie na "arcybiskup abakański i chakaski", w związku ze zmianą granic eparchii.

</doc>
<doc id="2025401" url="https://pl.wikipedia.org/wiki?curid=2025401" title="Groningen (ujednoznacznienie)">
Groningen (ujednoznacznienie)



</doc>
<doc id="2025405" url="https://pl.wikipedia.org/wiki?curid=2025405" title="Trzaskacze">
Trzaskacze

Trzaskacze (Psophodidae) – rodzina ptaków z podrzędu śpiewających (Oscines) w rzędzie wróblowych (Passeriformes). 
Występowanie.
Rodzina obejmuje gatunki występujące w Australii oraz na Nowej Gwinei.
Systematyka.
Do rodziny zalicza się następujące rodzaje:
Trzaskacze były dawniej zaliczane do rodziny długobiegowatych (Eupetidae). Do wydzielonej z długobiegowatych rodziny trzaskaczy tymczasowo zaliczano rodzaje "Ptilorrhoa" i "Cinclosoma", które wkrótce zostały wyodrębnione do osobnej rodziny pieszaków (Cinclosomatidae).

</doc>
<doc id="2025411" url="https://pl.wikipedia.org/wiki?curid=2025411" title="Waddenzee">
Waddenzee



</doc>
<doc id="2025412" url="https://pl.wikipedia.org/wiki?curid=2025412" title="Wattenmeer">
Wattenmeer



</doc>
<doc id="2025415" url="https://pl.wikipedia.org/wiki?curid=2025415" title="Sukces (film)">
Sukces (film)

Sukces – polski film fabularny z 2003 roku. Zdjęcia rozpoczęto we wrześniu 2001. Plenery: Warszawa, Nowy Dwór Mazowiecki.

</doc>
<doc id="2025418" url="https://pl.wikipedia.org/wiki?curid=2025418" title="Cartoon KAT-TUN II You">
Cartoon KAT-TUN II You

Cartoon KAT-TUN II You – drugi album japońskiej grupy KAT-TUN wydany 18 kwietnia 2007 przez J-One Records. Album został zrealizowany tylko przez pięciu członków zespołu; Jin Akanishi w trakcie nagrywania albumu wziął urlop naukowy, aby móc studiować po drugiej stronie oceanu. Album został wydany w trzech edycjach: regularnej (zawierającej 14 utworów), "First Press" (oprócz 14 utworów zawierającej 40-stronicowy album ze zdjęciami) oraz limitowanej (zawierającej drugą płytę CD z dodatkowymi siedmioma utworami, lecz bez utworu "YOU" wydanego na edycji regularnej oraz First Press).
Produkcja.
Album został nagrany i wyprodukowany w Tokio oraz Englewood (New Jersey). Produkcją utworów na albumie zajęli się ponownie pracownicy Johnny's Entertainment, m.in. ma-saya ("SIGNAL" i "Splash..."), Kazumasa Oda ("Bokura no Machi de") oraz Yoji Kubota ("Movin on..." razem z Nao Tanaka oraz "Heartbreak Club"). Takizawa Hideaki, członek grupy Tackey &amp; Tsubasa skomponował muzykę do piosenki "My Angel, You Are Angel". Piosenka "Peak" została użyta w reklamie serii telefonów NTT DoCoMo's 903iTV które promował Kazuya Kamenashi.
Wydanie albumu.
W pierwszym tygodniu od wydana album "Cartoon KAT-TUN II You" został sprzedany w Japonii w liczbie 270 976 egzemplarzy. Album zadebiutował na 1. miejscu listy Oricon i utrzymał się tam przez 3 tygodnie, zanim wypadł z notowania.
Grupa została nagrodzona sześcioma nagrodami na 21st Japan Gold Disc Award za single "SIGNAL" i "Bokura no Machi de".
Lista utworów.
"Edycja regularna i 1st Press"
CD 2 (dostępne tylko w ramach limitowanej edycji)

</doc>
<doc id="2025420" url="https://pl.wikipedia.org/wiki?curid=2025420" title="Baptyści Dnia Siódmego">
Baptyści Dnia Siódmego



</doc>
<doc id="2025422" url="https://pl.wikipedia.org/wiki?curid=2025422" title="Immunet Protect">
Immunet Protect

Immunet Protect – program antywirusowy działający na modelu chmury obliczeniowej. Wyposażony jest w 2 skanery działające w chmurze (heurystyczny i tradycyjny, opierający się na informacjach z chmury) i jeden, będący implementacją silnika firmy BitDefender (tylko wersja płatna).

</doc>
<doc id="2025423" url="https://pl.wikipedia.org/wiki?curid=2025423" title="Vecht">
Vecht



</doc>
<doc id="2025425" url="https://pl.wikipedia.org/wiki?curid=2025425" title="Oliwnik (ptak)">
Oliwnik (ptak)

Oliwnik ("Androphobus viridis") – gatunek małego ptaka z rodziny trzaskaczy (Psophodidae). Zasiedla wyspowo Nową Gwineę. Nie jest zagrożony wyginięciem.
Taksonomia.
Gatunek po raz pierwszy opisali w 1911 roku angielski ornitolog Walter Rothschild i niemiecki ornitolog, kolekcjoner Ernst Hartert, nadając mu nazwę "Androphilus viridis". Jako miejsce typowe odłowu holotypu Rothschild i Hartert wskazali Mount Goliath w Nowej Gwinei Holenderskiej (obecnie Irian Zachodni na Nowej Gwinei). Holotyp, którym jest dorosły samiec pozyskany 9 lutego 1911, wszedł w posiadanie Amerykańskiego Muzeum Historii Naturalnej, gdzie znajdował się przynajmniej do 2005 roku. Oliwnik to jedyny przedstawiciel rodzaju "Androphobus" opisanego w 1934 roku przez Harterta i Knuda Paludana. Nie wyróżnia się podgatunków.
Morfologia.
Długość ciała wynosi około 16,5 cm. Upierzenie w większości oliwkowozielone. Wyraźnie wyróżnia się biały pasek podbródkowy kontrastujący z czarniawym gardłem. Lotki są popielate, pokrywy skrzydłowe – ciemnozielone, podobnie jak sterówki. Znamienny jest brak czuba. Wzór upierzenia świadczy o bliskim pokrewieństwie oliwnika z przedstawicielami rodzaju "Psophodes".
Zasięg, ekologia i zachowanie.
Oliwniki występują w górach środkowej Nowej Gwinei. Były stwierdzane na wysokości 1400–2800 m n.p.m. w górskich lasach. Są to skryte, niezwracające uwagi ptaki zamieszkujące podszyt. Ich pożywieniem są owady i inne stawonogi. Obserwowano, jak żerują na ziemi i na gałęziach stykających się z gruntem. Brak informacji o głosie i rozrodzie.
Status i zagrożenia.
IUCN od 2021 roku nadaje oliwnikowi status gatunku najmniejszej troski (LC – "Least Concern"). Wcześniej miał on status gatunku niedostatecznie rozpoznanego (DD, "Data Deficient"). Według stanu wiedzy z 2019 oliwnik znany jest z 7 lokalizacji w obrębie Nowej Gwinei; w części nie dokonano współcześnie obserwacji. Brak widocznych zagrożeń dla tego gatunku. Zamieszkiwane przez oliwniki lasy nie są poddawane wycince, a ich część – w tym górskie zbocza – jest na tyle niedostępna, że uniemożliwia takową działalność. Według BirdLife International nie ma innych potencjalnych zagrożeń. Brakuje danych między innymi na temat zagęszczenia czy liczebności populacji i jej trendu, wiadomo jedynie, że jest to ptak rzadki.

</doc>
<doc id="2025428" url="https://pl.wikipedia.org/wiki?curid=2025428" title="Shunga">
Shunga

 – dawne japońskie ilustracje erotyczne, popularne zwłaszcza w okresie Edo (1600-1868). Stanowią ważną kategorię w ramach ukiyo-e. Najczęściej tworzone w formie drzeworytów, z których robiono tanie odbitki i rozprowadzano po całej Japonii, istnieją również kakemono o tej tematyce, malowane na jedwabiu. Niektóre z tego typu ilustracji posiadają wysoką wartość artystyczną, przeznaczone były dla bogatych kupców i samurajów, inne można zakwalifikować jako pospolitą pornografię. 

</doc>
<doc id="2025433" url="https://pl.wikipedia.org/wiki?curid=2025433" title="Co lubią tygrysy">
Co lubią tygrysy

Co lubią tygrysy – polska komedia z 1989 roku.
Plenery: Sopot, Gdańsk (hotel „Marina” w Jelitkowie i plaża), Gdynia, Warszawa (Wybrzeże Kościuszkowskie przy Moście Syreny).
Fabuła.
Piotr, docent matematyki, próbuje popełnić samobójstwo po tym, jak żona od niego odeszła. W mieszkaniu znajduje go przyjaciel Marek; Piotr zerwał tylko żyrandol. Za namową Krystyny, żony Marka, Piotr jedzie do Sopotu w poszukiwaniu miłości, ma mu towarzyszyć Marek. Na miejscu zatrzymują się w drogim hotelu. Po wielu nieudanych próbach Piotr próbuje ponownie odebrać sobie życie. Ostatecznie znajduje miłość w osobie hotelowej pokojówki. Później okazuje się, że Marka zostawiła żona i tym razem to on próbuje popełnić samobójstwo. Piotr proponuje mu wyjazd do Zakopanego.

</doc>
<doc id="2025435" url="https://pl.wikipedia.org/wiki?curid=2025435" title="Xenicus yaldwyni">
Xenicus yaldwyni

Xenicus yaldwyni – gatunek ptaka z endemicznej nowozelandzkiej rodziny barglików (Acanthisittidae). Przy masie mogącej przekraczać 50 g był najcięższym przedstawicielem rodziny. Prawdopodobnie nielotny, wymarł krótko po niezamierzonej introdukcji szczura polinezyjskiego (około 1280 r., związanej z przybyciem ludzi).
Taksonomia.
Z analizy filogenetycznej przeprowadzonej przez Mitchella i współpracowników (2016) wynika, że gatunki te nie tworzą kladu, do którego nie należałby także wymarły gatunek opisany jako "Pachyplichas yaldwyni". Na tej podstawie autorzy synonimizują rodzaje "Xenicus" i "Pachyplichas", przenosząc jednocześnie gatunek "P. yaldwyni" do rodzaju "Xenicus".

</doc>
<doc id="2025441" url="https://pl.wikipedia.org/wiki?curid=2025441" title="14 Brygada Pancerna">
14 Brygada Pancerna



</doc>
<doc id="2025445" url="https://pl.wikipedia.org/wiki?curid=2025445" title="Kapitał, czyli jak zrobić pieniądze w Polsce">
Kapitał, czyli jak zrobić pieniądze w Polsce

Kapitał, czyli jak zrobić pieniądze w Polsce – polska komedia obyczajowa z 1989 roku w reżyserii Feliksa Falka.
Fabuła.
Piotr Nowosad wraca do Polski z dużą sumą pieniędzy po kilku latach spędzonych na Zachodzie. Jednak zdając sobie sprawę z tego, że z uniwersyteckiej pensji nie będzie go stać na utrzymanie rodziny, postanawia dobrze zainwestować przywieziony kapitał. Rozkręca kilka interesów, ale żaden nie przynosi korzyści.
Piotr nie zna zmieniających się przepisów prawnych. Zawsze gdy interes zaczyna się już rozkręcać pojawia się fatalistyczna postać Mariana Duszy, który raz jest inspektorem sanepidu, innym razem działaczem Ligi Ochrony Przyrody (wydaje się, że są to różne osoby: Dusza zapytany czy ma może brata bliźniaka lub zna jakiegoś innego Mariana Duszę, twierdzi kategorycznie, że nie) i niweczy kolejne przedsięwzięcie. W końcu działalność Piotra legnie w gruzach. W dodatku, jego żona, Barbara rozstaje się z nim, gdyż nie podoba jej się spadek poziomu intelektualnego Piotra i jego nowe problemy.
Na szczęście, niedługo po tym, okazuje się, że Piotr będzie miał bardzo dużo pieniędzy – otrzymał prestiżową i wysoko finansową nagrodę za napisaną przed kilku laty pracę naukową. Barbara zostaje przy nim.
Recenzje.
Andrzej Gelberg skrytykował zarówno film, jak i reżysera pisząc m.in., że "między bohaterem filmu i jego reżyserem istnieje jedno podobieństwo. I jednemu, i drugiemu się nie udało". 

</doc>
<doc id="2025446" url="https://pl.wikipedia.org/wiki?curid=2025446" title="Edgar Pacheco (meksykański piłkarz)">
Edgar Pacheco (meksykański piłkarz)

Edgar Iván Pacheco Rodríguez (ur. 22 stycznia 1990 w Guadalajarze) – meksykański piłkarz występujący na pozycji prawego pomocnika, obecnie zawodnik Juárez.
Kariera klubowa.
Pacheco pochodzi z miasta Guadalajara i jest wychowankiem akademii juniorskiej tamtejszego zespołu Club Atlas. Do pierwszej drużyny został włączony jako osiemnastolatek przez argentyńskiego szkoleniowca Miguela Ángela Brindisi i w meksykańskiej Primera División zadebiutował 20 stycznia 2008 w przegranym 1:2 meczu z Tolucą. W tym samym roku zajął z Atlasem drugie miejsce w rozgrywkach kwalifikacyjnych do Copa Libertadores – InterLidze, jednak pełnił wówczas rolę rezerwowego. Premierowego gola w najwyższej klasie rozgrywkowej strzelił 18 października 2008 w wygranym 1:0 spotkaniu z Necaxą, a podstawowym zawodnikiem swojej drużyny został pięć miesięcy później, za kadencji trenera Ricardo La Volpe. Szybko został kluczowym piłkarzem drugiej linii Atlasu, a jego udane występy zaowocowały pierwszymi powołaniami do reprezentacji kraju oraz zainteresowaniem ze strony europejskich drużyn.
Latem 2011 Pacheco za sumę trzech milionów dolarów przeszedł do zespołu Tigres UANL z siedzibą Monterrey. Tam już w pierwszym, jesiennym sezonie Apertura 2011 zdobył swoje premierowe mistrzostwo Meksyku, lecz pozostawał wyłącznie głębokim rezerwowym ekipy prowadzonej przez szkoleniowca Ricardo Ferrettiego. Nie potrafiąc wywalczyć sobie miejsca w składzie, już po roku został wypożyczony do beniaminka najwyższej klasy rozgrywkowej – Club León, gdzie również spędził rok w roli rezerwowego. Po powrocie do Tigres jego sytuacja nie uległa zmianie – wciąż sporadycznie pojawiał się na boiskach, jednak w wiosennym sezonie Clausura 2014 zdołał wywalczyć ze swoją ekipą puchar Meksyku – Copa MX. Bezpośrednio po tym udał się na wypożyczenie po raz kolejny, tym razem do nowo powstałego drugoligowego klubu Mineros de Zacatecas, którego barwy reprezentował przez pół roku bez większych sukcesów.
W styczniu 2015 Pacheco powrócił do pierwszej ligi, na zasadzie wypożyczenia zasilając Querétaro FC. Tam występował wyłącznie jako rezerwowy przez sześć miesięcy, zdobywając wicemistrzostwo kraju w sezonie Clausura 2015, a zaraz po tym sukcesie został wypożyczony do drugoligowej, nowo założonej ekipy FC Juárez.
Kariera reprezentacyjna.
W 2007 roku Pacheco został powołany przez szkoleniowca Jesúsa Ramíreza do reprezentacji Meksyku U-17 na Mistrzostwa Ameryki Północnej U-17. Tam był jednak rezerwowym zawodnikiem swojej kadry i pojawił się na boisku tylko w jednym z trzech możliwych spotkań, nie wpisując się na listę strzelców, za to jego drużyna po zanotowaniu kompletu remisów zajęła trzecie miejsce w grupie i nie zdołała się zakwalifikować na rozgrywane kilka miesięcy później Mistrzostwa Świata U-17 w Korei Południowej.
W seniorskiej reprezentacji Meksyku Pacheco zadebiutował za kadencji selekcjonera Javiera Aguirre, 30 września 2009 w przegranym 1:2 meczu towarzyskim z Kolumbią. Premierowego gola w kadrze narodowej strzelił już w swoim drugim występie, 9 lutego 2011 w wygranym 2:0 sparingu z Bośnią i Hercegowiną. W tym samym roku został powołany przez Luisa Fernando Tenę do rezerwowej reprezentacji startującej pod szyldem dorosłej kadry w turnieju Copa América. Podczas tych rozgrywek wystąpił we wszystkich możliwych trzech spotkaniach, w każdym z nich wchodząc z ławki rezerwowych, natomiast Meksykanie ponieśli na argentyńskich boiskach komplet porażek i odpadli z turnieju już w fazie grupowej.

</doc>
<doc id="2025448" url="https://pl.wikipedia.org/wiki?curid=2025448" title="96 Pułk Piechoty (austro-węgierski)">
96 Pułk Piechoty (austro-węgierski)

Węgierski (chorwacki) Pułk Piechoty Nr 96 (niem. "Ungarisches (kroatisches) Infanterieregiment Nr. 96") – pułk piechoty cesarskiej i królewskiej Armii.
Pułk został utworzony 1 stycznia 1883 roku z batalionów 16 Pułku Piechoty, 53 Pułku Piechoty, 70 Pułku Piechoty i 78 Pułku Piechoty.
Okręg uzupełnień nr 96 Karlovac (, węg. "Károlyváros") na terytorium 13 Korpusu.
W swojej historii nosił między innymi następujące imię:
Kolory pułkowe: karmazyn, guziki złote.
W 1893 roku pułk (bez 2. batalionu) stacjonował w Karlstadt i wchodził w skład 71 Brygady Piechoty w Rijece (wł. "Fiume") należącej do 36 Dywizji Piechoty. Drugi batalion był detaszowany na terytorium 15 Korpusu do miejscowości Prijepolje i wchodził w skład 1 Brygady Piechoty należącej do 1 Dywizji Piechoty. W 1894 roku 2. batalion został przesunięty do miejscowości Nevesinje i włączony w skład 3 Brygady Górskiej należącej do 18 Dywizji Piechoty.
Dyslokacje w latach 1903–1907.
Dowództwo i wszystkie bataliony oprócz III stacjonowały w Karlovacu). III batalion stacjonował w Nevesinje. 
Dyslokacje w latach 1908–1909.
Dowództwo i wszystkie bataliony oprócz III stacjonowały w Karlovacu]). III batalion stacjonował w Zagrzebiu. W 1909 roku II batalion został przeniesiony do Nevesinja.
Dyslokacje w latach 1910–1913.
Dowództwo i wszystkie bataliony oprócz II i IV stacjonowały w Péterváradzie). II batalion stacjonował w Nevesinju. IV batalion stacjonował w Karlovacu.
W 1914 roku wszystkie oprócz 4. batalionu zostały przeniesione do Temeszwaru. 4. batalion pozostał w okręgu uzupełnień.
Skład narodowościowy w 1914 roku 97% – Chorwaci, Serbowie.
Przydział w roku 1914.
Wszystkie bataliony walczyły na froncie bałkańskim. Bataliony I, II, III wchodziły w skład 10 Dywizja Piechoty, 67 Brygada Piechoty w 2 Armii VII Korpus. Czwarty batalion wchodził w skład 72 Brygady Piechoty należącej do 36 Dywizji Piechoty w 5 Armii.
I wojna światowa.
Bataliony pułku brały udział w walkach z Rosjanami w końcu 1914 roku w Galicji. Żołnierze pułku są pochowani m.in. na cmentarzach: Cmentarz wojenny nr 8 - Nowy Żmigród, Cmentarz wojenny nr 57 - Uście Gorlickie.

</doc>
<doc id="2025450" url="https://pl.wikipedia.org/wiki?curid=2025450" title="14 Brygada Pancerna Ziemi Przemyskiej">
14 Brygada Pancerna Ziemi Przemyskiej

14 Brygada Pancerna Ziemi Przemyskiej im. Hetmana Jana Karola Chodkiewicza (14 BPanc) – związek taktyczny wojsk pancernych Sił Zbrojnych RP.
Formowanie i zmiany organizacyjne.
Brygada została sformowana w 1993 roku, w garnizonach Przemyśl i Jarosław, na bazie 14 Pułku Zmechanizowanego. Jednostka została podporządkowana dowódcy Krakowskiego Okręgu Wojskowego.
Z dniem 16 maja 1994 roku brygada otrzymała nazwę wyróżniającą "Ziemi Przemyskiej" i imię patrona, hetmana wielkiego litewskiego Jana Karola Chodkiewicza.
W 1997 roku w składzie brygady został utworzony polsko-ukraiński batalion sił pokojowych. W 1999 roku brygada została włączona do Korpusu Powietrzno-Zmechanizowanego.
W czerwcu 2000 roku, po rozwiązaniu Korpusu Powietrzno-Zmechanizowanego, brygada została rozformowana. Na jej bazie powstała 14 Brygada Obrony Terytorialnej. Część pododdziałów (dwa bataliony czołgów, dywizjon artylerii samobieżnej, dywizjon artylerii rakietowej, dywizjon artylerii przeciwpancernej oraz polsko – ukraiński batalion sił pokojowych) zostało przekazanych w podporządkowanie 21 Brygady Strzelców Podhalańskich w Rzeszowie.
Struktura organizacyjna w 1996 roku.
Stan osobowy – 2673 żołnierzy.
Uzbrojenie: czołgi T-72, bojowe wozy piechoty BWP-1, samobieżne haubice 2S1 Goździk, opancerzone samochody rozpoznawcze BRDM-2.
Przekształcenia.
14 Pułk Piechoty → 14 Pułk Zmechanizowany → 14 Ośrodek Materiałowo – Techniczny → 14 Pułk Zmechanizowany → 14 Brygada Pancerna → 14 Brygada Obrony Terytorialnej → 14 batalion Obrony Terytorialnej → 14 batalion zmechanizowany

</doc>
<doc id="2025451" url="https://pl.wikipedia.org/wiki?curid=2025451" title="Peter Radford">
Peter Radford

Peter Frank Radford (ur. 20 września 1939 w Walsall) – brytyjski lekkoatleta sprinter, dwukrotny medalista olimpijski z Rzymu.
Na igrzyskach Imperium Brytyjskiego i Wspólnoty Brytyjskiej reprezentował Anglię, a na pozostałych dużych zawodach międzynarodowych Wielką Brytanię.
Zdobył złoty medal w sztafecie 4 × 110 jardów (która biegła w składzie: Adrian Breacker, David Segal, Roy Sandstrom i Radford), a także zajął 4. miejsce w biegu na 100 jardów i odpadł w półfinale biegu na 220 jardów na igrzyskach Imperium Brytyjskiego i Wspólnoty Brytyjskiej w 1958 w Cardiff. Na mistrzostwach Europy w 1958 w Sztokholmie zdobył srebrny medal w sztafecie 4 × 100 metrów (w składzie: Radford, Sandstrom, Segal i Breacker) oraz brązowy medal w biegu na 100 metrów (za Niewmcami Arminem Harym i Manfredem Germarem).
28 maja 1960 w Wolverhampton ustanowił rekord świata w biegu na 200 metrów wynikiem 20,5 s (bieg był rozgrywany na dystansie 220 jardów).
Na igrzyskach olimpijskich w 1960 w Rzymie zdobył brązowe medale w biegu na 100 metrów (za Harym i Davidem Sime ze Stanów Zjednoczonych) i w sztafecie 4 × 100 metrów (biegła w składzie: Radford, David Jones, Segal i Nick Whitehead). W biegu na 200 metrów odpadł w półfinale.
Na mistrzostwach Europy w 1962 w Belgradzie odpadł w półfinałach biegów na 100 metrów i na 200 metrów. Ponownie zwyciężył w sztafecie 4 × 110 jardów (w składzie: Alf Meakin, David Jones, Len Carter i Radford) oraz odpadł w półfinałach biegów na 100 jardów i na 220 jardów na igrzyskach Imperium Brytyjskiego i Wspólnoty Brytyjskiej w 1962 w Perth.
Wystąpił również na igrzyskach olimpijskich w 1964 w Tokio, gdzie odpadł w ćwierćfinałach biegów na 100 metrów i na 200 metrów, a w sztafecie 4 × 100 metrów zajął w finale 8. miejsce.
Był mistrzem Wielkiej Brytanii (AAA) na 100 jardów w 1959 i 1960.
Po zakończeniu kariery sportowej był m.in. prezesem UK Athletics oraz profesorem sportu na Brunel University w Londynie. Opublikował biografię XIX-wiecznego miłośnika pieszych wędrówek Roberta Barclaya Allardice’a "The Celebrated Captain Barclay: Sport, Money and Fame in Regency Britain" (2001).

</doc>
<doc id="2025452" url="https://pl.wikipedia.org/wiki?curid=2025452" title="Piętnastak Live">
Piętnastak Live

Piętnastak Live – album koncertowy grupy muzycznej Slums Attack. Album został nagrany z okazji 15-lecia SLU. Wydawnictwo ukazało się 20 października 2008 roku nakładem wytwórni muzycznej Fonografika. Nagrania ukazały się na płycie CD oraz w formacie DVD.
Nagrania dotarły do 46. miejsca listy OLiS.
Lista utworów.
Opracowano na podstawie materiału źródłowego.

</doc>
<doc id="2025455" url="https://pl.wikipedia.org/wiki?curid=2025455" title="Dolina szczęścia">
Dolina szczęścia

Dolina Szczęścia – polska komedia obyczajowa z 1983 roku w reżyserii Krzysztofa Nowaka.
Fabuła.
Do domu wczasowego „Dolina szczęścia” mieszczącego się w tajemniczym zamku w górach przybywają wczasowicze. Jest wśród nich młody intelektualista Artur, któremu najłatwiej porozumieć się z dziećmi, a w kontaktach z kobietami krępuje go nieśmiałość. W grupie jest też Kazik, skuteczny uwodziciel kobiet, o manierach cinkciarza, piękna rozwódka Basia oraz hrabia Woyciechowski. W tajemniczej scenerii rozgrywają się dziwne wydarzenia. Po pewnym czasie kierowniczka ogłasza koniec turnusu ze względu na brak żywności i funduszy. Wczasowicze protestują, a w nocy okazuje się, że cały personel "Doliny szczęścia" niespodziewanie zniknął. Wczasowicze przeszukują cały zamek, aż wkrótce odkrywają piękną Salę Księżycową i na przekór mrozom i głodowi postanawiają zostać. W zimową noc wysyłają Artura by szukał pomocy.
Plenery.
Większość scen filmu została nakręcona w zamku Czocha, w obecnym województwie dolnośląskim, i jego okolicach. 

</doc>
<doc id="2025456" url="https://pl.wikipedia.org/wiki?curid=2025456" title="Żeglarstwo na Letnich Igrzyskach Olimpijskich 2000">
Żeglarstwo na Letnich Igrzyskach Olimpijskich 2000

Wyniki zawodów żeglarskich na Letnich Igrzyskach Olimpijskich 2000.

</doc>
<doc id="2025461" url="https://pl.wikipedia.org/wiki?curid=2025461" title="Kościół św. Jana Chrzciciela w Budzistowie">
Kościół św. Jana Chrzciciela w Budzistowie

Kościół św. Jana Chrzciciela w Budzistowie – świątynia gotycka z 1222 roku lub połowy XIII wieku lub około 1281, jednonawowa o wymiarach 8×5 m.
Kościół został ponownie poświęcony w 1980 roku.
Historia.
Świątynia, być może jeszcze drewniana, została założona w 1222 roku przez księżną pomorską Mirosławę, matkę Barnima I. Przypuszczalnie kościół murowany wzniesiono około 1250 roku, jednak nie później niż w 1281 roku, gdy był wzmiankowany. Kościół podarowano klasztorowi w Mogilnie. Według źródła z 1333 r. świątynia podlegała biskupowi kamieńskiemu. 
W wyniku reformacji i Wojny 30-letniej świątynia została zdewastowana, w związku z czym rozważano zburzenie kościoła, jednak w 1670 roku świątynia została wyremontowana. Nadano wtedy oknom kształt prostokąta, a na mury nałożono cienki różowawy tynk. Podczas rosyjskiego oblężenia Kołobrzegu w 1760 roku, świątynia została uszkodzona. W 1776 roku wyremontowano kościół z funduszy mieszkańców okolicznych wiosek. Podczas oblężenia Kołobrzegu w 1807 roku kościół został uszkodzony.
Duże zmiany w wyglądzie kościoła są efektem odbudowy z 1824 roku. Podczas niej w elewacji zachodniej wybito nowe wejście, a w górnej części wzniesiono ryglową wieżyczkę krytą gontem. Portale boczne zamurowano, a całą świątynię pokryto kolejną warstwą tynku. 
Kapitalny remont kościoła przeprowadzono w 1890 roku, wykonując nowy dach, w części nawowej wypruto po bokach dwa neogotyckie okna, naprawiono sklepienie absydy oraz wieżę, a także uzupełniono braki w otynkowaniu zaprawą cementową. Podczas walk w 1945 roku i Kołobrzeg, zostało zniszczone zwieńczenie wieży, oszklenia i częściowo ceglane zwieńczenie absydy.
W latach 60. i 80. XX wieku naprawiono wieżyczkę nieco zmieniając jej kształt w porównaniu z wcześniejszym, usunięto tynk z murów, położono drewniany strop, zbudowano emporę. W roku 2000 położono nową ceramiczną dachówkę. W 2017 roku przeprowadzono konserwację elewacji wschodniej.
Nawa kościoła pierwotnie posiadała sklepienia. Prezbiterium jest sklepione sklepieniem krzyżowo-żebrowym.

</doc>
<doc id="2025464" url="https://pl.wikipedia.org/wiki?curid=2025464" title="Europejska Nagroda Muzyczna MTV Select">
Europejska Nagroda Muzyczna MTV Select

Europejska Nagroda Muzyczna MTV Select, nazywana też nagrodą Wybór MTV - nagroda przyznawana przez redakcję MTV Europe podczas corocznego rozdania MTV Europe Music Awards i związana była z popularnym interaktywnym programem emitowanym na antenie MTV Europe - MTV Select. Nagrodę MTV Select po raz pierwszy przyznano w 1997 r., po raz drugi i dotychczas ostatni w 1998 r. O zwycięstwie decydowali widzowie za pomocą głosowania internetowego i telefonicznego (smsowego).

</doc>
<doc id="2025465" url="https://pl.wikipedia.org/wiki?curid=2025465" title="Europejska Nagroda Muzyczna MTV Amour">
Europejska Nagroda Muzyczna MTV Amour

Europejska Nagroda Muzyczna MTV Amour – nagroda przyznawana przez redakcję MTV Europe podczas corocznego rozdania MTV Europe Music Awards i związana była z popularnym programem emitowanym w połowie lat 90. XX wieku na antenie MTV Europe – MTV Amour. Nagrodę MTV Amour po raz pierwszy i dotychczas jedyny raz przyznano w 1996 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2025467" url="https://pl.wikipedia.org/wiki?curid=2025467" title="Michael Bates">
Michael Bates

Imię i nazwisko Michael Bates nosili lub noszą m.in.:

</doc>
<doc id="2025468" url="https://pl.wikipedia.org/wiki?curid=2025468" title="Lüttich">
Lüttich



</doc>
<doc id="2025469" url="https://pl.wikipedia.org/wiki?curid=2025469" title="Lars Ahlin">
Lars Ahlin

Lars Gustaf Ahlin (ur. 4 kwietnia 1915 w Sundsvall, zm. 10 marca 1997 w Sztokholmie) – szwedzki pisarz. Laureat wielu literackich nagród. Przedstawiciel tzw. szkoły fornalskiej (nurtu proletariackiego).
Życiorys.
Lars Ahlin był synem komiwojażera. W wieku 13 lat musiał porzucić szkołę średnią by podjąć pracę zarobkową i w ten sposób odciążyć finansowo rodzinę. We wczesnej młodości Ahlin przeprowadził się do Sztokholmu.
Jego literacki debiut, oceniany przez krytyków jako bardzo dojrzały, przypadł na 1943 rok kiedy to napisał swoją pierwszą powieść. Zawarł w niej program własnej twórczości oraz dał wyraz swojej solidarności z socjalistami.
Pierwszy pisarski sukces odniósł w 1945 roku powieścią "Min död är min", w której opisywał doniosłą rolę miłości.
Ahlin w swojej twórczości nie interesował się realizmem. Pociągał go świat wyobrażeniowy i asocjacyjny, co zaprezentował między innymi w powieściach: "Om" ("Jeżeli",
1946) i "Natt i marknadstältet" ("Noc w jarmarcznym namiocie", 1957).
W 1946 roku Lars Ahlin ożenił się z pisarką .
Najgłośniejszą powieścią Ahlina okazała się "Bark och löv" - wydana w 1961 roku powieść o twórczym powołaniu artysty. Po dłuższej przerwie, na początku lat 80 Ahlin powrócił do pisania, które kontynuował do śmierci w 1997 roku.

</doc>
<doc id="2025470" url="https://pl.wikipedia.org/wiki?curid=2025470" title="Gaëtan Bong">
Gaëtan Bong

Gaëtan Jozef Bong Songo (ur. 25 kwietnia 1988 w Sakbayeme) – francusko-kameruński piłkarz. Od 2015 gra w Brighton &amp; Hove Albion.
Kariera klubowa.
Bong rozpoczął swoją karierę w FC Metz. Następnie został wypożyczony na sezon 2008/2009 do klubu Tours FC. W dniu 29 lipca 2009 r. opuścił FC Metz, aby podpisać czteroletni kontrakt z Valenciennes FC. W 2013 roku przeszedł do Olympiakosu.

</doc>
<doc id="2025471" url="https://pl.wikipedia.org/wiki?curid=2025471" title="Sambre">
Sambre



</doc>
<doc id="2025472" url="https://pl.wikipedia.org/wiki?curid=2025472" title="Paweł Matew">
Paweł Matew

Paweł Christow Matew (bułg. "Павел Матев") (ur. 6 grudnia 1924 w Orizowie k. Starej Zagory, zm. 4 lutego 2006 w Sofii) – bułgarski poeta.
Życiorys.
Pochodził z ubogiej rodziny chłopskiej. W 1938 ukończył szkołę średnią w Czirpanie. W 1949 ukończył studia slawistyczne na Uniwersytecie Sofijskim. Pracował w Komitecie Kinematografii, w latach 1964-1966 był redaktorem naczelnym czasopisma "Septemwri" ("Wrzesień"). Był także deputowanym do parlamentu i członkiem Związku Pisarzy Bułgarskich (a w latach 1989–1990 jego przewodniczącym).
W 1946 opublikował pierwsze utwory. Był jednym z najbardziej płodnych bułgarskich poetów współczesnych – opublikował ponad 700 utworów poetyckich. Ostatnie lata swojego życia spędził we wsi Markocewo.

</doc>
<doc id="2025473" url="https://pl.wikipedia.org/wiki?curid=2025473" title="Lëtzebuerg">
Lëtzebuerg



</doc>
<doc id="2025474" url="https://pl.wikipedia.org/wiki?curid=2025474" title="Hrabstwo Wood (Wisconsin)">
Hrabstwo Wood (Wisconsin)

Hrabstwo Wood – hrabstwo położone w USA w stanie Wisconsin z siedzibą w mieście Wisconsin Rapids, według spisu z 2009 roku liczba ludności wynosiła 73 932.
Geografia.
Według spisu z 2000 roku hrabstwo zajmuje powierzchnię 809,46 mil2 (2096,49 km²), z czego 792,78 mil2 (2053,29 km²) stanowią lądy, a 16,68 mil2 (43,2 km²) stanowią wody.
Demografia.
Według spisu z roku 2000, hrabstwo zamieszkuje 75 555 osób, które tworzą 30 135 gospodarstw domowych oraz 20 491 rodzin. Gęstość zaludnienia wynosi 32 osoby/km². Na terenie hrabstwa znajduje się 31 691 budynków mieszkalnych tj. 15 budynków/km². 96,43% ludności hrabstwa to ludzie biali, 0,27% to czarni, 0,70% rdzenni Amerykanie, 1,61% Azjaci, 0,01% mieszkańcy z wysp Pacyfiku, 0,30% ludność innych ras, 0,69% ludność wywodząca się z dwóch lub większej liczby ras, 0,94% to osoby hiszpańskojęzyczne lub Latynosi.
W hrabstwie znajduje się 30 135 gospodarstw domowych, z czego w 32,20% z nich znajdują się dzieci poniżej 18 roku życia. 56,70% gospodarstw domowych tworzą małżeństwa mieszkające wspólnie. 8,00% stanowią samotne matki, a 32,00% to osoby samotne. 27,20% wszystkich gospodarstw to gospodarstwa jednoosobowe. W 11,40% znajdują się samotne osoby powyżej 65 roku życia. Średnia wielkość gospodarstwa domowego wynosi 2,47 osoby, a średnia wielkość rodziny to 3,01 osoby.
Wśród mieszkańców hrabstwa 25,70% stanowią osoby poniżej 18 lat, 7,70% osoby z przedziału wiekowego 18-24 lat, 28,40% osoby w wieku od 25 do 44 lat, 22,90% w wieku 45-64 lat i 15,30% osoby, które mają 65 lub więcej lat. Średni wiek wynosi 38 lata. Na każde 100 kobiet przypada 96,10 mężczyzn, a na każde 100 kobiet mających lat 18 lub więcej przypada 93,00 mężczyzn.

</doc>
<doc id="2025476" url="https://pl.wikipedia.org/wiki?curid=2025476" title="Parafia Matki Boskiej Piekarskiej na Tysiącleciu Górnym">
Parafia Matki Boskiej Piekarskiej na Tysiącleciu Górnym



</doc>
<doc id="2025477" url="https://pl.wikipedia.org/wiki?curid=2025477" title="Petange">
Petange



</doc>
<doc id="2025479" url="https://pl.wikipedia.org/wiki?curid=2025479" title="Sure">
Sure



</doc>
<doc id="2025481" url="https://pl.wikipedia.org/wiki?curid=2025481" title="Parafia Podwyższenia Krzyża Świętego i Matki Bożej Uzdrowienia Chorych na Tysiącleciu Dolnym">
Parafia Podwyższenia Krzyża Świętego i Matki Bożej Uzdrowienia Chorych na Tysiącleciu Dolnym



</doc>
<doc id="2025482" url="https://pl.wikipedia.org/wiki?curid=2025482" title="Travis Jayner">
Travis Jayner

Travis Jayner (ur. 9 maja 1982 w Moncton, Kanada) – amerykański łyżwiarz szybki, startujący w short tracku. Brązowy medalista olimpijski z Vancouver.
Startował na Igrzyskach w Vancouver. W sztafecie na 5000 metrów, razem z J.R. Celskim, Jordanem Malone, Simonem Cho i Apolo Antonem Ohno, zdobył brązowy medal. W biegu na 1000 metrów zajął 23. miejsce.

</doc>
<doc id="2025484" url="https://pl.wikipedia.org/wiki?curid=2025484" title="Pokémon (film)">
Pokémon (film)



</doc>
<doc id="2025486" url="https://pl.wikipedia.org/wiki?curid=2025486" title="Maciej Mizia">
Maciej Mizia

Maciej Mizia (ur. 20 listopada 1965 w Bielsku-Białej) – były polski piłkarz, grający na pozycji pomocnika. Występował m.in. w Zagłębiu Sosnowiec, Ruchu Chorzów i Zawiszy Bydgoszcz, w których rozegrał 216 meczów w I lidze. Od stycznia 2011 pełni funkcję dyrektora ds. sportowo-organizacyjnych w GKS-ie Tychy.
Kariera piłkarska.
Piłkarską karierę rozpoczynał w BBTSie Bielsko-Biała, następnie przez sześć lat występował także w BKSie Stali Bielsko-Biała. W 1988 odszedł do Zagłębia Sosnowiec, z którym w sezonie 1988/1989 wywalczył awans do I ligi.
W najwyższej polskiej klasie rozgrywkowej zadebiutował w zremisowanym 1:1 spotkaniu z Jagiellonią Białystok. Pierwszego gola strzelił natomiast 25 marca 1990 w wygranym 2:0 pojedynku ze Stalą Mielec. Bramkę zdobył również w meczu z Widzewem Łódź, a dwa trafienia zaliczył w spotkaniu przeciwko Ruchowi Chorzów. Cały sezon zakończył z czterema golami na swoim koncie oraz 29 występami. Zagłębie do końca rozgrywek walczyło o utrzymanie i ostatecznie uplasowało się na 14. miejscu w tabeli, mając trzy punkty przewagi nad strefą spadkową. W 1990 Mizia przeszedł do Ruchu Chorzów, w którym wywalczył sobie miejsce w podstawowym składzie i przez kolejne dwa lata rozegrał w lidze 45 meczów, w których strzelił osiem bramek. W rundzie jesiennej sezonu 1992/1993 nie wystąpił jednak w żadnym pojedynku i po jej zakończeniu został zawodnikiem Korony Kielce. Później grał także w Szombierkach Bytom, a w 1993 wyjechał do Austrii, gdzie podpisał kontrakt z Kremser SC.
Wiosną 1994 Mizia powrócił do Polski i związał się kontraktem z Zawiszą Bydgoszcz, w którym w rundzie rewanżowej sezonu 1993/1994 rozegrał 14 meczów. Jego nowy klub nie zdołał utrzymać się w lidze i zajmując w niej ostatnie miejsce, został zdegradowany. Piłkarz występował w nim przez kolejne półtora roku, a wiosną 1996 reprezentował barwy Intratu Wałcz. Latem 1996 po raz drugi w karierze związał się kontraktem z Ruchem Chorzów i przez następne pięć lat był jego podstawowym zawodnikiem, choć w sezonie 2000/2001 zagrał w 14 spotkaniach – 13 z nich odbyło się w rundzie jesiennej, po której zakończeniu Mizia miał opuścić chorzowską drużynę. W 2001 piłkarz wyjechał do Stanów Zjednoczonych, gdzie grał w New Jersey Falcons. Następnie powrócił do Polski i rozmawiał w sprawie podpisania kontraktu z trenerem Lecha Poznań Bogusławem Baniakiem. Do transferu jednak nie doszło, a Mizia występował później w Czarnych-Góral Żywiec, Zagłębiu Sosnowiec i AAC Eagles Chicago.
W 2003 Mizia ponownie podpisał kontrakt z Ruchem Chorzów, a 10 maja w jego barwach wystąpił po raz ostatni w meczu I ligi – zagrał przez ostatnie 11. minut w zremisowanym 1:1 spotkaniu ze Szczakowianką Jaworzno. W sezonie 2002/2003 chorzowski klub uplasował się w tabeli na 14. miejscu i spadł do II ligi. W kolejnych rozgrywkach piłkarz wystąpił w 7 spotkaniach, w tym dwóch barażowych o utrzymanie ze Stalą Rzeszów. Z Ruchu Mizia odszedł po zakończeniu rundy jesiennej sezonu 2004/2005, a ostatni mecz w jego barwach rozegrał w sierpniu 2004, gdy zagrał przeciwko Szczakowiance, z którą wcześniej zaliczył także ostatni występ w I lidze. Piłkarską karierę kontynuował następnie w Zagłębiaku Dąbrowa Górnicza, Czarnych-Góral Żywiec, Unii Ząbkowice, Strumyku Zarzecze i Górniku Sosnowiec. W styczniu 2011 został dyrektorem ds. sportowo-organizacyjnych w GKS-ie Tychy. Pod koniec marca sprawował funkcję pierwszego trenera w tym klubie, po tym jak z przyczyn losowych zastąpił Adama Noconia. Poprowadził tyską drużynę w wygranym 2:1 spotkaniu z Górnikiem Wałbrzych.

</doc>
<doc id="2025493" url="https://pl.wikipedia.org/wiki?curid=2025493" title="Praga 15">
Praga 15

Praga 15 – dzielnica Pragi rozciągająca się na południowy wschód od centrum miasta, na wschód od Wełtawy. Składa się z mniejszych dzielnic: Dolní Měcholupy, Dubeč, Petrovice, Štěrboholy.
Obszar dzielnicy wynosi 10,57 km² i jest zamieszkiwany przez 29 902 mieszkańców (2008).

</doc>
<doc id="2025508" url="https://pl.wikipedia.org/wiki?curid=2025508" title="Rajd Portugalii 2010">
Rajd Portugalii 2010

Rezultaty Rajdu Portugalii (44º Vodafone Rally de Portugal), 6. rundy Rajdowych Mistrzostw Świata w 2010 roku, który odbył się w dniach 27-30 maja. Jednocześnie była to 5. runda Mistrzostw Świata Samochodów S2000 (SWRC) oraz 2. runda Mistrzostw Świata Juniorów (JWRC).
Pierwsze zwycięstwo w karierze odniósł Sébastien Ogier.

</doc>
<doc id="2025513" url="https://pl.wikipedia.org/wiki?curid=2025513" title="Ľudovít Kaník">
Ľudovít Kaník

Ľudovít Kaník (ur. 1 września 1965 w miejscowości Hnúšťa) – słowacki polityk, w latach 2001–2006 przewodniczący Partii Demokratycznej, minister pracy, spraw społecznych i rodziny w drugim rządzie Mikuláša Dzurindy (2002–2005).
Życiorys.
W 1988 ukończył studia w Wyższej Szkole Ekonomicznej w Bratysławie. W latach 1990–1991 zatrudniony w ministerstwie prywatyzacji, następnie pracował na stanowiska kierowniczych w prywatnych spółkach. W 1998 został wybrany na prezesa Funduszu Majątku Narodowego Republiki Słowackiej (FNM). W 2002 objął funkcję ministra pracy, spraw społecznych i rodziny w drugim rządzie Mikuláša Dzurindy, którą pełnił do 2005.
Działał w Partii Demokratycznej, od 2000 był jej wiceprzewodniczącym ds. budowy struktur oraz kontaktów z mediami, zaś w latach 2001–2006 pełnił funkcję przewodniczącego ugrupowania. Doprowadził do jej zjednoczenia z SDKÚ, po czym zasiadł w radzie centralnej tego ugrupowania.
W 2006 nie wystartował w wyborach, krytykując sposób ułożenia listy partyjnej. Cztery lata później z ramienia SDKÚ-DS uzyskał mandat deputowanego do Rady Narodowej. Utrzymał go również w 2012.

</doc>
<doc id="2025517" url="https://pl.wikipedia.org/wiki?curid=2025517" title="Maruna">
Maruna

Maruna ("Tripleurospermum" ) – rodzaj roślin z rodziny astrowatych. Obejmuje ok. 40 gatunków. Rośliny te występują na półkuli północnej na obszarach o umiarkowanym klimacie – niemal w całej Europie i Azji (bez południowych krańców tych kontynentów), w północno-wschodniej Afryce oraz w północnej części Ameryki Północnej. Jako rośliny introdukowane obecne są w środkowej i południowej Ameryce Północnej, południowo-wschodniej Azji, w Australii i Ameryce Południowej. W Europie rośnie 8 gatunków, z czego w Polsce obecna jest pospolita maruna bezwonna "T. inodorum", natomiast niepewny jest status wąsko ujmowanej maruny nadmorskiej "T. maritimum".
Systematyka i nazewnictwo.
Rodzaj z podplemienia "Anthemidinae", plemienia "Anthemideae", podrodziny "Asteroideae" i rodziny astrowatych "Asteraceae".
Rodzaj "Tripleurospermum" był tradycyjnie włączany do szeroko ujmowanego rodzaju "Matricaria". Wyodrębniony został najpierw na podstawie cech morfologicznych (liczba żeber na owocu), później także różnic biochemicznych (skład flawonoidów) i rozwojowych, w końcu także molekularnie potwierdzono brak bezpośredniego pokrewieństwa między tymi rodzajami. W 1974 roku Rauschert użył nazwy "Matricaria" w odniesieniu do rodzaju maruna, a "Chamomilla" dla rumianku. To rozstrzygnięcie taksonomiczne zostało podważone przez Bremera i Humphriesa w 1993. Utrzymanie nazwy "Matricaria" (jako "nomen conservandum") w odniesieniu do rumianku a "Tripleurospermum" dla maruny postulowano kilkukrotnie w latach 90. i na początku XXI wieku. Nazwy te utrzymane zostały ostatecznie w 2005 roku podczas Międzynarodowego Kongresu Botanicznego w Wiedniu. Mimo to wciąż nazewnictwo proponowane w latach 70.–80. XX wieku pojawia się w publikacjach, m.in. w wydanej w 2020 aktualizacji Krytycznej listy roślin naczyniowych Polski.
W Polsce w ramach gatunku maruna nadmorska wyróżniane są dwa podgatunki – nadmorski subsp. "maritima" – maruna nadmorska typowa, której obecność w Polsce jest wątpliwa, i subsp. "inodora" – maruna nadmorska bezwonna, pospolita w całym kraju. Poza Polską w ramach takiego ujęcia tego gatunku wyróżniany jest także podgatunek subsp. "phaeocephalum" . Przeciw łączeniu tych taksonów w ramach jednego gatunku przemawia występowanie takich różnic jak: forma życiowa ("T. inodorum" to rośliny roczne, "T. maritimum" to zwykle byliny); odmienności morfologiczne (pierwszy ma pędy wzniesione, odcinki liści niemięsiste, żeberka na owocach oddalone; drugi ma pędy płożące, liście mięsiste, żebra gęste); u obu taksonów znane są populacje di- i tetraploidalne; oba taksony tworzą mieszańce, ale przynajmniej częściowo są one sterylne; różnią się preferencjami siedliskowymi. W efekcie taksony te wyróżniane są w randze odrębnych gatunków w licznych florach i bazach taksonomicznych.

</doc>
<doc id="2025519" url="https://pl.wikipedia.org/wiki?curid=2025519" title="Tripleurospermum">
Tripleurospermum



</doc>
<doc id="2025520" url="https://pl.wikipedia.org/wiki?curid=2025520" title="Tony Peluso">
Tony Peluso

Tony Peluso (ur. 1950, zm. 5 czerwca 2010 w Los Angeles) – amerykański gitarzysta i producent muzyczny.
Przez krótki czas był gitarzystą grupy The Carpenters, a także grał w popularnej w latach 60. XX wieku, formacji Paul Revere &amp; The Raiders. Jako producent związany był z wytwórnią Motown, był producentem płyt między innymi Smokey Robinson i Michaela Jacksona. Czterokrotnie był zdobywcą nagrody Grammy. Wraz z Gustavo Santaolallą współpracował przy muzyce do filmu "Tajemnica Brokeback Mountain".

</doc>
<doc id="2025529" url="https://pl.wikipedia.org/wiki?curid=2025529" title="Katedra Notre Dame w Luksemburgu">
Katedra Notre Dame w Luksemburgu

Katedra Notre Dame w Luksemburgu (, , ) – rzymskokatolicka katedra w mieście Luksemburg. Pierwotnie kościół jezuicki, którego budowę zapoczątkowano w 1613. Miejsce pochówku władców Luksemburga.
Świątynia jest przykładem architektury późnogotyckiej, chociaż posiada również renesansowe elementy i ozdoby. W końcu XVIII wieku otrzymała cudowny obraz "Maria Consolatrix Afflictorum", świętej patronki miasta i narodu.
Ok. 50 lat później świątynię konsekrowano jako kościół p.w. Najświętszej Maryi Panny i w 1870 została podniesiona przez papieża Piusa IX do rangi katedry. Rozbudowano ją w latach 1935-1938.
Na katedralnym cmentarzu znajduje się Narodowy Pomnik Oporu i Deportacji, którego centralną częścią jest brązowa statua wykonana przez XX-wiecznego luksemburskiego rzeźbiarza Luciena Wercolliera, znana jako „Więzień polityczny”.

</doc>
<doc id="2025531" url="https://pl.wikipedia.org/wiki?curid=2025531" title="Rajd Australii 2003">
Rajd Australii 2003

Rezultaty Rajdu Australii ("16th Telstra Rally Australia"), eliminacji Rajdowych Mistrzostw Świata w 2003 roku, który odbył się w dniach 4 – 7 września. Była to dziesiąta runda czempionatu w tamtym roku i siódma szutrowa oraz szósta w Production Cars WRC. Bazą rajdu było miasto Perth. Zwycięzcami rajdu została norwesko-brytyjska załoga Petter Solberg i Phil Mills jadąca Subaru Imprezą WRC. Wyprzedzili oni francusko-monakijską załogę Sébastiena Loeba i Daniela Élenę w Citroënie Xsarze WRC oraz Brytyjczyków Richarda Burnsa i Roberta Reida w Peugeocie 206 WRC. Z kolei zwycięzcami Production Cars WRC zostali Brytyjczycy Martin Rowe i Trevor Agnew w Subaru Imprezie WRX STi.
Rajdu nie ukończyło dwóch kierowców fabrycznych. Fin Marcus Grönholm jadący Peugeotem 206 WRC nie ukończył rajdu na 9. oesie. Natomiast Estończyk Markko Märtin w Fordzie Focusie WRC odpadł z rywalizacji na 20. oesie.
Klasyfikacja po 10 rundach.
Tabele przedstawiają tylko pięć pierwszych miejsc.

</doc>
<doc id="2025533" url="https://pl.wikipedia.org/wiki?curid=2025533" title="InterLiga">
InterLiga

InterLiga – nieistniejące już coroczne rozgrywki piłkarskie w Meksyku mające na celu wyłonienie dwóch z trzech meksykańskich klubów mogących brać udział w Copa Libertadores. Były toczone w latach 2004–2010.
System rozgrywek.
Do InterLigi kwalifikowało się osiem zespołów po zakończeniu jesiennej fazy Apertura. Zespoły, które brały udział w rozgrywkach nie mogły poprzez miejsce w tabeli bezpośrednio kwalifikować się do Copa Libertadores oraz kwalifikować się do poprzedniej edycji Pucharu Mistrzów CONCACAF. Aby zachować większą neutralność, turnieje były rozgrywane w Stanach Zjednoczonych, a konkretnie w stanach o dużej ilości mieszkających tam Meksykanów – Kalifornii i Teksasie.
Osiem klubów było dzielonych w dwie grupy – z każdej z nich wychodziły dwa najlepsze zespoły. Następnie spotykały się w rundzie finałowej. Dwie drużyny, które zwyciężyły w tej końcowej rundzie, brały udział w Copa Libertadores. Z tych dwóch zespołów klub, który miał lepszy bilans w grupie zaczynał rozgrywki Pucharu Wyzwolicieli od fazy grupowej, natomiast klub z gorszym bilansem zaczynał od fazy wstępnej.
W 2010 roku Meksykański Związek Piłki Nożnej zlikwidował InterLigę, uważając ją za zbyteczną i obciążającą zawodników. Od tego czasu do Copa Libertadores bezpośrednio dostają się drużyny z trzech pierwszych miejsc w tabeli regularnego sezonu Apertura..

</doc>
<doc id="2025537" url="https://pl.wikipedia.org/wiki?curid=2025537" title="Namur (miasto)">
Namur (miasto)



</doc>
<doc id="2025540" url="https://pl.wikipedia.org/wiki?curid=2025540" title="Gminy w departamencie Drôme">
Gminy w departamencie Drôme

Lista 369 gmin w departamencie Drôme we Francji.

</doc>
<doc id="2025545" url="https://pl.wikipedia.org/wiki?curid=2025545" title="Rajdowe Mistrzostwa Węgier">
Rajdowe Mistrzostwa Węgier

Rajdowe Mistrzostwa Węgier (węg. "Magyar ralibajnokság") – cykl rajdów samochodowych organizowany przez Magyar Nemzeti Autósport Szövetség (MNASZ). Mistrzostwa wyłaniają najlepszego kierowcę Węgier. Pierwsza edycja została zorganizowana w 1974 roku.

</doc>
<doc id="2025551" url="https://pl.wikipedia.org/wiki?curid=2025551" title="Kraina Tygrysów">
Kraina Tygrysów



</doc>
<doc id="2025552" url="https://pl.wikipedia.org/wiki?curid=2025552" title="Meander Valley Council">
Meander Valley Council

Meander Valley Council – obszar samorządu lokalnego (ang. "local government area") położony w północno-centralnej części Tasmanii (Australia). Siedziba rady samorządu zlokalizowana jest w mieście Westbury, pozostałe ważniejsze ośrodki to: Carrick, Deloraine, Hadspen, Mole Creek i Meander. W samorządzie zlokalizowane są również zachodnie przedmieścia miasta Launceston - Blackstone Heights i Prospect oraz miasto satelickie Hadspen. 
Według danych z 2009 roku, obszar ten zamieszkuje 19547 osób. Powierzchnia samorządu wynosi 3821 km². 
W celu identyfikacji samorządu Australian Bureau of Statistics wprowadziło czterocyfrowy kod dla gminy Meander Valley – 4210. 
Na terenie Meander Valley zlokalizowany jest łańcuch górski Great Western Tiers oraz rzeka Meander.

</doc>
<doc id="2025566" url="https://pl.wikipedia.org/wiki?curid=2025566" title="Vincent Aboubakar">
Vincent Aboubakar

Vincent Aboubakar (ur. 22 stycznia 1992 w Jaunde) – kameruński piłkarz występujący na pozycji napastnika w tureckim klubie Beşiktaş JK oraz w reprezentacji Kamerunu. Wychowanek Coton Sport, w swojej karierze grał także w takich zespołach jak Valenciennes FC, FC Lorient oraz Beşiktaş JK.

</doc>
<doc id="2025576" url="https://pl.wikipedia.org/wiki?curid=2025576" title="Kaithi">
Kaithi

Kaithi (कैथी) – alfabet sylabiczny szeroko używany od XVI do XIX w. jako oficjalny system pisma w północnych Indiach do zapisu dokumentów sądowych i handlowych w lokalnych językach maithili, magadhi i bhodźpuri. Nazwa pochodzi od przymiotnika "kayasthi", związanego z kastą "kayastha", zawodowych skrybów, zatrudnianych na dworach lokalnych władców. W późniejszym okresie alfabet ten został wyparty przez blisko z nim spokrewnione pismo dewanagari, jednak kaithi pozostaje nadal w użyciu w ograniczonym zakresie.

</doc>
<doc id="2025581" url="https://pl.wikipedia.org/wiki?curid=2025581" title="Magahi">
Magahi



</doc>
<doc id="2025593" url="https://pl.wikipedia.org/wiki?curid=2025593" title="City of Devonport">
City of Devonport

 
City of Devonport – obszar samorządu lokalnego (ang. "local government area"), położony w północnej części Tasmanii (Australia) nad Cieśniną Bassa. Siedziba rady samorządu zlokalizowana jest w mieście Devonport.
Według danych z 2009 roku, obszar ten zamieszkuje 25518 osób. Powierzchnia samorządu wynosi 116 km².
W celu identyfikacji samorządu Australian Bureau of Statistics wprowadziło czterocyfrowy kod dla City of Devonport – 1610.

</doc>
<doc id="2025614" url="https://pl.wikipedia.org/wiki?curid=2025614" title="Borkowski-Dunin">
Borkowski-Dunin

Borkowski-Dunin – polski herb szlachecki, odmiana hrabiowska herbu Łabędź.
Opis herbu.
Opis stworzony zgodnie z klasycznymi regułami blazonowania: 
Najwcześniejsze wzmianki.
Nadany 12 października 1818 z predykatem "hoch- und wohlgeboren" ("wysoko urodzony i wielmożny") braciom Leonardowi Wincentemu, Franciszkowi, Stanisławowi oraz synom ich zmarłego brata Jakuba: Tytusowi, Henrykowi von Dunin-Borkowskim przez cesarza Franciszka II Habsburga. Podstawą nadania miały być wcześniejsze tytuły uzyskane przez Dunin-Borkowskich w Cesarstwie 15 marca 1547 oraz w Saksonii 23 marca 1738. Mimo iż większość heraldyków tych tytułów nie zna, to powołanie się obdarowanych na te niepotwierdzone nadania oraz patent szlachecki z 1775 wystarczyły jako podstawa nadania. Tytuł potwierdzony hrabiemu Leonardowi Wincentemu dla niego, braci i synowców w Królestwie Polskim 27 maja 1821, oraz tym samym w Austrii 22 lutego 1828.
Herbowni.
Jeden ród herbownych: graf von Dunin-Borkowski.

</doc>
<doc id="2025619" url="https://pl.wikipedia.org/wiki?curid=2025619" title="Liga A w piłce siatkowej mężczyzn (2010/2011)">
Liga A w piłce siatkowej mężczyzn (2010/2011)

Belgijska Liga Siatkówki 2010/2011 - 67. sezon walki o mistrzostwo Belgii organizowany przez Liga Belgium. Zainaugurowany zostały 2 października 2010 roku i trwał do 27 kwietnia 2011 roku. 
W sezonie 2010/2011 w Lidze Mistrzów Belgię reprezentowały i , w Pucharze CEV - i , natomiast w Pucharze Challenge - .
System rozgrywek.
W fazie zasadniczej drużyny rozgrywały po dwa mecze systemem kołowym. Zespoły z miejsc 1-6 awansowały do fazy play-off, natomiast zespoły z miejsc 7-10 - do fazy play-down. W drugiej fazie drużyny ponownie rywalizowały systemem kołowym. Do finału, gdzie rywalizacja toczyła się do trzech zwycięstw, awansowały dwa najlepsze zespoły fazy play-off. Z Ligi A spadła drużyna, która zajęła ostatnie miejsce w fazie play-down.
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Faza play-off.
Tabela wyników.
 
 
 
 
 
 
 
 
 
 
 
 
 
 
 
 
 
 
Tabela.
Uwaga: Zwycięzca fazy zasadniczej rozpoczął fazę play-off z dorobkiem 5 pkt, a każda kolejna drużyna rozgrywki rozpoczynała z jednym punktem mniej.
1 Klub Prefaxis Menen w meczu 2. kolejki przeciwko Aquacare Halen ukarany został walkowerem i odjęciem jednego punktu.
Faza play-down.
Tabela wyników.
 
 
 
 
 
 
 
 
Tabela.
Uwaga: Drużyna, która w fazie zasadniczej zajęła 7. miejsce, fazę play-down rozpoczęła z dorobkiem 3 pkt, a każda kolejna drużyna po fazie zasadniczej rozgrywki rozpoczynała z jednym punktem mniej.

</doc>
<doc id="2025622" url="https://pl.wikipedia.org/wiki?curid=2025622" title="Atanasios Pritas">
Atanasios Pritas

Atanasios „Sakis” Pritas (ur. 9 stycznia 1979 roku w Salonikach) – grecki piłkarz grający na pozycji pomocnika w Arisie Saloniki.

</doc>
<doc id="2025641" url="https://pl.wikipedia.org/wiki?curid=2025641" title="Thanjavur">
Thanjavur



</doc>
<doc id="2025669" url="https://pl.wikipedia.org/wiki?curid=2025669" title="VC Argex Duvel Puurs">
VC Argex Duvel Puurs



</doc>
<doc id="2025675" url="https://pl.wikipedia.org/wiki?curid=2025675" title="Símun Hansen">
Símun Hansen

Símun Rógvi Hansen (ur. 10 kwietnia 1987 na Wyspach Owczych) – farerski piłkarz, występujący na pozycji bramkarza w stołecznym klubie HB Tórshavn.
Kariera klubowa.
B71 Sandoy.
Do składu B71 Sandoy Hansen trafił w roku 2004, jednak nie rozegrał wtedy żadnego spotkania w swoim klubie. Pierwszym był wygrany 2-0 mecz przeciwko MB Miðvágur 19 marca 2005, w ramach Pucharu Wysp Owczych 2005. Od tamtej pory Símun Rógvi Hansen zaczął pojawiać się na bramce coraz częściej, rozegrawszy ostatecznie 16 spotkań. Jego klub, grający wówczas w 1.deild, zajął drugie miejsce w tabeli ligowej, nie zdołał on jednak pokonać w meczu barażowym GÍ Gøta i dostać się do Formuladeildin.
W roku 2006 Hansen został głównym bramkarzem B71 Sandoy, wyłączając z tej roli czterdziestopięcioletniego Polaka Waldemara Nowickiego. Rozegrał 20 spotkań, jedynie dwa razy pozwalając pojawić się na boisku bramkarzowi rezerwowemu, Jóhanowi Clementsenowi. Jego zespołowi udało się tym razem wywalczyć awans do Formuladeildin z pierwszego miejsca tabeli drugoligowej.
Kolejny sezon B71 Sandoy skończył na ósmym, ostatnim bezpiecznym, miejscu w tabeli pierwszej ligi, szybko, bo już po pierwszym meczu, odpadł też z rozgrywek Pucharu Wysp Owczych 2007. Hansen zagrał w dwudziestu ośmiu spotkaniach.
Rok później, pomimo sukcesu, jakim było dotarcie do półfinału Pucharu Wysp Owczych 2008, B71 Sandoy spadł ponownie do 1.deild. Símun Rógvi Hansen, rozegrał wtedy trzydzieści spotkań, co jest jego rekordem, jeżeli chodzi o liczbę meczów w jednym sezonie. Nie pozostał jednak w klubie po jego porażce w pierwszej lidze.
HB Tórsahvn.
Zawodnikiem zainteresował się stołeczny klub HB Tórshavn. Przed sezonem 2009 klub ze stolicy archipelagu włączył Hansena do swojego składu. Hansen pojawił się w bramce, jako zmiennik Marcina Dawida. Szybko jednak stał się podstawowym bramkarzem, rozgrywając dwadzieścia jeden spotkań w tamtym sezonie. Siedział na ławce w meczach HB Tórshavn przeciwko Omonii Nikozja z Cypru. Jego zespół w tamtym sezonie zdobył mistrzostwo archipelagu.
W czasie kolejnego sezonu Hansen również gra w klubie HB Tórshavn, jednak występuje głównie w drugim składzie tej drużyny, który gra w 1.deild. W zespole pierwszoligowym rozegrał jedynie dwa z dwunastu spotkań.
Osiągnięcia.
HB Tórshavn
Kariera reprezentacyjna.
Hansen został powołany, jako rezerwowy bramkarz w eliminacjach do Mistrzostw Europy U-21 2009 w Szwecji, jednak nie wszedł ani razu na boisko.

</doc>
<doc id="2025676" url="https://pl.wikipedia.org/wiki?curid=2025676" title="Símun Rógvi Hansen">
Símun Rógvi Hansen



</doc>
<doc id="2025683" url="https://pl.wikipedia.org/wiki?curid=2025683" title="Trutnov hlavní nádraží">
Trutnov hlavní nádraží

Trutnov hlavní nádraží – stacja kolejowa w Trutnov, w kraju kralovohradeckim, w Czechach.
Połączenia.
Ze stacji odjeżdżają regularne pociągi spółek České dráhy oraz GW Train Regio

</doc>
<doc id="2025690" url="https://pl.wikipedia.org/wiki?curid=2025690" title="Portal 2">
Portal 2

Portal 2 – zręcznościowo-logiczna gra komputerowa przedstawiona z perspektywy pierwszej osoby wyprodukowana i wydana przez Valve Corporation 19 kwietnia 2011 na platformy Microsoft Windows, OS X, PlayStation 3 i Xbox 360. Jest kontynuacją gry "Portal" z 2007 roku.
"Portal 2" składa się z serii zagadek, które gracz rozwiązuje teleportując samego siebie i przydatne obiekty za pomocą urządzenia dwuportalowego , które może stworzyć między-przestrzenne portale umieszczone na płaskich powierzchniach, np. ścianach. W grze występują również dodatkowe urządzenia i przedmioty, które gracz może wykorzystać, emitery wiązek przyciągających oraz żele zmieniające właściwości powierzchni na której się znajdą.
Pierwsze DLC do "Portala 2" zostało wydane pod koniec września 2011 roku i było rozprowadzane za darmo. Dodawało ono dodatkowe komory testowe w trybie kooperacyjnym.
Redakcja magazynu PC Gamer UK w 2015 roku przyznała grze 14. miejsce na liście najlepszych gier na PC.
Fabuła.
Akcja rozpoczyna się w nieokreślonej przyszłości po wydarzeniach z pierwszej części gry – "Portal". Zniszczenie GLaDOS spowodowało przebudzenie dziesiątek rdzeni osobowości. Jednym z nich jest Wheatley, który postanawia wydostać się z laboratorium Aperture Science. Aby tego dokonać budzi Chell (bohaterkę części pierwszej), która została zamknięta w komorze hibernacyjnej i proponuje jej wspólną ucieczkę. Jednak sztuczna inteligencja GLaDOS przetrwała i wznawia testy, które bohaterka musiała wykonywać w pierwszej części gry.
Tryb kooperacji.
Poza trybem rozgrywki dla jednego gracza "Portal 2" oferuje tryb kooperacji. Dostępna jest w nim osobna kampania fabularna. Do jego rozegrania potrzebnych dwóch graczy, którzy wcielają się w roboty Atlasa i P-body'iego. Każdy z nich dysponuje własnym urządzeniem do tworzenia portali. Ponadto gracze w celu ułatwienia współpracy mogą wykorzystać tryb podzielonego ekranu, używać minikamery pokazującej poczynania drugiego gracza oraz umieszczać ikony informujące, czego w danym momencie gracz oczekuje od sojusznika.
Perpetual Testing Initiative.
Rozszerzenie Perpetual Testing Initiative pojawiło się 8 marca 2012 roku. Jest to intuicyjny kreator pozwalający użytkownikom na zaprojektowanie własnych wyzwań i podzielenie się nimi z innymi graczami przy pomocy Steam Workshop.

</doc>
<doc id="2025692" url="https://pl.wikipedia.org/wiki?curid=2025692" title="Robert Chalifoux">
Robert Chalifoux

Robert "Rob" Chalifoux (ur. 13 grudnia 1974) − kanadyjski kulturysta oraz profesjonalny wrestler, znany także pod pseudonimem Johnny Handsome.
Życiorys.
Ze sportem kulturystycznym powiązany jest od początku lat dziewięćdziesiątych. W 1993 roku podczas Mistrzostw Północnej Alberty w Kulturystyce wywalczył brązowy medal. Na szczycie podium znalazł się już sześć lat później na Mistrzostwach Południowej Alberty, gdzie został zwycięzcą w kategorii wagowej lekkociężkiej; tego samego roku, w tej właśnie kategorii zajął trzecią lokację w trakcie mistrzostw prowincjonalnych. W 2000, jako zawodnik o wadze lekkociężkiej, został Mistrzem Alberty. Podjął współpracę z doświadczonym kulturystą i trenerem osobistym Scottem Abelem, z którym przygotowywał się do Mistrzostw Prowincji Ontario. W 2006 i 2009 roku brał udział w mistrzostwach krajowych; zajął, kolejno, dziesiąte i dziewiąte miejsce.
Obecnie zajmuje się także profesjonalnym wrestlingiem. W branży zapaśniczej udziela się pod pseudonimem Johnny Handsome (pl. "Johnny Przystojniak").
Okazjonalnie, amatorsko zajmuje się modelingiem. Na początku czerwca 2004, z wagą dziewięćdziesięciu pięciu kilogramów (jego waga zwyczajnie balansuje na pograniczu stu pięciu kg), wziął udział w erotycznej sesji fotograficznej dla gejowskiej strony internetowej MuscleGallery.com.
Mieszka w miejscowości Edmonton w prowincji Alberta, gdzie prowadzi solarium.

</doc>
<doc id="2025713" url="https://pl.wikipedia.org/wiki?curid=2025713" title="Bolarka (rejon żytomierski)">
Bolarka (rejon żytomierski)

Bolarka () – wieś na Ukrainie, w obwodzie żytomierskim, w rejonie żytomierskim. W 2001 roku liczyła 288 mieszkańców.

</doc>
<doc id="2025720" url="https://pl.wikipedia.org/wiki?curid=2025720" title="Srokacz szary">
Srokacz szary

Srokacz szary ("Cracticus torquatus") – gatunek średniej wielkości ptaka z rodziny ostrolotów (Artamidae). W języku Aborygenów zwany jest "Wãd-do-wãd-ony". Występuje w Australii.
Systematyka.
Takson ten został opisany przez angielskiego ornitologa Johna Lathama, zależnie od źródła w 1801 lub 1802 roku. Autor nadał gatunkowi nazwę "Lanius torquatus", zaliczając go tym samym do dzierzb. Obecnie gatunek ten umieszczany jest w rodzaju "Cracticus" w rodzinie ostrolotów. Drugi człon nazwy naukowej, "torquatus", jest męskim rodzajem łacińskiego przymiotnika oznaczającego kogoś ozdobionego naszyjnikiem. Odnotowywane były hybrydy ze srokaczem czarnogardłym ("C. nigrogularis"). Niekiedy, razem ze srokaczem czarnogrzbietym ("C. mentalis"), wydzielany był do osobnego rodzaju, "Bulestes".
Obecnie wyróżnia się 3 podgatunki srokacza szarego:
Dwa podgatunki zaliczane niegdyś do "Cracticus torquatus" – "argenteus" i "colletti" – wydzielono do odrębnego gatunku o nazwie srokacz jasnogrzbiety ("Cracticus argenteus").
Charakterystyka.
Mierzy około 24–30 cm, waży około 100 g. Samice są nieco mniejsze niż samce. Dorosły osobnik jest czarno-szaro-biały. Tęczówki oka brązowe. Czarna jest cała głowa, sterówki oraz lotki. Lotki drugorzędowe mają białe obrzeżenie, a sterówki biały pasek końcowy. Dziób jest szary, od połowy czarny, na końcu hakowato zagięty. Grzbiet, kuper oraz pozostała część skrzydeł szare, przy brzegu pióra z białymi obrzeżeniami. Spód ciała, półobroża oraz pokrywy podogonowe czysto białe. Pazury mocne, czarne, nogi mają barwę szarą. U młodych ptaków czarne obszary upierzenia są oliwkowobrązowe.
Występowanie.
Srokacz szary występuje w Australii, włącznie z Tasmanią. Największy zasięg ma w południowej części kontynentu, nie występuje w jego północnej części, poza wschodnią częścią półwyspu Jork. Nie spotka się go także w centralnej części Terytorium Północnego, w centrum Wielkiej Pustyni Piaszczystej. Zasiedla różnorodne środowiska, w tym różne rodzaje lasów, sawanny, zarośla oraz tereny antropogenicznie zmienione: grunty uprawne, tereny wiejskie oraz miejskie.
Zachowanie.
Srokacze szare są mięsożerne. Odżywiają się małymi zwierzętami, włączając w to ptaki, jaszczurki oraz owady, a także ptasimi jajami. Czasami spożywają także owoce i nasiona. Nadziewają swoją zdobycz na ciernie i gałązki, podobnie jak dzierzby. Żerowanie odbywa się w parach lub małych grupach, na otwartej przestrzeni. Potrafi naśladować odgłosy innych ptaków.
Lęgi.
Jest ptakiem monogamicznym. Terytorium wynosi zwykle 8–40 ha. Okres lęgowy srokaczy szarych trwa w lipcu i sierpniu, drugi lęg w grudniu i styczniu. Buduje na drzewie, około 10 metrów nad ziemią, kuliste gniazdo z patyków i gałązek połączonych trawą. Jego budową zajmują się obydwoje rodzice przez około 4 tygodnie. Zwykle umieszczone jest ono na drzewie. Samica składa 3–5 kulistych jaj o wymiarach 31×23 mm. Są one zielonobrązowe, często z czerwonawym plamkowaniem. Przez 25 dni jaja wysiaduje jedynie samica, w tym czasie samiec broni terytorium. Po 28 dniach od wyklucia młode opuszczają gniazdo. Zostają z rodzicami, aby pomagać im w wyprowadzeniu następnego lęgu.
Status.
Międzynarodowa Unia Ochrony Przyrody (IUCN) uznaje srokacza szarego za gatunek najmniejszej troski (LC – "least concern"). Liczebność populacji nie została oszacowana, ale ptak ten opisywany jest jako pospolity. Trend liczebności populacji nie jest znany.

</doc>
<doc id="2025725" url="https://pl.wikipedia.org/wiki?curid=2025725" title="Nowa Borowa">
Nowa Borowa

Nowa Borowa (ukr. Нова Борова) – osiedle typu miejskiego na Ukrainie, w rejonie horoszowskim obwodu żytomierskiego.
W 1959 liczyła 5696 mieszkańców.
W 1989 liczyła 6186 mieszkańców.

</doc>
<doc id="2025729" url="https://pl.wikipedia.org/wiki?curid=2025729" title="Borkowski-Dunin Hrabia (herb szlachecki)">
Borkowski-Dunin Hrabia (herb szlachecki)



</doc>
<doc id="2025733" url="https://pl.wikipedia.org/wiki?curid=2025733" title="Białokurowicze Nowe">
Białokurowicze Nowe

Białokurowicze Nowe (, "Nowi Biłokorowyczi") – osiedle typu miejskiego na Ukrainie, w obwodzie żytomierskim, w rejonie olewskim.

</doc>
<doc id="2025736" url="https://pl.wikipedia.org/wiki?curid=2025736" title="Nowohujwynśke">
Nowohujwynśke

Nowohujwynśke (ukr. Новогуйвинське) – osiedle typu miejskiego na Ukrainie w rejonie żytomierskim obwodu żytomierskiego.

</doc>
<doc id="2025742" url="https://pl.wikipedia.org/wiki?curid=2025742" title="Nowoozerianka">
Nowoozerianka

Nowoozerianka (ukr. Новоозерянка) – osiedle typu miejskiego na Ukrainie w rejonie olewskim obwodu żytomierskiego.

</doc>
<doc id="2025746" url="https://pl.wikipedia.org/wiki?curid=2025746" title="Hrabstwo Sherman (Teksas)">
Hrabstwo Sherman (Teksas)

Hrabstwo Sherman – rolnicze hrabstwo położone w USA w stanie Teksas z siedzibą w mieście Stratford. Założone w 1876 roku. Według spisu w 2020 roku populacja hrabstwa spadła do 2782 osób, w tym 44,2% to byli Latynosi.
Dry county.
Do roku 2012 hrabstwo było jednym z ostatnich w Teksasie tzw. "dry county", czyli hrabstwem gdzie decyzją lokalnych władz obowiązywała całkowita prohibicja. 6 listopada 2012 r. odbyły się wybory w sprawie „legalnej sprzedaży wszystkich napojów alkoholowych, w tym napojów mieszanych”. Propozycja przeszła 582 głosami poparcia i 431 głosów przeciwko.
Gospodarka.
W 2017 roku obszar ten zajął 5. miejsce w stanie i 40. w kraju pod względem wpływów z rolnictwa. Produkcja kukurydzy, wieprzowiny, wołowiny i nabiałów należą do najwyższych w stanie i w kraju. Do znaczących produktów rolnych należą także: pszenica, bawełna i sorgo. 37% areału stanowią pastwiska i 60% to obszary uprawne.
Produkcja gazu ziemnego stała się ważnym elementem lokalnej gospodarki. 

</doc>
<doc id="2025750" url="https://pl.wikipedia.org/wiki?curid=2025750" title="Ozerne">
Ozerne

Ozerne (ukr. Озерне) – osiedle typu miejskiego na Ukrainie w rejonie żytomierskim obwodu żytomierskiego. Założone w 1959 roku.
Znajduje tu się baza lotnicza Ozerne.

</doc>
<doc id="2025755" url="https://pl.wikipedia.org/wiki?curid=2025755" title="Perszotrawenśk (obwód żytomierski)">
Perszotrawenśk (obwód żytomierski)

Perszotrawenśk (ukr. Першотравенськ) – osiedle typu miejskiego na Ukrainie w rejonie baranowskim obwodu żytomierskiego.
Historia.
Osiedle typu miejskiego od 1934.
W 1989 roku liczyło 4136 mieszkańców.
W 2013 roku liczyło 3631 mieszkańców.

</doc>
<doc id="2025757" url="https://pl.wikipedia.org/wiki?curid=2025757" title="Joseph Highmore">
Joseph Highmore

Joseph Highmore (ur. 13 czerwca 1692 w Londynie, zm. 3 marca 1780 w Canterbury) – angielski malarz portrecista i pisarz.
Początkowo studiował prawo, jednak ok. 1714 zajął się malarstwem i podjął naukę w Akademii Knellera. Tworzył głównie portrety, stopniowo ulegając wpływom rokoka. Jego prace zbliżone są stylem do dzieł Williama Hogartha i odznaczają się świeżością i subtelnością bliską sztuce francuskiej. Artysta był przyjacielem Samuela Richardsona i ok. 1745 namalował cykl 12 obrazów do jego powieści epistolarnej "Pamela, czyli cnota nagrodzona". W późniejszym okresie tworzył obrazy o tematyce biblijnej i historycznej. Na początku lat 60. XVIII wieku porzucił malarstwo i zajął się literaturą, pisał m.in. traktaty i eseje o perspektywie, moralności i religii.
Duże zbiory prac Highmore`a posiadają kolekcje brytyjskie, m.in. Tate Britain i Fitzwilliam Museum w Cambridge.

</doc>
<doc id="2025762" url="https://pl.wikipedia.org/wiki?curid=2025762" title="Perszotrawnewe">
Perszotrawnewe

Pierszotrawieńsk (ukr. Першотравневе) – osiedle typu miejskiego na Ukrainie w rejonie owruckim obwodu żytomierskiego.
W 1989 liczyło 3144 mieszkańców.
W 2013 liczyło 2492 mieszkańców.

</doc>
<doc id="2025764" url="https://pl.wikipedia.org/wiki?curid=2025764" title="Teatr WSD w Ołtarzewie">
Teatr WSD w Ołtarzewie



</doc>
<doc id="2025769" url="https://pl.wikipedia.org/wiki?curid=2025769" title="Kim Jung-woo">
Kim Jung-woo

Kim Jung-Woo (ur. 9 maja 1982 w Seulu) – koreański piłkarz. Obecnie gra dla Gwangju Sangmu na pozycji pomocnika.

</doc>
<doc id="2025772" url="https://pl.wikipedia.org/wiki?curid=2025772" title="Paweł od św. Jacka">
Paweł od św. Jacka



</doc>
<doc id="2025779" url="https://pl.wikipedia.org/wiki?curid=2025779" title="Kajakarstwo na Letnich Igrzyskach Olimpijskich 2000">
Kajakarstwo na Letnich Igrzyskach Olimpijskich 2000

Wyniki zawodów w kajakarstwie na Letnich Igrzyskach Olimpijskich 2000.

</doc>
<doc id="2025784" url="https://pl.wikipedia.org/wiki?curid=2025784" title="Gorgonidium">
Gorgonidium

Gorgonidium Schott – rodzaj bylin, geofitów, należący do rodziny obrazkowatych, liczący 8 gatunków endemicznych dla Andów, występujących od Peru do północnej Argentyny. Rośliny z tego rodzaju zasiedlają gęste zarośla na skalistych zboczach górskich lub niskie lasy, na wysokości do 3000 m n.p.m. Nazwa naukowa rodzaju pochodzi od mitycznych Gorgon – wężowłosych sióstr z mitologii greckiej – i oznacza "wart Gorgony".

</doc>
<doc id="2025786" url="https://pl.wikipedia.org/wiki?curid=2025786" title="Polanka (obwód żytomierski)">
Polanka (obwód żytomierski)

Polanka (ukr. Полянка) – osiedle typu miejskiego na Ukrainie w rejonie baranowskim obwodu żytomierskiego.

</doc>
<doc id="2025788" url="https://pl.wikipedia.org/wiki?curid=2025788" title="Skwer Rotmistrza Witolda Pileckiego w Katowicach">
Skwer Rotmistrza Witolda Pileckiego w Katowicach

Skwer Rotmistrza Witolda Pileckiego w Katowicach – jest to plac, położony na osiedlu W. Witosa w Katowicach. Skwer leży przy skrzyżowaniu ulicy Wincentego Witosa i ulicy Michała Ossowskiego.
Skwer otrzymał imię rotmistrza Witolda Pileckiego uchwałą Rady Miasta Katowice nr LII/1070/10 z dnia 25 stycznia 2009. Uchwała weszła w życie 31 marca 2010. W uzasadnieniu napisano "iż koniecznym jest uczczenie w ten sposób pamięci rtm Witolda Pileckiego za bohaterstwo i działalność na rzecz wyzwolenia RP".
Skwer stanowią alejki i tereny zielone. W jego centralnej części położony jest plac zabaw dla dzieci. Przy placu znajduje się zabytkowy przydrożny krzyż z figurą Jezusa i Matki Boskiej.
Pierwotnie nazwę tę planowano nadać skwerowi przed Wojewódzkim Sztabem Wojskowym w Katowicach przy ulicy Francuskiej.

</doc>
<doc id="2025791" url="https://pl.wikipedia.org/wiki?curid=2025791" title="Wakułenczuk">
Wakułenczuk

Wakułenczuk (ukr. Вакуленчук; od 1952 do 1982 "Wełyki Korowynci-2") – osiedle typu miejskiego na Ukrainie w rejonie cudnowskim obwodu żytomierskiego.
Historia.
W 1989 liczyło 2393 mieszkańców.
W 2013 liczyło 2039 mieszkańców.

</doc>
<doc id="2025793" url="https://pl.wikipedia.org/wiki?curid=2025793" title="Skwer Pileckiego w Katowicach">
Skwer Pileckiego w Katowicach



</doc>
<doc id="2025794" url="https://pl.wikipedia.org/wiki?curid=2025794" title="Skwer Witolda Pileckiego w Katowicach">
Skwer Witolda Pileckiego w Katowicach



</doc>
<doc id="2025797" url="https://pl.wikipedia.org/wiki?curid=2025797" title="Wełyki Korowynci">
Wełyki Korowynci

Wełyki Korowynci (ukr. Великі Коровинці) – osiedle typu miejskiego na Ukrainie w rejonie cudnowskim obwodu żytomierskiego.

</doc>
<doc id="2025801" url="https://pl.wikipedia.org/wiki?curid=2025801" title="Francesco Maria Sforza">
Francesco Maria Sforza

Francesco Maria Sforza (ur. 30 stycznia 1491, zm. w styczniu 1512) – następca tronu mediolańskiego, syn Giana Galeazza Sforzy i Izabeli Aragońskiej.
Życiorys.
Po śmierci ojca w 1494 został przedstawiony radzie książęcej, która przekazała władzę w Mediolanie w ręce regenta Ludovica Sforzy. W grudniu 1494 wraz z matką i rodzeństwem zamieszkał w Castello Sforzesco w Mediolanie.
W 1497 Izabela i rodzeństwo księcia wyprowadzili się z dworu Ludovica, zaś Francesco pozostał przy dziadzie stryjecznym Ludovicu. W 1499 król francuski Ludwik XII podjął wyprawę zbrojną na Mediolan i pozbawiony sojuszników dziad stryjeczny Francesca musiał opuścić zamek. Francesco został wówczas zabrany przez króla do Francji i umieszczony w opactwie benedyktyńskim koło Tours.
Pomimo starań matki Izabeli i ciotki Bianki Marii, żony króla niemieckiego Maksymiliana I, nie udało się odzyskać tronu mediolańskiego dla Francesca. W styczniu 1512 Francesco spadł z konia podczas polowania i poniósł śmierć na miejscu.

</doc>
<doc id="2025812" url="https://pl.wikipedia.org/wiki?curid=2025812" title="Junkers J 11">
Junkers J 11

Junkers J 11 – niemiecki wodnosamolot z okresu I wojny światowej.
Junkers J 11 był przeróbką wojskowej wersji modelu J 10. Nosił oznaczenia CLS.I oraz C3MG (na użytek wojsk morskich). Służył do lotów patrolowych. W stosunku do modelu J 10 wprowadzono zmiany konstrukcyjne w lotkach, chłodnicy itp. W wytwórni Junkersa do budowy pierwszego wodnosamolotu własnej konstrukcji wykorzystano właśnie model J 10, ponieważ dzięki metalowej budowie - podobnie jak inne konstrukcje Junkersa - był wytrzymały na warunki pogodowe, szczególnie deszcz i śnieg; co dla wojsk morskich miało duże znaczenie. Ponadto - w stosunku do innych niemieckich wodnosamolotów, jak Lübeck-Travemünde oraz Friedrichshafen FF.33 był dolnopłatem, łatwiejszym do naprawy i konserwacji. Jako że pierwszy lot odbył się w październiku 1918, więc z powodu rychłej klęski Niemiec zbudowano jedynie trzy egzemplarze tych maszyn.

</doc>
<doc id="2025818" url="https://pl.wikipedia.org/wiki?curid=2025818" title="Viola palustris">
Viola palustris



</doc>
<doc id="2025831" url="https://pl.wikipedia.org/wiki?curid=2025831" title="Myrolubiw">
Myrolubiw

Myrolubiw (ukr. Миролюбів) – osiedle typu miejskiego na Ukrainie w rejonie łuhyńskim obwodu żytomierskiego. Do 2016 roku nosiło nazwę Żowtnewe.

</doc>
<doc id="2025835" url="https://pl.wikipedia.org/wiki?curid=2025835" title="Tachikawa Ki-94 I">
Tachikawa Ki-94 I

Tachikawa Ki-94 I – prototypowy myśliwiec Cesarskiej Armii Japońskiej z czasów drugiej wojny światowej, przeznaczony do lotów na dużej wysokości. Jego głównym zadaniem miało być zwalczanie amerykańskich bombowców Boeing B-29 Superfortress, dokonujących strategicznych bombardowań celów w Japonii. Samolot charakteryzował się bardzo awangardową konstrukcją. Maszyna nie wyszła poza stadium drewnianej makiety.
Historia.
21 września 1941 r. wzniósł się w powietrze po raz pierwszy amerykański bombowiec strategiczny B-29 Superfortress. Dowództwo Cesarskiej Armii Japońskiej dość szybko zdało sobie sprawę, obserwując działania amerykańskiego lotnictwa w Europie, że kolejnym celem strategicznych nalotów będą wyspy japońskie. Ich obrona spoczywała na barkach lotnictwa armii, ale nie dysponowało ono samolotami zdolnymi do podjęcia walki z silnie uzbrojonymi i operującymi na dużych wysokościach bombowcami. 
Aby temu zaradzić, Wydział Techniczny Sił Powietrznych opracował w sierpniu 1942 r. wstępne założenia techniczne dla jednosilnikowego myśliwca przechwytującego, charakteryzującego się dużym zasięgiem, silnym uzbrojeniem, prędkością rzędu 750-800 km/h i pułapem operacyjnym 13000 metrów. Jak na możliwości japońskiego przemysłu lotniczego były to wymagania zbyt wysokie. 
W zaistniałej sytuacji przedstawiciele wytwórni Nakajima i Tachikawa - wybranych do realizacji projektu w porozumieniu z Wydziałem Technicznym - zweryfikowali charakterystykę nowej maszyny pod kątem własnych możliwości. Efektem prac inżynierów Nakajimy był klasyczny, jednosilnikowy myśliwiec Nakajima Ki-87. Konstruktorzy Tachikawy podeszli do problemu w całkowicie odmienny sposób. Zaprojektowali bardzo awangardowy, jak na ówczesne japońskie realia, myśliwiec oznaczony jako Tachikawa Ki-94. 
W październiku 1943 r. była gotowa drewniana makieta samolotu, naturalnej wielkości. Niestety nowatorskie rozwiązania zastosowane w konstrukcji Ki-94 były przyczyną jej końca. Oceniono, że maszyna jest zbyt wymagająca technologicznie, a przedstawione obliczenia dotyczące jej osiągów zbyt optymistyczne i w grudniu 1943 r. cały program został anulowany. Nie był to jednak koniec maszyny oznaczonej jako Ki-94. Nazwę przejęła zdecydowanie bardziej konserwatywna konstrukcja, zaprojektowana przez inżynierów Tachikawy do wypełniania tych samych zadań, co projekt oznaczony jako Ki-94 I, ale zbudowana w klasycznym układzie, Tachikawa Ki-94 II.
Konstrukcja.
Całkowicie metalowy, wolnonośny dolnopłat. Samolot miał dwie belki kadłubowe, połączone statecznikiem poziomym. Pomiędzy nimi umieszczona została gondola kadłubowa mieszcząca ciśnieniową kabinę pilota oraz dwa silniki Mitsubishi Ha-43. Pierwszy z nich umieszczono z przodu kadłuba, przed kabiną pilota. Napędzał on czterołopatowe śmigło ciągnące, drugi z silników zainstalowany był z tyłu kadłuba i napędzał czterołopatowe śmigło pchające. Taki układ miał teoretycznie zapewnić maszynie osiąganie prędkości rzędu 780 km/h na wysokości 10000 metrów. Podwozie trójpodporowe z przednim podparciem, chowane w locie. Przednie do wnęki w kadłubie, główne do wnęk w belkach ogonowych. Podobne rozwiązanie zastosowano w amerykańskim Lockheed P-38 Lightning. Konstrukcyjnie Ki-94 I podobny był do innej amerykańskiej maszyny, myśliwca Vultee XP-54 Swoose Goose, który napędzany był tylko jednym silnikiem ze śmigłem pchającym i który podobnie jak samolot japoński nie został wprowadzony do produkcji seryjnej. W jego przypadku doszło do praktycznego potwierdzenia, że teoretyczne wyliczenia dotyczące zakładanych osiągów maszyny, rozmijają się z rzeczywistością.
Uzbrojenie.
Samolot charakteryzował się bardzo silnym uzbrojeniem. Z przodu belek kadłubowych zamontowano działka Ho-105 kalibru 30 mm oraz Ho-203 kalibru 37 mm, po dwa na każdą belkę w układzie jedno nad drugim. Samolot mógł również przenosić po dwie 50 kg bomby.

</doc>
<doc id="2025836" url="https://pl.wikipedia.org/wiki?curid=2025836" title="Karaibskie hindustani">
Karaibskie hindustani

Karaibskie hindustani – język indoaryjski używany przez mieszkańców Surinamu i Trynidadu pochodzenia hinduskiego. Użytkownicy określają go jako „hindustani”. Wbrew tej nazwie, język ten nie jest oparty na języku hindustani, lecz na bhodźpuri, z licznymi wpływami słownictwa języków sranan tongo, niderlandzkiego i angielskiego. Dla odróżnienia wariantów używanych w Surinamie i na Trynidadzie, stosuje się również określenia „sarnami hindustani” (surinamskie hindustani) i „trinidad bhojpuri”.

</doc>
<doc id="2025839" url="https://pl.wikipedia.org/wiki?curid=2025839" title="Sarnami hindustani">
Sarnami hindustani



</doc>
<doc id="2025850" url="https://pl.wikipedia.org/wiki?curid=2025850" title="Gibson ES-335TD">
Gibson ES-335TD



</doc>
<doc id="2025851" url="https://pl.wikipedia.org/wiki?curid=2025851" title="Hrabstwo Ector">
Hrabstwo Ector

Hrabstwo Ector – hrabstwo położone w USA w stanie Teksas z siedzibą w mieście Odessa. Założone w 1893 roku.
Demografia.
Według spisu z roku 2019, hrabstwo zamieszkuje 137 130 osób, które tworzą 43 846 gospodarstw domowych oraz 31 700 rodzin. Gęstość zaludnienia wynosi 51,9 osoby/km². Na terenie hrabstwa znajduje się 49 500 budynków mieszkalnych tj. 21 budynków/km². 76% ludności hrabstwa to ludzie biali, 4% to czarni, 0,83% rdzenni Amerykanie, 0,64% Azjaci, 0,04% mieszkańcy z wysp Pacyfiku 17,38% ludność innych ras, 2,81% ludność wywodząca się z dwóch lub większej liczby ras, 42,36% to osoby hiszpańskojęzyczne lub Latynosi.
W hrabstwie znajduje się 43 846 gospodarstw domowych, z czego w 38,90% z nich znajdują się dzieci poniżej 18 roku życia. 54,10% gospodarstw domowych tworzą małżeństwa. 13,70% stanowią niezamężne kobiety, a 27,70% osoby samotne. 24,00% wszystkich gospodarstw to gospodarstwa jednoosobowe. W 8,90% znajdują się samotne osoby powyżej 65 roku życia. Średnia wielkość gospodarstwa domowego 2,72 osoby, a średnia wielkość rodziny to 3,25 osoby.
Wśród mieszkańców hrabstwa 30,40% stanowią osoby poniżej 18 lat, 10.50% osoby z przedziału wiekowego 18-24 lat, 27,90% osoby w wieku od 25 do 44 lat, 20.20% w wieku 45-64 lat i 10.90% osoby, które mają 65 lub więcej lat. Średni wiek wynosi 32 lata. Na każde 100 kobiet przypada 94,70 mężczyzn, a na każde 100 kobiet mających lat 18 lub więcej przypada 90,90 mężczyzn.
Średni roczny dochód w hrabstwie dla gospodarstwa domowego wynosi 31 152 $ a średni roczny dochód dla rodziny to 36 369 $. Średni dochód mężczyzny to 30 632 $, kobiety 21 317 $. Średni roczny dochód na osobę wynosi 15 031 $. 16,10% rodzin i 18,70% mieszkańców hrabstwa żyje poniżej minimum socjalnego, z czego 23,90% to osoby poniżej 18 lat a 14,30% to osoby powyżej 65 roku życia.

</doc>
<doc id="2025858" url="https://pl.wikipedia.org/wiki?curid=2025858" title="Unia Demokratyczna (Słowacja)">
Unia Demokratyczna (Słowacja)

Unia Demokratyczna (słow. "Demokratická únia", DÚ) – słowacka centroprawicowa partia polityczna, działająca w latach 1994–2000.
23 kwietnia 1994 powstała Unia Demokratyczna Słowacji. Współtworzyły ją środowiska Milana Kňažki i Jozefa Moravčíka (wywodzące się z HZDS). W 1994 partia uzyskała 8,6% i 15 mandatów w Radzie Narodowej. W 1995 przyłączyła się do niej Partia Narodowo-Demokratyczna Ľudovíta Černáka (grupa rozłamowa ze Słowackiej Partii Narodowej), ugrupowanie przyjęło nazwę Unia Demokratyczna.
W 1997 Unia Demokratyczna przystąpiła do Słowackiej Koalicji Demokratycznej. W 2000 partia rozwiązała się, przyłączając się do Słowackiej Unii Chrześcijańskiej i Demokratycznej.
Liderami partii byli Jozef Moravčík i od 1999 Ľubomír Harach.

</doc>
<doc id="2025907" url="https://pl.wikipedia.org/wiki?curid=2025907" title="Portal (ujednoznacznienie)">
Portal (ujednoznacznienie)



</doc>
<doc id="2025924" url="https://pl.wikipedia.org/wiki?curid=2025924" title="United Kingdom Space Agency">
United Kingdom Space Agency

UK Space Agency – narodowa agencja kosmiczna Wielkiej Brytanii odpowiedzialna za cywilne programy kosmiczne. Powstała 1 kwietnia 2010 z przekształcenia British National Space Centre. Instytucja odpowiada za kształtowanie polityki i budżetu kosmicznego Zjednoczonego Królestwa, oraz reprezentuje je we wszystkich negocjacjach i rozmowach dotyczących kosmosu. Dzięki temu centralizuje ona działania wcześniej rozproszone po innych instytucjach. Siedzibą jest Polaris House w Swindon.
Powstanie agencji zostało ogłoszone 23 marca 2010 w Queen Elizabeth II Conference Centre przez Lorda Mandelsona, Lorda Draysona i astronautę Timothy'ego Peake'a. Jej powołanie kosztowało około 60 milionów dolarów amerykańskich. Jej roczny budżet wynosi około 230 milionów funtów brytyjskich.
Zadania.
Jednym z celów agencji jest powiększenie w ciągu 20 lat udziału Wielkiej Brytanii w przemyśle satelitarnym z 6 miliardów GBP do 40 mld GBP, a zatrudnienia związanego z tym rynkiem, z 68 000 do 100 000 osób. Wielka Brytania miałaby odpowiadać za 10% światowego rynku produktów i usług kosmicznych.
W ramach UKSA w 2011 r. utworzono, za cenę 40 mln GBP (24 mln GBP wyasygnował rząd, pozostałą kwotę podmioty komercyjne), międzynarodowe centrum innowacji kosmicznych (International Space Innovation Centre, ISIC) w Harwell w hrabstwie Oxfordshire. Placówka ma po pięciu latach zatrudniać 700 osób.
Przejęcie obowiązków.
UK Space Agency przejęła szereg obowiązków od innych instytucji i urzędów brytyjskich:

</doc>
<doc id="2025926" url="https://pl.wikipedia.org/wiki?curid=2025926" title="UKSA">
UKSA



</doc>
<doc id="2025928" url="https://pl.wikipedia.org/wiki?curid=2025928" title="Dyskografia T.I.">
Dyskografia T.I.

Poniżej przedstawiona została dyskografia amerykańskiego rapera T.I.. Zawiera dokonania solowe, kompilacje, single i występy gościnne oraz listę teledysków.
Teledyski.
Występy Gościnne.
Tylko w teledysku

</doc>
<doc id="2025933" url="https://pl.wikipedia.org/wiki?curid=2025933" title="Francuska Agencja Kosmiczna">
Francuska Agencja Kosmiczna



</doc>
<doc id="2025935" url="https://pl.wikipedia.org/wiki?curid=2025935" title="CNES">
CNES



</doc>
<doc id="2025941" url="https://pl.wikipedia.org/wiki?curid=2025941" title="Ekstraliga rugby w Polsce, sezon 2009/2010">
Ekstraliga rugby w Polsce, sezon 2009/2010



</doc>
<doc id="2025944" url="https://pl.wikipedia.org/wiki?curid=2025944" title="Pierwsza Liga Rugby w Polsce, sezon 2008/2009">
Pierwsza Liga Rugby w Polsce, sezon 2008/2009



</doc>
<doc id="2025945" url="https://pl.wikipedia.org/wiki?curid=2025945" title="Pierwsza Liga Rugby w Polsce, sezon 2007/2008">
Pierwsza Liga Rugby w Polsce, sezon 2007/2008



</doc>
<doc id="2025950" url="https://pl.wikipedia.org/wiki?curid=2025950" title="Babka kryształowa">
Babka kryształowa

Babka kryształowa "(Crystallogobius linearis)" – gatunek ryby z rodziny babkowatych (Gobiidae).
Występowanie.
Atlantyk od Lofotów po Gibraltar i Maderę oraz Morze Śródziemne.
Występuje w wodach przybrzeżnych, na głębokości 1–400 m, nad dnem pokrytym muszlami, piaszczystym lub mulistym.
Cechy morfologiczne.
Samce osiągają 4,7, samice zaś 3,9 cm długości. 30 (29–31) kręgów. Otwory nosowe w postaci krótkiej rurki. W płetwach grzbietowych 2–3 twarde i 18–20 miękkich promieni, w płetwie odbytowej 1 twardy i 20–21 miękkich promieni. 
Wyraźny dymorfizm płciowy, samce mają rzucające się w oczy kły z przodu pyska, dobrze wykształconą przyssawkę, oraz jedynie dwa promienie w pierwszej płetwie grzbietowej, u samic przyssawka zredukowana bądź nieobecna zaś pierwsza płetwa grzbietowa nieobecna lub szczątkowa.
Odżywianie.
Żywi się zooplanktonem.
Rozród.
Trze się po roku życia od V do IX, po czym tarlaki giną. Ikra (gruszkowatego kształtu o wymiarach 1,2–1,5 X 0,4–0,5 mm) jest składana do pustych rurek rurkoczułkowców i jest strzeżona przez samca.

</doc>
<doc id="2025951" url="https://pl.wikipedia.org/wiki?curid=2025951" title="Moqueca">
Moqueca

Moqueca – brazylijska potrawa, której główne składniki stanowią owoce morza, zanurzone w sosie przyrządzonym na bazie oleju palmowego (szeroko stosowanego w stanie Bahia), mleka kokosowego i niewielkiej ilości cebuli, pomidorów, papryki. Serwowana w żeliwnych kociołkach podgrzewanych od spodu, podawana z dodatkiem manioku, doprawionego masłem lub słoniną.

</doc>
<doc id="2025955" url="https://pl.wikipedia.org/wiki?curid=2025955" title="Rajd Włoch 2003">
Rajd Włoch 2003

Rezultaty Rajdu Włoch ("45º Rallye Sanremo – Rallye d’Italia"), eliminacji Rajdowych Mistrzostw Świata w 2003 roku, który odbył się w dniach 3 – 5 października. Była to jedenasta runda czempionatu w tamtym roku i trzecia asfaltowa oraz piąta w Junior WRC. Bazą rajdu było miasto San Remo. Zwycięzcami rajdu została francusko-monakijska załoga Sébastien Loeb i Daniel Elena jadący Citroënem Xsarą WRC. Wyprzedzili oni Francuzów Gilles’a Panizziego i Hervé’a Panizziego w Peugeocie 206 WRC oraz estońsko-brytyjską załogę Markko Märtina i Michaela Parka w Fordzie Focusie WRC. Z kolei zwycięzcami Junior WRC została sanmaryńsko-włoska para Mirco Baldacci i Giovanni Bernacchini we Fiacie Punto S1600.
Rajdu nie ukończyło czterech kierowców fabrycznych. Mistrz świata Marcus Grönholm w Peugeocie 206 WRC nie ukończył rajdu na 14. odcinku specjalnym z powodu wypadku i uszkodzenia koła. Z kolei jego rodak Mikko Hirvonen w Fordzie Focusie WRC odpadł z rajdu na 4. oesie z powodu awarii układu rozrządu. Norweg Petter Solberg w Subaru Imprezie WRC na 14. oesie wycofał się z rajdu z powodu braku paliwa. Z rajdu odpadł także inny, Fin Toni Gardemeister jadący Škody Fabii WRC. Wycofał się na 2. oesie z powodu awarii hamulców.
Klasyfikacja po 11 rundach.
Tabele przedstawiają tylko pięć pierwszych miejsc.

</doc>
<doc id="2025957" url="https://pl.wikipedia.org/wiki?curid=2025957" title="Brooklands">
Brooklands

Brooklands – tor wyścigowy w Wielkiej Brytanii, koło Weybridge w Surrey, założony w roku 1907, jako pierwszy stały tor wyścigowy na świecie.
Tor został wybudowany przez zamożnego angielskiego arystokratę Hugh Fortescue Locke-Kinga na terenach zwanych Brooklands, od nazwiska XII-wiecznego szlachcica Roberta de Brooka. Inauguracyjny wyścig odbył się 17 czerwca 1907 roku. W czasie inauguracyjnego wyścigu startowała żona założyciela toru – Ethel Locke-King, która na automobilu Itala osiągnęła prędkość 90 mil/h, przy ówczesnej dozwolonej prędkości 32 mil/h. Na torze wypróbowywał swoje konstrukcje brytyjski hrabia Louis Zborowski. W 1926 na torze Brooklands odbyły się pierwsze wyścigi Grand Prix Wielkiej Brytanii. Do wybuchu II wojny światowej na torze Brooklands odbywało się wiele wyścigów Grand Prix oraz bito rekordy prędkości. Tor miał owalny kształt oraz wyprofilowane łuki. W czasie II wojny światowej został zbombardowany a po wojnie wykorzystywany był tylko przez lotnictwo i firmę Vickers. Mocno zaniedbany popadał stopniowo w ruinę.
Obecnie przywraca się tor do stanu sprzed II wojny światowej. Utrzymywany jest przez specjalnie powstałe w 1987 muzeum motoryzacji oraz stowarzyszenie, na którego czele stoi między innymi Stirling Moss. Od nazwy tory pochodzi nazwa modelu Bentley Brooklands. W 2010 roku było możliwe wykupienia toru na własność dzięki akcji Banking on Brooklands. Obiekt jest użytkowany przez koncern Daimler-Benz. Organizowane są na nim testy nowych modeli aut oraz okolicznościowe imprezy oldtimerów.

</doc>
<doc id="2025958" url="https://pl.wikipedia.org/wiki?curid=2025958" title="Babka lira">
Babka lira

Babka lira ("Lesueurigobius sanzi") – gatunek ryby z rodziny babkowatych (Gobiidae).
Występowanie.
Wschodni Atlantyk od Portugalii po Mauretanię oraz Morze Alborańskie.
Żyje na głębokości 47–117 m na dnie piaszczysto-mulistym bądź mulistym.
Cechy morfologiczne.
Osiąga 11 cm długości.

</doc>
<doc id="2025959" url="https://pl.wikipedia.org/wiki?curid=2025959" title="Argininobursztynian">
Argininobursztynian

Argininobursztynian – organiczny związek chemiczny zbudowany z reszty argininy i kwasu bursztynowego. Jest to metabolit pośredni cyklu mocznikowego, w którym powstaje w wyniku połączenia cytruliny i asparaginianu katalizowanego przez syntetazę argininobursztynianową (energię dostarcza rozpad ATP → AMP + PP. W kolejnym etapie cyklu w reakcji katalizowanej przez liazę argininobursztynianową od związku odłącza się fumaran i powstaje arginina.

</doc>
<doc id="2025965" url="https://pl.wikipedia.org/wiki?curid=2025965" title="Lesueurigobius sanzoi">
Lesueurigobius sanzoi



</doc>
<doc id="2025968" url="https://pl.wikipedia.org/wiki?curid=2025968" title="Brett Steven">
Brett Steven

Brett Steven (ur. 27 kwietnia 1969 w Auckland) – nowozelandzki tenisista, reprezentant w Pucharze Davisa, olimpijczyk.
Kariera tenisowa.
Jako zawodowy tenisista występował w latach 1988–1999.
W grze pojedynczej ma w swoim dorobku 3 zwycięstwa w rozgrywkach ATP Challenger Tour. Pierwszą wygraną odniósł w 1990 roku w Canberze, gdzie pokonał w finale Andrew Kratzmanna. Drugi tytuł w rozgrywkach tej kategorii wywalczył w 1995 roku w Wellington, pokonując w finale Martina Damma. W maju 1997 roku zatriumfował w Lublanie. Pojedynek finałowy wygrał z Rumunem Andreim Pavelem. Steven w singlu jest ponadto trzykrotnym finalistą turniejów rangi ATP World Tour. Pierwszy finał z udziałem reprezentanta Nowej Zelandii miał miejsce pod koniec sierpnia 1993 roku w Schenectady. Mecz o tytuł przegrał z Thomasem Enqvistem. Do drugiego finału awansował na początku sezonu 1996 w Auckland, gdzie uległ Jiříemu Novákowi, a trzeci finał osiągnął w lipcu 1997 roku w Newport, przegrywając finałowy pojedynek z Sarkisem Sarksjanem. Najwyżej sklasyfikowany w rankingu singlistów był na 32. miejscu w lutym 1996 roku.
W grze podwójnej Steven wygrał 9 turniejów rangi ATP World Tour. Ponadto był uczestnikiem 8 deblowych finałów. W wielkim szlemie najlepszym wynikiem Stevena jest półfinał Rolanda Garrosa z 1995 roku. Wspólnie z Tommym Ho doszedł do owej fazy turnieju bez straty seta. Spotkanie o finał przegrał z deblem Jacco Eltingh–Paul Haarhuis. Najwyższą pozycję w zestawieniu deblistów osiągnął w czerwcu 1995 roku – nr 16.
W latach 1990–1999 Steven był reprezentantem kraju w Pucharze Davisa. Przez ten okres rozegrał dla zespołu 49 meczów, zarówno w singlu, jak i deblu. W grze pojedynczej jego bilans wynosi 18 zwycięstw i 15 porażek, natomiast w grze podwójnej wygrał 10 pojedynków i 6 przegrał.
W 1996 roku zagrał na igrzyskach olimpijskich w Atlancie, ponosząc porażkę w 1 rundzie z Arnaudem Boetschem.

</doc>
<doc id="2025970" url="https://pl.wikipedia.org/wiki?curid=2025970" title="Katedra św. Floryna w Vaduz">
Katedra św. Floryna w Vaduz

Katedra św. Floryna w Vaduz albo Katedra w Vaduz (niem. St. Florinskirche in Vaduz lub Kathedrale St. Florin) – neogotycki kościół w Vaduz, stolicy Liechtensteinu i centrum archidiecezji Vaduz. Pierwotnie kościół parafialny, status katedry posiada od 1997.
Została zbudowana w 1873 przez Friedricha von Schmidta na fundamentach wcześniejszej, średniowiecznej budowli. Jej patronem jest św. Floryn z Remüs (dzis. Ramosch, Gryzonia), pochodzący z doliny Vinschgau.
Archidiecezja Vaduz została ustanowiona przez papieża Jana Pawła II w konstytucji apostolskiej Ad satius consulendum 2 grudnia 1997. Przedtem była Dekanatem Liechtensteinu, częścią szwajcarskiej diecezji Chur. Podczas uroczystej ceremonii, która miała miejsce w dniu 12 grudnia 1997, w kościele parafialnym w Vaduz, został on podniesiony do godności katedry.

</doc>
<doc id="2025971" url="https://pl.wikipedia.org/wiki?curid=2025971" title="Nokia N8">
Nokia N8

Nokia N8 – telefon komórkowy (smartfon) z pojemnościowym ekranem dotykowym. Jest to pierwszy na świecie telefon z kolejną wersją systemu Symbian. Premiera telefonu miała miejsce w listopadzie 2010 roku. W 2011 roku powstał pierwszy pełnometrażowy film fabularny Olive, do którego zdjęcia wykonano w całości tym telefonem.
Telefon ma wbudowany aparat 12 MPx z ksenonową lampą błyskową, moduł GPS (w tym AGPS) oraz związany z tym projekt, który łączy elementy serwisów społecznościowych z GPS i kompasem, HSDPA oraz Wi-Fi.
Nokia N8 jest drugim modelem firmy Nokia wyposażonym w ekran pojemnościowy (poprzednio była to Nokia X6).

</doc>
<doc id="2025976" url="https://pl.wikipedia.org/wiki?curid=2025976" title="Ołeksandr Krasylnykow">
Ołeksandr Krasylnykow

Ołeksandr Lwowycz Krasylnykow (ukr. Олександр Львович Красильников, ur. 16 października 1960) – ukraiński polityk, biznesmen i działacz sportowy, właściciel i prezes klubu piłkarskiego PFK Sewastopol.
Życiorys.
Jako działacz sportowy w 2002 zaangażował się w pracę w PFK Sewastopol. Został prezesem oraz głównym sponsorem klubu. Również wykonuje funkcję Prezesa Związku Piłki Nożnej w Sewastopolu.
Prowadzi biznes w branży energetycznej oraz usług transportowych i deweloperskich. Jest dyrektorem prywatnego przedsiębiorstwa "Krymnaftoserwis". 
Członek Partii Regionów. Deputowany Rady Miejskiej w Sewastopolu VI i V kadencji. Zastępca Przewodniczącego Komisji ds. Polityki Zabudowy Miejskiej, Regulacji Zasobów Ziemnych i Wodnych.
Żonaty.

</doc>
<doc id="2025977" url="https://pl.wikipedia.org/wiki?curid=2025977" title="Pavel Hagyari">
Pavel Hagyari

Pavel Hagyari (także: "Paľo Hagyari"; ur. 22 czerwca 1957 w Preszowie) – słowacki adwokat, przedsiębiorca i samorządowiec, w 1994 przewodniczący Partii Demokratycznej, od 2006 do 2014 roku burmistrz Preszowa.
Życiorys.
W latach 1977–1982 studiował na Wydziale Prawa Uniwersytetu Pavla Jozefa Šafárika w Koszycach, następnie zaś kształcił się podyplomowo na Uniwersytecie Karola w Pradze.
Po upadku komunizmu był przedsiębiorcą, adwokatem i działaczem politycznym. Przez krótki okres pełnił funkcję przewodniczącego Partii Demokratycznej (1994). W 2006 został wybrany burmistrzem Preszowa. W wyborach 2009 bez powodzenia ubiegał się o funkcję żupana kraju preszowskiego jako kandydat Wolnego Forum, Zielonych, Nowej Demokracji i Ligi. W 2010 znalazł się wśród kandydatów Unii – Partii Dla Słowacji do Rady Narodowej. Podczas wyborów samorządowych starował jako kandydat niezależny z poparciem SMER, zajął w nich drugie miejsce, przegrywając jedynie z Andreą Turčanovą.
Jest członkiem Słowackiej Izby Adwokackiej oraz Międzynarodowego Związku Adwokatów. Zasiada w Komitecie Regionów jako zastępca członka, pełni również funkcję wiceprezesa Związku Miast Słowacji ("Únie miest Slovenska", UMS).

</doc>
<doc id="2025980" url="https://pl.wikipedia.org/wiki?curid=2025980" title="Spiekanie laserowe">
Spiekanie laserowe



</doc>
<doc id="2025981" url="https://pl.wikipedia.org/wiki?curid=2025981" title="Spiekanie">
Spiekanie

Spiekanie (proszków ceramicznych lub metalicznych) – zjawisko zachodzące samorzutnie wraz z podniesieniem temperatury, którego kierunek jest ustalony przez spadek entalpii swobodnej, towarzyszący zmniejszeniu się rozwinięcia powierzchni swobodnych układu. Dzięki temu zbiór stykających się z sobą drobnych ziaren wiąże się wzajemnie po podgrzaniu do odpowiedniej temperatury niższej od potrzebnej do ich stopienia (0,4–0,85 bezwzględnej temperatury topnienia). Wiązaniu ziaren towarzyszy skurcz całego układu i przejście sypkiego lub słabo związanego proszku w lity, wytrzymały polikryształ. Zmiany te są wynikiem przenoszenia masy, które polega w pierwszym przypadku na przemieszczaniu się całych ziaren względem siebie, zaś w drugim przypadku na wędrówce pojedynczych atomów i cząsteczek w fazie ciekłej oraz gazowej. W każdym z tych przypadków zachodzi ukierunkowany transport masy, co oznacza, że w układzie działają siły i naprężenia wywołujące przemieszczanie się ziaren i atomów w określonym kierunku. Każdy z tych mechanizmów dominuje w innym zakresie temperatur.
Dyfuzja powierzchniowa.
W przypadku dyfuzji powierzchniowej mamy do czynienia z chaotycznym ruchem pojedynczych atomów lub defektów znajdujących się na powierzchni ziaren. Zakres dyfuzji powierzchniowej i jej wpływ na przebieg spiekania zależy nie tylko od temperatury i znacznego rozwinięcia powierzchni w układzie. Decyduje o tym także chemiczny stan powierzchni ziaren. Rola tego procesu jest szczególnie istotna w przypadku spiekania proszków substancji o wiązaniach kowalencyjnych, gdzie aż do bardzo wysokich temperatur jedynym znaczącym mechanizmem dyfuzji jest właśnie dyfuzja powierzchniowa. Dodatkowo, dyfuzja powierzchniowa powoduje przekształcenie się początkowych kontaktów punktowych w kontakty fazowe między ziarnami, to jest kontakty o większym rozwinięciu powierzchni. W wyniku tego w zbiorze ziaren wykształca się sieć mniej lub bardziej cylindrycznych porów, co wywołuje stan równoważny poddaniu układu zewnętrznemu ciśnieniu hydrostatycznemu.
Przegrupowanie ziaren.
Występowanie naprężeń ściskających, w miejscach kontaktu ziaren, zarówno w nieobecności jak i obecności fazy ciekłej, są przyczyną występowania kolejnego ze zjawisk, mianowicie transportu masy drogą przemieszczania się całych ziaren, które prowadzi do przegrupowania ich zbioru. Jest to możliwe, jeśli ziarna ulegną przegrupowaniu przyjmując bardziej gęste ułożenie. Wystąpienie tego procesu tłumaczy zatem racjonalnie znaczny przyrost skurczu obserwowany w pośrednich stadiach spiekania.
Dyfuzja objętościowa i po granicy ziaren.
Występowanie gradientu stężenia wakansów skutkuje skierowanym ich znoszeniem, zgodnym z udziałem tegoż gradientu. Przenoszenie masy powoduje zbliżanie się środków ziaren do siebie przy jednoczesnym powiększaniu powierzchni granic styku międzyziarnowego.
Ponieważ w ten sposób masa zapełnia pory, za pomocą tego mechanizmu możliwe jest osiągnięcie stanu spieku polikrystalicznego niezawierającego porów. Po zapoczątkowaniu procesu dyfuzji gradient stężenia wakansów, a tym samym i strumień, uległby zmniejszeniu, a proces zbliżania się środków ziaren zahamowaniu, gdyby w układzie nie istniały stałe źródła wytwarzające wakancje w pobliżu wklęsłej powierzchni szyjki, a w pobliżu środka kontaktów międzyziarnowych miejsca, w których wakanse ulegają zniszczeniu. Istnienie tych źródeł i upływów utrzymuje w toku całego procesu określony gradient stężenia wakansów , a proces dyfuzji i tym samym proces zbliżania się środków ziaren do siebie osiąga pewien stan ustalony. Na przebieg omawianych procesów istotny wpływ ma droga transportu masy. W rachubę wchodzi dyfuzja poprzez objętość ziaren lub wzdłuż granic międzyziarnowych. Ogólnie biorąc, dyfuzja na granicach ziaren dominuje nad dyfuzją objętościową do temperatury rzędu 0,5- 0,6 bezwzględnej temperatury topnienia danego związku.
Wpływ fazy ciekłej na spiekalność układu.
Jeżeli podczas spiekania w układzie tworzy się faza ciekła, to może być ona również siłą sprawczą zbliżania się centrów ziaren do siebie. Wyróżnia się dwa zasadniczo odmienne przypadki wpływu fazy ciekłej, mianowicie:
Jedynie ciecze charakteryzujące się małą wartością kąta dwuściennego i kąta zwilżania w stosunku do materiału fazy stałej mogą efektywnie wspomagać proces zagęszczania. W układach, w których ciecz wykazuje dużą wartość kąta dwuściennego (&gt;60˚), tworzą się odizolowane wtrącenia, które mogą modyfikować rozrost ziaren, lecz nie przyspieszają zagęszczania polikryształu. Pojawienie się fazy ciekłej w spiekanych układach wieloskładnikowych może mieć wiele przyczyn, z których ważniejsze to stopienie się jednego, niskotopliwego, ze składników oraz utworzenie niskotopliwej mieszaniny eutektycznej. W obecności fazy ciekłej zagęszczenie spiekających się układów do wysokich gęstości jest z reguły szybsze niż przy spiekaniu w fazie stałej. Preferencyjne rozpuszczanie się w cieczy ziaren o małych rozmiarach, sprawia, iż roztwór w stosunku do ziaren dużych staje się przesycony, co prowadzi do krystalizacji materiału fazy stałej na ich powierzchniach z równoczesnym dopasowaniem kryształów sąsiadujących ziaren. Tym sposobem przestrzeń pomiędzy dużymi ziarnami, początkowo wypełniona ziarnami małymi i cieczą, teraz zostaje zajęta nowo wykrystalizowanym litym materiałem fazy stałej. Dodatkowo, w przypadku zwilżania ziaren przez ciecz i gdy faza ciekła występuje w postaci warstewek rozdzielających stałe ziarna, a promień krzywizny menisku jest mały, na granicy rozdziału ciecz–gaz pojawiają się znaczne siły kapilarne.
W chwili obecnej nie można jednoznacznie stwierdzić, który z opisywanych wyżej dwóch mechanizmów spiekania z udziałem fazy ciekłej, lepiej odzwierciedla rzeczywistość. Należy przyjąć, że oba procesy koegzystują ze sobą w proporcjach zależnych od rozkładu wielkości ziaren fazy stałej.
Przenoszenie masy poprzez fazę gazową.
Jeżeli spiekanie odbywa się w bardzo wysokich temperaturach, to w spiekających się układach występować mogą niepomijalne prężności lotnych produktów dysocjacji termicznej, sublimacji, utleniania lub redukcji faz stałych i ciekłych. Umożliwia to przenoszenie masy poprzez fazę gazową. Szczególnie tworzenie się lotnych niższych tlenków, może prowadzić do znacznego przenoszenia masy poprzez fazę gazową. Mniejsze znaczenie dla przenoszenia masy tą drogą ma natomiast tworzenie się niższych węglików, ponieważ są one mało lotne w temperaturach spiekania.
Rozrost ziaren.
Doświadczenie wskazuje, że istotną rolę w eliminacji porów w toku spiekania odgrywa również proces rozrostu ziaren. Prowadzi on do powiększania udziału objętościowego porów o liczbie koordynacyjnej wystarczająco małej, aby wykazywały tendencję do samorzutnego zmniejszania swojej objętości podczas spiekania.
Spiekanie w układach wieloskładnikowych.
Gdy spiekające się ziarna nie są złożone z jednej tylko fazy, dla przebiegu spiekania istotne znaczenie mogą mieć zmiany potencjału termodynamicznego związane z reakcjami chemicznymi. Ogólnie mówiąc, spiekalność takich układów jest gorsza niż każdego ze składników z osobna. Kierunek zmiany określony jest znacznie większym spadkiem entalpii swobodnej układu spowodowanym reakcją chemiczną lub rozpuszczaniem się w stanie stałym niż wskutek zmniejszania się rozwinięcia powierzchni pod wpływem sił kapilarnych. W związku z tym dyfuzja odbywa się tu przede wszystkim w kierunku zapewniającym dopływ substratów do strefy reakcji. Tylko w znikomym stopniu zachodzi charakterystyczny dla spiekania transport materii z centrum kontaktu ziarna do obwodu szyjki, w związku z tym zbliżanie się środków ziaren zahamowane zostaje już na samym początku procesu. A tym samym obserwuje się pęcznienie ziaren, których materia dyfunduje wolniej, oraz kurczenie się tych, których materia wykazuje większą ruchliwość.
Spiekanie pod ciśnieniem.
Przyłożenie zewnętrznego obciążenia do ogrzewanego porowatego zbioru ziaren spowoduje wystąpienie w porównaniu ze spiekaniem swobodnym dodatkowego skurczu. Racjonalnym wyjaśnieniem tego efektu jest wywołanie poprzez te obciążenia poślizgu ziaren po ich granicach z przyjęciem gęstszego ich ułożenia. Wystąpienie poślizgu jest najbardziej prawdopodobne w otoczeniu dużych porów, które wytwarzają większą pustą przestrzeń dla przemieszczeń ziaren, co pozwala uzyskać duże gęstości spieków bez towarzyszącego im rozrostu ziaren. Spiekanie pod ciśnieniem jest więc techniką łączącą spiekanie swobodne z jednoczesnym prasowaniem proszków. Ze względu na sposób przykładania ciśnienia można wyróżnić spiekanie pod obciążeniem jednoosiowym (ang. Hot Pressing HP), izostatycznym (Hot Isostatic Pressing HIP). W przypadku substancji o wiązaniu kowalencyjnym metoda spiekania pod ciśnieniem umożliwia otrzymanie gęstych polikryształów, trudnych lub niemożliwych do uzyskania drogą spiekania swobodnego.
Spiekanie mikrofalowe.
W metodzie tej wykorzystuje się działanie mikrofal dzięki czemu można uzyskać wysoką jednorodność nagrzania spiekanego elementu. Metoda ta, mimo wielu zalet, nadal jest eksperymentalną techniką spiekania.
Spiekanie laserowe.
Spiekanie laserowe jest to metodą spiekania proszków ceramicznych lub metali wykorzystująca ciepło lasera.

</doc>
<doc id="2025983" url="https://pl.wikipedia.org/wiki?curid=2025983" title="Natalia Kot">
Natalia Kot



</doc>
<doc id="2025984" url="https://pl.wikipedia.org/wiki?curid=2025984" title="Natalia Kotówna">
Natalia Kotówna



</doc>
<doc id="2025985" url="https://pl.wikipedia.org/wiki?curid=2025985" title="Voith Maxima 40 CC">
Voith Maxima 40 CC



</doc>
<doc id="2025991" url="https://pl.wikipedia.org/wiki?curid=2025991" title="Hrabstwo Frio">
Hrabstwo Frio

Hrabstwo Frio – hrabstwo położone w USA w stanie Teksas z siedzibą w mieście Pearsall. Założone w 1871 roku.
Demografia.
Według spisu z roku 2000, hrabstwo zamieszkuje 16 252 osób, które tworzą 4743 gospodarstw domowych oraz 3642 rodzin. Gęstość zaludnienia wynosi 6 osób/km². Na terenie hrabstwa znajduje się 5660 budynków mieszkalnych tj. 2 budynki/km². 71,86% ludności hrabstwa to ludzie biali, 4,87% to czarni, 0,58% rdzenni Amerykanie, 0,41% Azjaci, 0,02% mieszkańcy z wysp Pacyfiku 19,76% ludność innych ras, 2,50% ludność wywodząca się z dwóch lub większej liczby ras, 73,76% to osoby hiszpańskojęzyczne lub Latynosi.
W hrabstwie znajduje się 4743 gospodarstw domowych, z czego w 40,70% z nich znajdują się dzieci poniżej 18 roku życia. 55.20% gospodarstw domowych tworzą małżeństwa. 16,00% stanowią niezamężne kobiety, a 23,20% osoby samotne. 20,60% wszystkich gospodarstw to gospodarstwa jednoosobowe. W 9,30% znajdują się samotne osoby powyżej 65 roku życia. Średnia wielkość gospodarstwa domowego 2,98 osoby, a średnia wielkość rodziny to 3,44 osoby.
Wśród mieszkańców hrabstwa 28,70% stanowią osoby poniżej 18 lat, 11,20% osoby z przedziału wiekowego 18-24 lat, 30,80% osoby w wieku od 25 do 44 lat, 18,70% w wieku 45-64 lat i 10,60% osoby, które mają 65 lub więcej lat. Średni wiek wynosi 31 lat. Na każde 100 kobiet przypada 121,40 mężczyzn, a na każde 100 kobiet mających lat 18 lub więcej przypada 130,20 mężczyzn.
Średni roczny dochód w hrabstwie dla gospodarstwa domowego wynosi 24 504 $ a średni roczny dochód dla rodziny to 26 578 $. Średni dochód mężczyzny to 23 810 $, kobiety 16 498 $. Średni roczny dochód na osobę wynosi 16 069 $. 24,50% rodzin i 29,00% mieszkańców hrabstwa żyje poniżej minimum socjalnego, z czego 36,20% to osoby poniżej 18 lat a 30,40% to osoby powyżej 65 roku życia.

</doc>
<doc id="2025992" url="https://pl.wikipedia.org/wiki?curid=2025992" title="14 Brygada Pancerna Ziemi Przemyskiej im. Hetmana Jana Karola Chodkiewicza">
14 Brygada Pancerna Ziemi Przemyskiej im. Hetmana Jana Karola Chodkiewicza



</doc>
<doc id="2025994" url="https://pl.wikipedia.org/wiki?curid=2025994" title="Szczelinowanie hydrauliczne">
Szczelinowanie hydrauliczne

Szczelinowanie hydrauliczne (także hydroszczelinowanie lub rzadziej kruszenie hydrauliczne) – proces technologiczny mający na celu zwiększenie wydajności odwiertu. Proces ten przeprowadza się poprzez wpompowywanie do odwiertu płynu szczelinującego (mieszaniny wody z dodatkami chemicznymi i piaskiem) pod wysokim ciśnieniem w celu wytworzenia, utrzymania lub powiększenia szczelin w skałach.
Szczelinowanie hydrauliczne jest jedną z metod stymulacji odwiertu. Proces ten jest wykorzystywany np. do pozyskiwania gazu ziemnego z łupków, ropy naftowej lub uranu w postaci roztworu. Metoda szczelinowania po raz pierwszy została wypróbowana przy wydobyciu gazu w roku 1947 w Stanach Zjednoczonych. W Polsce proces szczelinowania stosowany jest w złożach konwencjonalnych od lat 60. XX wieku.
Metoda szczelinowania budzi wiele kontrowersji. Przeciwnicy stosowania tego procesu wskazują m.in. na ryzyko zanieczyszczenia wód gruntowych i powierzchniowych, a także na konieczność wykorzystywania w procesie dużych ilości słodkiej wody. Podnoszono również zarzut, że lobby wydobywcze kontrolowało dotychczasowe badania nad potencjalnymi zagrożeniami związanymi z wykorzystaniem tej metody. Z tego powodu w niektórych krajach ograniczono użycie szczelinowania do czasu wykonania dokładniejszych badań. W roku 2011 Francja jako dotychczas jedyny kraj na świecie wprowadziła ustawowy zakaz stosowania szczelinowania w celu wydobycia gazu i ropy naftowej.
Skład płynu szczelinującego.
Typowy płyn szczelinujący w 98–99,5% składa się z wody i piasku kwarcowego. Woda używana w procesie szczelinowania hydraulicznego może być pozyskiwana zarówno ze źródeł naziemnych, jak i podziemnych, przy czym jest ona niezbędna tylko przez krótki okres wydobycia. Objętość wody potrzebnej do przeprowadzenia procesu szczelinowania zależy przede wszystkim od głębokości odwiertu. W USA na najważniejszych polach wynosi ona ok. :
Pozostałe 0,5–2% składu płynu stanowią dodatki chemiczne, usprawniające proces szczelinowania. W ich skład wchodzą między innymi:
a także:
Zadaniem piasku jest zapobieganie zamykaniu się szczelin po zmniejszeniu ciśnienia. Zmniejszona lepkość jest potrzebna do tego, by czas wpompowywania wody był możliwie krótki. Pęczniejące iły natomiast mogłyby zamykać światło szczelin.
Skład chemicznych dodatków płynu do szczelinowania może się różnić w zależności od zastosowanej technologii i właściwości skały, która będzie poddawana zabiegowi rozszczelniania.

</doc>
<doc id="2026001" url="https://pl.wikipedia.org/wiki?curid=2026001" title="Wasyl Stolar">
Wasyl Stolar

Wasyl Andrijowycz Stolar (ukr. Василь Андрійович Столяр, ur. 11 kwietnia 1962 w Łucku) – ukraiński polityk, biznesmen i działacz sportowy.
Życiorys.
Po zakończeniu Szkoły Średniej nr 5 w Łucku w 1980-1982 odbywał służbę wojskową w Armii Radzieckiej. W latach 1982-1988 studiował na wydziale technologicznym w Donieckim Instytucie Handlu Radzieckiego. Również ukończył prawnicze studia w Wołyńskim Uniwersytecie Narodowym w Łucku. W 2006 został wybrany na deputowanego do Rady Obwodowej w Łucku od bloku "Nasza Ukraina". Bezpartyjny.
Od 2001 jest prezesem klubu Wołyń Łuck. W 2009 został wybrany na stanowisko Prezesa Obwodowego Związku Piłki Nożnej w Łucku. W lipcu 2013 opuścił stanowisko prezesa Wołyni.
Prowadzi biznes w różnych branżach. Jest właścicielem Spółki z o.o. "Femida-Inter" oraz wielu innych dobrze prosperujących przedsiębiorstw. Jeden z najbogatszych ludzi w obwodzie wołyńskim.
Żonaty, wychowuje trzech synów.

</doc>
<doc id="2026004" url="https://pl.wikipedia.org/wiki?curid=2026004" title="Maxwell Holt">
Maxwell Holt

Maxwell Philip Holt (ur. 12 marca 1987 w Cincinnati) – amerykański siatkarz, grający na pozycji środkowego; reprezentant Stanów Zjednoczonych. 
Jego młodszy brat Samuel, również jest siatkarzem.
Sukcesy reprezentacyjne.
Liga Światowa:
Puchar Świata:
Igrzyska Olimpijskie:
Mistrzostwa Ameryki Północnej, Środkowej i Karaibów:
Liga Narodów:
Mistrzostwa Świata:
Sukcesy klubowe.
Puchar Challenge:
Liga włoska:
Puchar CEV:
Liga rosyjska:
Superpuchar Włoch:
Liga chińska:

</doc>
<doc id="2026010" url="https://pl.wikipedia.org/wiki?curid=2026010" title="Dim (album)">
Dim (album)

Dim jest czwartym albumem studyjnym japońskiego zespołu The Gazette. Był wydany 15 lipca 2009 roku w Japonii. Album zajął drugie miejsce na liście Oricon w dziennej liście przebojów i piąte miejsce w tygodniowej liście przebojów, w pierwszym tygodniu sprzedano 37 797 egzemplarzy albumu.

</doc>
<doc id="2026013" url="https://pl.wikipedia.org/wiki?curid=2026013" title="Single numer jeden w roku 1974 (USA)">
Single numer jeden w roku 1974 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.

</doc>
<doc id="2026016" url="https://pl.wikipedia.org/wiki?curid=2026016" title="Petr Vícha">
Petr Vícha

Petr Vícha (ur. 25 września 1963 w Karwinie) – czeski inżynier, samorządowiec i polityk, od 1994 burmistrz Bogumina, senator Republiki Czeskiej (od 2006).
Życiorys.
Po ukończeniu szkoły średniej w Boguminie kształcił się w Wyższej Szkole Górniczej w Ostrawie (obecnie: Wyższa Szkoła Górnicza – Uniwersytet Techniczny w Ostrawie), następnie pracował jako inżynier technolog w przedsiębiorstwie miejskim. W 1991 rozpoczął pracę w urzędzie miejskim w Boguminie. W listopadzie 1994 został wybrany w skład Rady Miejskiej, następnie zaś objął urząd burmistrza. Reelekcję na to stanowisko uzyskiwał w latach 1998, 2002 i 2006.
Od 2000 zasiadał w sejmiku kraju morawsko-śląskiego. W 2006 został wybrany senatorem Republiki Czeskiej w okręgu Karwina. Od 1995 jest członkiem Czeskiej Partii Socjaldemokratycznej, był jej wiceprzewodniczącym ds. polityki samorządowej (2005–2009). W listopadzie 2008 objął funkcję przewodniczącego klubu senackiego ČSSD.

</doc>
<doc id="2026029" url="https://pl.wikipedia.org/wiki?curid=2026029" title="Jewhenij Hieller">
Jewhenij Hieller

Jewhenij Borysowycz Hieller, (ur. 12 maja 1974 w Doniecku) – ukraiński polityk, biznesmen i działacz sportowy, właściciel i prezes klubu piłkarskiego Zoria Ługańsk.
Życiorys.
W 1996 ukończył studia na Politechnice Donieckiej, uzyskując tytuł zawodowy inżyniera-ekonomisty. Zajął się prowadzeniem działalności gospodarczej w branży obróbki metali kolorowych. Objął kontrolę nad koncernem TPK "Ukrspław", w skład którego wchodzą przedsiębiorstwa "Cynk", "DonMaszAstra", "Gradient". Jako działacz sportowy w 2004 zaangażował się w pracę w klubie futsalowym MFK Szachtar Donieck, był jego prezesem do 2006. W 2009 został prezesem klubu piłkarskiego Zoria Ługańsk.
Zaangażował się również w działalność polityczną w ramach Partii Regionów. Od 2002 do 2006 był deputowanym Donieckiej Rady Obwodowej. W wyborach krajowych w 2006, w 2007 i w 2012 uzyskiwał z ramienia PR mandat deputowanego do Rady Najwyższej Ukrainy V, VI i VII kadencji. W 2014 z powodzeniem ubiegał się o reelekcję jako kandydat niezależny.
Żonaty, ma córkę.

</doc>
<doc id="2026037" url="https://pl.wikipedia.org/wiki?curid=2026037" title="Wydma przednia">
Wydma przednia



</doc>
<doc id="2026041" url="https://pl.wikipedia.org/wiki?curid=2026041" title="Małgorzata Bogajewska">
Małgorzata Bogajewska

Małgorzata Bogajewska (ur. 1975 w Poznaniu) – polska reżyserka teatralna. Od 2016 dyrektor Teatru Ludowego w Krakowie.
Życiorys.
Studiowała prawo na Uniwersytecie im. Adama Mickiewicza w Poznaniu, aktorstwo w poznańskiej Akademii Sztuk Wizualnych oraz scenopisarstwo na Camerimage Film School w Toruniu. Jest absolwentką Wydziału Reżyserii Dramatu w Akademii Teatralnej im. Aleksandra Zelwerowicza w Warszawie (2002). W latach 2004-2006 pełniła funkcję dyrektora artystycznego Sceny Dramatycznej Teatru im. C. K. Norwida w Jeleniej Górze.

</doc>
<doc id="2026049" url="https://pl.wikipedia.org/wiki?curid=2026049" title="František Chobot">
František Chobot

František Chobot (ur. 19 lutego 1939, zm. 20 sierpnia 2013) – czeski inżynier, polityk Czeskiej Partii Socjaldemokratycznej, poseł Izby Poselskiej Republiki Czeskiej (1996–2002), w latach 2006–2010 prezydent Hawierzowa. 
Życiorys.
Ukończył studia w Przemysłowej Szkole Chemicznej, po czym pracował w spółce "Silnice Ostrava" (1965–1992). W latach 1996–2002 był posłem do Izby Poselskiej z ramienia Czeskiej Partii Socjaldemokratycznej, następnie zaś zastępcą prezydenta Hawierzowa. W 2006 objął funkcję prezydenta tego miasta. W wyborach w 2010 nie ubiegał się o reelekcję.

</doc>
<doc id="2026050" url="https://pl.wikipedia.org/wiki?curid=2026050" title="Liu Huan">
Liu Huan

Liu Huan (chin. trad. 劉歡, chin. upr. 刘欢, pinyin "Liú Huān"; ur. 26 sierpnia 1963 w Tiencinie) – chiński piosenkarz nazywany nieoficjalnie "chińskim Królem Popu".
W 1985 ukończył filologię francuską na Uniwersytecie Stosunków Międzynarodowych w Tiencinie. W czasie studiów zwyciężył w konkursie muzycznym, dzięki czemu wyjechał na dwutygodniową wycieczkę do Paryża; na studiach napisał szereg utworów w języku francuskim, a także trenował głos (jest samoukiem). Pierwszy jego oficjalnie wydany utwór to "Sun in Heart", nagrany na potrzeby serialu "Snowing City" (1987). Utwór "Asking Myself a Thousand Times" znalazł się na ścieżce dźwiękowej do filmu "The Water Margin" (1997). Wraz z Wei Wei zaśpiewał utwór "Asian Mighty Winds" podczas ceremonii otwarcia Igrzysk azjatyckich w 1990 w Pekinie.
8 sierpnia 2008 zaśpiewał wraz z brytyjską artystką Sarah Brightman piosenkę "You and Me" na ceremonii otwarcia Letnich Igrzysk Olimpijskich 2008.

</doc>
<doc id="2026071" url="https://pl.wikipedia.org/wiki?curid=2026071" title="Þórður Hreiðarsson">
Þórður Hreiðarsson

Þórður Steinar Hreiðarsson (ur. 13 grudnia 1986 na Islandii) – islandzki piłkarz występujący na pozycji obrońcy w klubie HB Tórshavn z Wysp Owczych.
Kariera klubowa.
Valur Reykjavík.
Karierę seniorską Þórður zaczął w sezonie 2002 w islandzkim klubie Valur Reykjavík, a dokładnie w jego składzie U23, rozgrywającym mecze w ramach Pucharu Coca-Coli. Hreiðarsson zadebiutował wtedy, występując w meczu przeciwko składowi U23 klubu Reykjavíkur 22 maja 2002 (4:3). Rok później, stale w składzie U23 wystąpił w meczu Pucharu Islandii przeciwko HK Kópavogur U23 20 maja 2003 (2:3).
W roku 2004 Þórður po raz pierwszy wystąpił w pierwszym składzie drużyny Valur Reykjavík. Pojawił się w 81. minucie meczu 1. deild karla, gdzie wtedy występował jego klub, przeciwko Breiðablik Kópavogur, 27 sierpnia 2004, kiedy jego zespół wygrał 6:1. Był to jedyny występ Hreiðarssona w tamtym sezonie, choć często zajmował kilkukrotnie miejsce na ławce rezerwowych Valuru Reykjavík. Jego zespół awansował wówczas do Úrvalsdeild.
W sezonie 2005 Þórður dostał dwukrotnie możliwość reprezentowania swojego zespołu. Jego zespół zajął drugie miejsce w tabeli, jednak 12 kwietnia 2006 Hreiðarsson podpisał kontrakt ze spadkowiczem z Úrvalsdeild, klubem Þróttur.
Þróttur Reykjavík.
Pierwszym meczem, w którym zagrał Þórður było spotkanie pucharowe 3 lipca 2006 przeciwko Grindavíkur (2:1). Hreiðarsson zastąpił w 70. minucie Jóhanna Hilmara Hreiðarssona. Prócz tego zagrał jeszcze wtedy w trzech spotkaniach ligowych. Jego klub osiągnął wtedy czwartą pozycję w tabeli drugoligowej.
Bardziej znaczącym zawodnikiem Hreiðarsson stał się w sezonie 2007. Zagrał on w siedemnastu spotkaniach, w czasie, których zdobył swoją pierwszą bramkę. Stało się to w meczu Pucharu Islandii 2007, 26 czerwca 2007 przeciwko UMF Grindavík. Þróttur Reykjavík wygrał wtedy 1:0. W czasie całego sezonu drużyna Þórðura wywalczyła drugie miejsce w tabeli ligowej, co dało jej awans do wyższego poziomu rozgrywek.
W rok 2008 Þórður rozegrał jak dotąd najwięcej meczów w czasie jednego sezonu - dwadzieścia jeden. Zdobył także dwie bramki, co również stanowi jego rekord, jeżeli wziąć pod uwagę jedynie występy w ligach islandzkich. Jego klub z trudem utrzymał się w pierwszej lidze, na koniec sezonu znalazłszy się na dziesiątym, ostatnim niespadkowym miejscu w tabeli.
W czasie pierwszej połowy sezonu 2009 Þórður Hreiðarsson nie pojawiał się tak na boisku, jak i na ławce rezerwowych. Stawił się dopiero w dziesiątej kolejce, rozgrywając następnie dziesięć spotkań dla swojego klubu i nie zdobywszy żadnej bramki. Þróttur Reykjavík tym razem znalazł się o jedną pozycję niżej, przez co musiał pożegnać się z pierwszoligowymi rozgrywkami i pogodzić się z relegacją do niższego poziomu ligowego.
HB Tórshavn.
Þórður Hreiðarsson postanowił jednak zmienić drużynę i 17 lutego 2010 podpisał kontrakt z farerskim klubem HB Tórshavn. Dotychczas Islandczyk rozegrał w barwach nowej drużyny czternaście spotkań i zdobył dwie bramki.
Kariera reprezentacyjna.
Þórður Hreiðarsson nie reprezentował do tej pory dorosłej reprezentacji Islandii. Grał natomiast w reprezentacji U-17 oraz U-21. W tej pierwszej wystąpił po raz pierwszy w meczu przeciwko Francji 26 września 2001, przegranym przez Islandczyków 0:4. Prócz tego wystąpił jeszcze w czterech spotkaniach tego zespołu. W ramach tej drugiej rozegrał dwa mecze przeciwko Irlandii Północnej 26 i 28 kwietnia 2004 (0:2, 0:1). W meczach, w których zagrał Hreiðarsson reprezentacja nie zdobyła ani jednego gola.

</doc>
<doc id="2026164" url="https://pl.wikipedia.org/wiki?curid=2026164" title="Tantalus">
Tantalus



</doc>
<doc id="2026170" url="https://pl.wikipedia.org/wiki?curid=2026170" title="Koloratka rdzawogardła">
Koloratka rdzawogardła



</doc>
<doc id="2026172" url="https://pl.wikipedia.org/wiki?curid=2026172" title="Stiphrornis erythrothorax pyrrholaemus">
Stiphrornis erythrothorax pyrrholaemus



</doc>
<doc id="2026176" url="https://pl.wikipedia.org/wiki?curid=2026176" title="Mikołaj Wiktoryn Grudziński">
Mikołaj Wiktoryn Grudziński

Mikołaj Wiktoryn Grudziński herbu Grzymała (ur. ok. 1636 w Grudnej w powiecie poznańskim, zm. 9 lutego 1704 w Szymanowie) – starosta niegrodowy guzowski, golubski i grzybowski, krajczy królowej od 1667 roku.
Życiorys.
Urodził się po 1636 roku. Nie ma informacji o jego dzieciństwie oraz młodości. Po raz pierwszy na kartach historii pojawia się w 1654 roku jako właściciel Miedniewic, już jako „starosta guzowski, golubski i grzybowski”. Dnia 20 lutego 1654 roku król Polski Jan II Kazimierz Waza nadał mu wójtostwo we wsi Wola Miedniewska. Poseł sejmiku średzkiego na sejm 1661 roku. W roku 1661 Mikołaj Wiktoryn Grudziński był dzierżawcą miejscowości: Oryszew, Miedniewice, Drzewicz i Nowa Wieś. Wśród wielu funkcji, jakie sprawował należy wymienić: krajczy królowej od 1667 roku, starosta ujski (ujścicki), starosta pilski, starosta golubski, starosta grzybowski i starosta guzowski. Poseł sejmiku łęczyckiego na sejm 1667 roku. Był elektorem Michała Korybuta Wiśniowieckiego z województwa poznańskiego w 1669 roku. Poseł na sejm nadzwyczajny 1670 roku z ziemi sochaczewskiej. Poseł sejmiku ziemi sochaczewskiej na sejm konwokacyjny 1696 roku.
Przodkowie i rodzeństwo.
Ojcem Mikołaja Wiktoryna Grudzińskiego był Stefan Grudziński (zm. 1640) – starosta ujski (ujścicki), pilecki i bolimowski, ożeniony ok. 1629 roku z Konstancją z Bnina Opalińską (1610–1635) herbu Łodzia – marszałkówną wielką koronną – córką Łukasza Opalińskiego (1581–1654) i Anny z Pileckich (1572–1631) herbu Leliwa. Z tego małżeństwa nie miał dzieci, a Konstancja Grudzińska zmarła w 1635 roku. Stefan Grudziński poślubił w roku 1636 swą drugą żonę Konstancję Urszulę z Konar Kołaczkowską (zm. ok. 1657) herbu Abdank, z którą miał troje dzieci. Jednym z nich był przyszły właściciel dóbr szymanowskich – Mikołaj Wiktoryn Grudziński. Jego rodzeństwo to:
Żony i dzieci.
Mikołaj Wiktoryn Grudziński był trzykrotnie żonaty. Pierwszy ślub z Domicyllą Barbarą z domu Szczawińską, I voto Lubomirską odbył się w 1667 roku. Dzięki niej otrzymał w 1667 roku starostwo golubskie. Z tego związku nie było dzieci. Domicylla Grudzińska zmarła w 1676 roku i została pochowana w Jarosławiu w grobie swego pierwszego męża – księcia Konstantego Jacka Lubomirskiego (1620–1663), herbu Lubomirski I Książę. Śmierć żony bardzo dotknęła Mikołaja Wiktoryna Grudzińskiego, stała się także powodem wyruszenia na wyprawę wojenną wraz z królem Janem III Sobieskim pod Wiedeń w 1683 roku, gdzie dosłużył się stopnia generała artylerii. Pozostałością po wiktorii wiedeńskiej została dobra znajomość z królem, który w dniu 27 czerwca 1689 roku został nawet ojcem chrzestnym Jana Kazimierza Benedykta Grudzińskiego – syna Mikołaja Wiktoryna Grudzińskiego i jego żony Zofii z domu Sapieha. Drugą żoną Mikołaja Wiktoryna Grudzińskiego była wspomniana Zofia Barbara Sapieha, herbu Lis, córka Pawła Jana Sapiehy (1609–1665) i Zofii z domu Zienowicz (zm. 1639). Ślub odbył się w 1688 roku. Mikołaj Wiktoryn Grudziński wyjednał jej w 1690 roku dożywocie na starostwie grzybowskim i guzowskim. Z tego małżeństwa narodziło się trzech synów, którzy zmarli zaraz po urodzeniu. W niedługim czasie, około 1694 roku zmarła także i jego żona. Trzeci ślub miał miejsce 19 lutego 1696 roku. Kolejną, a zarazem ostatnią żoną była Lukrecja Katarzyna z Radziwiłłów (zm. 1716), herbu Trąby Odmienne, córka Dominika Mikołaja Radziwiłła (1643–1697) i Anny Marianny Połubińskiej (zm. 1690) herbu Jastrzębiec. Mikołaj przyznał jej w roku 1698 dożywocie na starostwie golubskim. Z tego małżeństwa pochodziła Marianna Grudzińska – jedyne dziecko, które dożyło pełnoletniości i zarazem jedyna dziedziczka majątku. Lukrecja Grudzińska przeżyła swego męża i wyszła za mąż po raz drugi 17 czerwca 1713 roku za Fryderyka Józefa Donhoff (zm. 1723) herbu Denhoff. Należy także wspomnieć, że po śmierci swego pierwszego męża Lukrecja Grudzińska zarządzała całym majątkiem szymanowskim, aż do momentu, gdy jej córka – Marianna Grudzińska uzyskała pełnoletniość i wyszła za mąż za Jakuba Dunina (zm. 1730), herbu Łabędź.
Dobra ziemskie.
Mikołaj Wiktoryn Grudziński był właścicielem rozległych dóbr zwanych szymanowskimi, które w 1667 roku obejmowały folwarki: Szymanów, Skrzelew, Gaj, Piasecznicę, Duninopol, Oryszew, Drzewicz, Miedniewice i Nową Wieś; osadę pasieczną Brzezina; wsie pańszczyźniane: Szymanów, Gaj, Wólkę Piasecką, Topołową, Duninopol, Oryszew, Drzewicz, Miedniewice oraz Nową Wieś. Poza tym do jego własności należały także: „(…) dwie possesye w Warszawie, jedna zwana Golubskie, sytuowana naprzeciw dzisiejszego Kościoła Księży Reformatów przy Senatorskiej ulicy mająca zabudowania, i druga na Solcu, na której był pobudowany magazyn”.
Kościół i parafia w Szymanowie.
Mikołaj Wiktoryn Grudziński był wielkim patriotą i gorliwym katolikiem. To właśnie on powołał do istnienia parafię pod wezwaniem Wniebowzięcia Najświętszej Maryi Panny w Szymanowie. Czy zbudował także budynek kościelny? Najprawdopodobniej tak. Przemawiającym za tym faktem, istotny jest także łaciński napis na frontonie kościoła, gdzie oprócz roku 1668 znajdują się słowa: „SOLI DEO GLORIA ET LAUS”. Po polsku brzmi on „Jedynemu Bogu sława i chwała” i wskazuje na to, że świątynia ta była dedykowana Jedynemu Bogu. Słowo „Jedynemu” zdaje się być tu kluczowym i wskazuje, iż kościół ten był także formą zadośćuczynienia Bogu za błędy protestantyzmu. Rodzina Grudzińskich w znacznej części wyznawała kalwinizm. Nawet dziadek Mikołaja Wiktoryna Grudzińskiego – Zygmunt Grudziński (1560–1618), wojewoda rawski, był kalwinem, który dopiero w wieku 53 lat, czyli w 1613 roku przeszedł na katolicyzm. Czy ojciec Mikołaja Wiktoryna Grudzińskiego był kalwinem, tego nie wiadomo, ale najprawdopodobniej tak, ponieważ najczęściej dzieci wyznają tą samą wiarę co rodzice. Nie da się także odpowiedzieć, czy i Mikołaj Wiktoryn Grudziński na początku nie był kalwinem. Może decyzja dziadka miała znamienny wpływ na dalsze losy całej rodziny. Są to tylko przypuszczenia, ale wiadome jest, że na kartach historii Mikołaj Wiktoryn Grudziński pojawia się jako gorliwy wyznawca należący do Kościoła katolickiego.
Pałac w Szymanowie.
Do szczególnych zasług Mikołaja Wiktoryna Grudzińskiego dla dóbr szymanowskich oprócz powołania do życia parafii w Szymanowie i budowy kaplicy, a następnie kościoła oraz klasztoru reformatów w Miedniewicach, należy także pobudowanie w Szymanowie pałacu. Pewne jest to, że była to główna rezydencja dziedzica, stanowiąca fundament całej jego majętności. Pałac ten: „Był drewniany, na wysokiej podmurówce, parterowy, z czterema narożnymi, dwukondygnacyjnymi alkierzami i kilkoma pokoikami w facyacie typu mezzanino. Nakryty dachem dwuspadowym, gontowym, zaś alkierze zwieńczone wieżyczkami pokrytymi blachą malowaną na kolor miedzi. Ponad dach wyprowadzono 13 kominów. Front skierowany był na północ, ku traktowi warszawskiemu, z widokiem na wodę w dalekiej perspektywie i poprzedzającym go podjazdem. Od wschodu rozciągał się ogród włoski, od zachodu – zwierzyniec.” Właściciel oprócz niego posiadał także okazałe dwory w Oryszewie i Miedniewicach.
Śmierć.
Mikołaj Wiktoryn Grudziński zmarł 9 lutego 1704 roku w pałacu w Szymanowie, mając 69 lat, porażony paraliżem, a cały jego majątek odziedziczyła wdowa Lukrecja z Radziwiłłów Grudzińska. Zgodnie z jego życzeniem pochowany został w podziemiach kościoła w Miedniewicach. Zanim jednak do tego doszło, tymczasowo pochowany został przy kościele w Szymanowie. Stało się tak dlatego, że kościół w Miedniewicach nie był jeszcze ukończony. Istnieje hipoteza, według której Mikołaj Wiktoryn Grudziński przez ten rok spoczywał w podziemiach kościoła parafialnego, dokładnie pod głównym ołtarzem. Powtórny pogrzeb, już w Miedniewicach, odbył się z wielkim rozmachem dnia 9 lutego 1705 roku. Zmumifikowane ciało można oglądać do dnia dzisiejszego w podziemiach miedniewickiego kościoła.
Tradycja.
W 2008 roku w szymanowskim kościele wznowiono tradycję odprawiania mszy w rocznice śmierci fundatora parafii oraz jego wnuczki Barbary Urszuli z Duninów Sanguszko (1718–1791). Tradycja ta z pewnymi przerwami sięga najprawdopodobniej XVII wieku. Pewnym jest, iż od 1898 roku (z małymi przerwami) jest prowadzona księga mszy św. tzw. fundacyjnych za dusze: Mikołaja Wiktoryna Grudzińskiego, Kazimierza Grudzińskiego, Franciszka Grudzińskiego oraz Barbarę Sanguszko.
Bibliografia.
 

</doc>
<doc id="2026258" url="https://pl.wikipedia.org/wiki?curid=2026258" title="Olga Tañón">
Olga Tañón

Olga Teresa Tañón Ortíz, znana jako Olga Tañón jest portorykańską piosenkarką merengue i popu latynoskiego. Urodziła się w Santurce, Portoryko 13 kwietnia 1967 roku. W 1987 rozpoczęła karierę w zespole Las nenas de Ringo y Jossie.
W 1992 nagrała swoją pierwszą płytę solową zatytułowaną "Sola", która w całości była utrzymana w klimacie merengue, tak samo, jak jej następna płyta "Mujer de Fuego", nagrana rok później. To właśnie od tytułu tej płyty Olga zyskała pseudonim Mujer de Fuego (Ognista Kobieta).
W roku 1994 nagrała płytę "Siente el Amor..." na której oprócz merengue można było usłyszeć salsę oraz piosenkę "Entre la Noche y el Día" w wersji ballady (pierwsza wersja była merengue) Rok później wydała swój pierwszy album zawierający jej największe dotychczasowe hity, "Éxitos y Más".
Po raz pierwszy Olga odeszła od stylu merengue w roku 1996, nagrywając swój czwarty studyjny album zatytułowany "Nuevos Senderos", na którym znajdowały się same ballady. Kompozytorem wszystkich piosenek, oprócz "Cuestión de Suerte", którą skomponował Jesus Monarrez, był Marco Antonio Solís.
Rok później piosenkarka powróciła do poprzedniego stylu, nagrywając płytę "Llévame Contigo". To był jej ostatni studyjny album, na którym wszystkie piosenki były w gatunku merengue
W 1998 ukazał się pierwszy album Olgi, na którym przeważał gatunek latynoskiego popu. Promowała go piosenka "Tu Amor", którą skomponował Kike Santander.
Kolejnym albumem, który ukazał się po najdłuższej jak do tej pory przerwie, był "Yo Por Ti", nagrany w 2001 roku. Promowała go piosenka "Cómo Olvidar" nagrana zarówno w wersji merengue, jak i ballady. Stała się jednym z największych hitów Olgi.
W 2002 roku ukazał się kolejny album zatytułowany "Sobrevivir". Płyta była utrzymana w klimacie latynoskiego popu.
W 2005 roku, po kolejnej dłuższej przerwie, nagrała płytę "Una Nueva Mujer", z której pochodzi jeden z jej największych hitów, "Bandolero", nagrany w 3 wersjach: latin pop, merengue i cumbia. Na całej płycie można znaleźć właśnie te gatunki muzyczne.
W kolejnym roku nagrała jeden album studyjny - "Soy Como Tú", także w gatunku latynoskiego popu, oraz jeden album z jej największymi hitami merengue - "100% Merengue".
W roku 2007 ukazała się płyta "Éxitos En 2 Tiempos", zawierająca interpretacje znanych latynoskich hitów w dwóch różnych gatunkach muzycznych. Łącznie na płycie można usłyszeć takie gatunki jak: merengue, cumbia, bachata, salsa i ballada
Kolejny album, "4/13" ukazał się w 2009 roku. Znajdowało się na nim 5 piosenek, w tym 2 te same w różnych gatunkach muzycznych: "Pasion Morena" w wersji merengue i ballada oraz "Amor Entre Tres" w wersji salsa i ballada. Piątą piosenką posiadającą tylko jedną wersję merengue, jest "Navidad Boricua", którą Olga nagrała razem z Victorią Sanabrią. Do tej ostatniej piosenki został nagrany teledysk. W tym samym roku piosenkarka współpracowała także z zespołem merengue Grupo Manía. Nagrali wspólnie piosenkę "Carita Linda" i teledysk do niej.
26.04.2011 odbyła się międzynarodowa premiera albumu "Ni una Lágrima Más". Płyta podobnie jak poprzednie zawiera piosenki w gatunkach takich jak merengue, ballada i cumbia. Singlami promującymi płytę są: "Ni una Lágrima Más", duet nagrany wspólnie z Samuelem Parra, lepiej znanym jako Samo, wokalistą popularnego meksykańskiego zespołu Camila. Piosenka została nagrana w wersji ballada, którą można znaleźć na płycie, a także w wersji salsa, która na płycie się nie ukazała. Drugim singlem promującym jest "You Need To Know", cumbia nagrana w języku hiszpańskim z wyjątkiem zdania tytułowego, które jest śpiewane po angielsku. Trzeci singiel to "Sola" w wersji merengue. Został nagrany już po wydaniu płyty, na płycie znajduje się tylko w wersji ballada.
Dyskografia.
Albumy studyjne
Komplikacje
DVD

</doc>
<doc id="2026339" url="https://pl.wikipedia.org/wiki?curid=2026339" title="Stanisław Zieliński (chemik)">
Stanisław Zieliński (chemik)

Stanisław Zieliński (ur. 20 listopada 1920, zm. 10 czerwca 2010) – polski chemik, profesor zwyczajny doktor habilitowany, specjalista w dziedzinie katalizy i chemii koordynacyjnej, prodziekanem Wydziału Mat.-Fiz.-Chem. Uniwersytetu im. Adama Mickiewicza w Poznaniu, kierownik Katedry Chemii Nieorganicznej i Analitycznej, Zakładu Chemii Nieorganicznej i Analitycznej oraz Zakładu Chemii Ogólnej i Syntezy Katalizatorów na Wydziale Chemii UAM.
Był wieloletnim przewodniczącym Rady Zakładowej ZNP przy UAM, a także przewodniczącym Rady Naukowej Centralnego Laboratorium Akumulatorów i Ogniw w Poznaniu. Został pochowany na cmentarzu Miłostowo w Poznaniu (pole 3, kwatera D, grób 53).

</doc>
<doc id="2026349" url="https://pl.wikipedia.org/wiki?curid=2026349" title="Moriak">
Moriak

Moriak (ros. Моряк) – rosyjski żaglowiec szkolny o pomocniczym napędzie parowym, pływający w składzie floty wojennej Imperium Rosyjskiego i floty wojennej Białych w latach 1905-1930.
Statek został zbudowany jako bark pod nazwą „Wielka Księżna Ksenia Aleksandrowna”. Został wyposażony w maszynę parową, ale była ona słaba. Statek był przeznaczony do zadań szkoleniowych rosyjskiej floty wojennej na wodach Morza Kaspijskiego. Mógł zabierać na pokład maksymalnie 100 praktykantów. 24 września 1904 r. kadłub został zwodowany w stoczni Sormowo w Niżnym Nowogrodzie. Pierwszy rejs z kadetami rozpoczął się 15 czerwca 1905 r. W 1908 r. w stoczni w fińskim Turku miał miejsce remont statku. W 1910 r. zamierzano go sprzedać szkole floty handlowej w Odessie, ale nie doszło do tego. W 1914 r. statek przerobiono na barkentynę. Podczas odbywania rejsu dookoła świata do załogi dotarła informacja o wybuchu I wojny światowej. Zawrócono do Grecji do portu w Pireusie, gdzie statek przebywał do 1917 r. Pod koniec 1917 r. przejęli go Biali, zmieniając nazwę na „Swoboda”. Rozpoczęto przewożenie rosyjskich żołnierzy z frontu greckiego na południe Rosji, gdzie duża część z nich wstępowała do Armii Ochotniczej gen. Antona I. Denikina. W rejsach powrotnych zabierano różne towary do portów bułgarskich, tureckich i greckich. Po ewakuacji wojsk Białych z Krymu do Turcji w poł. listopada 1920 r., statek przepłynął do zatoki Złoty Róg w Bosforze. Wszedł tam w skład Rosyjskiej Eskadry, która przepłynęła pod koniec grudnia tego roku do francuskiej Bizerty. Większość marynarzy i maszynistów, wiedząc o opuszczeniu Rosji, opuściła wcześniej statek, dlatego załogę uzupełnili marynarze-kadeci morskiego korpusu kadetów z pancernika „Generał Aleksiejew” i krążownika pomocniczego „Ałmaz”. W lutym 1921 r. statek przemianowano na „Moriak” (pol. marynarz). Wykonywał on wprawdzie rejsy szkoleniowe z kadetami z odtworzonego morskiego korpusu kadetów, ale zgodnie z poleceniem władz francuskich w odległości do 10 mil od portu. Ostatnie wyjście w morze odbyło się 21 września tego roku. W grudniu statek przeniesiono do doku na remont. Na początku 1922 r. Francuzi postanowili zlikwidować do końca roku kompanie gardemarinów, w związku z czym statek utracił swoje znaczenie. Wprawdzie jeszcze do października 1924 r. zachowywał swój status statku szkolnego, ale miało to jedynie formalny charakter. W tym czasie wszystkie statki i okręty wojenne Rosyjskiej Eskadry w Bizercie przejęli Sowieci, którzy nawiązali stosunki dyplomatyczne z Francją. „Moriak” miał przepłynąć na Morze Czarne, ale ostatecznie władze francuskie nie zgodziły się na faktyczne oddanie rosyjskich okrętów. W tej sytuacji statek przebywał w Bizercie do 1930 r., kiedy oddano go na złom.

</doc>
<doc id="2026372" url="https://pl.wikipedia.org/wiki?curid=2026372" title="Marine Einsatz Kommando des Schwarzes Meeres">
Marine Einsatz Kommando des Schwarzes Meeres

Marine-Einsatz-Kommando Schwarzes Meer – wywiadowczy oddział Abwehry na Krymie podczas II wojny światowej
Oddział został utworzony w lipcu 1941 r. w rejonie miasta Piatra Neamț w północnej Rumunii przez sztab dowódcy niemieckimi siłami morskimi na południowo-wschodnim odcinku frontu wschodniego adm. Karlgeorga Schustera. Oddział był przeznaczony do prowadzenia działań wywiadowczo-rospoznawczych nad Morzem Czarnym i Morzem Azowskim. Na jego czele stanął kpt. korwety Armin Roth ps. „Sirr”. Funkcję zastępcy dowódcy pełnił kapitan-lejtnant Grasler. Liczebność wynosiła 40 ludzi. Oddział zbierał dane wywiadowcze o flocie wojennej i handlowej ZSRR operującej na tym obszarze działań wojennych, o sowieckich portach i ich wyposażeniu, o organizacji obrony wybrzeża morskiego po stronie Armii Czerwonej. Po opanowaniu przez wojska niemieckie Krymu w 1942 r. oddział został przeniesiony do Symferopola. Podzielono go na 2 grupy, z których pierwsza (nazwana przednią), kierowana przez por. Hermana Birkmana, przybyła do Odessy, zaś druga na czele z A. Rothem do Mikołajowa. Później obie grupy połączyły się w Mikołajowie, skąd przejechały do Jałty. Na przełomie 1942/1943 r. w skład "Marine-Einsatz-Kommando Schwarzes Meer" weszła grupa ok. 30 emigrantów rosyjskich z bułgarskiego III Oddziału Rosyjskiego Związku Ogólnowojskowego (ROWS) na czele z Klawdijem A. Fossem. Zostali oni zwerbowani przez placówkę Abwehry w Sofii prowadzoną przez ppłk. Otto Wagnera ps. „Dr Delius”. Na pocz. maja 1943 r. "Marine-Einsatz-Kommando Schwarzes Meer" zostało wycofane do Sofii, gdzie rozformowano go. Niemcy przeszli do wywiadu wojsk lądowych, zaś Rosjanie pod zwierzchnictwo Abwehrstelle „Południowa Ukraina”.

</doc>
<doc id="2026380" url="https://pl.wikipedia.org/wiki?curid=2026380" title="Stanisław Zieliński (lekarz)">
Stanisław Zieliński (lekarz)

Stanisław Zieliński (ur. 21 grudnia 1929 w Kobryniu, zm. 10 stycznia 2017) – polski chirurg transplantolog, profesor doktor habilitowany medycyny, pracownik II Kliniki Chirurgii Ogólnej i Transplantacyjnej Pomorskiej Akademii Medycznej w Szczecinie. Studia Medyczne ukończył w 1954 roku w Pomorskiej Akademii Medycznej. Tytuł specjalisty w zakresie chirurgii ogólnej uzyskał w 1966 r., doktorat w 1966 r., habilitacja 1977, tytuł naukowy profesora 1996 r.
W 1987 r., dokonał pierwszej próby jednoczesnego przeszczepienia fragmentu trzustki i nerki w Polsce. W tym samym roku dokonał pierwszej próby przeszczepienia wątroby w Polsce, ale operowany zmarł po kilku dniach. Laureat nagrody im. Brajana Chlebowskiego.

</doc>
<doc id="2026394" url="https://pl.wikipedia.org/wiki?curid=2026394" title="Michael Bates (futbolista)">
Michael Bates (futbolista)

Michael Dion Bates (ur. 19 grudnia 1969 w Victorii, w stanie Teksas) – amerykański lekkoatleta, sprinter, medalista olimpijski z Barcelony, następnie zawodnik futbolu amerykańskiego.
W szkole średniej był wyróżniającym się futbolistą i lekkoatletą. Na studiach w University of Arizona uprawiał obie te dyscypliny. Został zwycięzcą biegu na 100 metrów oraz sztafety 4 × 100 metrów podczas uniwersjady w 1991 w Sheffield.
Na igrzyskach olimpijskich w 1992 w Barcelonie zdobył brązowy medal w biegu na 200 metrów.
W 1993 podpisał kontrakt zawodowy z drużyną futbolu amerykańskiego Seattle Seahawks, w której występował do 1994. Jego kolejne drużyny to: Cleveland Browns (1995), Carolina Panthers (1996-2000), Washington Redskins (2001), ponownie Carolina Panthers (2002), Dallas Cowboys (2003) i New York Jets (2003). Grał na pozycjach wide receiver i kickoff returner. Pięć razy występował w Pro Bowl. Został wybrany do drużyny najlepszych zawodników lat 90. ("National Football League 1990s All-Decade Team") jako kickoff returner.

</doc>
<doc id="2026477" url="https://pl.wikipedia.org/wiki?curid=2026477" title="Sosna austriacka">
Sosna austriacka



</doc>
<doc id="2026506" url="https://pl.wikipedia.org/wiki?curid=2026506" title="Gemsbok">
Gemsbok



</doc>
<doc id="2026514" url="https://pl.wikipedia.org/wiki?curid=2026514" title="Komitet Przyjaciół Waffen-SS">
Komitet Przyjaciół Waffen-SS

Komitet Przyjaciół Waffen-SS (fr. Comité des amis de la Waffen SS) – komitet propagandowy w okupowanej Francji podczas II wojny światowej
Komitet został utworzony 5 kwietnia 1944 r. w Paryżu przez ministra informacji Francji Vichy Paula Mariona. W jego skład weszli m.in. François Chasseigne, minister rolnictwa i dostaw oraz Marcel Déat, minister pracy i solidarności narodowej rządu Francji Vichy, Joseph Darnand, szef Milice Française, Jacques Doriot, przewodniczący Francuskiej Partii Ludowej, płk Michel Alerme. Zadaniem Komitetu było prowadzenie działalności propagandowej nawołującej do werbunku Francuzów do Waffen-SS. Do tej pory ochotnicy z Francji wstępowali do Waffen-SS jedynie pojedynczo, co doprowadziło do tego, że w tej formacji służyło nieco ponad 300 Francuzów, głównie w 5 Dywizji Pancernej SS "Wiking" i 3 Dywizji Pancernej SS "Totenkopf". Zorganizowana kampania propagandowa prowadzona przez Komitet obejmowała wywieszanie plakatów, rozrzucanie ulotek, zamieszczanie artykułów w prasie, przemówienia radiowe itd. Okazała się tak skuteczna, że już do pocz. sierpnia 1944 r. zgłosiło się ponad 1,5 tys. francuskich ochotników. Musieli oni spełniać surowe kryteria rasowe i fizyczne, a ich wiek miał wynosić od 20 do 25 lat. Wywodzili się oni z organizacji młodzieżowych działających we Francji Vichy, Milice Française J. Darnanda oraz różnych partii i ugrupowań kolaboracyjnych. Dużą część wśród nich stanowili studenci. Francuscy ochotnicy, po przejściu przeszkolenia wojskowego, utworzyli Francuską Ochotniczą Brygadę Szturmową SS.

</doc>
<doc id="2026522" url="https://pl.wikipedia.org/wiki?curid=2026522" title="Gminy w departamencie Sekwana i Marna">
Gminy w departamencie Sekwana i Marna

Lista 514 gmin w departamencie Sekwany i Marny (Sekwana i Marna) we Francji.

</doc>
<doc id="2026543" url="https://pl.wikipedia.org/wiki?curid=2026543" title="Uczep trójdzielny">
Uczep trójdzielny



</doc>
<doc id="2026558" url="https://pl.wikipedia.org/wiki?curid=2026558" title="Tomasz Hergesel">
Tomasz Hergesel

Tomasz Arnold Hergesel (ur. 17 maja 1943 w Dobrzeniu Wielkim) – ksiądz katolicki, biblista, profesor nauk teologicznych.
Życiorys.
Studia filozoficzno–teologiczne odbył w Seminarium Duchownym we Wrocławiu. Święcenia kapłańskie otrzymał 21 czerwca 1969. Kontynuował studia w Rzymie, gdzie w 1973 uzyskał licencjat na Biblicum. Doktorat obronił na Papieskim Uniwersytecie Gregoriańskim w 1975. Od 1976 - prefekt w Seminarium Duchownym we Wrocławiu. Studiował germanistykę na Uniwersytecie Wrocławskim w latach 1979–1981. Został wykładowcą Papieskiego Wydziału Teologicznego we Wrocławiu. Habilitował się na Katolickim Uniwersytecie Lubelskim w 1983. W 1998 uzyskał tytuł profesora nauk teologicznych. W 2001 został profesorem zwyczajnym Papieskiego Wydziału Teologicznego we Wrocławiu.
Autor popularnych artykułów z zakresu biblistyki w czasopiśmie "Jak być człowiekiem?". W 1997 został kapelanem honorowym Ojca Świętego.

</doc>
<doc id="2026568" url="https://pl.wikipedia.org/wiki?curid=2026568" title="My Camp Rock">
My Camp Rock

My Camp Rock – oryginalnie brytyjski reality show, powstały na podstawie Disney Channel Original Movie - "Camp Rock". Emisja na brytyjskim Disney Channel trwała od 3 kwietnia do 1 maja 2009 roku, a w Polsce rozpoczęła się 14 sierpnia i zakończyła 18 września 2010 roku. Reality show to zwyczajny konkurs, którego zadaniem jest wyłonienie osoby, która najlepiej śpiewa. Edycja brytyjska opiewała na zamkniętym przedziale wiekowym, od 8 do 16 lat. W Polsce określonych ograniczeń nie było, jednak do programu nie dostała się żadna osoba, która ma więcej niż 16 lat. W programie można było występować solo, w duecie, a nawet w kilkuosobowej grupie. Castingi odbyły się w Warszawie, Krakowie, Gdańsku, Wrocławiu i Białymstoku. Zaśpiewać można na nich było jedną z piosenek z filmu "Camp Rock" - "Gotta Find You", "Here I Am", "Play My Music" oraz "Who Will I Be". Piosenki do wielkiego finału to "It's On", "It's Not Too Late","Introducing Me","Fire" oraz Z castingów wybierano 30 osób, które przeszły do rundy kolejnej. Z nich wybrano finałowe 8 osób, które pojechało na tygodniowy obóz oparty na obozie z filmu "Camp Rock", na którym doskonalili swe umiejętności, by zostać ocenionym przez trzyosobowe jury, w składzie Reni Jusis, Adam Sztaba i Robert Amirian. W Wielkiej Brytanii zwyciężczynią została czternastoletnia Holly Hull. W Polsce zwyciężczynią została Julia Miesiączek. Lektorem w polskiej wersji jest Adam Pluciński. Za produkcję była odpowiedzialna polska firma Michannel.
Etapy.
Z castingów, które odbyły się w pięciu polskich miastach, wybrano trzydzieści osób, które śpiewają najlepiej i przechodzą do następnego etapu. Osoby, które przeszły, doskonalą swe umiejętności na specjalnych lekcjach śpiewu i tańca. Następnie jury ocenia ich postępy i z trzydziestu osób wybiera finałową ósemkę. Grupa ośmiu osób wybiera się na obóz powstały na podstawie filmu "Camp Rock", by tam także doskonalić swe umiejętności śpiewu i tańca. Następnie występują na dużej scenie przed jury i publicznością zgromadzoną w studiu, by można było wybrać zwycięzcę programu, który nagrywa własny teledysk do piosenki z filmu "". Teledysk został wyemitowany zaraz po premierze filmu 18 września 2010 na Disney Channel.
Uczestnicy polskiej edycji.
Zwycięzca.
Julia Miesiączek - "It's Not Too Late!"

</doc>
<doc id="2026576" url="https://pl.wikipedia.org/wiki?curid=2026576" title="Óscar Villarroel">
Óscar Villarroel

Óscar Villarroel – piłkarz boliwijski, grający na pozycji obrońcy.
Kariera.
Jako piłkarz klubu Municipal La Paz wziął udział w turnieju Copa América 1963, gdzie Boliwia zdobyła tytuł mistrza Ameryki Południowej. Villarroel nie zagrał w żadnym spotkaniu.
Razem z klubem Municipal wziął udział w turnieju Copa Libertadores 1966, gdzie jego klub zajął 4. miejsce w 6-zespołowej grupie i odpadł w pierwszej rundzie.
Sukcesy.
Boliwia

</doc>
<doc id="2026596" url="https://pl.wikipedia.org/wiki?curid=2026596" title="Ulica Bocheńskiego w Katowicach">
Ulica Bocheńskiego w Katowicach



</doc>
<doc id="2026600" url="https://pl.wikipedia.org/wiki?curid=2026600" title="Ed McIlvenny">
Ed McIlvenny

Edward Joseph "Ed" McIlvenny (ur. 21 października 1924 w Greenock, Szkocja, zm. 18 maja 1989 w Eastbourne, Anglia) – szkocko-amerykański piłkarz, grywał na pozycji pomocnika. Uczestnik Mundialu 1950. Również zawodnik Manchesteru United. Trzykrotny reprezentant Stanów Zjednoczonych.
Kariera.
McIlvenny zaczynał karierę piłkarza w Greenock Morton, w którym grał do roku 1947 (nie rozegrał ani jednego spotkania). Następnie przeszedł do walijskiego Wrexham FC w którym rozegrał 7 spotkań i strzelił 1 bramkę. Następnie przeniósł się do Stanów Zjednoczonych, w których mieszkała jego siostra. Po przybyciu do Stanów zaczął grywać dla Philadelphia Nationals w stołecznej lidze - American Soccer League. W roku 1950 został powołany do kadry narodowej na Mistrzostwa Świata 1950, które odbyły się w Brazylii (został uczestnikiem, a także kapitanem drużyny Stanów Zjednoczonych w meczu z Anglią nazwanego "Cudem na trawie"). W roku 1976 został wcielony do National Soccer Hall of Fame wraz z innymi amerykańskimi piłkarzami z Mundialu 1950. Następnie został dodany do Scottish Football Museum.
W roku 2005 powstał film pt. "Gra ich życia", w którym to były piłkarz John Harkes odegrał rolę Eda McIlvenny’ego.

</doc>
<doc id="2026604" url="https://pl.wikipedia.org/wiki?curid=2026604" title="Carlos Cárdenas Rojas">
Carlos Cárdenas Rojas

Carlos Cárdenas (ur. 4 listopada 1934 w Oruro, zm. 17 sierpnia 2020) – piłkarz boliwijski, grający na pozycji pomocnika.
Kariera.
Cárdenas urodził się w Oruro, ale od dziecka mieszkał w Cochabambie. Pierwszym zespołem w karierze Cárdenasa był Club Aurora. Po odbyciu obowiązkowej służbie wojskowej przyjechał do La Paz, gdzie został piłkarzem The Strongest. W barwach tej drużyny osiągnął szczyt swojej kariery, czterokrotnie zdobywając mistrzostwo Boliwii w sezonach 1958 (Copa), 1963, 1964 i 1964 (Copa).
Jako piłkarz klubu Club The Strongest wziął udział w turnieju Copa América 1963, gdzie Boliwia zdobyła tytuł mistrza Ameryki Południowej. Cárdenas pełnił na turnieju rolę zawodnika rezerwowego.
Zmarł 17 sierpnia 2020 w wieku 85 lat. 
Sukcesy.
Boliwia
Club The Strongest

</doc>
<doc id="2026639" url="https://pl.wikipedia.org/wiki?curid=2026639" title="Ulica Kopernika w Katowicach">
Ulica Kopernika w Katowicach



</doc>
<doc id="2026640" url="https://pl.wikipedia.org/wiki?curid=2026640" title="Marius Barnard">
Marius Barnard

Marius Barnard (ur. 20 stycznia 1969 w Kapsztadzie) – południowoafrykański tenisista.
Kariera tenisowa.
Jako zawodowy tenisista występował w latach 1988–2002.
Sukcesy odnosił głównie w grze podwójnej triumfując w 6 turniejach rangi ATP World Tour oraz uczestnicząc w 8 finałach. W wielkim szlemie najlepszymi wynikami Barnarda są ćwierćfinały Australian Open 2000 (wspólnie z Chrisem Haggardem) i French Open 1994 (z Brentem Haygarthem). Najwyżej sklasyfikowany w rankingu deblistów był na 44. miejscu na początku lutego 1997 roku.

</doc>
<doc id="2026657" url="https://pl.wikipedia.org/wiki?curid=2026657" title="Zrazik wątrobowy">
Zrazik wątrobowy

Zrazik wątrobowy – podstawowa jednostka anatomiczna wątroby. Zraziki są elementami miąższu wątroby w kształcie pryzmatów, wydzielonymi (u niektórych zwierząt) w niej za pomocą pasm tkanki łącznej zbitej. Przez środek zrazika przebiega żyła środkowa (vena centralis). Zraziki zbudowane są z blaszek – promieniście ułożonych komórek wątrobowych.
W zraziku wątrobowym naczynia włosowate biegną promieniście – od obwodu do środka. Następuje tu oddawanie składników wchłoniętych w naczyniach przewodu pokarmowego (aminokwasów, cukrów) oraz składników, będących wytworami innych narządów (insulina - z trzustki). Substancje te są transportowane dalej wraz z innymi składnikami wytwarzanymi przez hepatocyty (np. białka) poprzez sieć naczyń włosowatych zrazika do żyły środkowej. Niekiedy zraziki łączą się ze sobą tworząc zraziki złożone.

</doc>
<doc id="2026658" url="https://pl.wikipedia.org/wiki?curid=2026658" title="Mistrzostwa Świata w Piłce Nożnej 1986 (eliminacje strefy CONMEBOL)">
Mistrzostwa Świata w Piłce Nożnej 1986 (eliminacje strefy CONMEBOL)

W eliminacjach do Mistrzostw Świata w Piłce Nożnej 1986 w strefie CONMEBOL wzięło udział 10 reprezentacji. Zostały one podzielone na dwie grupy po 3 zespoły i jedną po 4, których zwycięzcy awansowali do finałów mistrzostw świata. Zespoły z drugiego i trzeciego miejsca (w zależności od ilości drużyn w grupie) awansowały do drugiej rundy eliminacji, w której zostały rozdzielone na dwie grupy. Zwycięzcy grup grali ze sobą dwumecz w rundzie finałowej, którego wygrany awansował do mistrzostw świata.
Runda Finałowa.
 Awansował do mistrzostw świata.

</doc>
<doc id="2026694" url="https://pl.wikipedia.org/wiki?curid=2026694" title="Wolny Wybór">
Wolny Wybór

Wolny Wybór – polska grupa muzyczna z nurtu piosenki autorskiej i poezji śpiewanej, której twórcą i liderem był Jacek Antczak.
Zespół rozpoczął działalność w 1987 roku w Kaliszu. W 1989 roku po przeniesieniu się do Wrocławia lider zespołu skompletował nowy skład, który nagrał dwa albumy, zdobył kilka nagród na festiwalach piosenki studenckiej i występował z recitalami autorskimi aż do zawieszenia działalności artystycznej w 1997 roku.

</doc>
<doc id="2026714" url="https://pl.wikipedia.org/wiki?curid=2026714" title="Reguły Bradis-Kryłowa">
Reguły Bradis-Kryłowa

Reguły Bradis-Kryłowa – ogólne zasady stosowane w metrologii i geodezji określające zasady zaokrąglania liczb oraz działań na liczbach przybliżonych.
Wyniki pomiarów i obliczeń wyrażone liczbami przybliżonymi powinny być tak obliczane i zapisywane aby charakteryzowały rząd wielkości liczby i jej dokładność. Na przykład, jeżeli obliczono długość odcinka:
Cyfry znaczące i zera występujące na końcu liczby powinny mieć znaczenie dwojakie – wskazywać rząd wielkości liczby oraz jej dokładność.

</doc>
<doc id="2026717" url="https://pl.wikipedia.org/wiki?curid=2026717" title="Buick Wildcat">
Buick Wildcat

Buick Wildcat − samochód osobowyklasy luksusowej produkowany pod amerykańską marką Buick w latach 1963 − 1970. 
Historia i opis modelu.
Następca modelu Invicta. Dostępny jako: 2-drzwiowe coupé, 2-drzwiowy kabriolet i 4-drzwiowy sedan. Do napędu używano silników V8. Moc przenoszona była na oś tylną poprzez automatyczną bądź manualną skrzynię biegów. Został zastąpiony przez model Centurion.

</doc>
<doc id="2026721" url="https://pl.wikipedia.org/wiki?curid=2026721" title="Yves Oehri">
Yves Oehri

Yves Oehri (ur. 15 marca 1987 w Nürensdorf) – liechtensteiński piłkarz, reprezentant kraju i klubu FC Vaduz, do którego trafił latem 2010 roku. Występuje na pozycji obrońcy. W reprezentacji Liechtensteinu zadebiutował w 2006 roku. Dotychczas rozegrał w niej 27 meczów (stan na 31.08.2012).

</doc>
<doc id="2026722" url="https://pl.wikipedia.org/wiki?curid=2026722" title="Buick Invicta">
Buick Invicta

Buick Invicta – samochód osobowy klasy luksusowej produkowany pod amerykańską marką Buick w latach 1959 – 1963.
Pierwsza generacja.
Buick Invicta I został zaprezentowany po raz pierwszy w 1958 roku.
Buick Invicta pierwszej generacji pojawił się w ofercie marki pod koniec lat 50. XX wieku jako następca modelu Century. W porównaniu do poprzednika samochód zyskał bardziej strzeliste proporcje nadwozia, a także nieznacznie krótsze nadwozie.
Druga generacja.
Buick Invicta II został zaprezentowany po raz pierwszy w 1960 roku.
Druga generacja Invikty w porównaniu do poprzednika zyskała mniej awangardowe linie, z łagodniej poprowadzonymi przetłoczeniami i bardziej zawartymi proporcjami nadwozia. Trwająca 3 lata produkcja została zakończona w 1963 roku na rzecz następcy - modelu Wildcat.

</doc>
<doc id="2026725" url="https://pl.wikipedia.org/wiki?curid=2026725" title="Tomasz Porębski (rajdowiec)">
Tomasz Porębski (rajdowiec)

Tomasz Porębski (ur. 28 kwietnia 1980 w Bielsku-Białej) – polski kierowca rajdowy, Mistrz Polski w klasach A6 i R2B. W sezonie 2009 triumfował w elitarnym ogólnoeuropejskim cyklu Citroen Racing Trophy. Ze sportem motorowym związany na co dzień, prowadząc w Bielsku Białej firmę zajmującą się budową oraz przygotowaniem samochodów rajdowych.
Podczas kariery startował wieloma samochodami. Były to m.in.: Citroen C2 R2 Max, Fiat Cinquecento, Peugeot 106, Peugeot 206, Ford Fiesta ST oraz Renault Clio R3.

</doc>
<doc id="2026734" url="https://pl.wikipedia.org/wiki?curid=2026734" title="Marc Zellweger">
Marc Zellweger

Marc Zellweger (ur. 17 października 1973 roku w Winterthur) – piłkarz szwajcarski i klubu SC Brühl występujący na pozycji obrońcy.

</doc>
<doc id="2026735" url="https://pl.wikipedia.org/wiki?curid=2026735" title="83D/Russell">
83D/Russell

83D/Russell (także 83P/Russell i Russell 1) – kometa krótkookresowa, należąca do rodziny Jowisza.
Odkrycie.
Kometa została odkryta 16 stycznia 1979 roku przez Kennetha Russella na płycie fotograficznej wykonanej za pomocą UK Schmidt Telescope w Obserwatorium Siding Spring (Australia). W nazwie znajduje się zatem nazwisko odkrywcy.
Orbita komety.
Orbita komety 83D/Russell ma kształt elipsy o mimośrodzie 0,51. Jej peryhelium znajduje się w odległości 1,61 j.a., aphelium zaś 5,06 j.a. od Słońca. Jej okres obiegu wokół Słońca wynosi 6,1 roku, nachylenie do ekliptyki to wartość 22,66˚.
Dane powyższe oraz pozostałe podane w infoboksie odnoszą się do epoki 24.06.1985. Od roku 1985 komety tej nie obserwowano. Jest ona obecnie uznana za utraconą.

</doc>
<doc id="2026752" url="https://pl.wikipedia.org/wiki?curid=2026752" title="Zaplątani">
Zaplątani

Zaplątani () – amerykański film animowany w reżyserii Glena Keane’a w technologii 3D z 2010 roku. Film ten jest inspirowany baśnią braci Grimm opowiadającą o dziewczynie zwanej Roszpunką, zamkniętej w wieży przez czarownicę.
W polskiej wersji językowej piosenkę do filmu "Każdy chciałby tak mieć" wykonuje Julia Kamińska. W 2012 Disney stworzył krótkometrażowy film "I żyli długo i zaplątani", który opowiada o ślubie Roszpunki i Juliana.
Fabuła.
Dawno temu spadła na ziemię kropla słonecznego blasku, która miała moc leczenia wszelkich chorób, ran i przywracać młodość. Gertruda (ang. "Gothel"), kobieta w podeszłym wieku, chciała zachować kwiat tylko dla siebie, by dzięki śpiewaniu do niego pozostawać młoda. Żeby nikt nie zauważył magicznej rośliny, schowała ją pod koszem. Pewnego razu podczas odzyskiwania młodości zauważyła idących ludzi, szybko uciekła i przypadkowo przewróciła kosz. Byli to rycerze, którzy szukali kwiatu, aby uleczyć chorą królową, która miała wydać na świat potomka. Zdobyli roślinę i przyrządzili lekarstwo. Czar złotego kwiatu uzdrowił królową, dzięki czemu królewska córka, Roszpunka (ang. "Rapunzel"), miała magiczne, złote włosy. Na jej cześć król i królowa puścili w niebo latający lampion.
Gertruda wkradła się do pałacu, by ukraść włosy. Zaczęła śpiewać, a te zaczynały świecić. Postanowiła je odciąć, jednak zauważyła, że odcięte włosy tracą moc i kolor. Staruszka porwała dziecko i zamieszkała z nim w wysokiej, ukrytej wieży, gdzie wychowywała je jak własne, a dzięki magicznym włosom Roszpunki wciąż wyglądała młodo. Nie pozwalała dziewczynce wychodzić z wieży pod pretekstem niebezpieczeństwa. W celu zdobycia pożywienia wychodziła matka, którą Roszpunka spuszczała na swych włosach, które urosły tak, że z okna wieży sięgały aż do ziemi. Król i królowa co roku w dzień urodzin córki puszczali w niebo tysiące lampionów, Roszpunka oglądała je co roku w swoje urodziny, choć przez okno wieży były to dla niej jedynie latające światła. Jej marzeniem było zobaczenie lampionów z bliska. 
Mieszkając w wieży, zaprzyjaźniła się z kameleonem imieniem Pascal. W przeddzień swoich 18. urodzin postanowiła poprosić Gertrudę o to, by w końcu mogła zobaczyć latające światła z bliska. Gertruda skrzyczała ją, mówiąc, że nigdy w życiu nie pozwoli jej wyjść z wieży, co dziewczyna przyjęła z pokorą. Tego samego dnia, gdy Gertruda wyszła zdobyć pożywienie, do wieży wtargnął młodzieniec, Flynn Rider, który chciał znaleźć schronienie przed rycerzami, który gonili go, ponieważ ukradł królewską koronę. Roszpunka, będąc w przekonaniu, że mężczyzna przyszedł po jej magiczne włosy, uderzyła go patelnią i przywiązała włosami do krzesła. Zanim Flynn odzyskał przytomność, Roszpunka zabrała mu torbę z koroną, o której nie wiedziała jeszcze, że należy do niej. Chwilę później postanowili, że Flynn pomoże Roszpunce wydostać się z wieży i zobaczyć latające światła, a w zamian on odzyska torbę.
Po wydostaniu się z wieży udali się do karczmy „Dziarskie kaczątko”, gdzie wisiał obraz przedstawiający Flynna i z napisem "Poszukiwany". Początkowo bywalcy lokalu byli źle nastawieni do pary, jednak gdy Roszpunka powiedziała im o swoim marzeniu, okazało się, że oni także mają różne marzenia. Wtem do baru weszli królewscy rycerze, który poszukiwali złodzieja. Jeden z mężczyzn przebywających w karczmie pomógł wtedy wydostać się Roszpunce i Flynnowi przez tajne wyjście. Po drodze czekało na nich kilka niebezpieczeństw, jednak udało im się uciec daleko od wrogów. Przy okazji Flynn przyznał się, że w rzeczywistości nazywa się Julian Szczerbiec (ang. "Eugene Fitzherbert").
Podczas odpoczynku przy ognisku nastolatka została odnaleziona przez matkę, której postawiła się, oznajmiając, że nie będzie się jej słuchać. Wtedy Gertruda dała jej torbę Juliana z koroną, aby mu go dała i przekonała się, jaki naprawdę jest i zniknęła. Nazajutrz, w dzień urodzin głównej bohaterki, Juliana dopadł koń. Roszpunce udało się go uspokoić i poprosiła go, aby choć w tym jednym dniu żyli w zgodzie. Bohaterowie z Maximusem poszli do miasta. Mieli pewien problem, ponieważ ludzie, przechodząc, deptali długie włosy nastolatki. Pewne cztery dziewczynki splotły je, aby nie ciągnęły się tak po ziemi. Uwagę dziewczyny przykuły figury słońca wywieszane na chorągiewkach i ołtarz przedstawiający zaginioną, złotowłosą księżniczkę. Wieczorem para wypłynęła łódką na jezioro. Wtedy zostało wypuszczonych pełno lampionów, które unosiły się wokół księżniczki i Julka. Przy okazji Flynn miał dwa lampiony, które para również wypuściła. Roszpunka postanowiła oddać jego torbę z koroną.
Po rejsie do Roszpunki przyszli bracia, dawni przyjaciele Ridera, którzy schwytali ją; w rzeczywistości był to plan Gertrudy, która przyszła do dziewczyny i załamana przyznała jej, że ludzie są tak źli, jak mówiła jej matka. Wróciły do wieży. Po powrocie oczom zasmuconej dziewczyny ukazały się lśniące słońca na suficie, takie jak na chorągiewkach w mieście. Przypomniała sobie wtedy, że to ona jest zaginioną księżniczką. Wpadła w ogromną złość do matki, twierdząc, że to przed nią powinna była chronić się przez całe życie i już nigdy nie pozwoli owej kobiecie dotknąć jej włosów. Gertruda zakuła ją w kajdanki i wytłumaczyła, że teraz Julek, do którego czuła miłość, trafi na stryczek. Chłopak z niespodziewaną pomocą bywalców z „Dziarskiego Kaczątka” uwolnił się od królewskich rycerzy. Zauważył też w więzieniu braci, którzy mieli plan z Gertrudą, ale ta ich oszukała.
Flynn z pomocą Maximusa dotarł do wieży, gdzie zastał Roszpunkę związaną kajdankami. Gertruda dźgnęła go nożem. Dziewczyna błagała matkę o pozwolenie, by uratować Julkowi życie, godząc się na to, by wszystko było jak dawniej. Chłopak jednak wolał zginąć. Zapłakana Roszpunka zbliżyła się do niego, wtedy on wyciągnął odłamek szkła z lustra (które Gertruda niechcący stłukła wcześniej podczas kłótni z Roszpunką) i ściął jej włosy, które następnie stały się brązowe i straciły całą magię. Gertruda utraciła w ten sposób swą młodość. Zrozpaczona, zasłoniła swą twarz. Pascal podłożył pod jej stopy obcięte włosy, po czym wypadła przez okno wieży i zginęła. Łzy Roszpunki pomogły natomiast uleczyć rany chłopaka.
Roszpunka wróciła do swoich prawdziwych rodziców. Julek postanowił wziąć z nią ślub. Wszyscy natomiast od tej pory żyli w zgodzie.
I żyli długo i zaplątani (2012).
Krótkometrażowy film, który opowiada o ślubie Roszpunki i Flynna po powrocie do królestwa. Wszystko jest idealnie, dopóki koń Maks i kameleon Pascal nie gubią ślubnych obrączek. Podejmują misję odnalezienia obrączek, aby dzień ślubu pary był udany. Na koniec ceremonii zaślubin przychodzą do kościoła cali usmoleni, ale z satysfakcją, że uratowali obrączki.
Obsada głosowa.
Polska wersja.
Opracowanie wersji polskiej: SDI Media PolskaReżyseria: Wojciech PaszkowskiDialogi: Jan WecsileKierownictwo muzyczne: Agnieszka TomickaTeksty piosenek: Michał WojnarowskiReżyseria dźwięku: Jarosław WójcikMontaż dźwięku: Jarosław Wójcik, Anna Żarnecka, Mateusz Orkan-ŁęckiKierownictwo produkcji: Beata Jankowska, Marcin KopiecZgranie polskiej wersji językowej: Shepperton InternationalOpieka artystyczna: Mariusz Arno JaworowskiProdukcja polskiej wersji językowej: Disney Character Voices International, Inc.W wersji polskiej udział wzięli:
W pozostałych rolach:
Piosenki śpiewają:
Zwiastuny.
W wersji polskiej udział wzięli:
Lektor:
Odbiór krytyczny.
Film został bardzo pozytywnie oceniony przez krytyków; serwis Rotten Tomatoes na podstawie opinii z 216 recenzji przyznał mu wynik 90%.

</doc>
<doc id="2026757" url="https://pl.wikipedia.org/wiki?curid=2026757" title="Mistrzostwa Świata Kobiet w Curlingu 1999">
Mistrzostwa Świata Kobiet w Curlingu 1999

Mistrzostwa Świata Kobiet w Curlingu 1999 odbyły się między 3 a 11 kwietnia 1999 w kanadyjskim Saint John (Nowy Brunszwik), w Harbour Station.
Tytuł mistrzyń świata obroniły Szwedki (Elisabet Gustafson), które pokonały w finale Amerykanki (Patti Lank) 8:5. W małym finale Dunki (Lene Bidstrup) pokonały 8:7 Norweżki (Dordi Nordby). Był to czwarte mistrzostwo świata szwedzkiej kapitan. 

</doc>
<doc id="2026762" url="https://pl.wikipedia.org/wiki?curid=2026762" title="Język brytański">
Język brytański



</doc>
<doc id="2026808" url="https://pl.wikipedia.org/wiki?curid=2026808" title="Kultura w Unii Europejskiej">
Kultura w Unii Europejskiej

Unia Europejska szanuje różnorodność kulturową krajów członkowskich. Wspiera się wymianę kulturową. Jednymi z ważniejszych projektów w tej dziedzinie są Europejskie miasta kultury. Rok 2008 został uznany przez Parlament Europejski za Europejski Rok Dialogu Międzykulturowego.
Komisja Europejska prowadzi własną stację telewizyjną – Europe by Satellite, dofinansuje Euronews (w zamian za zwiększenie informacji dotyczących działań Instytucji Unii). Działania Parlamentu Europejskiego dostępne są na EuroparlTV.

</doc>
<doc id="2026809" url="https://pl.wikipedia.org/wiki?curid=2026809" title="Polityka edukacyjna w Unii Europejskiej">
Polityka edukacyjna w Unii Europejskiej

Unia Europejska pozostawia swoim członkom znaczną swobodę w kreowaniu polityki edukacyjnej. Nie ma tym samym jednolitego modelu europejskiej edukacji, utworzonego przez ponadnarodową władzę. Są tylko wspólne działania zaplanowane przez instytucje Unii, a realizowane w ramach programów wspartych środkami finansowymi przeznaczonymi do wykorzystania przez poszczególne państwa. Unia wspiera edukację i naukę w swoich krajach członkowskich poprzez:

</doc>
