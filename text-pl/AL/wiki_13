<doc id="2026811" url="https://pl.wikipedia.org/wiki?curid=2026811" title="Zasady prawa Unii Europejskiej">
Zasady prawa Unii Europejskiej

Zasady prawa Unii Europejskiej -
Prawa podstawowe:
Poszanowanie prawa międzynarodowego:
Zasady obowiązujące przy tworzeniu prawa wspólnotowego: kompetencji powierzonych, subsydiarności, jednolitych ram instytucjonalnych, równowagi instytucjonalnej, zasada elastyczności (nazywana inaczej zasadą wzmocnionej współpracy), zasada proporcjonalności, poszanowania tożsamości narodowej państw członkowskich, lojalnej współpracy międzyinstytucjonalnej, zasada równowagi kompetencyjnej, zasada demokratyzmu, zasada ograniczonej kompetencji
Zasady obowiązujące przy stosowaniu prawa wspólnotowego: pierwszeństwa, bezpośredniego stosowania, bezpośredniej skuteczności, bezpośredniego obowiązywania, skutku pośredniego, wykładni prawa krajowego zgodnie z prawem wspólnotowym, solidarności, jednolitości (nazywana inaczej spójności), lojalności, autonomii, odpowiedzialności odszkodowawczej państw członkowskich wobec jednostek za naruszenie prawa wspólnotowego, odpowiedzialności prawnej Unii Europejskiej, nieretroaktywności prawa wspólnotowego, przymusowej egzekucji aktów indywidualnych prawa wspólnotowego w państwach członkowskich, jednolitej licencji, dobrej administracji, równości, niedyskryminacji (czyli nakaz równego traktowania własnych obywateli i obywateli państw członkowskich).

</doc>
<doc id="2026812" url="https://pl.wikipedia.org/wiki?curid=2026812" title="Primera División (2010/2011)">
Primera División (2010/2011)

Primera División 2010/2011 – 80. edycja tych rozgrywek w historii. Brało w nich udział 20 drużyn. Pierwszy mecz rozegrano 28 sierpnia 2010, natomiast ostatni – 21 maja 2011.
Mistrzostwo Hiszpanii obronił FC Barcelona, dla którego był to 21. tytuł w historii, a jednocześnie 3. z rzędu. Do Segunda División spadły Deportivo La Coruña, Hércules CF oraz UD Almería.
Tabela.
 ||rowspan=10 style="background-color:#F9F9F9;"|
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="2026818" url="https://pl.wikipedia.org/wiki?curid=2026818" title="Mistrzostwa Świata Kobiet w Curlingu 2000">
Mistrzostwa Świata Kobiet w Curlingu 2000

Mistrzostwa Świata Kobiet w Curlingu 2000 odbyły się między 1 a 9 kwietnia 2000 w szkockim Glasgow, w Braehead Arena.
Tytuł mistrzyń świata po dwóch latach przerwy odzyskały Kanadyjki (Kelley Law), które pokonały w finale Szwajcarki (Luzia Ebnöther) 7:6. W małym finale Norweżki (Dordi Nordby) pokonały 10:5 Szkotki (Rhona Martin). W rundzie grupowej to Szwajcaria zwyciężyła nad Kanadą. Obrończynie tytułu, Szwedki, uplasowały się na 5. miejscu. Był to także dotychczasowo ostatni występ Francuzek na mistrzostwach świata.

</doc>
<doc id="2026844" url="https://pl.wikipedia.org/wiki?curid=2026844" title="Josep Vicenç Foix">
Josep Vicenç Foix

Josep Vicenç Foix pseud. J.V. Foix (ur. 28 stycznia 1893, zm. 29 stycznia 1987) – kataloński poeta i dziennikarz.
Był współzałożycielem nacjonalistycznej organizacji Acció Catalana. Jako pisarz tworzył pełne filozoficznych refleksji poezje łączące średniowieczne tradycje literackie z nowoczesną techniką zbliżona do surrealizmu. Był autorem m.in. zbiorów poezji "Sol, i de dol" (1936) oraz "Les irreals Omegues" (1949). Tworzył też prozę poetycką: "Gertrudis" (1927) oraz "L'estrella d'en Perris" (1963).

</doc>
<doc id="2026852" url="https://pl.wikipedia.org/wiki?curid=2026852" title="J.V. Foix">
J.V. Foix



</doc>
<doc id="2026859" url="https://pl.wikipedia.org/wiki?curid=2026859" title="Pacífico">
Pacífico

Pacífico – stacja metra w Madrycie, na linii 1 i 6. Znajduje się w dzielnicy Retiro, w Madrycie i zlokalizowana jest pomiędzy stacjami Menéndez Pelayo, a Puente de Vallecas (linia 1) oraz Méndez Álvaro i Conde de Casal (linia 6). Została otwarta 8 maja 1923.

</doc>
<doc id="2026865" url="https://pl.wikipedia.org/wiki?curid=2026865" title="Puente de Vallecas (stacja metra)">
Puente de Vallecas (stacja metra)

Puente de Vallecas – stacja metra w Madrycie, na linii 1. Znajduje się w dzielnicy Puente de Vallecas, w Madrycie i zlokalizowana jest pomiędzy stacjami Pacífico, a Nueva Numancia. Została otwarta 8 maja 1923.

</doc>
<doc id="2026873" url="https://pl.wikipedia.org/wiki?curid=2026873" title="Further">
Further

Further – siódmy studyjny album brytyjskiego zespołu The Chemical Brothers, wydany w formie CD, CD/DVD i na płytach winylowych 14 czerwca 2010 przez wytwórnie płytowe Parlophone, Freestyle Dust oraz Virgin Records. Jest to pierwszy krążek zespołu, w którym do każdej z piosenek jest dołączony osobny filmik lub inaczej wizualizacja. Na płycie wystąpiła Romola Garai, Stephanie Dosen i inni.

</doc>
<doc id="2026879" url="https://pl.wikipedia.org/wiki?curid=2026879" title="Mistrzostwa Świata Kobiet w Curlingu 2001">
Mistrzostwa Świata Kobiet w Curlingu 2001

Mistrzostwa Świata Kobiet w Curlingu 2001 odbyły się między 31 marca a 8 kwietnia 2001 w szwajcarskiej Lozannie, w Espace Malley.
Tytuł mistrzyń świata obroniła inna drużyna kanadyjska (Colleen Jones), która pokonały w finale Szwedki (Anette Norberg) 5:2. W małym finale Dunki (Lene Bidstrup) pokonały 7:6 Szkotki (Julia Ewart). Był to pierwszy występ Rosjanek na mistrzostwach świata.

</doc>
<doc id="2026882" url="https://pl.wikipedia.org/wiki?curid=2026882" title="Latrobe Council">
Latrobe Council

Latrobe Council – obszar samorządu lokalnego (ang. "local government area"), położony w północnej części Tasmanii (Australia) nad Cieśniną Bassa. Siedziba rady samorządu zlokalizowana jest w mieście Latrobe, pozostałe ważniejsze miasta to: Port Sorell, Shearwater, Hawley Beach i Tarleton. 
Według danych z 2009 roku, obszar ten zamieszkuje 9616 osób. Powierzchnia samorządu wynosi 550 km². 
W celu identyfikacji samorządu Australian Bureau of Statistics wprowadziło czterocyfrowy kod dla gminy Latrobe – 3810.

</doc>
<doc id="2026888" url="https://pl.wikipedia.org/wiki?curid=2026888" title="Robert W. Craddock">
Robert W. Craddock

Robert "Bob" W. Craddock (ur. 5 września 1923 w Lawrenceville, zm. 28 marca 2003 w Myrtle Beach) – amerykański piłkarz, grywał na pozycji napastnika. Uczestnik mundialu 1950 w Brazylii.
Kariera.
Craddock rozpoczynał karierę w klubie "Castle Shannon", następnie przeszedł do Harmarville Hurricanes, z którym zdobył dwukrotnie puchar "National Amateur Cup" (1950, 1951) oraz U.S. Open Cup (1952, 1956). W czasie występów dla Hurricanes, został powołany na Mundial 1950, ale nie zagrał w ani jednym spotkaniu. 4 kwietnia 1954 w meczu towarzyskim przeciwko Haiti, po raz pierwszy pojawił w składzie reprezentacji, w którym Stany zwyciężyły 3-0. W roku 1997 został wcielony do National Soccer Hall of Fame. Jego ojciec - Robert B. Craddock, również został wpisany do piłkarskiej hali sław.

</doc>
<doc id="2026895" url="https://pl.wikipedia.org/wiki?curid=2026895" title="Gare de Sète">
Gare de Sète

Gare de Sète – stacja kolejowa w Sète, w regionie Oksytania, w departamencie Hérault, we Francji. Leży na skrzyżowaniu linii kolejowych Bordeaux-Sète i Tarascon-Sète. Stacja została otwarta w 1857.

</doc>
<doc id="2026899" url="https://pl.wikipedia.org/wiki?curid=2026899" title="Chlorohydryny">
Chlorohydryny

Chlorohydryny – organiczne związki chemiczne zawierające w cząsteczce atom chloru i grupę hydroksylową przy różnych atomach węgla.
Najprostszą chlorohydryną jest chlorohydryna etylenu HOCH2CH2Cl. Związek ten jest otrzymywany przez działanie chlorowodoru na odpowiednie glikole lub przez działanie kwasu podchlorawego na węglowodory nienasycone.
Chlorohydryny reagują z amoniakiem tworząc aminoalkohole, a pod działaniem silnych alkaliów przechodzą w etery cykliczne (związki epoksydowe), np. tlenek etylenu.

</doc>
<doc id="2026904" url="https://pl.wikipedia.org/wiki?curid=2026904" title="Waratah-Wynyard Council">
Waratah-Wynyard Council

Waratah-Wynyard Council – obszar samorządu lokalnego (ang. "local government area"), położony w północno-zachodniej części Tasmanii (Australia) nad Cieśniną Bassa. Siedziba rady samorządu zlokalizowana jest w mieście Wynyard, pozostałe ważniejsze miasta to: Waratah oraz miasto satelickie Somerset. 
Samorząd Waratah-Wynyard powstał w roku 1993 z połączenia gmin Wynyard i Waratah. 
Według danych z 2009 roku, obszar ten zamieszkuje 14117 osób. Powierzchnia samorządu wynosi 1187 km².
W celu identyfikacji samorządu Australian Bureau of Statistics wprowadziło czterocyfrowy kod dla gminy Waratah-Wynyard – 5410.

</doc>
<doc id="2026918" url="https://pl.wikipedia.org/wiki?curid=2026918" title="Port lotniczy Kiwayu">
Port lotniczy Kiwayu

Port lotniczy Kiwayu (IATA: KWY) – port lotniczy położony w Kiwayu, w Prowincji Nadbrzeżnej, w Kenii.

</doc>
<doc id="2026929" url="https://pl.wikipedia.org/wiki?curid=2026929" title="Marchia Morawska">
Marchia Morawska



</doc>
<doc id="2026933" url="https://pl.wikipedia.org/wiki?curid=2026933" title="Pa Modou Jagne">
Pa Modou Jagne

Pa Modou Jagne (ur. 26 grudnia 1989 roku) – piłkarz gambijski i klubu FC Zürich występujący na pozycji pomocnika. W reprezentacji Gambii zadebiutował w 2008 roku.

</doc>
<doc id="2026935" url="https://pl.wikipedia.org/wiki?curid=2026935" title="Alianza Juventud Pringles San Luis">
Alianza Juventud Pringles San Luis



</doc>
<doc id="2026939" url="https://pl.wikipedia.org/wiki?curid=2026939" title="Linia kolejowa Würzburg – Aschaffenburg">
Linia kolejowa Würzburg – Aschaffenburg

Main-Spessart-Bahn – linia kolejowa o długość 112,5 km w Bawarii, w Dolnej Frankonii i Hesji, w Niemczech. Biegnie od Würzburga przez Gemünden am Main i Aschaffenburg do Hanau. Jest ważną linią, szczególnie w połączeniach dalekobieżnych i towarowych, ponieważ łączy aglomerację Ren-Men bezpośrednio na północny zachód od Aschaffenburg z Würzburgiem i dalej Norymbergę i Monachium. Nazwa linii wywodzi się z faktu, że początkowo biegnie równolegle do rzeki Men, a następnie przecina wzgórza Spessart.

</doc>
<doc id="2026949" url="https://pl.wikipedia.org/wiki?curid=2026949" title="Eurofly">
Eurofly

Eurofly – włoska prywatna linia lotnicza z siedzibą w Mediolanie.

</doc>
<doc id="2026953" url="https://pl.wikipedia.org/wiki?curid=2026953" title="The Imagine Project">
The Imagine Project

The Imagine Project – album studyjny Herbie Hancocka wydany 22 czerwca 2010.
Album został nagrany w wielu miejscach na świecie, obejmuje utwory stworzone we współpracy z różnymi artystami. Jego dopełnieniem ma być film dokumentujący proces nagrywania.
Nagrania w Polsce uzyskały status złotej płyty.
Lista utworów.
Na podstawie:

</doc>
<doc id="2026955" url="https://pl.wikipedia.org/wiki?curid=2026955" title="Fink (muzyk)">
Fink (muzyk)

Fink, właśc. Finian Paul Greenall (ur. w 1972 w St Ives w Kornwalii) – brytyjski wokalista, autor tekstów, gitarzysta, producent muzyczny, kompozytor i DJ, z potrzeby grania elektronicznej muzyki tanecznej stworzył swoje alter ego pod nazwą Sideshow.
Współpracował z takimi artystami jak Amy Winehouse, John Legend, Banks, Professor Green, Nitin Sawhney czy Bonobo.
W 2000 roku ukazał się debiutancki album studyjny wokalisty "Fresh Produce". Od 2006 roku i premiery drugiej płyty "Biscuits for Breakfast", nazwa Fink określa również trio, w którego skład wchodzi Greenall, basista Guy Whittaker i perkusista Tim Thornton. W następnym roku opublikowano album "Distance and Time", a dwa lata później płytę "Sort of Revolution". W 2011 roku ukazał się album "Perfect Darkness", a w 2014 roku "Hard Believer", który osiągnął największy komercyjny sukces spośród wszystkich wydawnictw muzyka. Album promował singel „Looking Too Closely”, notowany w holenderskim zestawieniu przebojów MegaCharts. W 2015 roku opublikowano album "Horizontalism" zawierający nowe wersje utworów z poprzedniego albumu oraz premierowe kompozycje wokalisty.
Muzyk wydał również dwa albumy koncertowe, "Wheels Turn Beneath My Feet" w 2012 roku oraz "Fink Meets the Royal Concertgebouw Orchestra" w 2013 roku, na którym znalazł się materiał zapisany podczas występu z Koninklijk Concertgebouworkest w Amsterdamie.
W lipcu 2013 roku muzyk otrzymał nominację do nagrody Independent Music Awards w kategorii "Najlepszy występ na żywo".
Od 2014 roku Fink wydaje swoje płyty pod szyldem własnej wytwórni płytowej R’COUP’D Records.
Życiorys.
Dzieciństwo, początki kariery.
Finian Greenall urodził się w 1972 roku w St Ives w Kornwalii. Pochodzi z muzykalnej rodziny. Jego ojciec był muzykiem folkowym, a matka managerem muzycznym. Dorastał w Bristolu. Jako nastolatek grał na gitarze akustycznej swojego ojca. Jako źródło swoich inspiracji, muzyk podaje twórczość The Cure, The Smiths, The Orb, Aphexa Twina czy Moby’ego. Interesował się także muzyką afrykańską oraz japanese hardcore. Podczas studiów na Uniwersytecie Leeds najczęściej słuchał acid jazzu oraz elektronicznej muzyki tanecznej. Po ukończeniu studiów z zakresu historii i filologii angielskiej, wokalista podpisał kontrakt z wytwórnią Kickin Records.
W 1993 roku nagrał gościnne partie gitarowe do utworu „No Idea”, zamykającego debiutancki album "Wanna Smash Sensation!" kanadyjskiego zespołu Bum. Swoją pierwszą płytę "Extra Vehicular Activity" wydał w 1995 roku pod szyldem zespołu E.V.A., w którym grał wraz z kolegami z uczelni, Lee Jonesem oraz Richem Wilkinsonem. W tym czasie wyprodukował także pierwsze demo dla Amy Winehouse, pracując jednocześnie jako promotor londyńskiego klubu oraz DJ. Następnie rozpoczął pracę na rynku muzycznym dla kilku londyńskich wytwórni muzycznych, takich jak między innymi Virgin Records, Def Jam i Sony Music.
1997–2000: "Fresh Produce".
W 1997 roku ukazał się debiutancki minialbum Greenalla "Fink Funk", a dwa lata później "Front Side", wydany nakładem wytwórni płytowej Ntone. Wydawnictwa poprzedzały wydanie pierwszego albumu studyjnego wokalisty "Fresh Produce" z 2000 roku, promowanego singlem „Ever Since I Was a Kid It Seemed I Collected Something”.
Po wydaniu płyty Fink kontynuował pracę jako producent muzyczny, współpracując między innymi z Martinem Taylorem, Michaelem Pittem oraz Robertem Belfourem. W tym samym okresie nagrał także remiksy do utworów „Prayer” oraz „Salvation” Ryūichiego Sakamoto, a także singla „Drinking in L.A.” zespołu Bran Van 3000.
2001–2006: Zespół Fink, "Biscuits for Breakfast".
W 2002 roku Greenall wyprodukował remiks utworu „Coming Second” grupy Elbow. Rok później uczestniczył w produkcji utworu „The Date”, który pojawił się na albumie "The Six Million Names of God" zespołu Blu Mar Ten. W kolejnych latach wokalista porzucił muzykę taneczną i zaczął tworzyć w klimacie bardziej tradycyjnych brzmień. Efektem zmiany został album "Biscuits for Breakfast", wydany w 2006 roku we współpracy z Guyem Whittakerem i Timem Thorntonem. Niedługo po wydaniu płyty muzycy postanowili występować razem pod nazwą Fink oraz podpisać profesjonalny, długoletni kontrakt płytowy z wytwórnią Ninja Tune. Album promowały single „Pretty Little Thing” oraz „So Long”. Pierwszy z singli wykorzystano w czwartym sezonie amerykańskiego serialu młodzieżowego "Greek". Utwór dotarł do 4. miejsca listy iTunes Folk Chart.
Kilka tygodni po wydaniu albumu, muzyk został zaproszony przez duet Zero 7 jako support przed ich brytyjską trasą koncertową. W 2005 roku Greenall zaśpiewał gościnnie w utworach „Dead Man”, „Everything” i „Rag Doll” z albumu "Philtre" hindusko-brytyjskiego muzyka Nitina Sawhneya. W tym samym roku muzyk współpracował przy powstawaniu utworów „Tic Toc” i „Simple Things” Willa Saula. Wokalista miał także udział w albumie Bonobo "Days to Come", nagrywając partie wokalne do piosenki „If You Stayed Over” oraz pisząc tekst utworu. Jesienią 2006 roku muzyk wystąpił ze swoim recitalem podczas inauguracji londyńskiego festiwalu BBC Radio 2 Electric Proms. Swoje utwory zaprezentował ponadto podczas przeglądów muzycznych Bestival, Green Man, Rip Curl, Fruitstock, Across the Tracks oraz The Big Chill.
2007–2010: "Distance and Time", "Sort of Revolution".
Podczas trasy koncertowej promującej album "Biscuits for Breakfast", Fink odwiedził wiele miejsc Europy i Ameryki, występując między innymi na festiwalu w Lowlands, w La Maroquinerie w Paryżu oraz teatrze Joe’s Pub w Nowym Jorku. 10 maja 2007 roku wokalista wystąpił w londyńskim klubie muzycznym The Luminaire, a 2 października 2007 roku w teatrze Alhambra w Paryżu. W trakcie tworzenia materiału na kolejny album, muzyk nawiązał współpracę z Blairem MacKichanem, z którym napisał piosenkę „This Is the Thing”, stanowiącą pierwszy singel nowego wydawnictwa. Utwór dotarł na 18. miejsca brytyjskiego zestawienia muzycznego UK Indie Breakers Chart. Piosenkę wykorzystano w serialach "Magia kłamstwa", "Jupitery piątkowych wieczorów", "Wciąż ją kocham", "Sekretny dziennik call girl" oraz reklamie firmy MasterCard. Nowa płyta "Distance and Time" została wydana 1 października 2007 roku przez wytwórnię Ninja Tune. Album notowany był na 139. pozycji francuskiego zestawienia prowadzonego przez Syndicat national de l’édition phonographique. W ramach trasy promocyjnej wydawnictwa, Fink wystąpił między innymi na koncertach w Niemczech, Republice Południowej Afryki i Kanadzie, supportując także przed koncertem zespołu Negramaro na stadionie San Siro w Mediolanie. Drugim singlem promującym wydawnictwo został utwór „Little Blue Mailbox”. W 2008 roku wokalista nawiązał jednorazową współpracę z Timem „Hardkandy” Bidwellem, nagrywając partie gitarowe do utworów „Morning Light” oraz „Scum” z albumu "Second to None". W tym samym roku muzyk wystąpił na festiwalu Beachdown oraz udzielił obszernego wywiadu dla czasopisma "Heat" w Republice Południowej Afryki. 14 maja 2009 roku wokalista wystąpił na festiwalu The Great Escape w Brighton.
Po wydaniu singla „If Only”, z Greenallem skontaktował się John Legend, który zaproponował mu współpracę nad jego nową płytą "Evolver". Wokalista współtworzył utwory „Set Me Free” oraz „Green Light”, który nagrodzono w 2010 roku statuetką podczas ceremonii wręczenia nagród brytyjskiej branży fonograficznej BMI. John Legend w ramach podziękowań pomógł wokaliście przy powstawaniu materiału na album "Sort of Revolution", który został wydany 25 maja 2009 roku. Płytę promowały utwory „Sort of Revolution” oraz „See It All”. Pierwszy z singli użyto w brytyjskim filmie kryminalnym "4.3.2.1" oraz serialu ', zaś drugi w '. Ponadto pochodzący z albumu utwór „If I Had a Million” pojawił się w serialu "Franklin &amp; Bash", piosenka „Move on Me” w kanadyjskim serialu science-fiction "", a utwór „Trouble’s What You’re In” w serialu "Bitten". Wydawnictwo "Sort of Revolution" dotarło do 136. pozycji francuskiego zestawienia SNEP oraz 60. miejsca w holenderskim notowaniu albumów MegaCharts. Wiosną muzyk wyruszył w trasę koncertową po Wielkiej Brytanii, supportując przed występami zespołu Gomez. W międzyczasie grupa Radiohead wyraziła zainteresowanie muzyką Finka, umieszczając jedną z jego piosenek z płyty, „Q &amp; A”, na swojej stronie internetowej. Wokalista został zaproszony do audycji "Maida Vale Studios" Gillesa Petersona w radiu BBC Radio One, gdzie udzielił wywiadu oraz gościnnie zaśpiewał kilka utworów z albumu. W październiku 2009 roku Fink wydał minialbum "Sort of Versions", zawierający akustyczne wersje sześciu utworów. W tym samym roku opublikowano również remiks singla „Sort of Revolution” z gościnnym udziałem The Cinematic Orchestra. 3 grudnia 2009 roku Greenall wraz z zespołem wziął udział w trzygodzinnej audycji radiowej Morning Becomes Eclectic w radiu KCRW w Kalifornii.
W ramach promocji płyty "Sort of Revolution" wokalista wyruszył w trasę koncertową, w którą włączył także występy w Chinach oraz Australii, gdzie pojawił się gościnnie podczas festiwalu w Sydney. Podczas podróży Greenall poznał Professora Greena, z którym postanowił nawiązać współpracę przy jego debiutanckim albumie "Alive Till I’m Dead" z 2010 roku. Wokalista wyprodukował wówczas utwór „Closing The Door”, w którym gościnnie zaśpiewał oraz do którego nagrał partie klawiszowe, gitarowe i smyczkowe. Elementy perkusyjne i basowe w piosence nagrali natomiast Whittaker i Thornton. Rok później Fink pojawił się na drugiej płycie Greena "At Your Inconvenience", wspierając wokalnie rapera w utworze „Spinning Out”, będącym nową wersją przeboju „Where Is My Mind” grupy Pixies. Fink napisał także teksty do utworów „Lost Where I Belong” oraz „Far Closer” Andreyi Triany, pochodzących z debiutanckiego albumu wokalistki "Lost Where I Belong". Podczas amerykańskiej trasy promującej płytę "Sort of Revolution", Fink został również zaproszony do udziału w koncercie ku pamięci zespołu R.E.M. w nowojorskim Carnegie Hall. Greenall wykonał wówczas utwór „The Apologist” z albumu "Up".
2011–2013: "Perfect Darkness".
Podczas pracy nad materiałem na kolejną płytę, Fink wyruszył do Los Angeles, gdzie spotkał się z producentem Billym Bushem. 25 kwietnia 2011 roku muzyk udostępnił utwór „Yesterday Was Hard on All of Us”, będący pierwszym singlem zapowiadającym nowe wydawnictwo. Utwór pojawił się w drugim odcinku ósmego sezonu serialu "Dr House", dwunastym odcinku czwartego sezonu "W garniturach", szóstym odcinku trzeciego sezonu "Parenthood" a w 2014 roku wykorzystano go w dramacie historycznym "Selma". Premiera albumu "Perfect Darkness" odbyła się 13 czerwca 2011 roku. Album dotarł do 6. miejsca brytyjskiego zestawienia UK Indie Breakers Chart, 149. pozycji francuskiego notowania SNEP oraz 32. miejsca holenderskiego zestawienia albumów. W ramach promocji płyty wokalista zorganizował trasę koncertową, w której ważnym elementem była produkcja wizualna zaprojektowana przez firmę 59 Productions. 28 czerwca 2011 roku muzyk wystąpił w londyńskim Rough Trade East. Na początku października 2011 roku wokalista wydał pierwszy w swojej karierze podwójny singel z utworami „Perfect Darkness” oraz „Berlin Sunrise”. Utwór „Perfect Darkness” był soundtrackiem niezależnego filmu fabularnego "W szczerym polu", który wyreżyserowała Ava DuVernay.
W 2012 roku muzyk wydał swój pierwszy album koncertowy "Wheels Turn Beneath My Feet" z utworami wykonywanymi na żywo podczas recitali w Kopenhadze, Londynie, Wiedniu, Amsterdamie, Paryżu, Lyonie i Pradze. Wydawnictwo dotarło do 159. miejsca flandryjskiego zestawienia Ultratop w Belgii. W tym samym roku muzyk wystąpił podczas festiwalu Soundwave w Chorwacji, a także otrzymał zaproszenie na występ z Koninklijk Concertgebouworkest z Holandii podczas koncertu ku czci Królowej. Całe wydarzenia było transmitowane internetowo przez specjalną aplikację na iPadach. Nagrania muzyczne zarejestrowane podczas koncertu zostały umieszczone na płycie koncertowej "Fink Meets the Royal Concertgebouw Orchestra", która ukazała się 14 października 2013 roku i notowana była na 159. miejscu we flandryjskim, 118. pozycji w walońskim oraz 78. miejscu w holenderskim zestawieniu wydawnictw.
W listopadzie 2012 roku Fink zagrał swój największy koncert w karierze, występując na arenie O2 Shepherd’s Bush Empire w londyńskiej dzielnicy Shepherd’s Bush. W tym samym roku Greenall pojawił się gościnnie razem z Shafqatem Amanatem Alim i braćmi Salim-Suleiman w jednym z pilotażowych odcinków indyjskiego programu "The Dewarists". Muzyk nagrał także utwory na ścieżkę dźwiękową do filmu Williama H. Macy’ego "Bez kompasu". Rok później ponownie nawiązał współpracę z Johnem Legendem, pisząc i nagrywając z nim piosenkę „Move” wykorzystaną w ścieżce dźwiękowej filmu "Zniewolony". Ostatnim, trzecim singlem promującym album "Perfect Darkness" został utwór „Warm Shadow”, który wykorzystano w serialach "Żywe trupy" oraz "Bitten".
W 2013 roku Close zaprosił Finka do współpracy przy utworze „Wallflower”, który został singlem promującym solowy album producenta "Getting Closer". W tym samym roku wokalista skomponował także muzykę do utworów „It’s All Over Your Body” oraz „No Beginning No End” José Jamesa, był współautorem tekstu do utworu „Professional” grupy The Weeknd oraz producentem piosenek „Brave Face”, „Waiting for You” i „Reckless Love” z debiutanckiego albumu Josha Kumry "Good Things Come to Those Who Don’t Wait". Ponadto napisany i skomponowany przez wokalistę utwór „Colour in Your Hands” użyto w amerykańskim serialu kryminalnym "Impersonalni", a piosenkę „Wheels” wykorzystano w serialach "Kamuflaż" oraz "Agenci NCIS". W lipcu 2013 roku muzyk otrzymał nominację do nagrody Independent Music Awards w kategorii "Najlepszy występ na żywo".
2014-2016: "Hard Believer", "Horizontalism".
W marcu 2014 roku Fink umieścił w internecie pierwszy utwór z kolejnej płyty, „Hard Believer”, do pobrania za darmo w formacie digital download z portalu SoundCloud. Album o tym samym tytule ukazał się 14 lipca 2014 roku nakładem wytwórni R’COUP’D, będącej znakiem firmowym Ninja Tune. Wydawnictwo dotarło do 3. pozycji brytyjskiego notowania UK Indie Chart oraz 14. miejsca zestawienia UK Indie Breakers Chart. Notowane był ponadto na 72. pozycji zestawienia albumów we Francji, 8. miejscu w Holandii, 45. pozycji w Belgii, 21. miejscu szwajcarskiego zestawienia Schweizer Hitparade, 37. pozycji w austriackim notowaniu albumów Ö3 Austria Top 40, 25. miejscu w niemieckim notowaniu Media Control Charts oraz 30. pozycji w zestawieniu Heatseekers Albums w Stanach Zjednoczonych. Komercyjny sukces osiągnął także drugi singel albumu, „Looking Too Closely”, który dotarł między innymi do 89. pozycji zestawienia MegaCharts w Holandii. Do utworu nakręcono teledysk, który wyreżyserował duet Wolf&amp;Lamm w składzie Joffrey Jans i Kai Kurve. Utwór użyto w serialach telewizyjnych "Kamuflaż", "Scorpion", "W garniturach" oraz "Kłamstwa na sprzedaż". Ostatnimi singlami albumu zostały utwory „Shakespeare” oraz „Pilgrim”, do których teledyski zrealizowali Oliver Murray i Alex „Foley” Flach. Utwór „Pilgrim” wykorzystano w trzecim odcinku drugiego sezonu amerykańskiego serialu telewizyjnego "Czarna lista". W 2014 roku muzyk napisał tekst do utworu „My Boy” Phillipa Phillipsa.
W 2015 roku wokalista wraz z zespołem wyruszył w europejską trasę koncertową "Hard Believer Tour", w której supportował mu Douglas Dare. W tym samym roku wydał również album "Horizontalism", notowany na 123. pozycji zestawienia albumów w Belgii oraz 84. miejscu w Holandii. Wydawnictwo promował singel „Fall Into the Light”. 24 lutego 2015 roku muzyk opublikował mixtape "/ I A / MIX 165". Wokalista zapowiedział ponadto drugą, jesienną trasę koncertową "Autumn Tour", którą zainaugurował koncertem w Falmouth. Gościem specjalnym trasy został zespół She Drew The Gun. 4 października 2015 roku Greenall uczestniczył w audycji niemieckiego radia Flux FM. Dzień później opublikowano teledysk do utworu „Too Late”, który został kolejnym singlem promującym album "Hard Believer". Singel zawierał wydanie radiowe oraz dwie zmiksowane wersje utworu. 13 maja 2016 roku Grasscut wydał album "Everyone Was a Bird – Remixed", na którym znalazła się nową wersja utworu „Islander”, zremiksowana przez Finka.
2017-2018: "Fink’s Sunday Night Blues Club, Vol. 1", "Resurgam".
5 lutego 2017 roku piosenkarz wydał utwór „Boneyard”, do którego nakręcono teledysk w reżyserii Brahma van der Hoevena oraz Boba van de Gronde. Utwór stanowił pierwszy singel promujący utrzymany w stylistyce blues rockowej album "Fink’s Sunday Night Blues Club, Vol. 1", którego premiera odbyła się 10 marca 2017 roku. Wydawnictwo powstało przy współpracy z Davidem Shirleyem oraz Colinem Stetsonem. Za ostateczne brzmienie albumu wraz z Finkiem odpowiadał Flood. Wokalista podkreśla, iż płyta to wyraz jego miłości do bluesa. Album uplasował się na 73. miejscu zestawienia Ultratop 200 Albums w Regionie Walońskim oraz 53. pozycji notowania Ultratop 200 Albums w Regionie Flamandzkim w Belgii. Dotarł również do 53. miejsca zestawienia Album Top 100 prowadzonego przez MegaCharts w Holandii, a także do 59. pozycji na liście Alben Top 100 publikowanej przez Hitparade.ch w Szwajcarii.
Od 2019: "Bloom Innocent".
4 września 2019 roku muzyk zaanonsował premierę nowego albumu "Bloom Innocent" i udostępnił utwór o takim samym tytule będący pierwszym singlem zapowiadanej płyty. Premiera albumu została zapowiedziona na 25 października 2019. Wydawnictwo powstało w studio w Berlinie, a znaczący wkład w brzmienie premierowych kompozycji miał Flood oraz nowy członek zespołu Tomer Moked.
Druga osobowość muzyczna: Sideshow.
W 2002 roku, z potrzeby grania muzyki minimal techno, downtempo, tech house, dub i deep house, Fink stworzył swoje alter ego, które nazwał Sideshow. Jego pierwszym wydawnictwem został zaprezentowany przez wokalistę singel „Sound of Today”, wydany na płycie gramofonowej nakładem wytwórni płytowej Simple Records.
Muzyk o swoich inspiracjach powiedział:
Jako Sideshow, muzyk wydał dwa długogrające albumy studyjne: "Sideshow" w 2006 roku oraz "Admit One" w 2009 roku. W okresie od 2002 do 2010 roku ukazały się także minialbumy "Sound of Today", "Slide", "Philly Soundworks", "Scary Biscuits", "If Alone" (z gościnnym udziałem Paula St. Hilaire’a) i "Fink Dubs", a także single „African Cheri” oraz „Television” z udziałem Cortneya Tidwella. W 2003 roku ukazało się wydawnictwo kompilacyjne "Simple Sounds Vol. 1", nagrane wspólnie z Willem Saulem.
W 2006 roku Sideshow był jednym z założycieli niezależnej wytwórni płytowej Aus Music, wydającej albumy z gatunku elektronicznej muzyki tanecznej.
Styl muzyczny i inspiracje.
W dzieciństwie, ze względu na upodobania muzyczne rodziców, słuchał starego tradycyjnego irlandzkiego folka. Na początku swojej kariery muzycznej wzorował się na muzyce grupy Röyksopp. Poszukując odpowiedniego brzmienia, śpiewał muzykę z pogranicza rhythm and blues oraz muzyki folkowej, komponując jednocześnie akustyczne utwory.
W swojej działalności muzycznej Fink wzoruje się na takich zespołach jak System of a Down, Pink Floyd oraz The Rolling Stones, czerpiąc również inspiracje z twórczości między innymi Jamesa Browna, Jimiego Hendrixa, Joni Mitchell, Johna Lee Hookera, T-Bone Walkera, Chucka Berry’ego, Johna Martyna, Nicka Drake’a oraz Jeffa Buckleya.
Instrumentarium.
Finian Greenall stara się używać jak najmniejszej ilości sprzętu muzycznego podczas swoich koncertów, zasadniczo wykorzystując jedną gitarę oraz jeden bądź dwa efekty. Muzyk dysponuje między innymi gitarą Martin d35 (firmy C. F. Martin &amp; Company) z 1981 roku, a także gitarą od Mal Brady. Posiada ponadto pedalboardy, takie jak Boss Space Echo czy Boss Reverb. Co do zasady wyznaje jednak dewizę Guya Whittakera, iż „im więcej gratów, tym więcej rzeczy może się popsuć”.

</doc>
<doc id="2026957" url="https://pl.wikipedia.org/wiki?curid=2026957" title="Port lotniczy Dżebel Dhana">
Port lotniczy Dżebel Dhana

Port lotniczy Dżebel Dhana (ICAO: OMAJ) – mały port lotniczy położony w miejscowości Dżebel Dhana, w Zjednoczonych Emiratach Arabskich. Używany do celów wojskowych i cywilnych.

</doc>
<doc id="2026958" url="https://pl.wikipedia.org/wiki?curid=2026958" title="Rose Alphonsine Plessis">
Rose Alphonsine Plessis



</doc>
<doc id="2026971" url="https://pl.wikipedia.org/wiki?curid=2026971" title="Adolf Mikołaj Rothe">
Adolf Mikołaj Rothe



</doc>
<doc id="2026973" url="https://pl.wikipedia.org/wiki?curid=2026973" title="Anchomanes">
Anchomanes

Anchomanes ("Anchomanes" Schott) – rodzaj roślin, należący do rodziny obrazkowatych, liczący 6 gatunków endemicznych dla tropikalnych rejonów Afryki. Nazwa naukowa rodzaju pochodzi od greckich słów ανχο ("ancho" – ściskać, dusić) i μαίνο ("maino" – oszaleć, majaczyć, bredzić) i odnosi się do cech fitochemicznych roślin tego rodzaju.
Zagrożenie i ochrona.
Od 2006 roku gatunek "Anchomanes abbreviatus", występujący w Kenii i Tanzanii, znajduje się w Czerwonej księdze gatunków zagrożonych. Gatunek ten objęty jest kategorią LC (mniejszej troski). Poważne zagrożenia są nieznane, jednakże potencjalnym zagrożeniem jest utrata siedlisk.

</doc>
<doc id="2026975" url="https://pl.wikipedia.org/wiki?curid=2026975" title="Umaglesi Liga (2003/2004)">
Umaglesi Liga (2003/2004)

Sezon (2003/2004) był 15. sezonem o mistrzostwo Gruzji w piłce nożnej. Liga liczyła 12 drużyn. W pierwszej fazie rozgrywek zespoły rywalizowały w jednej grupie. W drugiej fazie 6 najlepszych grało w grupie mistrzowskiej, natomiast pozostałe broniły się przed spadkiem. Tytułu nie obroniła drużyna Dinamo Tbilisi. Nowym mistrzem Gruzji został zespół WIT Georgia Tbilisi. Tytuł króla strzelców zdobył Suliko Dawitaszwili, który w barwach klubu Torpedo Kutaisi strzelił 20 goli.
2. runda.
Do drugiej rundy zespoły przystępowały z połową dorobku punktowego uzyskanego w pierwszej fazie rozgrywek. W przypadku nieparzystej liczby punktów zaokrąglano je w górę.
Baraż o mistrzostwo.
30 maja 2004, Tbilisi:
Sioni Bolnisi 0 - 2 WIT Georgia Tbilisi
Zespół WIT Georgia Tbilisi został mistrzem Gruzji 2004.
Baraż o utrzymanie.
29 maja 2004:SK Mccheta - Gorda-2000 Rustawi 2-3
29 maja 2004:Dinamo Batumi - Milani Cnori 1-0

</doc>
<doc id="2026979" url="https://pl.wikipedia.org/wiki?curid=2026979" title="Borkowski Hrabia">
Borkowski Hrabia

Borkowski Hrabia − polski herb szlachecki, odmiana herbu Junosza.
Opis herbu.
Opisy z wykorzystaniem klasycznych zasad blazonowania:
"W polu czerwonym z głowicą na murawie baran srebrny o rogach złotych, kroczący; w głowicy srebrnej miecz o rękojeści złotej w pochwie błękitnej, z dwoma ryfkami szachowanymi srebrno-czerwonymi, trzewik i szyjka złote; w dolnym czerwonym - Nad tarczą korona hrabiowska, a nad nią hełm w koronie, z którego klejnot: pięć piór strusich. Labry czerwone podbite srebrem. Tarczę podtrzymują dwa orły z głowami odwróconymi, ze szponami i dziobami złotymi oraz językami czerwonymi. Na wstędze dewiza: "SEMPER RECTE PROGREDITUR VIA"."
Powyższy opis powstał na podstawie oryginalnego nadania, Juliusz Karol Ostrowski, a za nim Adam Boniecki zamieszczają błędny rysunek, z tarczą w pas i baranem krwawiącym. Brak też niektórych szczegółów, jak barwy pochwy miecza.
Symbolika.
Pole dolne herbu zawiera rodowy herb obdarowanego, Junoszę, pole górne symbolizuje godność piastowaną przez ojca obdarowanego - miecznik Galicji. Barwy miecza w polu górnym są wywiedzione z barw herbu Galicji.
Najwcześniejsze wzmianki.
Nadany 24 kwietnia 1866 (dyplom wydany 15 maja 1866) Włodzimierzowi Borkowskiemu, C. K. podkomorzemu, przez cesarza Franciszka Józefa. Podstawą nadania był fakt piastowania przez obdarowanego wielu urzędów oraz zdobycie przez niego Orderu Żelaznej Korony.
Herbowni.
graf von Borkowski

</doc>
<doc id="2026980" url="https://pl.wikipedia.org/wiki?curid=2026980" title="Polina Semionova">
Polina Semionova



</doc>
<doc id="2026982" url="https://pl.wikipedia.org/wiki?curid=2026982" title="Hrabstwo Tama">
Hrabstwo Tama

Hrabstwo Tama – hrabstwo w Stanach Zjednoczonych w stanie Iowa.

</doc>
<doc id="2026985" url="https://pl.wikipedia.org/wiki?curid=2026985" title="Port lotniczy Poti Wschód">
Port lotniczy Poti Wschód

Port lotniczy Poti Wschód – mały port lotniczy położony w mieście Poti w Gruzji. 

</doc>
<doc id="2026986" url="https://pl.wikipedia.org/wiki?curid=2026986" title="Granica odwrotna">
Granica odwrotna

Granica odwrotna (granica projektywna) – jedno z fundamentalnych pojęć teorii kategorii, wykorzystywane w wielu dziedzinach matematyki, na przykład w topologii czy algebrze. Pojęcie granicy odwrotnej, w nieco innej niż podana niżej wersji, pochodzi od Pawła Aleksandrowa. Ogólna definicja pochodzi od Solomona Lefschetza.
Definicja.
Rodzinę formula_1 nazywamy systemem odwrotnym, gdy
System odwrotny formula_17 w którym formula_2 jest zbiorem liczb naturalnych ze zwykłym porządkiem, nazywamy ciągiem odwrotnym (pomijamy wówczas w zapisie zbiór formula_2 pisząc po prostu formula_20). Przekształcenia formula_9 nazywa się przekształceniami skaczącymi systemu odwrotnego formula_22 Element
nazywa się nicią w systemie odwrotnym formula_24 jeżeli
dla wszystkich formula_26 o tej własności, że formula_27
Granicą odwrotną systemu odwrotnego formula_28 nazywa się zbiór wszystkich jego nici (jest to podzbiór iloczynu kartezjańskiego wszystkich zbiorów formula_5) i oznacza przez
Granice systemów odwrotnych przestrzeni topologicznych.
Granica odwrotna systemu odwrotnego przestrzeni topologicznych jest przestrzenią topologiczną z topologią dziedziczoną z produktu przestrzeni formula_5 (przestrzenie topologiczne są obiektami kategorii Top, w której morfizmami są odwzorowania ciągłe). Ponadto:

</doc>
<doc id="2026987" url="https://pl.wikipedia.org/wiki?curid=2026987" title="Lincoln (Iowa)">
Lincoln (Iowa)

Lincoln – miasto w Stanach Zjednoczonych, w stanie Iowa, w hrabstwie Tama. Zgodnie ze spisem statystycznym z 2000 roku, miasto liczyło 182 mieszkańców.

</doc>
<doc id="2026994" url="https://pl.wikipedia.org/wiki?curid=2026994" title="Montour (Iowa)">
Montour (Iowa)

Montour – miasto w Stanach Zjednoczonych, w stanie Iowa, w hrabstwie Tama. Zgodnie ze spisem statystycznym z 2000 roku, miasto liczyło 285 mieszkańców.

</doc>
<doc id="2026998" url="https://pl.wikipedia.org/wiki?curid=2026998" title="György Aschenbrenner">
György Aschenbrenner

György Aschenbrenner, ps. "Asi" (ur. 21 stycznia 1972 roku w Zircu) – węgierski kierowca rajdowy.
Życiorys.
Prawo jazdy uzyskał w wieku 17 lat. Początkowo jeździł Volkswagenem Golfem I. Za notoryczne łamanie przepisów drogowych policja zabrała mu prawo jazdy. W 1996 roku wziął udział w amatorskich wyścigach na ćwierć mili, które wielokrotnie wygrał. Jesienią 1997 roku zadebiutował w Rajdowych Mistrzostwach Węgier Volkswagenem Golfem II. Zimą tego samego roku wziął udział w pucharze Veszprémi Mikulás Kupá, gdzie VW Golfem II zajął trzecie miejsce, za Fordami Escortami Cosworthami. W 1998 roku brał udział w Pucharze Suzuki, gdzie wygrał wszystkie eliminacje z wyjątkiem jednej. W 1999 roku brał udział samochodem Suzuki w Rajdowych Mistrzostwach Węgier, i wygrał klasę A5; jego pilotem był Nándor Percze. Podobny rezultat osiągnął rok później. Na początku roku 2001 planował starty Suzuki Baleno, ale Magyar Suzuki zerwało współpracę. Aschenbrenner wystartował więc Mitsubishi Lancerem Evo V, i wygrał Grupę N w latach 2001–2002. W 2003 roku ścigał się Mitsubishi Lancerem Evo VI w klasie A8. Wygrał tę klasę w latach 2003–2004.
W 2010 roku został rajdowym mistrzem Węgier.
W 2009 roku zadebiutował w Rajdowych Mistrzostwach Świata; zajął 15. miejsce w Rajdzie Hiszpanii.

</doc>
<doc id="2027004" url="https://pl.wikipedia.org/wiki?curid=2027004" title="Tama (Iowa)">
Tama (Iowa)

Tama – miasto w Stanach Zjednoczonych, w stanie Iowa, w hrabstwie Tama. Zgodnie ze spisem statystycznym z 2000 roku, miasto liczyło 2 731 mieszkańców.

</doc>
<doc id="2027006" url="https://pl.wikipedia.org/wiki?curid=2027006" title="98P/Takamizawa">
98P/Takamizawa

98P/Takamizawa – kometa krótkookresowa, należąca do rodziny Jowisza.
Odkrycie.
Kometa została odkryta 30 lipca 1984 roku przez astronoma Kesao Takamizawę w Tokio (Japonia). W nazwie znajduje się nazwisko odkrywcy.
Orbita komety i właściwości fizyczne.
Orbita komety 98P/Takamizawa ma kształt elipsy o mimośrodzie 0,56. Jej peryhelium znajduje się w odległości 1,67 j.a., aphelium zaś 5,94 j.a. od Słońca. Jej okres obiegu wokół Słońca wynosi 7,43 roku, nachylenie do ekliptyki to wartość 10,54˚.
Jądro tej komety ma rozmiary 5,4 km.

</doc>
<doc id="2027008" url="https://pl.wikipedia.org/wiki?curid=2027008" title="Toledo (Iowa)">
Toledo (Iowa)

Toledo – miasto w Stanach Zjednoczonych, w stanie Iowa, w hrabstwie Tama. Zgodnie ze spisem statystycznym z 2000 roku, miasto liczyło 2 539 mieszkańców.

</doc>
<doc id="2027009" url="https://pl.wikipedia.org/wiki?curid=2027009" title="Konrad Owczarek">
Konrad Owczarek

Konrad Owczarek (ur. 11 grudnia 1987) – polski lekkoatleta specjalizujący się w skoku wzwyż.
Osiągnięcia.
Po kilku latach występów w skoku wzwyż postanowił spróbować swoich sił w dziesięcioboju – w październiku 2009 podczas rywalizacji wieloboistów ustanowił niespodziewanie rekord życiowy w skoku wzwyż (2,20 m), czym zwrócił uwagę trenera Polskiej kadry skoczków – Lecha Krakowiaka. 19 czerwca 2010 Owczarek ustanowił nowy rekord życiowy – 2,28 m; który to wynik zapewnił mu start w mistrzostwach Europy w Barcelonie. Debiut na dużej seniorskiej imprezie międzynarodowej zakończył na eliminacjach – zajął 16. miejsce z wynikiem 2,19 m.
W 2005 roku zdobył brązowy medal podczas halowych mistrzostw Polski w kategorii juniorów. Dwukrotny wicemistrz Polski Akademickiego Związku Sportowego (Warszawa 2009 oraz Biała Podlaska 2010). Złoty medalista młodzieżowych mistrzostw Polski w 2009 roku. Srebrny medalista mistrzostw Polski seniorów (2010) oraz halowych mistrzostw kraju (2011).

</doc>
<doc id="2027010" url="https://pl.wikipedia.org/wiki?curid=2027010" title="Traer (Iowa)">
Traer (Iowa)

Traer – miasto w Stanach Zjednoczonych, w stanie Iowa, w hrabstwie Tama. Zgodnie ze spisem statystycznym z 2000 roku, miasto liczyło 1 594 mieszkańców.

</doc>
<doc id="2027016" url="https://pl.wikipedia.org/wiki?curid=2027016" title="Pitirim (Wołoczkow)">
Pitirim (Wołoczkow)

Pitirim, imię świeckie Pawieł Wołoczkow (ur. 2 lutego 1961 w Niżnym) – biskup Rosyjskiego Kościoła Prawosławnego.
Życiorys.
Urodził się w Kraju Krasnodarskim, w rodzinie robotniczej. Po ukończeniu szkoły podstawowej został hipodiakonem arcybiskupa krasnodarskiego i kubańskiego Hermogena (Oriechowa). Po odbyciu służby wojskowej, 23 grudnia 1982 został wyświęcony na diakona z inkardynacją do eparchii archangielskiej i chołmogorskiej. Jako diakon służył przez dwa lata w cerkwi Przemienienia Pańskiego w Ajkinie. W 1984 złożył wieczyste śluby zakonne i rozpoczął naukę w moskiewskim seminarium duchownym, w trybie zaocznym. Do 1987 łączył naukę z funkcją diakona w cerkwi Kazańskiej Ikony Matki Bożej w Syktywkarze. 1 marca 1987 biskup archangielski i chołmogorski Izydor (Kiriczenko) wyświęcił go na kapłana w cerkwi Wszystkich Świętych w Archangielsku. Hieromnich Pitirim został następnie skierowany do miasta Pieczora, gdzie organizował nową parafię prawosławną oraz żeński monaster Ikony Matki Bożej „Szybko Spełniająca Prośby”. Służył następnie w cerkwi w Ajkinie (ponownie), w cerkwi św. Łazarza w Oniedze oraz w cerkwi Wszystkich Świętych w Archangielsku. 20 września 1994 został przełożonym monasteru Trójcy Świętej i św. Stefana Permskiego w Ulianowie, podniesiony do godności ihumena. Kontynuował działalność misyjną na terenie republiki Komi. Od 6 października 1995 archimandryta.
8 października 1995 Święty Synod Rosyjskiego Kościoła Prawosławnego nominował go na biskupa syktywkarskiego i workuckiego. Uroczysta chirotonia miała miejsce 19 grudnia tego samego roku w soborze Objawienia Pańskiego w Moskwie. W 2005 uzyskał tytuł kandydata teologii za pracę dotyczącą najnowszej historii Rosyjskiego Kościoła Prawosławnego, obronioną na Kijowskiej Akademii Duchownej. Odznaczony w 2001 orderem Przyjaźni Narodów.
Jest zdecydowanym przeciwnikiem ruchu ekumenicznego. W artykule opublikowanym na stronie eparchii syktywkarskiej i workuckiej w maju 2010 utożsamił prowadzenie dialogu międzyreligijnego z działalnością masonerii i stwierdził, że jedyną jego formą może być dążenie do nawrócenia chrześcijan innych wyznań na prawosławie.
W 2016 jego tytuł uległ zmianie na biskup syktywkarski i komi-zyriański w związku ze zmianą granic eparchii. W tym samym roku hierarcha został podniesiony do godności arcybiskupa.

</doc>
<doc id="2027021" url="https://pl.wikipedia.org/wiki?curid=2027021" title="Port lotniczy Ada">
Port lotniczy Ada

Port lotniczy Ada – port lotniczy zlokalizowany w ghańskim mieście Ada. Obsługuje połączenia lotnicze ze stolicą – Akrą.

</doc>
<doc id="2027025" url="https://pl.wikipedia.org/wiki?curid=2027025" title="Vining (Iowa)">
Vining (Iowa)

Vining – miasto w Stanach Zjednoczonych, w stanie Iowa, w hrabstwie Tama. Zgodnie ze spisem statystycznym
z 2000 miasto liczyło 70 mieszkańców.

</doc>
<doc id="2027026" url="https://pl.wikipedia.org/wiki?curid=2027026" title="Andris Sprūds">
Andris Sprūds

Andris Sprūds (ur. 13 lipca 1971 w Lipawie) – łotewski historyk, politolog, badacz stosunków międzynarodowych, od 2009 dyrektor Łotewskiego Instytutu Spraw Międzynarodowych. Poseł na Sejm XIV kadencji. 
Życiorys.
W latach 1989–1994 studiował na Wydziale Historii i Filozofii Uniwersytetu Łotwy w Rydze, gdzie zdobył tytuł magistra historii. W 1997 ukończył roczne studia magisterskie w zakresie historii Europy Środkowej na Uniwersytecie Środkowoeuropejskim w Budapeszcie, a rok później czteroletnie studia magisterskie w zakresie stosunków międzynarodowych na Wydziale Historii i Filozofii Uniwersytetu Łotewskiego. W 2005 uzyskał na Wydziale Studiów Międzynarodowych i Politycznych Uniwersytetu Jagiellońskiego stopień doktora nauk humanistycznych w zakresie nauk o polityce na podstawie pracy pt. "Elita gospodarcza a polityka zagraniczna. Rosyjskie grupy finansowo-przemysłowe a rosyjska polityka bałtycka 1991–1999".
W latach 1993–1995 był nauczycielem historii i politologii w Szkole Średniej w Āgenskalns. Następnie pracował jako archiwista w Łotewskim Archiwum Państwowym (1995) oraz ekspert w Biurze ds. Naturalizacji (1995–1996). Przez rok był pracownikiem łotewskiego biura koordynacyjnego europejskiego programu "Leonardo da Vinci". W 1999 podjął pracę na Wydziale Nauk Politycznych Uniwersytetu im. Paulsa Stradiņša w Rydze, gdzie pełni funkcję docenta oraz kierownika magisterskiego studium stosunków międzynarodowych. Od 2003 jest adiunktem w Zakładzie Stosunków Międzynarodowych i Bezpieczeństwa Narodowego w Wyższej Szkole Biznesu – National-Louis University w Nowym Sączu. Wykładał gościnnie na Uniwersytecie Łotwy, w Liwońskiej Szkole Wyższej, w Bałtyckim Kolegium Obronnym w Tartu oraz na Uniwersytecie Europejskim w Tallinnie.
Od 2004 pracuje w Łotewskim Instytucie Spraw Międzynarodowych, kolejno jako: analityk (2004–2008), wicedyrektor (2008–2009) i dyrektor (od 2009). W 2018 roku został dziekanem Wydziału Studiów Europejskich Uniwersytetu im. Paulsa Stradiņša w Rydze.
Na wiosnę 2022 roku został ekspertem lewicowej partii Postępowi ds. polityki zagranicznej i jej kandydatem na ministra obrony w przyszłym rządzie. W wyborach w 2022 ubiegał się o mandat posła do Sejmu z listy Postępowych w Rydze. Ostatecznie znalazł się wśród 10 posłów wybranych z listy partyjnej. Został przewodniczącym Komisji Spraw Europejskich.
Poza ojczystym łotewskim deklaruje znajomość angielskiego, polskiego i rosyjskiego.

</doc>
<doc id="2027028" url="https://pl.wikipedia.org/wiki?curid=2027028" title="Rógvi Holm">
Rógvi Holm

Rógvi Sjúrðarson Holm (ur. 24 stycznia 1990 na Wyspach Owczych) – farerski piłkarz, występujący na pozycji obrońcy w klubie HB Tórshavn ze stolicy tego archipelagu.
Kariera klubowa.
AB Argir i B36 Tórshavn.
Swą karierę Rógvi Holm zaczynał w farerskim klubie AB Argir. Nie rozegrał tam jednak w swoim pierwszym sezonie (2006) żadnego spotkania. Został natomiast wypożyczony do B36 Tórshavn, gdzie rozegrał swoje pierwsze dwa spotkania w 2.deild, czyli trzecim poziomie rozgrywek na tym archipelagu. Jego pierwszy występ w Formuladeildin miał miejsce 1 października 2006, w meczu 25. kolejki, kiedy B36 Tórshavn zremisował z NSÍ Runavík 1:1. Holm zastąpił wtedy w 75. minucie Johana Ellingsgaarda. Sezon ten był też pierwszym, i jak dotąd jedynym, w którym Rógvi został ukarany czerwoną kartką. Stało się to w meczu 2.deild, przeciwko NSÍ Runavík II przegranym przez B36 Tórshavn II 0:5.
Po tym sezonie Holm wrócił do AB Argir, który wtedy uzyskał właśnie awans do Formuladeildin. Początkowo często zajmował miejsce na ławce rezerwowych, jednak pod koniec sezonu zaczął regularnie pojawiać się na boisku, wystąpiwszy w dziewięciu meczach. Jego klubowi nie udało się utrzymać w pierwszej lidze i, po zajęciu dziewiątego miejsca spadli do 1.deild.
W kolejnym roku Holm rozegrał dla pierwszego składu AB Argir dziesięć spotkań, zdobył też dwie bramki. Pierwszy gol w jego karierze padł w spotkaniu przeciwko Víkingur Gøta II, wygranym przez AB 8:1. Rógvi został też wtedy ukarany swoją pierwszą żółtą kartką w innym spotkaniu przeciwko Víkingurowi Gøta II. Jego klub zajął wtedy drugie miejsce w tabeli ligowej i awansował do Formuladeildin.
Aberdeen F.C..
Wiosną 2009 roku Rógvi Holm podpisał kontrakt ze szkockim Aberdeen F.C., który miał obowiązywać do lata 2010. Stał się trzecim młodym Farerczykiem, który został włączony w skład klubu z Aberdeen. Nie pojawił się na boisku ani razu, trzykrotnie zajmując miejsce na ławce rezerwowych. Holm opuścił Aberdeen F.C. przed upłynięciem jego kontraktu, 15 października 2009.
HB Tórshavn.
Od sezonu 2010 Rógvi Holm gra w farerskim klubie HB Tórshavn ze stolicy tego archipelagu. Jest jednym z podstawowych zawodników swojej drużyny. Wystąpił w dziewięciu spotkaniach i nie zdobył dotąd żadnej bramki.
Kariera reprezentacyjna.
Pierwszy mecz w barwach swojej reprezentacji Rógvi Holm rozegrał 14 października 2005. Było to spotkanie drużyny U-17 przeciwko reprezentacji U-17 Niemiec. Holm wystąpił ponadto w ośmiu meczach reprezentacji U-21 eliminacji do Mistrzostw Europy 2009 w Szwecji.

</doc>
<doc id="2027031" url="https://pl.wikipedia.org/wiki?curid=2027031" title="Babka naga">
Babka naga

Babka naga, kaspiosoma ("Caspiosoma caspium") – gatunek ryby okoniokształtnej z rodziny babkowatych (Gobiidae). Jedyny przedstawiciel rodzaju "Caspiosoma". Jest rozpowszechniony w obrębie swego zasięgu i uznawany za niezagrożony. Problemem dla niego jest regulacja wód, przekształcanie estuariów i zmniejszanie akwenów w których następuje mieszanie się wód słodkich i słabo zasolonych. 
Występowanie.
Żyje w dolnych odcinkach rzek oraz ich ujściach uchodzących do północnej części Morza Czarnego, Morza Azowskiego i Kaspijskiego (Dniestr, Dniepr, Don, Kubań, Wołga oraz mniejsze rzeki w tym obszarze). Występuje w wodach słodkich i słabo zasolonych do 10 ‰, pływając w pobliżu dna piaszczysto-mulistego, pokrytego resztkami muszli, zwykle na głębokości 2–8 metrów.
Cechy morfologiczne.
Osiąga 4,5 (5) cm długości. Ciało bez łusek (nagie), lekko bocznie spłaszczone z 2–3 ciemnymi pręgami. Głowa stanowi 25–30% długości ciała.
Odżywianie.
Żywi się niewielkimi, bentonicznymi bezkręgowcami, wrotkami oraz algami.
Cykl życia i rozród.
Ryby żyją prawdopodobnie ok. jednego roku. Nie występują w większych zagęszczeniach. Tarło trwa od maja do sierpnia. Ikra składana jest w pustych muszlach na płytkiej wodzie (zwykle poniżej 1 m głębokości, choć czasem nawet na 20 m), w górnej części ujściowych odcinków rzek. W miejscach rozrodu woda płynie wolno, a na dnie roślinność jest rzadka. Komórka jajowa ma kształt gruszki o długości 4,3 mm i szerokości 1,8 mm, składana jest prawdopodobnie w kilku odstępach czasowych. Podczas tarła samce wyróżniają się ciemniejszą barwą (w stosunku do samic). Płeć męska strzeże gniazda z jajkami.

</doc>
<doc id="2027035" url="https://pl.wikipedia.org/wiki?curid=2027035" title="Brama miejska">
Brama miejska

Brama miejska – forma przejścia w obwarowaniach miejskich. W przeszłości bramy miejskie wchodziły w skład systemu obronnego miasta razem z basztami i czatowniami.
Bramy miejskie stanowiły punkt kontrolny u wjazdu do miasta otoczonego murami. Bramy umożliwiały przejazd pojazdów, towarów i zwierząt. Do przemieszczania się pieszych służyły położone w pobliżu bram furty bramne.

</doc>
<doc id="2027040" url="https://pl.wikipedia.org/wiki?curid=2027040" title="Port lotniczy Kolda Północna">
Port lotniczy Kolda Północna

Port lotniczy Kolda Północna (IATA: KDA, ICAO: GODK) – port lotniczy położony w Koldzie, w Senegalu.

</doc>
<doc id="2027043" url="https://pl.wikipedia.org/wiki?curid=2027043" title="David Rikl">
David Rikl

David Rikl (ur. 27 lutego 1971 w Brandýs nad Labem-Stará Boleslav) – czeski tenisista, reprezentant w Pucharze Davisa, olimpijczyk z Sydney (2000).
Kariera tenisowa.
Jako zawodowy tenisista Rikl występował w latach 1989–2005.
W grze pojedynczej wygrał pięć turniejów kategorii ATP Challenger Tour. Pierwsze zwycięstwo odniósł w 1993 w Dreźnie. Drugą i trzecią wygraną zaliczył w tym samym roku w Koszycach i São Luís. W 1995 wygrał w Heilbronn i Pilźnie. Najlepszy wynik singlowy Czecha w turniejach rangi ATP World Tour to finał rozgrywek w Dżakarcie z sezonu 1994. W finale przegrał, z będącym wówczas na 7. miejscu w rankingu, Michaelem Changiem 3:6, 3:6.
W grze podwójnej wygrał w przeciągu całej kariery 30 turniejów rangi ATP World Tour. Pierwsze zwycięstwo odniósł w 1991 wspólnie z Michielem Schapersem w Tel Awiwie, a ostatnie w roku 2004 razem z Leanderem Paesem w Gstaad. Ponadto Rikl był uczestnikiem 23 finałów turniejów ATP World Tour, w tym wielkoszlemowego Wimbledonu z roku 2001. Partnerem deblowym Rikla był Jiří Novák. Po drodze wyeliminowali m.in. Boba i Mike’a Bryanów; w finale przegrali z Donaldem Johnsonem i Jaredem Palmerem wynikiem 4:6, 6:4, 3:6, 6:7(6). Drugi wielkoszlemowy finał z udziałem Czecha miał miejsce podczas US Open z sezonu 2004. Grając w parze z Leanderem Paesem pokonali m.in. w 3 rundzie debel Jonas Björkman–Todd Woodbridge, jednak w finale przegrali 3:6, 3:6 z parą Mark Knowles–Daniel Nestor.
W latach 1997–2002 reprezentował Czechy w Pucharze Davisa, dochodząc z drużyną trzykrotnie do ćwierćfinału najwyższej klasy rozgrywek, grupy światowej (lata 1997, 2000, 2002). Rozegrał dla drużyny przez ten okres 13 meczów, wygrywając w singlu 1 pojedynek, a przegrywając 2, natomiast w deblu wygrał 7 meczów i 3 przegrał.
W 2003 zagrał w parze z Jiřím Novákiem na igrzyskach olimpijskich w Sydney. Czeska para odpadła w 2 rundzie po porażce z Àlexem Corretją i Albertem Costą.
Najwyżej sklasyfikowany w rankingu singlistów był na 41. miejscu na początku maja 1994 roku, z kolei w zestawieniu deblistów w połowie sierpnia 2001 roku zajmował 4. pozycję. W roku 2005 ogłosił zakończenie kariery tenisowej.

</doc>
<doc id="2027052" url="https://pl.wikipedia.org/wiki?curid=2027052" title="Nagroda Doblouga">
Nagroda Doblouga

Nagroda Doblouga (szw. "Doblougska priset", norw. "Doblougprisen") – nagroda literacka przyznawana od 1951 roku przez Akademię Szwedzką.
Nagroda przyznawana jest rokrocznie jako wsparcie dla szwedzkiej i norweskiej beletrystyki. Podzielona jest na dwie części: jedna dla Szwecji, druga dla Norwegii. Wartość nagrody w 2011 roku wynosiła 2 x 150 000 koron szwedzkich. Nagroda pochodzi z funduszu literackiego ustanowionego w zapisie testamentu norweskiego rentiera , który przekazał swój majątek Akademii Szwedzkiej. Laureaci norwescy są mianowani przez (norw. "Den norske forfatterforening").

</doc>
<doc id="2027056" url="https://pl.wikipedia.org/wiki?curid=2027056" title="Teoria nadzoru immunologicznego Burneta">
Teoria nadzoru immunologicznego Burneta

Teoria nadzoru immunologicznego Burneta (nadzór immunologiczny, teoria Burneta) – teoria o mechanizmie kontroli komórek nowotworowych przez układ immunologiczny. Zakłada, że komórki zmienione nowotworowo pojawiają się w organizmie znacznie częściej niż nowotwory ujawnione klinicznie i są stale kontrolowane przez odpowiednie mechanizmy odpornościowe, które polegają na szybkiej detekcji i zniszczeniu ich. Upośledzenie sprawności tej ochrony prowadzi do rozrostu powstałych komórek nowotworowych do momentu, kiedy mechanizmy odpornościowe nie są już w stanie obronić się przed nowotworem.

</doc>
<doc id="2027058" url="https://pl.wikipedia.org/wiki?curid=2027058" title="Hrabstwo Gaines">
Hrabstwo Gaines

Hrabstwo Gaines – hrabstwo położone w USA w stanie Teksas z siedzibą w mieście Seminole. Założone w 1876 roku. Nazwa hrabstwa pochodzi od nazwiska Jamesa Gainesa. Według spisu w 2020 roku liczy 21,6 tys. mieszkańców, w tym jedna trzecia zamieszkiwała stolicę Seminole. Latynosi stanowią 43,9% mieszkańców hrabstwa. 
Cedar Lake (zwany przez Hiszpanów "Laguna Salinas"), w północno-wschodniej części hrabstwa, jest największym słonym jeziorem na równinach Teksasu.
Gospodarka.
Gospodarka hrabstwa zdominowana jest przez wydobycie ropy naftowej (20. miejsce w stanie – 2019), gazu ziemnego (64. miejsce – 2019), jak również uprawę bawełny (5. miejsce – 2017), orzeszków ziemnych (1. miejsce w kraju), sorgo, pszenicy, kukurydzy, produkcję siana, oraz hodowlę owiec i koni. 

</doc>
<doc id="2027060" url="https://pl.wikipedia.org/wiki?curid=2027060" title="Nadzór immunologiczny">
Nadzór immunologiczny



</doc>
<doc id="2027062" url="https://pl.wikipedia.org/wiki?curid=2027062" title="Teoria Burneta">
Teoria Burneta



</doc>
<doc id="2027065" url="https://pl.wikipedia.org/wiki?curid=2027065" title="C/2009 K12 (SOHO)">
C/2009 K12 (SOHO)

C/2009 K12 (SOHO) – kometa nieokresowa, pochodząca najprawdopodobniej spoza granic Układu Słonecznego.
Odkrycie.
Kometa została odkryta 30 maja 2009 roku w ramach projektu SOHO przez Michała Kusiaka (Polska).
Orbita komety.
Orbita komety C/2009 K12 (SOHO) ma kształt hiperboli o mimośrodzie 1,0. Jej peryhelium znalazło się w odległości 0,051 j.a., jej nachylenie do ekliptyki to wartość 142,8˚.
Kometa ta należy do grupy komet muskających Słońce.

</doc>
<doc id="2027068" url="https://pl.wikipedia.org/wiki?curid=2027068" title="Bormann">
Bormann

Bormann – polski herb szlachecki.
Opis herbu.
W polu błękitnym na murawie złoty lew wspięty w lewo, z takąż koroną na głowie, w prawej łapie trzyma strzałę żeleźcem w górę. W klejnocie nad hełmem w koronie pięć piór strusich.
Najwcześniejsze wzmianki.
Nadany 26 kwietnia 1769 roku Chrystianowi Augustowi Bormann, kapitanowi regimentu pińskiego.
Herbowni.
Bormann, Borman
Bormann jako odmiana.
Chrząński w "Tablicach odmian herbowych" podaje, jakoby miała to być odmiana herbu Lew. Nie potwierdza tego jednak Ostrowski.

</doc>
<doc id="2027069" url="https://pl.wikipedia.org/wiki?curid=2027069" title="C/2009 K12">
C/2009 K12



</doc>
<doc id="2027070" url="https://pl.wikipedia.org/wiki?curid=2027070" title="Greußen">
Greußen

Greußen – miasto w Niemczech, w kraju związkowym Turyngia, w powiecie Kyffhäuser, siedziba wspólnoty administracyjnej Greußen. Od 1 stycznia 2021 miasto nie należy do wspólnoty, po tym jak przyłączono do niego miasto Großenehrich oraz gminę Wolferschwenda. W 2009 liczyło 3 779 mieszkańców.
Współpraca.
Miejscowość partnerska:

</doc>
<doc id="2027072" url="https://pl.wikipedia.org/wiki?curid=2027072" title="Platon (Udowienko)">
Platon (Udowienko)

Platon, imię świeckie Władimir Pietrowicz Udowienko (; ur. 17 listopada 1940 w ) – metropolita Rosyjskiego Kościoła Prawosławnego, w latach 2012–2022 Ukraińskiego Kościoła Prawosławnego Patriarchatu Moskiewskiego.
Życiorys.
W wieku 17 lat wstąpił jako posłusznik do monasteru Zaśnięcia Matki Bożej w Odessie. W roku następnym rozpoczął naukę w seminarium duchownym w Kijowie; wobec zamknięcia tejże szkoły seminarium kończył w Odessie. Po odbyciu służby wojskowej (1961–1964) studiował w Leningradzkiej Akademii Duchownej, której dyplom uzyskał w 1969. 14 kwietnia 1971 złożył wieczyste śluby zakonne, zaś 17 kwietnia i 12 września przyjmował odpowiednio święcenia diakońskie i kapłańskie. 3 listopada 1972 został podniesiony do godności archimandryty i skierowany do pracy duszpasterskiej w eparchii argentyńskiej i południowoamerykańskiej.
16 grudnia 1973 w moskiewskim soborze Objawienia Pańskiego miała miejsce jego chirotonia na biskupa argentyńskiego i południowoamerykańskiego. Po czterech latach został podniesiony do godności arcybiskupiej. W 1980 został przeniesiony na katedrę swierdłowską i kurgańską, równocześnie zarządzając, jako "locum tenens", eparchią czelabińską. W grudniu 1984 został arcybiskupem jarosławskim i rostowskim.
W latach 1990–1993 był członkiem Rady Najwyższej Federacji Rosyjskiej, wybranym w okręgu jarosławskim. Po wygaśnięciu mandatu wrócił do Argentyny jako zwierzchnik tamtejszej eparchii.
Od 29 lutego 2004 metropolita. W 2012, na prośbę metropolity kijowskiego Włodzimierza, Święty Synod Rosyjskiego Kościoła Prawosławnego zwolnił go z zajmowanego dotąd urzędu, by mógł objąć jedną z katedr w autonomicznym Ukraińskim Kościele Prawosławnym Patriarchatu Moskiewskiego. 20 grudnia 2012 metropolita Platon został pierwszym ordynariuszem nowo powstałej eparchii teodozyjskiej.
W 2022 r. na wniosek metropolity Platona, metropolity symferopolskiego i krymskiego Łazarza i dżankojskiego Aleksego Święty Synod Rosyjskiego Kościoła Prawosławnego wyłączył kierowane przez nich eparchie – wszystkie na terytorium Krymu – z jurysdykcji autonomicznego Ukraińskiego Kościoła Prawosławnego Patriarchatu Moskiewskiego i podporządkował bezpośrednio patriarsze moskiewskiemu i całej Rusi.

</doc>
<doc id="2027081" url="https://pl.wikipedia.org/wiki?curid=2027081" title="Wildenfels">
Wildenfels

Wildenfels – miasto w Niemczech, w kraju związkowym Saksonia, w okręgu administracyjnym Chemnitz, w powiecie Zwickau. W 2009 miasto liczyło 3 911 mieszkańców.

</doc>
<doc id="2027083" url="https://pl.wikipedia.org/wiki?curid=2027083" title="Richard Henyekane">
Richard Henyekane

Richard Tebogo Henyekane, (ur. 28 września 1983, zm. 7 kwietnia 2015) – południowoafrykański piłkarz grający na pozycji prawoskrzydłowego lub napastnika. Mierzył 167 cm wzrostu.
Miał młodszego brata – Josepha Henyekane’a, który jest piłkarzem.
Kariera klubowa.
Richard Henyekane rozpoczął sezon 2008/2009 jako napastnik. Podczas tego sezonu zdobył trzy Hat-trick i 22 gole.
Śmierć.
Zginął w wypadku samochodowym .

</doc>
<doc id="2027089" url="https://pl.wikipedia.org/wiki?curid=2027089" title="Schalkau">
Schalkau

Schalkau – miasto w Niemczech, w kraju związkowym Turyngia, w powiecie Sonneberg. W 2009 liczyło 3 278 mieszkańców. Do 30 grudnia 2019 miasto pełniło funkcję "gminy realizującej" (niem. "erfüllende Gemeinde") dla gminy wiejskiej Bachfeld, która następnego dnia została jego dzielnicą.
Współpraca.
Miejscowość partnerska:

</doc>
<doc id="2027090" url="https://pl.wikipedia.org/wiki?curid=2027090" title="Eparchia argentyńska i południowoamerykańska">
Eparchia argentyńska i południowoamerykańska

Eparchia argentyńska i południowoamerykańska – eparchia Rosyjskiego Kościoła Prawosławnego obejmująca swoją jurysdykcją parafie Rosyjskiego Kościoła Prawosławnego w krajach Ameryki Południowej i Środkowej, oprócz Meksyku. Ordynariuszem eparchii jest biskup argentyński i południowoamerykański Leonid (Sołdatow).
Siedzibą biskupa argentyńskiego i południowoamerykańskiego jest Buenos Aires, zaś katedrą eparchii – sobór Zwiastowania w Buenos Aires. Eparchii podlega 18 parafii, w których służy 12 kapłanów i 1 diakon. W odrębnym dekanacie wydzielone są parafie na terytorium Brazylii.
Biskupi argentyńscy i południowoamerykańscy.
Urząd biskupa argentyńskiego i południowoamerykańskiego sprawowali kolejno następujący hierarchowie:

</doc>
<doc id="2027093" url="https://pl.wikipedia.org/wiki?curid=2027093" title="Dziennik Stargardzki">
Dziennik Stargardzki

Dziennik Stargardzki – gazeta lokalna ukazująca się od 7 czerwca 2002 w Stargardzie oraz na terenie powiatu stargardzkiego. Początkowo gazeta ukazywała się codziennie, następnie – 3 razy w tygodniu, od 2004 – 2 razy w tygodniu we wtorek i piątek, od września 2022 – 1 raz w tygodniu w piątek. Należy do Stowarzyszenia Gazet Lokalnych.
Historia.
Pierwsza dekada XXI w..
„Dziennik Stargardzki” jako gazeta lokalna rozpoczęła działalność w czerwcu 2002, pierwszy numer ukazał się z datą 7 czerwca. Jej wydawcą była firma Poligraficzno-Wydawnicza „Poligraf” Marka Słomskiego z Nowogardu. Redaktorem naczelnym został Olgierd Wojciechowicz – był nim do listopada 2002. Sekretarzem redakcji została Magdalena Wysznacka. Jednymi z pierwszych pracowników gazety byli dziennikarze: Przemysław Bielewicz, Marcin Rumiński (wcześniej był w Gazecie Stargardzkiej), Marcin Herbsztain, Katarzyna Wiśniewska czy Katarzyna Świerczyńska. Od 2002 na stanowisku grafika komputerowego pracował Grzegorz Szostakiewicz. Z dniem 14 listopada 2002 pełniącym obowiązki redaktora naczelnego wykonywał Przemysław Bielewicz. 16 czerwca 2003 funkcję naczelnego „Dziennika Stargardzkiego” objął Tomasz Duklanowski. Jego styl prowadzenia redakcji określany był jako tabloidowy i sensacyjny. Wprowadził zmiany, zmienił layout, wskazał by chodzić do ludzi i z nimi rozmawiać, a nie tylko dzwonić. Gazeta wówczas miała profil anty-SLD. 
W sierpniu 2004 w redakcji wybuchł konflikt. W tym samym miesiącu wydawca zwolnił redaktora naczelnego Tomasza Duklanowskiego. W sierpniu 2004 redaktorem naczelnym czasowo został Marek Słomski (właściciel drukarni prasowej DJ Media w Nowogardzie), zarazem prezes „Dziennika Nowogardzkiego”. Następnie kierowanie redakcją objął ówczesny zastępca redaktora naczelnego Marcin Rumiński. W czerwcu 2005 naczelnym redakcji został Witold Jabłoński. W tym samym roku, w październiku kierowanie redakcją objął Przemysław Bielewicz (jako stargardzki radny PiS został w marcu 2007 uznany przez sąd winnym naruszenia ciszy wyborczej podczas listopadowych wyborów samorządowych, jako redaktor naczelny wydał polecenie i ostatecznie na stronie internetowej trafił przedwyborczy sondaż), następnie redaktorem naczelnym była Katarzyna Kowalska. W 2007 kierownictwo redakcji objął Grzegorz Szostakiewicz. 18 lipca 2009 w Clubie Presstige w Stargardzie Szczecińskim odbyła się uroczystość z okazji tysięcznego wydania „Dziennika Stargardzkiego”. Od 2002 do 2009 w sumie przewinęło się przez redakcję, w charakterze pracowników i współpracowników, 82 osoby. W roku 2009 było w redakcji ponad 20 pracowników. Od 2011 Naczelną „Dziennika Stargardzkiego” była Aleksandra Zalewska-Stankiewicz, wcześniej była dziennikarką w tygodniku „7 Dni Powiatu Stargardzkiego”. 
Druga, trzecia dekada XXI w..
W 2011 ponownie mianowanym na szefa redakcji (ul. Mickiewicza 1b/5, Stargard Szczeciński) „Dziennika Stargardzkiego” został Tomasz Duklanowski (wcześniej był naczelnym w latach 2003–2004). Jego publikacje na temat „przekrętów wspólnoty mieszkaniowej” oraz „grupy przestępczej terroryzującej wieś pod Stargardem” doprowadziły do tego, że zniszczono mu samochód w garażu podziemnym, ktoś przebił mu opony. Od sierpnia 2013 w redakcji pełnił obowiązki naczelnego Marcin Simiński. We wrześniu 2013 pełniącym obowiązki naczelnego i redaktora prowadzącego objęła Karolina Podgórska. W lutym 2014 funkcję naczelnego „Dziennika Stargardzkiego” sprawował Marcin Nieradka, który następnie obowiązki przekazał w 2015 dla Piotra Słomskiego. W 2018 „Dziennik Stargardzki” przeprowadził się do nowej siedziby w biurowcu Stargardzkiej Agencji Rozwoju Lokalnego przy ul. I Brygady 35 (wcześniej był to biurowiec ZNTK). W 2022 gazeta obchodziła 20. lecie. Od września 2022 „Dziennik Stargardzki” ukazuje się w piątki. Jest gazetą informacyjną i opiniotwórczą na poziomie powiatowej społeczności lokalnej. Bierze udział w organizowaniu akcji i imprez o zasięgu lokalnym. Gazeta oferuje także ogłoszenia oraz reklamy regionalnych firm i przedsiębiorstw. W marcu 2023 w redakcji „Dziennika Stargardzkiego” było trzech pracowników, w tym redaktor naczelny Piotr Słomski.
Siedziba.
Pierwsza siedziba.
„Dziennik Stargardzki” 
Redakcja Dziennika
ul. Wojska Polskiego 83 lok 2 
73-110 Stargard
Druga siedziba.
„Dziennik Stargardzki” 
Redakcja Dziennika
ul. Wyszyńskiego 6 
73-110 Stargard
Trzecia siedziba.
„Dziennik Stargardzki” 
Redakcja Dziennika
ul. Mickiewicza 1b/5 
73-110 Stargard
Czwarta siedziba.
„Dziennik Stargardzki” 
Redakcja Dziennika
ul. Szczecińska 26/3 
73-110 Stargard
Obecna siedziba.
„Dziennik Stargardzki” 
Redakcja Dziennika
ul. I Brygady 35, pokój 202 
73-110 Stargard

</doc>
<doc id="2027097" url="https://pl.wikipedia.org/wiki?curid=2027097" title="Praga 16">
Praga 16

Praga 16 – dzielnica autonomiczna Pragi rozciągająca się na południowy zachód od centrum miasta, na zachód od Wełtawy, składa się z jednej dzielnicy, Radotín.
Jej biuro prowadzi również administracji państwowej na dzielnicach Lipence, Lochkov, Velká Chuchle, Zbrasław.
Obszar dzielnicy wynosi 9,31 km² i jest zamieszkiwany przez 8 201 mieszkańców (2008).

</doc>
<doc id="2027100" url="https://pl.wikipedia.org/wiki?curid=2027100" title="Obłocznik olbrzymi">
Obłocznik olbrzymi

Obłocznik olbrzymi ("Crateromys schadenbergi") – gatunek ssaka z podrodziny myszy (Murinae) w obrębie rodziny myszowatych (Muridae).
Zasięg występowania.
Obłocznik olbrzymi występuje w Cordillera Central w północnej części Luzonu na Filipinach.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1895 roku niemiecki zoolog Adolf Bernard Meyer nadając mu nazwę "Phloeomys schadenbergi". Holotyp pochodził z góry Data, na wyspie Luzon, na Filipinach. 
"C. schadenbergi" jest podobny do "C. heaneyi", ale istnieją pewne różnice w wielkości i morfologii. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 303–374 mm, długość ogona 300–390 mm, długość ucha 30–32 mm, długość tylnej stopy 72–73 mm; masa ciała 1,3–1,5 kg. Podobny nieco do kawii domowej. Grzbiet ciemnobrązowy lub czarny, boki ciemnoszare, brzuch jasnoszary. Ciało długie, głowa z wąskim pyskiem, małymi uszami i oczami. Ogon owłosiony, długi (35,5-47,5 cm).
Tryb życia.
Żyje w sosnowych, omszonych lasach na wysokości 2000-2500 m n.p.m. Prowadzą nadrzewny tryb życia. Najbardziej aktywne po zachodzie słońca, dzień przesypiają w dziuplach. Roślinożerne, żywią się głównie owocami, pąkami i korą.
Zagrożenie.
Zwierzę zostało zakwalifikowane jako zagrożone wyginięciem. Wyjątkowo niewielki obszar występowania powoduje, że jest ono bardzo wrażliwe na niszczenie środowiska. Ssaki te są niekiedy chwytane przez ludzi ze względu na cenne futro, odnotowano także przypadki oswojenia.

</doc>
<doc id="2027116" url="https://pl.wikipedia.org/wiki?curid=2027116" title="Borowiec (herb szlachecki)">
Borowiec (herb szlachecki)

Borowiec - polski herb szlachecki, odmiana herbu Junosza
W polu czerwonym baran biały z głową odwróconą do tyłu, patrzący w lewo. W klejnocie nad hełmem w koronie 2 trąby - prawa czerwona z pasem poprzeczym, lewa srebrna z takimż pasem czerwonym. Labry czerwone podbite srebrem.
Pochodzenie odmiany nieznane.
Borowiec.

</doc>
<doc id="2027117" url="https://pl.wikipedia.org/wiki?curid=2027117" title="Liga Europejska siatkarzy 2010 (składy)">
Liga Europejska siatkarzy 2010 (składy)

Artykuł grupuje składy wszystkich reprezentacji narodowych w piłce siatkowej, które wystąpiły w Lidze Europejskiej 2010.
Austria.
Trener: Michael WarmAsystent: Lukas Mark
Grecja.
Trener: Gordon MayforthAsystent: Antonios Tsakiropoulos
Hiszpania.
Trener: Julio VelascoAsystent: Francisco Manuel Hervás
Portugalia.
Trener: Juan DíazAsystent: Hugo Silva
Rumunia.
Trener: Stelian MoculescuAsystent: Ulf Quell
Słowacja.
Trener: Emanuele ZaniniAsystent: Marco Fenoglio
Turcja.
Trener: Veljko BasičAsystent: Hakan Özkan
Wielka Brytania.
Trener: Harry BrokkingAsystent: Joel Banks

</doc>
<doc id="2027118" url="https://pl.wikipedia.org/wiki?curid=2027118" title="Wilhelm Lubelski">
Wilhelm Lubelski

Wilhelm Szymon Lubelski (ur. 12 sierpnia 1832 w Płocku, zm. 21 marca 1891 w Warszawie) – polski lekarz psychiatra i działacz społeczny.
Syn Filipa Lubelskiego i Wilhelminy z domu Frankenstein. Ukończył gimnazjum w Piotrkowie Trybunalskim w 1851, następnie studiował medycynę na Uniwersytecie w Dorpacie od 1851 do 1857. W wieku 28 lat przyjął wyznanie augsbursko-ewangelickie. 
Prowadził praktykę lekarską ze swoim ojcem Filipem. W 1868 ożenił się z Michaliną Lenczewską, córką Daniela Lenczewskiego z Leńc. Po raz drugi ożenił się z Walentyną (zm. 1913)
Brał udział w ruchu rewolucyjnym we Francji w 1870 roku. 
Wilhelm miał córkę. Jego synami byli Alfred Lubelski i Mieczysław Lubelski.
Zmarł, na zapalenie płuc, pochowany jest na cmentarzu Powązkowskim (kwatera 163-4-22).

</doc>
<doc id="2027119" url="https://pl.wikipedia.org/wiki?curid=2027119" title="Wilhelm Szymon Lubelski">
Wilhelm Szymon Lubelski



</doc>
<doc id="2027120" url="https://pl.wikipedia.org/wiki?curid=2027120" title="Andris Spruds">
Andris Spruds



</doc>
<doc id="2027121" url="https://pl.wikipedia.org/wiki?curid=2027121" title="Katedra św. Mikołaja w Monako">
Katedra św. Mikołaja w Monako

Katedra św. Mikołaja w Monako, znana również jako Katedra w Monako (fr. Cathédrale de Monaco) – katedra archidiecezji Monako, znajdująca się w Monaco-Ville, dzielnicy państwa-miasta Monako, w której wielu członków rodu Grimaldich zostało pochowanych, w tym Grace Kelly i ostatnio Rainier III.
Katedra została konsekrowana w 1875 i stoi na miejscu pierwszego kościoła parafialnego w Monako, wybudowanego w 1252 i poświęconego świętemu Mikołajowi. Godna uwagi jest nastawa ołtarzowa z około 1500 roku z prawej strony transeptu, ołtarz główny i tron biskupi wykonany z białego marmuru z Carrary.
Nabożeństwa kościelne odbywają się w główne święta religijne takie jak Święto Świętej Dewoty (27 stycznia) i Święto Narodowe (19 listopada). W święta i podczas koncertów muzyki religijnej, można usłyszeć wspaniałe organy 4-klawiaturowe, wykonane w 1976.
Od września do czerwca “Les Petits Chanteurs de Monaco” i chórzyści Katedralnej Szkoły Chóralnej śpiewają podczas mszy świętej w każdą niedzielę o 10:00. Msza jest również odprawiana każdego roku 6 grudnia, kiedy głównie dzieci gromadzą się na radosnym wspominaniu życia Świętego Mikołaja.

</doc>
<doc id="2027128" url="https://pl.wikipedia.org/wiki?curid=2027128" title="Babka niebieskożółta">
Babka niebieskożółta

Babka niebieskożółta ("Lesueurigobius suerii") - gatunek ryby z rodziny babkowatych. Bywa hodowana w akwariach.
Występowanie.
Maroko, Wyspy Kanaryjskie oraz Morze Śródziemne.
Zazwyczaj żyje przy brzegu na głębokości do 230 m, choć we wsch. Morzu Jońskim występuje do głębokości 322 - 337 m.
Cechy morfologiczne.
Dorasta do 5-6 cm długości.
Rozród.
Trze się od VI do XI.

</doc>
<doc id="2027130" url="https://pl.wikipedia.org/wiki?curid=2027130" title="Rassocha (dopływ Ałazei)">
Rassocha (dopływ Ałazei)



</doc>
<doc id="2027131" url="https://pl.wikipedia.org/wiki?curid=2027131" title="Lesueurigobius suerii">
Lesueurigobius suerii



</doc>
<doc id="2027132" url="https://pl.wikipedia.org/wiki?curid=2027132" title="Glamorgan Spring Bay Council">
Glamorgan Spring Bay Council

Glamorgan-Spring Bay Council – obszar samorządu lokalnego (ang. "local government area") położony w południowo-wschodniej części Tasmanii (Australia). Siedziba rady samorządu zlokalizowana jest w mieście Swansea, inne większe miejscowości położone na terenie samorządu to: Orford, Triabunna i Coles Bay. Cześć samorządu zlokalizowana jest na wyspie Maria oraz na Półwyspie Freycinet.
Według danych z 2009 roku, obszar ten zamieszkuje 4500 osób. Powierzchnia samorządu wynosi 2522 km². 
W celu identyfikacji samorządu Australian Bureau of Statistics wprowadziło czterocyfrowy kod dla gminy Glamorgan Spring Bay – 2410.

</doc>
<doc id="2027134" url="https://pl.wikipedia.org/wiki?curid=2027134" title="Tuoba">
Tuoba

Tuoba (albo Tabgacze) – jedno z plemion Xianbei, które założyło Północną dynastię Wei (386 – 535) i zjednoczyło północne Chiny.
Tuoba stanowili początkowo część wielkiej konfederacji Xianbei. Sama nazwa Tuoba jest chińską transkrypcją oryginalnej nazwy Tabgacz. Język Tuoba pozostaje kwestią sporną wśród uczonych. Jedni uważają, że był on językiem tureckim, inni że językiem mongolskim, istnieje także hipoteza zgodnie z którą był on wymarłym językiem ałtajskim, odmiennym od innych znanych nam języków. Samodzielna konfederacja Tuoba została ustanowiona w roku 258, a ich terytorium miało wówczas centrum w Shengle (na północ od dzisiejszego Huolingol w Mongolii Wewnętrznej) w pobliżu Wielkiego Muru. Pod koniec III wieku Tuoba zajęli wschodni brzeg północno-zachodniego zakola Huang He w dzisiejszej prowincji Shanxi. W zamian za służbę jako wojska posiłkowe Zachodniej dynastii Jin przywódcy Tuoba otrzymali w roku 310 tytuł księcia ("gong"), a w roku 314 króla ("wang"). Wykorzystując polityczną pustkę jaka powstała po upadku Zachodniej dynastii Jin w roku 316 Tuoba rozciągnęli swoją kontrolę na ogromne terytorium pomiędzy Mandżurią a doliną rzeki Ili. Konfederacja Tuoba stała się znaczącą siłą pod władzą Shi Yijiana (338 – 376), który zbudował pałac i stolicę w Shengle oraz w roku 340 oficjalnie ustanowił państwo Dai. Zostało ono jednak podbite przez Wcześniejsze Qin w roku 376.
Kiedy jednak Wcześniejsze Qin zaczęło się rozpadać po klęsce nad rzeką Fei w roku 383, przywódca Tuoba, Tuoba Gui (późniejszy cesarz Daowu) (386 – 409), wykorzystał tę sytuację do restytucji państwa, w roku 386 zmieniając jednak jego nazwę z Dai na Wei. Założona przez niego Północna dynastia Wei, wykorzystując dostęp do stepu zapewniający posiadanie kawalerii dającej militarną przewagę nad innymi „barbarzyńskimi” państwami w Chinach, w roku 439 zjednoczyła całe północne Chiny. Panując nad północnymi Chinami Tuoba stopniowo ulegali coraz większym wpływom buddyzmu i chińskiej kultury. Z biegiem czasu dwór, który od początku znajdował się pod wpływem chińskich zwyczajów administracyjnych i ceremoniału, uległ całkowitej sinizacji. W roku 493 cesarz Xiaowen (471 – 499) pod wpływem chińskich urzędników na dworze przeniósł stolicę do Luoyangu, który pełnił tę rolę już za czasów dynastii Han. Na dworze zakazano używania języków innych niż chiński i zaczęły na nim bezwzględnie obowiązywać chińskie stroje i zwyczaje. Wielosylabowe nazwiska Xianbei zastąpiono nazwiskami chińskimi (nazwisko rodu cesarskiego, Tuoba, zmieniono na Yuan).
Ta polityka przymusowej sinizacji spotkała się z opozycją wojsk zgrupowanych na froncie północnym, których żołnierze byli nadal przywiązani do języka i zwyczajów Xianbei, i w wyniku wstrząsających od roku 523 państwem wojskowych rebelii w roku 535 Północna dynastia Wei ostatecznie rozpadła się na Zachodnią dynastię Wei ze stolicą w Chang’anie (dzis. Xi’an) i Wschodnią dynastię Wei ze stolicą w Ye w dzis. prowincji Hebei. Sprawujący faktyczną władzę w Zachodnim Wei ród Yuwen, który w roku 557 założył Północną dynastię Zhou, dążył do odwrócenia sinizacji, m.in. przywracając tradycyjne nazwiska Xianbei, a nawet nadając je Chińczykom. W roku 577 reżim Yuwen ponownie zjednoczył północne Chiny, obalając konkurencyjną Północną dynastię Qi. W roku 581 Północną dynastię Zhou obalił jednak jeden z jej chińskich generałów, Yang Jian (581 – 604), który założył dynastię Sui i w roku 589 zjednoczył całe Chiny. Pod rządami chińskich dynastii proces sinizacji Tuoba wkrótce uległ zakończeniu.

</doc>
<doc id="2027146" url="https://pl.wikipedia.org/wiki?curid=2027146" title="King Island Council">
King Island Council

King Island Council – obszar samorządu lokalnego (ang. "local government area"), zlokalizowany w całości na wyspie King, wchodzący w skład stanu Tasmania (Australia). Siedziba rady samorządu zlokalizowana jest w mieście Currie. 
Według danych z 2009 roku, obszar ten zamieszkuje 1700 osób. Powierzchnia samorządu wynosi 1100 km². 
W celu identyfikacji samorządu Australian Bureau of Statistics wprowadziło czterocyfrowy kod dla gminy King Island – 3410.

</doc>
<doc id="2027148" url="https://pl.wikipedia.org/wiki?curid=2027148" title="Rogowacenie">
Rogowacenie



</doc>
<doc id="2027150" url="https://pl.wikipedia.org/wiki?curid=2027150" title="Wu Shaobin">
Wu Shaobin

Wu Shaobin, chiń. 吴少斌 (ur. 4 lutego 1969) – chiński szachista i trener szachowy, reprezentant Singapuru od 1999, arcymistrz od 1998 roku.
Kariera szachowa.
W 1991 zdobył w Penangu złoty medal drużynowych mistrzostw Azji, natomiast w 1994 wystąpił w reprezentacji Chin na rozegranej w Moskwie olimpiadzie szachowej. W turniejach olimpijskich startował jeszcze w latach 2000, 2002 i 2004 (za każdym razem na I szachownicy Singapuru), był również jeszcze dwukrotnym uczestnikiem drużynowych mistrzostw Azji (1999, 2009 – również na I szachownicy Singapuru).
Odniósł kilka sukcesów w turniejach międzynarodowych, m.in. I m. w Singapurze (1997), dwukrotnie I m. w Hongkongu (1999, 2002), III m. w Pekinie (2001, za Zhangiem Pengxiangiem i Li Shilongiem), dz. IV m. w Ho Chi Minh (2003, turniej strefowy, za Ronaldem Dableo, Markiem Paragua i Rogelio Antonio, wspólnie z Eugenio Torre i Buenaventurą Villamayorem), III m. w Bangkoku (2005, za Eugenio Torre i Ianem Rogersem), dz. IV m. w Kuala Lumpur (2005, turniej strefowy, za Markiem Paragua, Ututem Adianto i Eugenio Torre, wspólnie z m.in. Wongiem Mengiem Kongiem) oraz dz. IV m. w turnieju "Singapore Masters" (2007, za Zurabem Azmaiparaszwilim, Zhangiem Zhongiem i Sandipanem Chandą, wspólnie z m.in. Susanto Megaranto i Đào Thiên Hảiem). Oprócz tego, w latach 2003 i 2005 dwukrotnie zdobył tytuły indywidualnego mistrza Singapuru.
Znaczne osiągnięcia odnotował również jako szkoleniowiec. Był m.in. trenerem swojej żony, mistrzyni świata Xie Jun, jak również narodowych drużyn juniorów Chin i Singapuru.
Najwyższy ranking w karierze osiągnął 1 stycznia 2003, z wynikiem 2545 punktów zajmował wówczas 1. miejsce wśród singapurskich szachistów.

</doc>
<doc id="2027158" url="https://pl.wikipedia.org/wiki?curid=2027158" title="Anatol Dowżenko (neurolog)">
Anatol Dowżenko (neurolog)

Anatol Dowżenko (ur. 2 lipca 1905 w Mineralnych Wodach, zm. 20 kwietnia 1976 w Warszawie) – polski lekarz neurolog.
Życiorys.
Syn prawnika Tymoteusza Dowżenki i Olgi z domu Ruban. Studiował najpierw na Wydziale Matematyczno-Przyrodniczym Uniwersytetu Poznańskiego (1928), od 1929 do 1932 na Wydziale Lekarskim tej uczelni. Po otrzymaniu tytułu doktora wszechnauk lekarskich podjął pracę jako asystent w klinice neurologicznej w Poznaniu u Stefana Borowieckiego i Marcina Zielińskiego. Podczas II wojny światowej w Warszawie, pracował w klinice neurologicznej u Kazimierza Orzechowskiego i Adama Opalskiego. Od listopada 1947 do lutego 1948 na stypendium w USA, Kanadzie i Wielkiej Brytanii. W 1949 habilitował się w neurologii na Uniwersytecie Warszawskim. Od 1950 kierownik kliniki neurologicznej Uniwersytetu w Poznaniu. Prorektor (1953-55) i rektor (1955-56) rektor Akademii Medycznej w Poznaniu. Od 1962 kierownik Kliniki Neurologicznej Instytutu Psychoneurologicznego w Warszawie. W 1975 przeszedł na emeryturę.
Żonaty z Marią Rozwadowską, miał córkę Annę, po mężu Członkowską (późniejszą neurolożkę), i syna Anatola (radiolog). Pochowany na Cmentarzu Wojskowym na Powązkach w Warszawie (kwatera 39A-5-9).
Odznaczony Medalem 10-lecia Polski Ludowej (1955) i odznaką honorową „Za wzorową pracę w służbie zdrowia” (1954).

</doc>
<doc id="2027163" url="https://pl.wikipedia.org/wiki?curid=2027163" title="Radogost (zespół muzyczny)">
Radogost (zespół muzyczny)

Radogost – polski zespół ze Śląska Cieszyńskiego grający folk metal. Radogost tak jak wiele zespołów folk metalowych wykorzystuje instrumenty ludowe takie jak: flet, skrzypce, akordeon, w połączeniu mocnych, przesterowanych gitar i growlowanym wokalem.
Historia.
Zespół powstał z inicjatywy gitarzysty i wokalisty Łukasza Muschiola oraz perkusisty Łukasza Goszyka w 2006 roku na Śląsku Cieszyńskim. Po nagraniu swego pierwszego, dostępnego za darmo w internecie albumu, "Dwa Hektary Żywego Lasu", kapela przyjmuje nowego gitarzystę Mariana Kolondrę. W tym składzie zespół gra dość długo, z dwoma zmianami basisty, najpierw przez Andrzeja Spyrę, następnie przez Bartłomieja Tabaka. W tym czasie Radogost nagrywa swój drugi album. Płyta "W Cieniu Wielkiego Dębu" spowodowała przełomowy moment w karierze zespołu. Nakręcili teledysk do jednego z utworów przy współpracy z TVP Katowice oraz zagrali wiele koncertów z takimi zespołami jak: Alkonost, Butterfly Temple, Arkona. Wiele koncertów zespół zagrał i gra nadal za granicą, głównie w Czechach i na Słowacji. W 2009 dochodzi do znacznych zmian. Skład opuszcza Marian Kolondra, którego zastępuje grający do tej pory na basie Bartłomiej Tabak. Natomiast zadanie basisty przejmuje Szymon Kaczmarek. Pod koniec 2009 w zespole powstaje konflikt założycieli i zespół zostaje zawieszony. Zespół opuszcza Łukasz Goszyk, a wraz z nim Bartłomiej Tabak i Szymon Kaczmarek. Łukasz Muschiol i Jan Musioł zostają sami, lecz nie na długo. Z początkiem roku 2010 do składu wraca gitarzysta Marian Kolondra, a jako perkusista dochodzi Marcin 'Talar' Tatar. Z kolei z końcem 2010 roku do grupy dołącza nowy wokalista – Marcin Velesar Wieczorek. 17 sierpnia 2012 roku zespół wydał swój trzeci album "Dark Side of the Forest". Przez następne trzy lata grupa skupiła się na koncertowaniu i pracy nad nowym materiałem. Ich czwarty pełny album "Dziedzictwo Gór" ukazał się 8 sierpnia 2015 roku, mając swoją premierę w Brennej, podczas III Słowiańskiej Nocy Folk Metalowej. Został on wydany we współpracy z wytwórnią płytową Art of the Night Productions, która podjęła się jego dystrybucji na terenie całej Europy i świata.

</doc>
<doc id="2027164" url="https://pl.wikipedia.org/wiki?curid=2027164" title="Babka głębokowodna">
Babka głębokowodna

Babka głębokowodna ("Pomatoschistus norvegicus") – gatunek ryby okoniokształtnej z rodziny babkowatych (Gobiidae). Może krzyżować się z "Pomatoschistus lozanoi".
Występowanie.
Atlantyk od Lofotów po kanał La Manche oraz Morze Śródziemne.
Występuje na głębokości 18–325 m nad dnem mulistym bądź pokrytym muszlami.
Cechy morfologiczne.
Osiąga 8 cm długości. Tylna część pierwszej płetwy grzbietowej pokryta łuskami. Brak łusek na piersi. W płetwach piersiowych 16–18 promieni.
Z tyłu pierwszej płetwy grzbietowej ciemna plamka.

</doc>
<doc id="2027173" url="https://pl.wikipedia.org/wiki?curid=2027173" title="Pustelnik skromny">
Pustelnik skromny

Pustelnik skromny ("Phaethornis squalidus") – gatunek małego ptaka z rodziny kolibrowatych (Trochilidae). Występuje w południowo-wschodniej Brazylii.
Nie wyróżnia się podgatunków. Dawniej często uznawano go za jeden gatunek z pustelnikiem ciemnogardłym ("P. rupurumii"), klasyfikowanym obecnie jako osobny gatunek.
Długość ciała około 10–12,5 cm; masa ciała 2,5–3,5 g.
Międzynarodowa Unia Ochrony Przyrody (IUCN) uznaje pustelnika skromnego za gatunek najmniejszej troski (LC – "least concern") nieprzerwanie od 2006 roku. Całkowita liczebność populacji nie została oszacowana; w 1996 roku opisywany był jako „dość pospolity”. Trend liczebności populacji nie jest znany.

</doc>
<doc id="2027174" url="https://pl.wikipedia.org/wiki?curid=2027174" title="ChibiOS/RT">
ChibiOS/RT

ChibiOS/RT – szybki, niewielkich rozmiarów system operacyjny czasu rzeczywistego wspierający szereg różnych platform sprzętowych, dostępny na licencji GPL3.
Architektura.
System (mikrojądro) posiada statyczną architekturę wewnętrzną. Do poprawnego działania nie jest wymagana obsługa dynamiczniej alokacji pamięci, a API systemu jest tak zaprojektowane, że nie zwraca kodów błędów (pomijając błąd braku wolnej pamięci w przypadku użycia alokatora). Jest to podyktowane naciskiem na niezawodność. Pomimo statycznej konstrukcji wszystkie obiekty (wątki, semafory, timery, ...) mogą być również tworzone i usuwane dynamicznie, a ich liczba ograniczona jest jedynie dostępną pamięcią.
System posiada porty na następujące platformy sprzętowe:
Dla każdej platformy dostępna jest przykładowa aplikacja demonstracyjna prezentująca działanie systemu.

</doc>
<doc id="2027178" url="https://pl.wikipedia.org/wiki?curid=2027178" title="Phaethornis squalidus">
Phaethornis squalidus



</doc>
<doc id="2027179" url="https://pl.wikipedia.org/wiki?curid=2027179" title="Yoko Shimomura">
Yoko Shimomura



</doc>
<doc id="2027180" url="https://pl.wikipedia.org/wiki?curid=2027180" title="Pinellia ternata">
Pinellia ternata



</doc>
<doc id="2027186" url="https://pl.wikipedia.org/wiki?curid=2027186" title="Ryszard Badura">
Ryszard Badura

Ryszard Badura (ur. 3 listopada 1923 w Trzebini, zm. 13 stycznia 2019) – polski lekarz weterynarii, profesor nauk weterynaryjnych, specjalista chirurgii, kierownik specjalizacji chirurgia weterynaryjna, rektor Akademii Rolniczej we Wrocławiu.
Życiorys.
Ukończył w 1950 Wydział Medycyny Weterynaryjnej Uniwersytetu i Politechniki we Wrocławiu. W latach 1962–1965 był prodziekanem i dziekanem wydziału medycyny weterynaryjnej tej uczelni, od 1965 był jej prorektorem, a od 1969 do 1981 (przez 4 kadencje) rektorem. W kwietniu 1982 został powołany przez Prezesa Rady Ministrów w skład 26-osobowej Konsultacyjnej Rady Gospodarczej pod przewodnictwem prof. Czesława Bobrowskiego.
Był członkiem prezydium Tymczasowej Rady Krajowej PRON w 1982 i Rady Krajowej PRON w 1983, a od 1983 do 1989 przewodniczącym Wojewódzkiej Rady Narodowej we Wrocławiu.
Jego zainteresowania badawcze dotyczyły traumatologii (zwłaszcza stabilizacji stawów po złamaniach), jak też transplantologii. Kierował grupą, która opracowała wszczepy korundowe do transplantacji stawów.
Otrzymał tytuły doktora honoris causa wrocławskich Akademii Rolniczej (1999) i Akademii Medycznej (2000) oraz Uniwersytetu Ludwika i Maksymiliana w Monachium (2010). Odznaczony między innymi Krzyżem Komandorskim Orderu Odrodzenia Polski.

</doc>
<doc id="2027187" url="https://pl.wikipedia.org/wiki?curid=2027187" title="Hrabstwo Hardin (Teksas)">
Hrabstwo Hardin (Teksas)

Hrabstwo Hardin – hrabstwo położone w USA w stanie Teksas z siedzibą w mieście Kountze. Założone w 1858 roku.
Demografia.
Według spisu z roku 2000, hrabstwo zamieszkuje 48 073 osoby, które tworzą 17 805 gospodarstw domowych oraz 13 638 rodzin. Gęstość zaludnienia wynosi 21 osób/km². Na terenie hrabstwa znajduje się 19 836 budynków mieszkalnych tj. 9 budynków/km². 90,86% ludności hrabstwa to ludzie biali, 6,91% to czarni, 0,32% rdzenni Amerykanie, 0,23% Azjaci, 0,01% mieszkańcy z wysp Pacyfiku 0.74% ludność innych ras, 0,93% ludność wywodząca się z dwóch lub większej liczby ras, 2,54% to osoby hiszpańskojęzyczne lub Latynosi.
W hrabstwie znajduje się 17 805 gospodarstw domowych, z czego w 37,2% z nich znajdują się dzieci poniżej 18 roku życia. 62,6% gospodarstw domowych tworzą małżeństwa. 10,2% stanowią niezamężne kobiety, a 23,4% osoby samotne. 20,7% wszystkich gospodarstw to gospodarstwa jednoosobowe. W 9,2% znajdują się samotne osoby powyżej 65 roku życia. Średnia wielkość gospodarstwa domowego 2,68 osoby, a średnia wielkość rodziny to 3,09 osoby.
Wśród mieszkańców hrabstwa 27,8% stanowią osoby poniżej 18 lat, 8,5% osoby z przedziału wiekowego 18-24 lat, 28,3% osoby w wieku od 25 do 44 lat, 23,2% w wieku 45-64 lat i 12,2% osoby, które mają 65 lub więcej lat. Średni wiek wynosi 36 lat. Na każde 100 kobiet przypada 96,7 mężczyzn, a na każde 100 kobiet mających lat 18 lub więcej przypada 92,4 mężczyzn.
Średni roczny dochód w hrabstwie dla gospodarstwa domowego wynosi 37 612 $, a średni roczny dochód dla rodziny to 42 890 $. Średni dochód mężczyzny to 35 881 $, kobiety 22 823 $. Średni roczny dochód na osobę wynosi 17 962 $. 8,8% rodzin i 11,20% mieszkańców hrabstwa żyje poniżej minimum socjalnego, z czego 13,3% to osoby poniżej 18 lat a 10,6% to osoby powyżej 65 roku życia.

</doc>
<doc id="2027190" url="https://pl.wikipedia.org/wiki?curid=2027190" title="Geronimo Stilton">
Geronimo Stilton

Geronimo Stilton – seria książek autorstwa Elisabetty Dami, wydawana przez włoskie wydawnictwo Edizioni Piemme począwszy od 2000 roku. Anglojęzyczne wersje książek wydawane są przez Scholastic Corporation od 2004 roku, natomiast w Polsce wydawane są od 2007 roku przez wydawnictwo Firma Księgarska Jacek Olesiejuk. Książki przeznaczone są dla czytelników w wieku od 9 do 12 lat.
Fabuła.
Tytułowy bohater to Geronimo Stiltonie, gadająca mysz, która mieszka na Mysiej Wyspie. Autor bestsellerów, Geronimo Stilton pracuje jako dziennikarz dla fikcyjnej gazety „Rodent’s Gazette”. Na co dzień razem z młodszą siostrą Tią Stilton, kuzynem Pułapkiem Stilton i ulubionym małym bratankiem, dziewięcioletnim Benjaminem Stilton rozwiązuje różne zagadki i przygotowuje materiały do gazety. Geronimo jest nerwowy, łagodny, wychowany aby zawsze chcieć czegoś lepszego, niż żyć spokojnym życiem, wciąż angażując się w niebezpieczne przygody z Tią, Pułapkiem, i Benjaminem.
Książki.
Legenda:
Serial animowany.
Dzięki dużej popularności książek powstał 26-odcinkowy serial animowany wyprodukowany przez Atlantyca i Moonscoop, który zadebiutował 15 września 2009 na kanale Rai Due we Włoszech. Bazuje na serii książek "Geronimo Stilton". Obecnie trwają prace nad kolejną serią, której premiera przewidziana jest na jesień 2011.

</doc>
<doc id="2027195" url="https://pl.wikipedia.org/wiki?curid=2027195" title="Ambu">
Ambu



</doc>
<doc id="2027203" url="https://pl.wikipedia.org/wiki?curid=2027203" title="City of Burnie">
City of Burnie

 
City of Burnie – obszar samorządu lokalnego (ang. "local government area"), położony w północnej części Tasmanii (Australia) nad Cieśniną Bassa. Siedziba rady samorządu zlokalizowana jest w mieście Burnie. 
Według danych z 2009 roku, obszar ten zamieszkuje 19877 osób. Powierzchnia samorządu wynosi 618 km².
W celu identyfikacji samorządu Australian Bureau of Statistics wprowadziło czterocyfrowy kod dla City of Burnie – 0610. Dodatkowo obszar podzielony jest na dwa lokalne obszary statystyczne (ang. "statistical local area").

</doc>
<doc id="2027204" url="https://pl.wikipedia.org/wiki?curid=2027204" title="Mistrzostwa Świata w Piłce Nożnej 1982 (eliminacje strefy CAF)">
Mistrzostwa Świata w Piłce Nożnej 1982 (eliminacje strefy CAF)

W eliminacjach do Mistrzostw Świata w Piłce Nożnej 1982 strefy CAF wzięło udział 28 reprezentacji, z czego dwie wycofały się w pierwszej rundzie. Rozgrywki odbywały się w systemie pucharowym.

</doc>
<doc id="2027207" url="https://pl.wikipedia.org/wiki?curid=2027207" title="Sega Teradrive">
Sega Teradrive

Sega Teradrive – komputer osobisty stworzony przez IBM i Sega. Uruchamiał on również gry z Mega Drive. Był on dostępny tylko w Japonii, a do produkcji wszedł dnia 31 maja 1991. Modele wyższej klasy posiadały wbudowany twardy dysk. Monitor do tego urządzenia był sprzedawany osobno. Poprzez wyjście RCA możliwe było podłączenie do telewizora. Niemożliwe było również podłączenie przystawki 32x i Mega CD, jednak w sieci krąży filmik pokazujący działanie Mega CD i Teradrive'a.
Na licencji Sega stworzono komputer o nazwie Amstrad Mega PC, który miał prawie takie same parametry, jak Teradrive, ale nie umożliwiał podłączenia do telewizora.
Teradrive inaczej.
W grze „Segagaga”, wydanej na konsolę Dreamcast, Teradrive był przedstawiany jako superkomputer, który uruchomi wszystkie funkcje firmy Sega w roku 2025.

</doc>
<doc id="2027208" url="https://pl.wikipedia.org/wiki?curid=2027208" title="Stanisław Daniłło">
Stanisław Daniłło

Stanisław Felicjan Daniłło, ros. Станислав Никодимович Данилло (ur. 17 października 1847 w Archangielsku, zm. w Sankt Petersburgu) – rosyjski lekarz psychiatra polsko-greckiego pochodzenia.
Syn pochodzącego ze Żmudzi Nikodema Daniłły i Greczynki Elizy z domu Altab. Ukończył gimnazjum w Petersburgu (1865), następnie studiował na Wydziale Fizyko-Matematycznym Uniwersytetu Petersburskiego. Od 1868 na Akademii Medyko-Chirurgicznej, w 1874 otrzymał dyplom lekarski cum eximia laude. Specjalizował się w psychiatrii u Jana Balińskiego i Jana Mierzejewskiego. Pozostawił wiele prac z dziedziny psychiatrii, dotyczących m.in. alkoholizmu, hipnotyzmu, padaczki.

</doc>
<doc id="2027211" url="https://pl.wikipedia.org/wiki?curid=2027211" title="Stanisław Felicjan Daniłło">
Stanisław Felicjan Daniłło



</doc>
<doc id="2027214" url="https://pl.wikipedia.org/wiki?curid=2027214" title="C/2009 K5 (McNaught)">
C/2009 K5 (McNaught)

C/2009 K5 (McNaught) – kometa nieokresowa, pochodząca najprawdopodobniej spoza granic Układu Słonecznego.
Odkrycie.
Kometa została odkryta 27 maja 2009 roku przez Roberta McNaughta (Australia).
Orbita komety.
Orbita komety C/2009 K5 (McNaught) ma kształt hiperboli o mimośrodzie 1,0008. Jej peryhelium znalazło się w odległości 1,42 j.a., jej nachylenie do ekliptyki to wartość 103,88˚. Kometa minęła swe peryhelium 30 kwietnia 2010 roku.

</doc>
<doc id="2027216" url="https://pl.wikipedia.org/wiki?curid=2027216" title="Millom">
Millom

Millom – portowe miasto i civil parish w Wielkiej Brytanii, w Anglii, w hrabstwie Kumbria, w dystrykcie Copeland. Leży 43 km od miasta Whitehaven, 79,1 km od miasta Carlisle i 368,5 km od Londynu. W 2011 roku civil parish liczyła 7829 mieszkańców. Millom jest wspomniana w Domesday Book (1086) jako "Hougun".
W tym mieście ma swą siedzibę klub rugby – Millom RLFC.

</doc>
<doc id="2027228" url="https://pl.wikipedia.org/wiki?curid=2027228" title="Granica projektywna">
Granica projektywna



</doc>
<doc id="2027229" url="https://pl.wikipedia.org/wiki?curid=2027229" title="System odwrotny">
System odwrotny



</doc>
<doc id="2027231" url="https://pl.wikipedia.org/wiki?curid=2027231" title="Ciąg odwrotny">
Ciąg odwrotny



</doc>
<doc id="2027232" url="https://pl.wikipedia.org/wiki?curid=2027232" title="Waldemar Włosowicz">
Waldemar Włosowicz

Waldemar Włosowicz (ur. 10 września 1964 w Czeladzi) – polski piłkarz, grający na pozycji obrońcy. Mistrz Polski w sezonie 1989/1990 i zdobywca Superpucharu w 1990 w barwach Lecha Poznań.
Waldemar Włosowicz piłkarską karierę rozpoczynał w Hutniku Dąbrowa Górnicza, zaś wiosną 1983 trafił do Zagłębia Sosnowiec, w którego barwach zadebiutował w I lidze. Cztery lata później odszedł na pół roku do BKSu Stali Bielsko-Biała, po czym został graczem Lecha Poznań. Z nową drużyną w sezonie 1989/1990 wywalczył mistrzostwo Polski, a na początku kolejnych rozgrywek sięgnął po Superpuchar kraju. W 1991 podpisał kontrakt z Igloopolem Dębica, w którym był podstawowym graczem i rozegrał w nim 14 ligowych meczów. Włosowicz kontynuował później swoją karierę w m.in. Sokole Pniewy i Koronie Kielce. Zakończył ją w 2004, będąc zawodnikiem rezerw Zagłębia Sosnowiec.
W sezonie 2003/2004 Włosowicz był zawodnikiem trzecioligowego Zagłębia Sosnowiec, a jednocześnie pełnił funkcję kierownika drużyny. Urząd piastował przez kilka następnych lat. W 2007 został zawieszony przez klub z powodu wszczęcia postępowania przez prokuraturę w sprawie korupcji w Zagłębiu (Włosowicz znalazł się na liście 12 oskarżonych). 2 sierpnia 2007 odbyło się posiedzenie Wydziału Dyscypliny PZPN, na którym rozpatrzono sprawę korupcji w przypadku sosnowieckiego klubu. Zagłębie zostało ukarane degradacją o jedną klasę rozgrywkową i dodatkowo karą czterech ujemnych punktów. Kilka dni później zarząd Zagłębia po zapoznaniu się z materiałem WD PZPN w sprawie afery korupcyjnej zwolnił Włosowicz, który rozpoczął handel sprzętem sportowym.
Pod koniec października 2009 Włosowicz został drugim trenerem Czarnych Sosnowiec, natomiast stanowisko pierwszego szkoleniowca objął Mateusz Mańdok, który zastąpił Michała Chmielowskiego. W sezonie 2009/2010 klub prowadzony przez ten duet trenerski zajął w rozgrywkach IV ligi 10. miejsce.

</doc>
<doc id="2027233" url="https://pl.wikipedia.org/wiki?curid=2027233" title="Single numer jeden w roku 1973 (USA)">
Single numer jeden w roku 1973 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.

</doc>
<doc id="2027234" url="https://pl.wikipedia.org/wiki?curid=2027234" title="Przekształcenie skaczące">
Przekształcenie skaczące



</doc>
<doc id="2027237" url="https://pl.wikipedia.org/wiki?curid=2027237" title="C/2009 K5">
C/2009 K5



</doc>
<doc id="2027241" url="https://pl.wikipedia.org/wiki?curid=2027241" title="Herb Cieszanowa">
Herb Cieszanowa

Herb Cieszanowa – jeden z symboli miasta Cieszanów i gminy Cieszanów w postaci herbu.
Wygląd i symbolika.
Herb przedstawia na czerwonej tarczy srebrny miecz ze złotą rękojeścią, skierowany ostrzem w dół. Po obu stronach miecza widnieją dwie srebrne klamry.
Herb nawiązuje do herbu szlacheckiego Cholewa, którym pieczętowała się rodzina Rojowskich, dawnych właścicieli Cieszanowa
Historia.
Herb miasto przejęło po rodzinie Rojowskich, którzy do XIX wieku, byli właścicielami Cieszanowa. Herb został zatwierdzony w 1780 a potem przy powtórnej konsultacji historyków w 1992 roku. Na dawnych pieczęciach miejskich herb zaopatrzony jest w koronę ze strusimi piórami i z armaturą, na sposób rycerski.

</doc>
<doc id="2027250" url="https://pl.wikipedia.org/wiki?curid=2027250" title="Worek Ambu">
Worek Ambu



</doc>
<doc id="2027259" url="https://pl.wikipedia.org/wiki?curid=2027259" title="Mangusta krabojad">
Mangusta krabojad



</doc>
<doc id="2027260" url="https://pl.wikipedia.org/wiki?curid=2027260" title="Urwa">
Urwa



</doc>
<doc id="2027263" url="https://pl.wikipedia.org/wiki?curid=2027263" title="Single numer jeden w roku 1972 (USA)">
Single numer jeden w roku 1972 (USA)

Lista przebojów Hot 100 przedstawia najlepiej sprzedające się single w Stanach Zjednoczonych. Publikowane jest przez czasopismo „Billboard”, a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.

</doc>
<doc id="2027265" url="https://pl.wikipedia.org/wiki?curid=2027265" title=".укр">
.укр

.укр jest domeną internetową przypisaną Ukrainie. Jest to trzecia nazwa domeny zapisywana cyrylicą. Jej poprzedniczką jest .ua.

</doc>
<doc id="2027267" url="https://pl.wikipedia.org/wiki?curid=2027267" title="Ras Tafari Makonnen">
Ras Tafari Makonnen



</doc>
<doc id="2027269" url="https://pl.wikipedia.org/wiki?curid=2027269" title="90P/Gehrels">
90P/Gehrels

90P/Gehrels (też Gehrels 1) – kometa krótkookresowa, należąca do rodziny komet Jowisza.
Odkrycie.
Kometa została odkryta 11 października 1972 roku przez Toma Gehrelsa w Obserwatorium Palomar (Kalifornia). W nazwie znajduje się zatem nazwisko odkrywcy.
Orbita komety i właściwości fizyczne.
Orbita komety 90P/Gehrels ma kształt elipsy o mimośrodzie 0,51. Jej peryhelium znajduje się w odległości 2,97 j.a., aphelium zaś 9,12 j.a. od Słońca. Jej okres obiegu wokół Słońca wynosi 14,85 roku, nachylenie do ekliptyki to wartość 9,62˚.
Jądro tej komety ma rozmiary 7,8 km.

</doc>
<doc id="2027271" url="https://pl.wikipedia.org/wiki?curid=2027271" title="George Simpson (lekkoatleta)">
George Simpson (lekkoatleta)

George Sidney Simpson (ur. 21 września 1908 w Columbus w stanie Ohio, zm. 2 grudnia 1961 tamże) – amerykański lekkoatleta sprinter, medalista olimpijski z Los Angeles z 1932.
W 1929 jako pierwszy człowiek na świecie przebiegł 100 jardów w 9,4 s. Było to na akademickich mistrzostwach USA (NCAA), podczas których jako student Ohio State University zwyciężył również w biegu na 220 jardów. Wynik Simpsona nie został jednak uznany za rekord świata, ponieważ używał on bloków startowych, które wówczas nie były jeszcze zaaprobowane przez IAAF.
Na igrzyskach olimpijskich w 1932 w Los Angeles zdobył srebrny medal w biegu na 200 metrów (za swym rodakiem Eddiem Tolanem, a przed innym Amerykaninem Ralphem Metcalfe). W biegu na 100 metrów zajął 4. miejsce.
Oprócz podwójnego mistrzostwa NCAA w 1929 Simpson zwyciężył w nich również w 1930 na 220 jardów. W tym samym roku zdobył także mistrzostwo Stanów Zjednoczonych (AAU) na tym dystansie.

</doc>
<doc id="2027276" url="https://pl.wikipedia.org/wiki?curid=2027276" title="Lee Young-jin">
Lee Young-jin

Lee Young-jin (hangul: 이영진, ur. 27 października 1963 w Seulu) – południowokoreański piłkarz występujący na pozycji pomocnika. Obecnie jest trenerem drużyny Daegu FC.
Kariera piłkarska.
Lee Young-jin od 1986 roku grał w drużynie Lucky Goldstar Hwangso. Potem był także zawodnikiem LG Cheetahs i Anyang LG Cheetahs, gdzie w 1997 roku zakończył karierę piłkarską.
Lee Young-jin jest 51-krotnym reprezentantem Korei Południowej. Został powołany na Mistrzostwa Świata 1990 we Włoszech oraz Mistrzostwa Świata 1994 w Stanach Zjednoczonych. Na turnieju w Italii grał w przegranym 0:2 przez Koreę meczu z Belgią. Cztery lata później pojawił się na boisku we wszystkich meczach grupowych: z Hiszpanią (2:2), Boliwią (0:0) i Niemcami (2:3). Zgromadzone przez jego zespół dwa punkty nie wystarczyły jednak do wyjścia z grupy i Korea zakończyła turniej po fazie grupowej. W 1996 roku dostał powołanie na Puchar Azji rozgrywany w Zjednoczonych Emiratach Arabskich, gdzie Korea odpadła w ćwierćfinale.

</doc>
<doc id="2027284" url="https://pl.wikipedia.org/wiki?curid=2027284" title="Niels Klapwijk">
Niels Klapwijk

Niels Klapwijk (ur. 19 września 1985 roku w Amersfoort) – holenderski siatkarz, reprezentant Holandii, grający na pozycji atakującego. 
Sukcesy klubowe.
Puchar Holandii:
Mistrzostwo Holandii:
Superpuchar Holandii:
Mistrzostwo Belgii:
Puchar Grecji:
Mistrzostwo Grecji:
Superpuchar Rumunii:
Mistrzostwo Rumunii:
Sukcesy reprezentacyjne.
Liga Europejska:
Memoriał Huberta Jerzego Wagnera:

</doc>
<doc id="2027286" url="https://pl.wikipedia.org/wiki?curid=2027286" title="Polityka kultury w Unii Europejskiej">
Polityka kultury w Unii Europejskiej



</doc>
<doc id="2027288" url="https://pl.wikipedia.org/wiki?curid=2027288" title="Lucyna Penciak">
Lucyna Penciak

Lucyna Anastazja Penciak z domu Radzymińska (ur. 15 kwietnia 1914 w Pęcicach, zm. 31 grudnia 1993 w Warszawie) – polska bibliotekarka, pisarka i esperantystka.
Absolwentka pedagogiki i bibliotekarstwa Studium Pracy Społeczno - Oświatowej Wolnej Wszechnicy Polskiej w Warszawie. W latach 1937-1939 pracowała jako instruktor Centralnej Biblioteki Powiatowej w Warszawie. W czasie wojny działała w Armii Krajowej, Grupie Kampinos posługując się pseudonimem „Kruszynka”. Po wojnie związana z oświatą i bibliotekarstwem – od roku 1967 do 1976 zatrudniona jako kustosz i kierownik wypożyczalni w warszawskiej Bibliotece Publicznej.
W 1980 roku zadebiutowała jako autorka science-fiction publikując w kawowskiej serii „Fantazja–Przygoda–Rozrywka” (nazywanej serią „z dżdżownicą” lub „z glizdą”) niezamierzenie groteskową utopię "Neurony zbrodni". 
Kilka krótszych tekstów pisarki - wspomnień, opowiadań – zostało staraniem jej męża Bolesława Penciaka opublikowanych po śmierci, w serii "Biblioteczka "Kruszynki" i Bolesława".
Ponadto Lucyna Penciak zajmowała się malarstwem, pozostawiła po sobie obrazy, które znajdują się w prywatnych kolekcjach.
Spoczywa na Cmentarzu Komunalnym Północnym w Warszawie (kw. W-VI-5-2).

</doc>
<doc id="2027292" url="https://pl.wikipedia.org/wiki?curid=2027292" title="Allison Baver">
Allison Baver

Allison Baver (ur. 11 sierpnia 1980 w Reading, Pensylwania) – amerykańska łyżwiarka szybka, startująca w short tracku. Brązowa medalistka olimpijska z Vancouver.
Startowała na Igrzyskach w Salt Lake City. W sztafecie na 3000 metrów zajęła 7. miejsce.
Startowała na Igrzyskach w Turynie. W sztafecie na 3000 metrów, razem z Kimberly Derrick, Marią Garcia, Caroline Hallisey i Hyo-Jung Kim, zajęła 4. miejsce. W biegu na 500 metrów zajęła 7. miejsce. W biegu na 1500 metrów zajęła 12. miejsce.
Startowała na Igrzyskach w Vancouver. W sztafecie na 3000 metrów, razem z Kimberly Derrick, Alyson Dudek, Laną Gehring i Katherine Reutter, zdobyła brązowy medal. W biegu na 1500 metrów zajęła 15. miejsce. W biegu na 1000 metrów została zdyskwalifikowana w kwalifikacjach i zajęła 29. miejsce.

</doc>
<doc id="2027296" url="https://pl.wikipedia.org/wiki?curid=2027296" title="George Simpson">
George Simpson

Imię i nazwisko George Simpson nosili lub noszą m.in.:

</doc>
<doc id="2027300" url="https://pl.wikipedia.org/wiki?curid=2027300" title="Jeroen Rauwerdink">
Jeroen Rauwerdink

Jeroen Rauwerdink (ur. 13 września 1985 roku w Zeist) – holenderski siatkarz, reprezentant Holandii, grający na pozycji przyjmującego.
Sukcesy klubowe.
Puchar Holandii:
Puchar Top Teams:
Mistrzostwo Holandii:
Superpuchar Holandii:
Puchar Ligi Greckiej:
Puchar Challenge:
Mistrzostwo Grecji:
Sukcesy reprezentacyjne.
Liga Europejska:

</doc>
<doc id="2027303" url="https://pl.wikipedia.org/wiki?curid=2027303" title="Tadeusz Zając (inspektor)">
Tadeusz Zając (inspektor)

Tadeusz Jan Zając (ur. 1948 w Konstancinie) – polski prawnik, główny inspektor pracy w latach 1999–2002 oraz 2008–2011.
Życiorys.
Ukończył studia na Wydziale Prawa i Administracji Uniwersytetu Warszawskiego. Do 1984 pracował w budownictwie, m.in. jako kierownik działu kadr w Kombinacie Budownictwa Miejskiego w Warszawie. Następnie do 2004 zawodowo związany z Państwową Inspekcją Pracy, od 1985 na stanowisku inspektora. Zatrudniony w Okręgowym Inspektoracie Pracy w Warszawie oraz jako główny specjalistą w departamencie prawnym Głównego Inspektoratu Pracy. Od 1991 do 1993 i ponownie w latach 1997–1999 pełnił funkcję zastępcy głównego inspektora pracy.
W 1998 uzyskał mandat radnego Warszawy z ramienia AWS-NSZZ "S". W latach 1999–2002 zajmował stanowisko głównego inspektora pracy. Powrócił do Okręgowego Inspektoratu Pracy w Warszawie, a w 2004 został dyrektorem Wojewódzkiego Urzędu Pracy w Warszawie.
W 2008 marszałek Sejmu ponownie powierzył mu obowiązki głównego inspektora pracy. W 2011 podał się do dymisji, która została przyjęta.

</doc>
<doc id="2027310" url="https://pl.wikipedia.org/wiki?curid=2027310" title="Tvrđa">
Tvrđa

Tvrđa (czytaj: "twrdzia" – dosł. "twierdza") – starówka w Osijeku, położona nieco na uboczu (na wschód) od obecnego centrum miasta, powstała w miejscu dawnej habsburskiej twierdzy.
Historia od średniowiecza do czasów osmańskich.
Nazwa Osijek pojawiła się po raz pierwszy w 1196. Miasto było ośrodkiem handlowym i portem od początków XII w. dzięki swemu położeniu na szlaku z Peczu i Budy na południe. Znajdował się tu romański kościół Świętej Trójcy. W latach 1526-1687 Osijek znajdował się w granicach imperium osmańskiego. Miasto nie uległo w tym okresie poważniejszym zmianom, ale powstałe w tym czasie miejsca kultu islamskiego, nadały mu orientalny charakter. Ślady średniowiecznego i tureckiego miasta zachowały się do dzisiaj, w tym resztki murów starej, tureckiej fortecy, znanej dziś jako "turecki mur" "(Turski zid)" lub "fort Filibeja" "(Filebejeva utvrda)", leżący obok drogi prowadzącej do Tvrđi.
W czasach osmańskich Osijek uzyskał międzynarodowy rozgłos dzięki mostowi Sulejmana. Budowa mostu została rozpoczęta przez Ibrahima Paszę 16.08.1526 na rozkaz Sulejmana Wspaniałego. Most, łączący Osijek z Dardą, miał formę drogi opartej na palach o długości ok. 7 km i szerokości 6 m. Uważany za wielkie zagrożenie dla chrześcijańskiej Europy, był atakowany wiele razy. Zniszczono go w 1664 r., kiedy został podpalony na rozkaz bana chorwackiego Nikoli Zrinskiego (chorw. "Nikola VII Zrinski"), (węg. "VII Zrínyi Miklós"). Most został odbudowany za panowania Sulejmana II]. Ostatecznie został spalony przez armię habsburską w 1686 r].
Status i położenie.
Tvrđa jest najlepiej zachowaną w Chorwacji zabytkową barokową starówką miejską. Oddzielona od reszty miasta pasem parków i zieleni, a także szeroką ulicą Europska Avenija, pozostawała przez lata niewykorzystana turystycznie. Obecnie stan ten się zmienia, lecz długoletnie położenie na uboczu pozwoliło zachować autentyczne walory zabytkowe zespołu.
Zabudowa.
Zabudowa skoncentrowana jest przy ulicach wybiegających z rynku (Trg Svetoga Trojstva), a od północy ograniczona rzeką Drawą, nad którą zaaranżowano bulwar spacerowy. Z pozostałych stron zlokalizowane są planty i rozległe parki miejskie. Część murów obronnych twierdzy jest zachowana, ocalała też Brama Wodna ("Vodena vrata"). Większość zabytków pochodzi z XVIII wieku, a główne z nich to:
Możliwy jest wstęp na mury miejskie, które stanowią dobry punkt widokowy na dachy starówki.
Rozrywka i dojazd.
Na terenie całego zespołu intensywnie rozwija się funkcja gastronomiczna i hotelowa (głównie tanie hostele). Dojazd możliwy tramwajami do przystanku "Tvrđa".

</doc>
<doc id="2027311" url="https://pl.wikipedia.org/wiki?curid=2027311" title="Tadeusz Zając">
Tadeusz Zając



</doc>
<doc id="2027319" url="https://pl.wikipedia.org/wiki?curid=2027319" title="Don’t Wanna Go to Bed Now">
Don’t Wanna Go to Bed Now

Don't Wanna Go to Bed Now – singel australijskiej piosenkarki i pisarki tekstów Gabrielli Cilmi, pochodzący z albumu "Lessons to Be Learned". Wydany został jako drugi singel promujący album.
Piosenka trafiła na ścieżkę dźwiękową australijskiego serialu kryminalnego "City Homicide".
Notowania.
Don't Wanna Go to Bed Now zadebiutował na ARIA Charts na miejscu 31. Utrzymywała się na liście przez 12 tygodni.

</doc>
<doc id="2027324" url="https://pl.wikipedia.org/wiki?curid=2027324" title="Linia Kałużsko-Riżskaja">
Linia Kałużsko-Riżskaja

Linia Kałużsko-Riżskaja (ros. Калу́жско-Ри́жская; pol. "kałusko-ryska") – linia metra moskiewskiego oddana do użytku 1 maja 1958. Linia ma długość 37,8 km i liczy 24 stacje. Biegnie od północy do południa miasta. Na mapie oznaczana numerem 6 i pomarańczowym kolorem.
Rozwój.
Linia Kałużsko-Riżskaja powstała jako pierwsza w nowej epoce, podczas destalinizacji Chruszczowa. Gdy w 1954 roku ukończono linię okrężną zwrócono uwagę na skomunikowanie obrzeży miasta poprzez linie odchodzące promieniście. Pierwszym takim promieniem stał się odcinek Ryski zmierzająca na północ od Prospektu Mira, koło dworca Ryskiego aż do Centrum Wystawowego. Budowę rozpoczęto w połowie lat 50. a już w 1958 roku stacje były gotowe. Skrócenie czasu budowy było możliwe m.in. dzięki zmniejszeniu wymiarów sklepienia stacji z 9.5 do 8.5 m. Jednocześnie rozpoczęto budowę odcinka Kałużskiego biegnącego na południowy wschód od stacji Oktiabrskaja do nowo powstałych "dzielnic-sypialni" w rejonie Czeriomuszki.
Początkowo uważano, że taki system będzie wystarczający, jednakże dynamiczny napływ pasażerów zrewidował ten błąd i rozpoczęto budowę fragmentu łączącego oba odcinki, z kilkoma stacjami przesiadkowymi, m.in. stacją Kitaj-gorod, która jako pierwsza w systemie metra zbudowana została jako podwójna. Po połączeniu w 1971 roku rozpoczęto planowanie rozwoju linii na końcach. ostateczna rozbudowa zakończyła się w 1990 roku.
Obecnie linia nie jest rozbudowywana, jednakże na przestrzeni czasu pojawiały się plany rozbudowy m.in. rozwój aż do miasta Mytiszczi, połączenie z linią Sierpuchowsko-Timiriaziewskają na stacji Annino i budowa stacji Jakimanka (Якима́нка) pomiędzy stacjami Tretjakowskaja i Oktiabrskaja w celu połączenia ze stacją Polianka powyższej linii. Najnowszym pomysłem jest połączenie z naziemną linią Butowską.
Odcinki i zmiany nazwy.
Budowa linii zaczęła się w połowie lat 50.
Poszczególne odcinki były otwierane w kolejności:
Zmiany nazw stacji:
Linia jest obsługiwana przez dwie zajezdnie - TCz-5 Kałużskoje (ТЧ-5 «Калу́жское») i TCz-10 Swibłowo (ТЧ-10 «Свиблово»).

</doc>
<doc id="2027329" url="https://pl.wikipedia.org/wiki?curid=2027329" title="Malezja na Letnich Igrzyskach Olimpijskich 2000">
Malezja na Letnich Igrzyskach Olimpijskich 2000

Malezję na Letnich Igrzyskach Olimpijskich 2000 reprezentowało 40 zawodników, 32 mężczyzn i 8 kobiet.
Skład kadry.
Badminton.
Mężczyźni
Gimnastyka.
Kobiety
Hokej na trawie.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Kobiety
Skoki do wody.
Mężczyźni
Kobiety
Strzelectwo.
Kobiety
Taekwondo.
Kobiety
Żeglarstwo.
Mężczyźni

</doc>
<doc id="2027336" url="https://pl.wikipedia.org/wiki?curid=2027336" title="Kimberly Derrick">
Kimberly Derrick

Kimberly Derrick (ur. 28 kwietnia 1985 w Blytheville, Arkansas, Stany Zjednoczone) – amerykańska łyżwiarka szybka, startująca w short tracku. Brązowa medalistka olimpijska z Vancouver.
Startowała na Igrzyskach w Turynie. W sztafecie na 3000 metrów, razem z Allison Baver, Marią Garcia, Caroline Hallisey i Hyo-Jung Kim, zajęła 4. miejsce. W biegu na 1000 metrów została zdyskwalifikowana i zajęła 23. miejsce.
Startowała na Igrzyskach w Vancouver. W sztafecie na 3000 metrów, razem z Allison Baver, Alyson Dudek, Laną Gehring i Katherine Reutter, zdobyła brązowy medal. W biegu na 1000 metrów zajęła 20. miejsce. W biegu na 1500 metrów zajęła 21. miejsce.

</doc>
<doc id="2027337" url="https://pl.wikipedia.org/wiki?curid=2027337" title="Bionic (utwór)">
Bionic (utwór)

Bionic to piosenka electropopowa pochodząca z szóstego studyjnego albumu amerykańskiej wokalistki Christiny Aguilery pod tym samym tytułem (2010). Utwór napisany został przez Aguilerę, Kalennę Harper, Johna Hilla i Davida „Switcha” Taylora oraz wyprodukowany przez Hilla i Taylora. Z powodu wysokiej sprzedaży w systemie digital download, „Bionic” zadebiutował na pozycji #66 notowania "Billboard" Hot 100 w połowie czerwca 2010 roku, stając się tym samym pierwszym utworem Aguilery, który, choć niewydany jako singel, znalazł się w tym zestawieniu. Uplasował się także na innych listach przebojów, w USA i zagranicą.
Po raz pierwszy Christina Aguilera zaprezentowała piosenkę publiczności w trakcie gali MTV Movie Awards 2010 czerwcem 2010; jej występ był wydarzeniem wieczoru. „Bionic” uzyskał pozytywne recenzje krytyków, którzy uznali go za utwór efektownie inicjujący album pod tym tytułem oraz chwalili jego elektroniczny dźwięk i futurystyczny charakter.
Informacje o utworze.
Tekst piosenki dotyczy kroku postawionego w przyszłość, wejścia w „futurystyczny świat”, o którym śpiewa wokalistka. „Bionic”, na trackliście albumu pod tym samym tytułem zamieszczony pod #1, stanowi wprowadzenie w tematykę krążka, którego koncepcja mówi o „byciu supernaładowanym elektronicznie i podekscytowanym na myśl o przyszłości”. Według Christiny Aguilery, „'Bionic’ to początek swawolnej jazdy, którą słuchacz rozpoczyna umieszczając płytę w odtwarzaczu”. Jednym z autorów kompozycji jest David „Switch” Taylor, brytyjski didżej i inżynier dźwięku, znany z realizacji wysublimowanych piosenek na albumy wokalistki M.I.A. Sama M.I.A. nawiązała do piosenki, rapując w singlowym utworze Madonny „Give Me All Your Luvin'” (2012): „"It’s super sonic, bionic, uranium hit; So I break 'em off tricks"” (wykorzystała tym samym fragment wersu z „Bionic”).
W utworze „Bionic” Aguilera po raz pierwszy w swojej karierze korzysta z procesora dźwięku auto-tune. Gatunkowo kompozycja określana jest jako electropop, gromadzi w sobie też elementy electroclashu, natomiast produkcja korzysta z nurtu muzyki industrialowej i tribal house’u. Charakterystycznymi efektami dźwiękowymi zastosowanymi w „Bionic” są riffy stylizowane na kod Morse’a oraz echo, którego zjawisko powtarza się kilkukrotnie. Piosenkę nagrywano w pierwszym kwartale 2010 roku w Dreamland Studios i Mad Decent Mausoleum w Filadelfii w stanie Pensylwania oraz w dwóch pracowniach kalifornijskich: Dubsided w Los Angeles i The Red Lips Room, osobistym studio Christiny Aguilery w jej posiadłości w Beverly Hills. W ostatnim zarejestrowano wokale piosenkarki.
Okazała sprzedaż cyfrowa utworu w amerykańskich sklepach online przyczyniła się do osiągnięcia przez niego pozycji #39 w zestawieniu magazynu "Billboard" Hot Digital Songs oraz – co za tym idzie – miejsca #66 na innej, bardziej prestiżowej liście "Billboardu", Hot 100. Na "Billboard" Hot 100 niesinglowa piosenka utrzymała swoją obecność jeden tydzień. W Stanach Zjednoczonych wyprzedano w sumie czterdzieści tysięcy cyfrowych egzemplarzy utworu. W Korei Południowej utwór zadebiutował na pozycji dwudziestej trzeciej listy stu najlepiej sprzedających się cyfrowo piosenek według Gaon Chart; kompozycja zajęła też miejsce drugie bliźniaczej listy w Indonezji. „Bionic” uplasował się także w dwóch południowo- oraz północnoamerykańskich notowaniach przebojów singlowych: w Ekwadorze (gdzie zajął miejsce trzydzieste piąte) oraz Nikaragui (miejsce dwudzieste siódme). Na świecie sprzedano około czterysta tysięcy cyfrowych kopii piosenki.
Opinie.
Piosenka znalazła się w wydanym przez czasopismo "The Village Voice" rankingu „Pazz &amp; Jop”, wskazującym najlepsze kompozycje roku 2010. Pracujący dla "Village Voice" krytyk Andrew Strout uznał „Bionic” za jedno z dziesięciu najlepszych nagrań roku. Zdaniem redaktorów strony internetowej the-rockferry.onet.pl, „Bionic” to jedna z pięćdziesięciu najlepszych kompozycji nagranych przez Aguilerę w latach 1997–2010. W marcu 2014 serwis top50songs.org podał, że internauci uznają „Bionic” za jedną z dwudziestu najlepszych piosenek w karierze Aguilery.
Recenzje.
Utwór spotkał się w dużej mierze z korzystnymi opiniami krytyków muzycznych. Pamflecista związany ze stroną UnrealityShout.com wydał pozytywną recenzję: „Auto-tune, tracker typu retrigger, syntezatory, uproszczone teksty, bębny elektroniczne – wszystko to obecne jest w utworze otwierającym krążek "Bionic". To prawdopodobnie jedna z najbardziej chwytliwych piosenek na albumie, z zastraszającymi zwrotkami i refrenem (...). Refren jest bez wątpienia najlepszą częścią kompozycji, a muzyka pasuje doskonale do jej tytułu oraz ogólnego nastroju”. Łukasz Mantiuk (unnami.eu) okrzyknął „Bionic” jako jedną z lepszych piosenek z albumu pod tym samym tytułem, chwaląc jej dynamiczność, futuryzm i nietuzinkowość. Theodore Tyberg, współpracujący z portalem internetowym PopSeeker.com, również uznał „Bionic” za piosenkę spektakularnie otwierającą album, „krzyczącą wręcz, że 'Christina wróciła'” (poprzedni album artystka wydała w 2006 – przyp.). Becky Bain ("Idolator") napisała obszerną, pozytywną recenzję: „W istocie, utwór ledwo brzmi jak Christina (lub Xtina), którą poznawaliśmy przez lata. Brakuje tu potężnej skali i szerokiego wokalu (...), a artystka kieruje swoim głosem w taki sposób, że niektóre partie piosenki recytuje zamiast je śpiewać. Utwór prezentuje kilka nowych, przygodowych kierunków, które Christina, jak zapowiadała, pragnęła zaprezentować na kolejnym albumie. Co bardzo się nam podoba! ‘Bionic’ nie jest być może singlowym materiałem, ale jako kawałek wprowadzający w krążek, bierzemy go.” W ramach omówienia nowego albumu Aguilery, recenzent portalu MuuMuse.com Bradley Stern nazwał „Bionic” „doskonałym numerem”. Pamflecista czasopisma "Daily Star" wymienił utwór wśród najlepszych z albumu "Bionic", a także podsumował go jako sprośny, inspirowany dubstepem oraz dokonaniami Rihanny i Santigold.
Opiniodawca pracujący dla ukmix.org zauważył, że piosenka zabarwiona jest muzyką ska. Jordan Richardson (blogcritics.com) okrzyknął „Bionic” electropopowym przebojem i docenił jego brzmienie jako „obiecujące”. Skrajnie pozytywną recenzję wydał jeden z użytkowników strony charts.org.nz, który napisał: „Wspaniale wyprodukowany utwór ‘Bionic’ – reprezentujący niemniej wspaniały, choć niedoceniony album pod tym samym tytułem – wpisuje się w konwencję obecnych na każdym kroku electropopowych trendów; to, co odróżnia go wszak od dziesiątek bezpłciowych, zabarwionych elektroniką numerów popowych artystów, to charyzmatyczna, futurystyczno-zabawowa natura. Bijące po uszach bity zachęcają do tańca, a nieskomplikowany tekst i groteskowy momentami efekt auto-tune nie tylko ciekawie komponują się na tle piosenki, ale wprowadzają w ironiczny nastrój... ‘Bionic’ to kosmiczna, ekscentryczna, dziwnie patetyczna perełka muzyczna”. Recenzent wycenił piosenkę na . W recenzji poszczególnych kompozycji z krążka "Bionic" autor strony musicaddiction2.com przyjął wobec piosenki mieszaną postawę: „Bum! Christina powraca z wielkim hukiem w ‘Bionic’, rhythmandbluesowo-elektroniczym kawałku, w którym pobrzmiewają silne wpływy pompatycznej perkusji i eksplodujących syntezatorów. Głos Aguilery jest mocno zmieniony vocoderem, głównie na początku utworu. Treść piosenki nie mówi o niczym specjalnym, w tym kawałku liczy się muzyka. ‘Bionic’ nie jest zły, nie jest dobry, ale i tak jest gorący”.
Promocja i wykonania koncertowe.
Aguilera zaprezentowała utwór „Bionic” oraz single „Not Myself Tonight” i „Woohoo” w trakcie gali MTV Movie Awards 2010 w Los Angeles, dnia 6 czerwca 2010 roku. Jej występ był jednym z najważniejszych wydarzeń wieczoru. Dwa dni później, 8 czerwca, podczas porannego magazynu telewizyjnej stacji NBC "The Today Show", artystka wykonała między innymi piosenkę „Bionic” w ramach promocji swojego szóstego albumu. Podobnie, 13 czerwca, w programie "VH1 Storytellers", odśpiewała „Bionic” oraz kilka swych największych przebojów. Spośród koncertów z największą aprobatą spotkał się występ na MTV Movie Awards. Wokalistka, ubrana w kostium inkrustowany diamentami, rozpoczęła show siedząc w lśniącym tronie i zaczynając rapować wersy pierwszej zwrotki „Bionic”. Następnie pojawiła się w centrum sceny, gdzie – otoczona tancerzami – wykonała układ choreograficzny wśród migających laserowych świateł. Występ Aguilery skupił na sobie uwagę szeregu serwisów internetowych, których redaktorzy chwalili show jako energiczne, szalone i dobrze opracowane.
31 października 2010 piosenkarka dała halloweenowy koncert w San Diego. Zaśpiewała dziesięć utworów, między innymi singel „Not Myself Tonight”, cover „At Last” z repertuaru Etty James oraz „Bionic”. 22 lipca 2011 odbył się prywatny koncert dla firmy Microsoft. Wokalistka była jednym z gości muzycznych, a na scenie zaśpiewała „Bionic”. Aguilera miała wystąpić z piosenką „Bionic” podczas festiwalu muzycznego Twin Towers Alive w Petronas Towers w Kuala Lumpurze dnia 28 marca 2014. Koncert został odwołany z powodu katastrofy lotu Malaysia Airlines 370. Mimo to, odbył się występ Aguilery przed prywatną publicznością. Artystka wykonała piętnaście piosenek, wśród nich „Bionic”. 27 lipca 2015 wokalistka dała koncert podczas prywatnej imprezy Cisco Rocks, organizowanej przez firmę Cisco Systems. Przed publicznością wykonała między innymi „Bionic”. 28 maja 2016 występ artystki przed dwustutysięczną widownią, inaugurowany remiksem singla „Your Body” oraz fragmentem „Bionic”, zamknął marokański festiwal muzyczny Mawazine. Dwa miesiące później, 30 lipca, Aguilera zaśpiewała utwór na koncercie inaugurującym otwarcie hali widowiskowej Black Sea Arena w Gruzji.
Piosenka wykonywana była podczas trasy koncertowej The Liberation Tour (2018) oraz rezydentury The Xperience (2019). Latem 2019 roku Aguilera ruszyła w europejską trasę The X Tour, obejmującą między innymi Holandię, Francję i Niemcy. „Bionic” był utworem, który rozpoczynał kolejne koncerty.

</doc>
<doc id="2027340" url="https://pl.wikipedia.org/wiki?curid=2027340" title="Katarína Cibulková">
Katarína Cibulková

Katarína Cibulková (ur. 14 stycznia 1962) – słowacka prawniczka i polityk, posłanka do Rady Narodowej od 2006 do 2012.
Życiorys.
Ukończyła studia prawnicze na Uniwersytecie Komeńskiego w Bratysławie. Pracowała w różnych zawodach prawniczych, m.in. w kancelarii notarialnej. W 1996 rozpoczęła prywatną praktykę adwokacką w ramach własnej kancelarii.
W 2006 uzyskała mandat posłanki do Rady Narodowej z ramienia Słowackiej Unii Chrześcijańskiej i Demokratycznej – Partii Demokratycznej. W 2010 z powodzeniem ubiegała się o reelekcję. Dwa lata później nie obroniła mandatu. W ramach SDKÚ-DS obejmowała funkcje przewodniczącej sądu partyjnego oraz organizacji kobiecej w kraju trnawskim.
Matka tenisistki Dominiki Cibulkovej.

</doc>
<doc id="2027341" url="https://pl.wikipedia.org/wiki?curid=2027341" title="Mistrzostwa Europy w Boksie 2010">
Mistrzostwa Europy w Boksie 2010

XXXVIII Mistrzostwa Europy w Boksie (mężczyzn) odbyły się w dniach 4-13 czerwca 2010 w Moskwie w hali Megasport Arena. 

</doc>
<doc id="2027350" url="https://pl.wikipedia.org/wiki?curid=2027350" title="Michał Dworczyk">
Michał Dworczyk

Michał Paweł Dworczyk (ur. 22 lipca 1975 w Warszawie) – polski polityk, z wykształcenia historyk, instruktor harcerski, samorządowiec. Poseł na Sejm VII, VIII i IX kadencji (od 2015), w 2017 sekretarz stanu w MON, w latach 2017–2022 szef Kancelarii Prezesa Rady Ministrów, od 2019 minister-członek Rady Ministrów.
Młodość i wykształcenie.
Pochodzi z rodziny o patriotycznych tradycjach. Obydwaj dziadkowie – rotmistrz Kazimierz Lenartowicz i kpt. lekarz Marian Dworczyk – byli uczestnikami wojny polsko-bolszewickiej, ojciec Jan Dworczyk był harcerzem Szarych Szeregów ps. „Michał”, natomiast matka Alina Lenartowicz-Dworczyk była członkiem „Solidarności”.
W 1994 ukończył Liceum Ogólnokształcące Społeczne nr 17 w Warszawie, a w latach 1994–2000 studiował w Instytucie Historycznym Uniwersytetu Warszawskiego, studia ukończył w 2001. Odbył również specjalistyczne studia wschodnie w Studium Europy Wschodniej UW. Po zakończeniu studiów zgłosił się do odbycia służby wojskowej. W Szkole Podchorążych Rezerwy w Zegrzu odbył trzymiesięczne szkolenie, a następnie służył w kompanii rozpoznania Warszawskiej Brygady Pancernej. Jest starszym kapralem podchorążym rezerwy.
Harcerstwo i działalność w organizacjach pozarządowych.
W 1985 roku wstąpił do harcerstwa. W 1989 roku szczep Hawrań Wielki, do którego należał Michał Dworczyk, włączył się w tworzenie niezależnego Związku Harcerstwa Rzeczypospolitej. Michał Dworczyk był kolejno zastępowym, drużynowym, komendantem szczepu i hufcowym. Z jego inicjatywy Hufiec Centrum otrzymał imię Obrońców Kresów Wschodnich. W latach 2001–2006 pełnił funkcje szefa Głównej Kwatery Organizacji Harcerzy, szefa Referatu Wschód oraz członka Naczelnictwa ZHR. W czasie studiów jako instruktor (w stopniu harcmistrza), szef Głównej Kwatery OH ZHR oraz szef Referatu Wschód angażował harcerzy w pomoc Kresom, organizując m.in. obozy, szkolenia dla polskich instruktorów z Kresów czy Akcję „Paczka” – Pomoc Polakom na Kresach. W latach 2003–2005 jako członek Naczelnictwa ZHR był odpowiedzialny za pomoc i współpracę ZHR z polskimi środowiskami i organizacjami harcerskimi poza granicami kraju – w szczególności na Litwie, Łotwie, Białorusi i Ukrainie. Od połowy lat 90. angażował się w działalność w Stowarzyszeniu „Wspólnota Polska” – w latach 2000–2006 był wiceprezesem Zarządu Oddziału Warszawskiego oraz członkiem Rady Krajowej, w 2008 zasiadł w Zarządzie Krajowym tej organizacji. Działał również w Towarzystwie Miłośników Lwowa i Kresów Południowo-Wschodnich. W 2005 wraz z przyjaciółmi założył i został członkiem Rady Programowej Fundacji „Wolność i Demokracja” celem pomocy Polakom na Białorusi, kultywowania pamięci o polskiej historii i dziedzictwie oraz wspierania działań organizacji prodemokratycznych na terenach byłego ZSRR, a później objął funkcję prezesa tej organizacji.
Działalność zawodowa i polityczna.
W latach 2001–2005 prowadził własną działalność gospodarczą – był współwłaścicielem biura podróży „Pogranicze”.
W 2001 wstąpił do Przymierza Prawicy, a w 2002 został członkiem Prawa i Sprawiedliwości. W wyborach samorządowych w 2006 został radnym dzielnicy Warszawa-Śródmieście. W 2007 i w 2011 kandydował w wyborach do Sejmu w okręgu warszawskim, ale nie uzyskał mandatu. W 2010 został wybrany do Rady m.st. Warszawy. W latach 2012–2015 pracował w PKO BP. W 2014 uzyskał mandat do Rady Sejmiku Województwa Mazowieckiego V kadencji. Od 2015 poseł na Sejm RP.
W latach 2005–2007 pełnił funkcję głównego doradcy Prezesa Rady Ministrów Kazimierza Marcinkiewicza. Był wiceprzewodniczącym Międzyresortowego Zespołu ds. Wspierania Przemian Demokratycznych w Europie Środkowo-Wschodniej, sekretarzem Międzyresortowego Zespołu ds. Polonii i Polaków za Granicą. Koordynował prace nad tzw. pakietem ustaw polonijnych. Wśród nich były: nowa ustawa o repatriacji, ustawa o obywatelstwie, ustawa o ordynacji wyborczej (przewidująca wybór parlamentarzystów reprezentujących Polaków mieszkających za granicą). Współautor uchwalonej jesienią 2007 ustawy „o Karcie Polaka”. Był współautorem i redaktorem rządowego raportu „Polityka Państwa Polskiego wobec Polonii i Polaków za Granicą”, inicjatorem i współautorem przyjętego przez Radę Ministrów w 2007 rządowego „Programu Współpracy z Polonią i Polakami za Granicą”. Współautor programu stypendialnego im. Konstantego Kalinowskiego oraz umowy międzyrządowej powołującej Polsko-Litewski Fundusz Wymiany Młodzieży.
W latach 2008–2010 był doradcą Prezydenta RP Lecha Kaczyńskiego ds. Polonii i Polaków za Granicą, zajmując się m.in. polityką odznaczeniową Polaków na byłych Kresach oraz wspieraniem środowisk polskich na Wschodzie.
W latach 2010–2015 współpracował z Jarosławem Kaczyńskim. Działania te skupiały się na wspieraniu i współpracy Prawa i Sprawiedliwości ze środowiskami Polaków na Kresach.
W sierpniu 2015, na kilka miesięcy przed zakończeniem VII kadencji Sejmu, zastąpił posła Adama Kwiatkowskiego, który został powołany na stanowisko doradcy Prezydenta RP. W październiku został wybrany do Sejmu RP, kandydując z listy wyborczej PiS w okręgu wałbrzyskim.
Michał Dworczyk jest autorem:
1 marca 2017 został sekretarzem stanu w Ministerstwie Obrony Narodowej. Do jego obowiązków należało kształtowanie procesu wychowawczego w Siłach Zbrojnych RP, polityka historyczna MON, współpraca z organizacjami proobronnymi i pozarządowymi dla wspierania procesu budowy Wojsk Obrony Terytorialnej.
19 grudnia 2017 premier Mateusz Morawiecki powołał go na Szefa Kancelarii Prezesa Rady Ministrów w randze sekretarza stanu w KPRM. 4 czerwca 2019 powołany na urząd ministra-członka Rady Ministrów.
12 czerwca 2019 został powołany na pełnomocnika Prawa i Sprawiedliwości w okręgu wałbrzyskim. Obowiązki Przewodniczącego Dolnośląskiej Rady Regionalnej przejął od Ministra Adama Lipińskiego 29 listopada 2019.
W wyborach w 2019 r. z powodzeniem ubiegał się o poselską reelekcję, otrzymując 58 426 głosów. 15 listopada 2019 ponownie został ministrem bez teki, dołączając do drugiego gabinetu Mateusza Morawieckiego.
Na mocy rozporządzenia Rady Ministrów z 8 grudnia 2020 został mianowany na stanowisko Pełnomocnika Rządu ds. Narodowego Programu Szczepień Ochronnych Przeciwko Wirusowi SARS-CoV-2. 15 maja 2022, w związku z wprowadzeniem stanu zagrożenia epidemicznego został odwołany z tego stanowiska z mocą od dnia 16 maja 2022.
13 października 2022 został odwołany ze stanowiska szefa Kancelarii Prezesa Rady Ministrów, pozostając ministrem-członkiem Rady Ministrów.
Życie prywatne.
W 2002 poślubił Agnieszkę, którą poznał w harcerstwie. Wspólnie wychowują czwórkę dzieci: Marysię, Zosię, Antka i Janka.
Kontrowersje.
W latach 90. został skazany przez sąd za nielegalne posiadanie amunicji z okresu II wojny światowej (przechowywał pociski artyleryjskie w piwnicy 9-piętrowego bloku mieszkalnego) na karę 1,5 roku pozbawienia wolności z zawieszeniem jej wykonania na 3 lata.
W maju 2021 Najwyższa Izba Kontroli złożyła do prokuratury zawiadomienie o możliwości popełnienia przestępstwa nadużycia uprawnień przez ministra Michała Dworczyka w związku z przygotowaniami do przeprowadzenia wyborów prezydenckich w 2020 roku.
W czerwcu 2021 anonimowe kanały na platformie Telegram zaczęły publikowanie listów e-maili pochodzących z prywatnej skrzynki e-mail Michała Dworczyka, która była wykorzystywana do celów służbowo-partyjnych ministra. W wyniku nacisków polskiego rządu Telegram usunął kanały, ale nowe maile sygnowane przez Dworczyka wciąż trafiają do sieci. Przez charakter listów pojawiających się na platformie, wydarzenie zostało nazwane przez publicystów aferą mailową. Dziennikarz portalu internetowego Wirtualna Polska Szymon Jadczak na jej łamach opublikował 30 lipca 2021 artykuł nt. serwisu internetowego "Poufna Rozmowa" gdzie na ich profilu w komunikatorze internetowym Telegram pojawiły się pierwsze maile ze skrzynki Michała Dworczyka w aferze mailowej, w którym opisuje, że osoby stojącymi za tym kanałem są osobami rosyjskojęzycznymi a w artykule były szef Służby Kontrwywiadu Wojskowego (SKW) w latach 2014–2015 Piotr Pytel stwierdza, że wiele wskazuje, że za tą operacją stoją wojskowe służby rosyjskie.

</doc>
<doc id="2027359" url="https://pl.wikipedia.org/wiki?curid=2027359" title="Klara Žižić">
Klara Žižić

Klara Žižić (ur. 1626 w Drnišu, zm. 21 września 1706 w Szybeniku) - chorwacka służebniczka boża, kandydatka na świętą, założycielka "Towarzystwa Sióstr Franciszkanek Niepokalanego Poczęcia NMP".
Imię dane na chrzcie brzmiało Maria. Żyła w czasach, kiedy tereny obecnej Chorwacji częściowo podbite były przez Turków, dominował islam, a religia katolicka znajdowała się pod dużą presją. Przeniosła się do Szybenika, który pozostawał pod wpływami Republiki Weneckiej. Za zgodą lokalnego Kościoła żyła według zasad św. Franciszka z Asyżu. Poświęciła się także udzielaniu pomocy uchodźcom z terenów opanowanych przez Turków. Założyła w tym celu m.in. hospicjum w Szybeniku dla osób zainfekowanych trądem i innymi chorobami.

</doc>
<doc id="2027361" url="https://pl.wikipedia.org/wiki?curid=2027361" title="Aleja Korfantego w Katowicach">
Aleja Korfantego w Katowicach



</doc>
<doc id="2027364" url="https://pl.wikipedia.org/wiki?curid=2027364" title="Muzyki moc">
Muzyki moc

Muzyki moc – piosenka z 2010, skomponowana przez Marka Kościkiewicza z okazji 10-lecia stacji VIVA Polska. Wykonywali ją: Ania Wyszkoni, Doda, Doniu, Ewa Farna, Gosia Andrzejewicz, Kasia Cerekwicka, Kasia Wilk, Liber, Piotr Kupicha, Sasha Strunin, Stachursky i Sylwia Grzeszczak. Utwór po raz pierwszy zaprezentowano na VIVA Comet 2010. Zrealizowano do niego dwa teledyski: pierwsza wersja ukazała się w styczniu 2010, gdzie wystąpili prezenterzy oraz ludzie współpracujący z programem, a druga w marcu tego samego roku, gdzie wystąpiło dwunastu artystów wykonujących piosenkę. Istnieje również wersja making-of, która także pokazywana jest w stacji VIVA Polska. Dochód ze sprzedaży singla został przeznaczony na rzecz Fundacji Mam Marzenie spełniającej marzenia ciężko chorych dzieci.
Teledysk do „Muzyki moc” otrzymał nagrodę Viva Comet 2011 w kategorii Najlepsze na VIVA-TV.pl oraz był jednym z biorących udział w selekcji polskiego reprezentanta w konkursie OGAE Video Contest 2011

</doc>
<doc id="2027389" url="https://pl.wikipedia.org/wiki?curid=2027389" title="Yu Shaoteng">
Yu Shaoteng

Yu Shaoteng (; ur. 26 marca 1979 w Kantonie) – chiński szachista, arcymistrz od 2004 roku.
Kariera szachowa.
W 1995 wystąpił na mistrzostwach świata juniorów do 16 lat, dzieląc V-VI miejsce. W 1998 reprezentował Chiny na rozegranej w Eliście szachowej olimpiadzie, natomiast w 1999 w Shenyangu – na drużynowych mistrzostwach Azji, na których zdobył złoty medal wspólnie z drużyną. W 2001 podzielił II m. w otwartym turnieju w Wijk aan Zee (za Viktoriją Čmilytė, wspólnie z Alexandre Dgebuadze i Andrijem Maksymenką), zwyciężył w Agneaux i Tiencinie oraz wystąpił w Moskwie w pucharowym turnieju o mistrzostwo świata, w I rundzie przegrywając z Zhangiem Zhongiem. W 2002 wypełnił dwie arcymistrzowskie normy (na otwartych turniejach w Trignacu i Linares) oraz zwyciężył w San Sebastián, w 2003 po raz drugi w karierze wystąpił drużynowych mistrzostwach Azji, natomiast w 2004 wypełnił w Bangkoku (na turniejach "2nd ASEAN Masters" i "3rd ASEAN Masters") dwie kolejne normy na tytuł arcymistrza. W 2005 zwyciężył (wspólnie z Wangiem Rui i Wangiem Hao) w turnieju strefowym w Pekinie i awansował do turnieju o Puchar Świata (w pierwszej rundzie tego turnieju przegrał z Pentalą Harikrishna). W 2009 zajął IV m. w indywidualnych mistrzostwach Azji, po raz drugi w karierze zdobywając awans do turnieju o Puchar Świata. Podobnie jak w 2005, również w tym przypadku zakończył udział w I rundzie, przegrywając z Maximem Vachierem-Lagrave.
Najwyższy ranking w dotychczasowej karierze osiągnął 1 lipca 2002, z wynikiem 2550 punktów dzielił wówczas 8-9. miejsce (wspólnie z Zhangiem Pengxiangiem) wśród chińskich szachistów.
Jest trenerem Hou Yifan oraz chińskiej kadry kobiet.

</doc>
<doc id="2027411" url="https://pl.wikipedia.org/wiki?curid=2027411" title="Liga Światowa w Piłce Siatkowej 2010 (grupa F)">
Liga Światowa w Piłce Siatkowej 2010 (grupa F)

Do rywalizacji w turnieju finałowym Ligi światowej siatkarzy przystąpiło 6 reprezentacji. W grupie F znalazły się następujące drużyny:
Mecze w grupie F rozegrane zostały pomiędzy 21 a 23 lipca.
Włochy - Rosja.
Środa, 21 lipca 2010
17:40 - Orfeo Superdomo, Cordoba - Widzów: 3 500
Rosja - Kuba.
Czwartek, 22 lipca 2010
17:30 - Orfeo Superdomo, Cordoba - Widzów: 3 000
Kuba - Włochy.
Piątek, 23 lipca 2010
17:40 - Orfeo Superdomo, Cordoba - Widzów: 4 500

</doc>
<doc id="2027413" url="https://pl.wikipedia.org/wiki?curid=2027413" title="Dorota z Mątów">
Dorota z Mątów



</doc>
<doc id="2027417" url="https://pl.wikipedia.org/wiki?curid=2027417" title="Pierwsza miłość (film 1971)">
Pierwsza miłość (film 1971)

Pierwsza miłość – polski film fabularny z roku 1971 w reżyserii Sylwestra Chęcińskiego.
Film powstał w oparciu o opowiadanie Iwana Turgieniewa pod tym samym tytułem. Premiera 25 minutowego, barwnego filmu miała miejsce 17 września 1971 roku.
Obsada.
Źródło.
Realizacja.
Źródło.

</doc>
<doc id="2027420" url="https://pl.wikipedia.org/wiki?curid=2027420" title="Chełmsko Śląskie (stacja kolejowa)">
Chełmsko Śląskie (stacja kolejowa)

Chełmsko Śląskie – zlikwidowana stacja kolejowa w Chełmsku Śląskim, w województwie dolnośląskim, w Polsce.

</doc>
<doc id="2027422" url="https://pl.wikipedia.org/wiki?curid=2027422" title="Mistrzostwa Unii Europejskiej w Boksie Mężczyzn 2007">
Mistrzostwa Unii Europejskiej w Boksie Mężczyzn 2007

Mistrzostwa Unii Europejskiej w Boksie Mężczyzn 2007 – były 5. edycją MUE w boksie amatorskim mężczyzn, które odbyły się w stolicy Irlandii - Dublinie w dniach 18 - 23 czerwca 2007. Tabelę medalową wygrali gospodarze mistrzostw.

</doc>
<doc id="2027427" url="https://pl.wikipedia.org/wiki?curid=2027427" title="Liga Światowa w Piłce Siatkowej 2010 (półfinały)">
Liga Światowa w Piłce Siatkowej 2010 (półfinały)

Do rywalizacji w półfinale w Ligi światowej siatkarzy przystąpiły 4 reprezentacje;
Mecze w Półfinałach rozegrane zostaną 24 lipca.
I Półfinał.
Sobota, 24 lipca 2010
17:40 - Orfeo Superdomo, Cordoba - Widzów: 4 000
II Półfinał.
Sobota, 24 lipca 2010
21:10 - Orfeo Superdomo, Cordoba - Widzów: 8 000

</doc>
<doc id="2027428" url="https://pl.wikipedia.org/wiki?curid=2027428" title="Bernard Clerfayt">
Bernard Clerfayt

Bernard Clerfayt (ur. 30 grudnia 1961 w Uccle) – belgijski polityk i samorządowiec, jeden z liderów partii DéFI.
Życiorys.
Ukończył w 1986 studia ekonomiczne na Université catholique de Louvain. Pracował jako asystent na Katholieke Universiteit w Leuven. W 1986 odbył staż w Międzynarodowym Funduszu Walutowym. Przeszedł następnie do pracy na macierzystej uczelni w centrum analitycznym (IRES).
W 1988 po raz pierwszy został radnym Schaarbeek, a rok później deputowanym do regionalnego parlamentu w Brukseli (w latach 1994–1995 był jego wiceprzewodniczącym). Rok później objął stanowisko zastępcy burmistrza Schaarbeek. W 2001 objął urząd burmistrza tej miejscowości, uzyskując reelekcję na skutek kolejnych wyborów lokalnych.
W 2001 został wiceprzewodniczącym współtworzącego Ruch Reformatorski Demokratycznego Frontu Frankofonów (partią tą w przeszłości kierował jego ojciec Georges Clerfayt).
W latach 2007–2008 zasiadał w Izbie Reprezentantów, wybrany do niej także w 2010. W 2008 objął stanowisko sekretarza stanu ds. finansów w pierwszym rządzie Yves'a Leterme. Utrzymał je także w dwóch kolejnych gabinetach (do 2011). W 2014 został posłem do parlamentu Regionu Stołecznego Brukseli (reelekcja w 2019). W lipcu 2019 objął stanowisko ministra w rządzie regionalnym kierowanym przez Rudiego Vervoorta.

</doc>
<doc id="2027431" url="https://pl.wikipedia.org/wiki?curid=2027431" title="Mistrzostwa Świata Kobiet w Curlingu 2002">
Mistrzostwa Świata Kobiet w Curlingu 2002

Mistrzostwa Świata Kobiet w Curlingu 2002 odbyły się między 6 a 14 kwietnia 2002 w amerykańskim Bismarck (Dakota Północna), w Civic Centre.
Tytuł mistrzyń świata po raz pierwszy wywalczyły Szkotki (Jackie Lockhart), które pokonały w finale Szwedki (Margaretha Sigfridsson) 6:5. W małym finale Norweżki (Dordi Nordby) pokonały 8:6 obrończynie tytułu, Kanadyjki (Colleen Jones). Był to pierwszy występ reprezentantek Korei na mistrzostwach świata.

</doc>
<doc id="2027433" url="https://pl.wikipedia.org/wiki?curid=2027433" title="Liga Światowa w Piłce Siatkowej 2010 (mecz o 3. miejsce)">
Liga Światowa w Piłce Siatkowej 2010 (mecz o 3. miejsce)

Mecz o 3. miejsce rozegrany został 25 lipca.
Mecz o 3. miejsce.
Niedziela, 25 lipca 2010
17:40 - Orfeo Superdomo, Cordoba - Widzów: 3 500

</doc>
<doc id="2027436" url="https://pl.wikipedia.org/wiki?curid=2027436" title="Marathon Media Group">
Marathon Media Group

Zodiak Kids Studios (dawniej znana jako Marathon Media i Marathon Productions) – francuska firma, produkująca seriale animowane przeznaczone dla wszystkich grup wiekowych: dzieci, młodzieży i dorosłych. Siedziba znajduje się w Neuilly-sur-Seine.
W 2008 roku Marathon Media Group została przejęta przez Zodiak Entertainment i przemianowana na Marathon Media. W lutym 2016 roku Zodiak Media połączył się z Banijay Group, a Marathon został w ten sposób rozwiązany.

</doc>
<doc id="2027441" url="https://pl.wikipedia.org/wiki?curid=2027441" title="Liga Światowa w Piłce Siatkowej 2010 (finał)">
Liga Światowa w Piłce Siatkowej 2010 (finał)

Finał rozegrany zostanie 25 lipca.
Finał.
Niedziela, 25 lipca 2010
21:10 - Orfeo Superdomo, Cordoba - Widzów: 9 200

</doc>
<doc id="2027444" url="https://pl.wikipedia.org/wiki?curid=2027444" title="Staatsoper Unter den Linden">
Staatsoper Unter den Linden

Staatsoper Unter den Linden (także Deutsche Staatsoper wzgl. Staatsoper Berlin) – najstarszy teatr operowy w Berlinie położony przy Unter den Linden – głównej historycznej ulicy miasta.
Historia.
Kamień węgielny pod budowę nowej opery w Berlinie został uroczyście położony 5 września 1741 roku, a już 7 grudnia 1742 roku miasto mogło cieszyć się otwarciem królewskiego teatru dworskiego ("Königlische Hofoper") – tak bowiem wtedy nazywała się ta opera. Architektem był Georg Wenzeslaus von Knobelsdorff, a sam budynek wchodził w skład Forum Fredericianum, nazwanego tak na cześć Fryderyka II Wielkiego głównego placu miasta. Pierwszym przedstawieniem był "Cezar i Kleopatra" – dyrygował kompozytor dzieła, a zarazem królewski kapelmistrz Carl Heinrich Graun.
18 sierpnia 1843 roku około 22.30 wybuchł w budynku opery pożar. Akcją gaśniczą dowodził książę Wilhelm, udział w niej brali także inni książęta. Udało się ocalić partytury oraz instrumenty, nie było również poszkodowanych, a sam teatr odbudowano w rok.
Trudniejszym dla Staatsoper okazał się wiek XX. 28 kwietnia 1928 premierą "Czarodziejskiego fletu" Mozarta otwarła ona swe podwoje po trwającej 12 lat renowacji i modernizacji, dużym prestiżowym wydarzeniem była także premiera opery " Krzysztof Kolumb" Dariusa Milhauda, obydwoma przedstawieniami dyrygował Erich Kleiber. Jednak już 10 maja 1933 doszło do wydarzeń tragicznych, na Opernplatz spalono 25 tysięcy książek, również samych artystów dotknęły represje. Naziści sprzeciwili się wystawianiu oper Kurta Weilla, a muzycy pochodzenia żydowskiego zostali usunięci z opery.
II wojna światowa przyniosła także bombardowania, w czasie których gmach opery został dwukrotnie zniszczony. O ile za pierwszym razem odbudowano Staatsoper równie szybko jak po pożarze z XIX wieku, to za drugim razem odbudowa trwała do 1955 roku. Opera po II wojnie światowej znalazła się zresztą w Berlinie Wschodnim, zatem w granicach Niemieckiej Republiki Demokratycznej – zmieniono wtedy nazwę opery na Deutsche Staatsoper Berlin. Do swojej historycznej nazwy opera wróciła po zburzeniu muru dzielącego miasto.
Od 1992 roku Staatsoper Unter den Linden przyciąga miłośników muzyki osobą dyrektora muzycznego i artystycznego Daniela Barenboima oraz nazwiskami wybitnych śpiewaków częstokroć występujących na tej scenie. Z operą od jej początków związana jest, starsza od niej, berlińska orkiestra Staatskapelle Berlin, wcześniej Königlische Kapelle, zaś przed powstaniem Königlische Hofoper nosząca nazwę Kurfüstliche Kapelle. Orkiestra ta występuje również samodzielnie.
Miało tutaj swoje premiery wiele dzieł. Między innymi w związanej od XIX wieku z teatrem dworskim sali koncertowej Schauspielhaus, czyli dzisiejszej Konzerthaus, miało miejsce prawykonanie opery "Wolny strzelec" Carla Marii von Webera.

</doc>
<doc id="2027450" url="https://pl.wikipedia.org/wiki?curid=2027450" title="Herb Rydzyny">
Herb Rydzyny

Herb Rydzyny – jeden z symboli miasta Rydzyna i gminy Rydzyna w postaci herbu.
Wygląd i symbolika.
Herb przedstawia na czerwonej tarczy basztę forteczną barwy białej z czarnym żyłowaniem, z sześcioma blankami. Na tle baszty tarcza czteropolowa. Na jej przeciwległych polach umieszczone są strzały ze skrzyżowanymi drzewcami na czerwonym tle i sześć białych lilii na niebieskim tle.
Herb nawiązuje do herbu szlacheckiego Wierzbno, którym posługiwał się Jan z Czerniny, założyciel miasta.

</doc>
<doc id="2027462" url="https://pl.wikipedia.org/wiki?curid=2027462" title="Joost Broerse">
Joost Broerse

Joost Broerse (ur. 8 maja 1978 w De Bilt) – holenderski piłkarz występujący na pozycji obrońcy lub defensywnego pomocnika. W latach 2013–2015 był zawodnikiem klubu PEC Zwolle, do którego trafił z Excelsioru Rotterdam. Dawniej występował także w APOEL-u Nikozja, FC Utrecht oraz FC Groningen.
W Eredivisie rozegrał 324 spotkania i zdobył 20 bramek.

</doc>
<doc id="2027463" url="https://pl.wikipedia.org/wiki?curid=2027463" title="Matthew Robinson (lekkoatleta)">
Matthew Robinson (lekkoatleta)

Matthew MacKenzie „Mack” Robinson (ur. 18 lipca 1914 w Cairo w stanie Georgia, zm. 12 marca 2000 w Pasadenie w Kalifornii) – amerykański lekkoatleta sprinter, medalista olimpijski z Berlina z 1936.
Wcześnie stracił ojca. Rodzina przeniosła się później do Pasadeny, gdzie dorastał. Jego młodszym bratem był Jackie Robinson, słynny czarnoskóry zawodnik baseballu.
Na igrzyskach olimpijskich w 1936 w Berlinie zdobył srebrny medal w biegu na 200 metrów (za swym rodakiem Jesse Owensem. 
Później studiował na University of Oregon. W 1938 zdobył mistrzostwo USA (AAU) w biegu na 220 jardów, a także akademickie mistrzostwo USA (NCAA) na tym dystansie.
Później był znany z walki z przestępczością uliczną w Pasadenie.

</doc>
<doc id="2027465" url="https://pl.wikipedia.org/wiki?curid=2027465" title="Ulica Kościuszki w Katowicach">
Ulica Kościuszki w Katowicach



</doc>
<doc id="2027467" url="https://pl.wikipedia.org/wiki?curid=2027467" title="Rhythm of the Night">
Rhythm of the Night

"Rhythm of the Night" – pierwszy singiel Aleksa C. wykonany razem z Yasmin K. Singiel został wydany w 2002 roku.

</doc>
<doc id="2027476" url="https://pl.wikipedia.org/wiki?curid=2027476" title="Anastasios Kisas">
Anastasios Kisas

Anastasios Kisas, grec. Αναστάσιος Κίσσας (ur. 18 stycznia 1988 w Nikozji) – cypryjski piłkarz występujący na pozycji bramkarza. Jest wychowankiem APOEL-u Nikozja, w którym zadebiutował w latach 2005-2016. Latem 2016 trafił do Apollonu Limassol. W 2010 roku zadebiutował w reprezentacji Cypru.

</doc>
<doc id="2027486" url="https://pl.wikipedia.org/wiki?curid=2027486" title="Niedokrwistość mikrocytarna">
Niedokrwistość mikrocytarna



</doc>
<doc id="2027487" url="https://pl.wikipedia.org/wiki?curid=2027487" title="Alyson Dudek">
Alyson Dudek

Alyson Dudek (ur. 30 lipca 1990 w Hales Corners, Wisconsin, Stany Zjednoczone) – amerykańska łyżwiarka szybka polskiego pochodzenia, startująca w short tracku. Brązowa medalistka olimpijska z Vancouver.
Startowała na Igrzyskach w Vancouver. W sztafecie na 3000 metrów, razem z Allison Baver, Kimberly Derrick, Laną Gehring i Katherine Reutter, zdobyła brązowy medal. W biegu na 500 metrów zajęła 13. miejsce.

</doc>
<doc id="2027490" url="https://pl.wikipedia.org/wiki?curid=2027490" title="Herb Rychwała">
Herb Rychwała

Herb Rychwała – jeden z symboli miasta Rychwał i gminy Rychwał w postaci herbu.
Wygląd i symbolika.
Herb przedstawia na czerwonej tarczy złoty konar (ostrzew) z trzema sękami – dwa po heraldycznie prawej stronie, jeden po lewej. 
Historia.
Dawnym herbem miasta był wizerunek bagnetów. Od odzyskania niepodległości przez Polskę w 1918 używany jest wizerunek konara.

</doc>
<doc id="2027494" url="https://pl.wikipedia.org/wiki?curid=2027494" title="Geronimo Stilton (serial animowany)">
Geronimo Stilton (serial animowany)

Geronimo Stilton (2009-2017) − włosko-francuski serial animowany dla dzieci w reżyserii Guya Vasilovicha. Został wyprodukowany przez Atlantyca Ent. i Moonscoop, na podstawie serii książek o tym tytule.
Polska przed premiera odbyła się 20 czerwca 2010 w kinie. Premiera serialu w polskiej telewizji odbyła się 3 lipca 2010 roku na kanale TVN Style oraz tydzień później 10 lipca roku na kanale TVN. Od 30 czerwca 2014 roku serial jest emitowany na kanale Nickelodeon Polska, a od 13 października 2014 roku rozpoczęła się emisja drugiej serii.
Fabuła.
Tytułowy bohater to Geronimo Stilton, gadająca mysz, która mieszka na Mysiej Wyspie. Autor bestsellerów, Geronimo Stilton pracuje jako dziennikarz dla fikcyjnej gazety „Echo Gryzonia”. Na co dzień razem z młodszą siostrą Tią Stilton, kuzynem Pułapkiem Stilton i ulubionym małym siostrzeńcem, dziewięcioletnim Benjaminem, Stilton rozwiązuje różne zagadki i przygotowuje materiały do gazety. Geronimo jest nerwowy, łagodny, wychowany aby zawsze chcieć czegoś lepszego, niż żyć spokojnym życiem, wciąż angażując się w niebezpieczne przygody z Tią, Pułapkiem, i Benjaminem.
Polski dubbing.
Seria pierwsza.
Opracowanie i udźwiękowienie wersji polskiej: Studio Sonica
Reżyseria:
Dialogi polskie: Joanna Kuryłko i Kuba Wecsile
Dźwięk i montaż: Maciej Sapiński
Organizacja produkcji: Agnieszka Kudelska
Wystąpili:
W pozostałych rolach:
Tekst piosenki: Marek Krejzler
Śpiewali: Adam Krylik, Dorota Furtak, Agnieszka Kudelska
Lektorzy:
Seria druga.
Wersja polska: na zlecenie Nickelodeon Polska – Start International Polska
Reżyseria: Marek Robaczewski
Dialogi polskie: Barbara Robaczewska
Dźwięk i montaż: Michał Skarżyński
Kierownik produkcji: Dorota Nyczek
Nadzór merytoryczny: Katarzyna Dryńska
Udział wzięli:
Wystąpili:
W pozostałych rolach:
Piosenkę tytułową do tekstu: Marka Robaczewskiego śpiewali: Wojciech Paszkowski i Magdalena Krylik
Lektor:

</doc>
<doc id="2027497" url="https://pl.wikipedia.org/wiki?curid=2027497" title="Omar Arellano (ur. 1987)">
Omar Arellano (ur. 1987)

Omar Arellano Riverón (ur. 18 czerwca 1987 w Guadalajarze) – meksykański piłkarz występujący na pozycji prawego skrzydłowego, obecnie zawodnik Universidadu de Guadalajara. Jego ojciec Omar Arellano i dziadek Raúl Arellano również byli piłkarzami.
Kariera klubowa.
Arellano pochodzi z Guadalajary i piłkarskie treningi rozpoczynał w akademii juniorskiej klubu Chivas de Guadalajara, z którym związani byli zarówno jego ojciec Omar, jak i dziadek Raúl. Później przeniósł się jednak do zespołu CF Pachuca, którego zawodnikiem został wówczas senior rodziny. Do pierwszej drużyny został włączony jako siedemnastolatek przez szkoleniowca Rubéna Omara Romano i w meksykańskiej Primera División zadebiutował 24 października 2004 w zremisowanym 1:1 spotkaniu z Américą. Premierowego gola w lidze strzelił 9 kwietnia 2006 w wygranej 4:1 konfrontacji z Necaxą. W tym samym, wiosennym sezonie Clausura 2006 zdobył z Pachucą mistrzostwo Meksyku, a w tym samym roku zajął również drugie miejsce w superpucharze kraju – Campeón de Campeones i triumfował w południowoamerykańskich rozgrywkach Copa Sudamericana. Podczas rozgrywek Clausura 2007 po raz drugi wywalczył tytuł mistrza Meksyku, a w tym samym roku zdobył także Puchar Mistrzów CONCACAF i zajął drugie miejsce w superpucharze Ameryki Południowej – Recopa Sudamericana. Przez cały pobyt w Pachuce pełnił jednak rolę głębokiego rezerwowego ekipy Enrique Mezy, sporadycznie pojawiając się na boiskach.
Latem 2007 Arellano został wypożyczony do swojego macierzystego Chivas de Guadalajara. Tam szybko został jednym z podstawowych zawodników zespołu, otrzymując pierwsze powołania do reprezentacji i już po roku dołączył do klubu na zasadzie transferu definitywnego. W 2009 roku triumfował z Chivas w rozgrywkach kwalifikacyjnych do Copa Libertadores – InterLidze, natomiast w 2010 roku – wciąż mając pewne miejsce w formacji ofensywnej – dotarł ze swoją drużyną do finału najbardziej prestiżowych rozgrywek Ameryki Południowej – Copa Libertadores. Ogółem w barwach Chivas spędził niemal sześć lat, niemal zawsze pełniąc rolę podstawowego skrzydłowego ekipy, lecz liczne kontuzje nie pozwoliły mu w całości rozwinąć swojego potencjału.
W styczniu 2013 Arellano przeszedł do zespołu CF Monterrey, w ramach rozliczenia za transfer Sergio Péreza. W tym samym roku jako podstawowy zawodnik po raz drugi w karierze wygrał Ligę Mistrzów CONCACAF, lecz bezpośrednio po tym stracił pewne miejsce w wyjściowym składzie. W grudniu 2013 wziął udział w Klubowych Mistrzostwach Świata, gdzie jego drużyna zajęła piąte miejsce, a on sam wobec słabej formy pojawiał się na ligowych boiskach wyłącznie jako rezerwowy zawodnik. Po upływie dwóch i pół roku udał się na wypożyczenie do ekipy Deportivo Toluca, gdzie również nie potrafił sobie wywalczyć pozycji w pierwszej jedenastce, wobec czego już po roku – również na zasadzie wypożyczenia – przeniósł się do drugoligowego Universidadu de Guadalajara.
Kariera reprezentacyjna.
W 2006 roku Arellano został powołany przez szkoleniowca Jesúsa Ramíreza do reprezentacji Meksyku U-23 na Igrzyska Ameryki Środkowej i Karaibów w Cartagenie. Na kolumbijskich boiskach był jednym z ważniejszych zawodników swojej drużyny i rozegrał wszystkie trzy możliwe spotkania (z czego jedno w wyjściowym składzie), zaś jego kadra odpadła wówczas z męskiego turnieju piłkarskiego w ćwierćfinale, ulegając w nim Hondurasowi (1:3).
W seniorskiej reprezentacji Meksyku Arellano zadebiutował za kadencji selekcjonera Hugo Sáncheza, 17 października 2007 w przegranym 2:3 meczu towarzyskim z Gwatemalą. Premierowego gola w kadrze narodowej strzelił za to 24 czerwca 2009 w wygranym 4:0 sparingu z Wenezuelą. W późniejszym czasie wziął udział w udanych ostatecznie dla jego drużyny eliminacjach do Mistrzostw Świata 2010, podczas których zanotował jednak tylko dwa występy (na osiemnaście możliwych) i nie znalazł się w kadrze na mundial.

</doc>
<doc id="2027500" url="https://pl.wikipedia.org/wiki?curid=2027500" title="Matthew Robinson">
Matthew Robinson

Imię i nazwisko Matthew Robinson nosili lub noszą m.in.:

</doc>
<doc id="2027514" url="https://pl.wikipedia.org/wiki?curid=2027514" title="Nuno Morais">
Nuno Morais

Nuno Miguel Barbosa Morais (ur. 29 stycznia 1984 w Penafiel) – portugalski piłkarz występujący na pozycji obrońcy. Jest wychowankiem klubu FC Penafiel. W 2004 roku przeszedł do Chelsea. W sezonie 2005/2006 przebywał na wypożyczeniu w CS Marítimo. Ostatecznie z klubu z Fulham, dzielnicy Londynu, odszedł w 2007 roku – został wtedy piłkarzem cypryjskiego APOEL-u Nikozja.

</doc>
<doc id="2027515" url="https://pl.wikipedia.org/wiki?curid=2027515" title="Kurawonga zmienna">
Kurawonga zmienna

Kurawonga zmienna ("Strepera versicolor") – gatunek średniego lub dużego ptaka z podrodziny srokaczy (Cracticinae) w rodzinie ostrolotów (Artamidae). Zasiedla południową Australię i Tasmanię.
Charakterystyka.
Mierzy 45–53 cm, rozpiętość skrzydeł wynosi 72–85 cm, masa ciała około 168 g. Wygląd różni się w zależności od podgatunku: białym kolorem i ciemniejszymi lub jaśniejszymi barwami. Długi, szary dziób podobny jak u kruka. Ogólnie głowa jest cała szara, z żółtymi oczami. Spód ciała szary, na skrzydłach obecna lub nie, biała plamka na lotkach. Pokrywy podogonowe oraz początek sterówek białe, ogon szary.
Jest dość podobna do pozostałych przedstawicieli rodzaju "Strepera". Wszystkie kurawongi są w większości czarne i mają żółte oczy. Kurawonga tasmańska ("S. fuliginosa") jest nieco mniejsza, z dwoma białymi plamkami na końcu ogona, po bokach. Jest też cała czarna. Kurawonga czarna ("S. graculina") zasiedla wschodnią Australię, ma białą plamę na lotkach i białe sterówki do połowy.
Występowanie.
Zależnie od podgatunku, zasiedla różne rejony południowej Australii (patrz mapka). Na Tasmanii jedynie podgatunek "arguta", na Wyspie Kangura podgatunek "halmaturina". Pozostałe występują w głębi lądu. Biotopami kurawongi zmiennej są lasy, zarośla oraz grunty rolne, pastwiska i miasta.
Systematyka.
Kurawonga zmienna opisana została w 1801 roku przez angielskiego ornitologa Johna Lathama pod nazwą "Corvus versicolor". Okaz, na podstawie którego opisany został gatunek, pochodził z okolic Sydney. Obecna nazwa rodzajowa "Strepera" pochodzi od łacińskich słów "strepito" lub "strepitus". Pierwsze oznacza hałasowanie, a drugie dodatkowo po prostu dźwięk. "Versicolor" oznacza różnokolorową.
Obecnie wyróżnia się 6 podgatunków tego gatunku:
Zachowanie.
Kurawonga zmienna jest mięsożerna. Zjada ptaki, gryzonie, żaby, nie gardzi też ptasimi jajami, owadami, nasionami oraz padliną. Pożywia się na drzewach i na ziemi, często wydłubuje dziobem owady z martwych drzew. Wydaje wysokie i donośne dźwięki. Może migrować względem wysokości (tzw. wędrówki pionowe).
Lęgi.
Okres lęgowy kurawong zmiennych trwa od sierpnia do grudnia. Buduje duże i kuliste, płytkie gniazdo z patyczków wyściełane trawą. Umiejscawia je 5–10 metrów nad ziemią, na czubku drzewa. Składa 2 lub 3 jaja. Wysiadywane są przez 3 tygodnie, wyłącznie przez samicę.
Status.
Międzynarodowa Unia Ochrony Przyrody (IUCN) uznaje kurawongę zmienną za gatunek najmniejszej troski (LC – "least concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako pospolity w optymalnych dla niego środowiskach oraz rzadki na obszarach suchych. Trend liczebności populacji uznaje się za stabilny ze względu na brak istotnych zagrożeń.

</doc>
<doc id="2027519" url="https://pl.wikipedia.org/wiki?curid=2027519" title="Angel of Darkness">
Angel of Darkness

"Angel of Darkness" – trzeci singiel Aleksa C. stworzony przy współpracy Yasmin K. Singiel został wydany w 2003 roku.

</doc>
<doc id="2027526" url="https://pl.wikipedia.org/wiki?curid=2027526" title="Atanazy (Martos)">
Atanazy (Martos)

Atanazy, imię świeckie Anton Wikientjewicz Martos (ur. 8 września 1904 w Zawicie, zm. 3 listopada 1983 w Buenos Aires) – biskup Rosyjskiego Kościoła Prawosławnego poza granicami Rosji.
Życiorys.
Urodził się w rodzinie chłopskiej. Mając 23 lata złożył wieczyste śluby zakonne w ławrze Poczajowskiej. W 1930 ukończył wyższe studia teologiczne w Studium Teologii Prawosławnej Uniwersytetu Warszawskiego. Rok wcześniej w soborze w Warszawie przyjął święcenia kapłańskie. W tym samym roku został skierowany do Kodnia w celu opieki nad miejscową społecznością prawosławną pozbawioną, wskutek akcji rewindykacji cerkwi, własnej świątyni. Opiekował się także grupą uchodźców rosyjskich w okolicach Warszawy, odprawiał nabożeństwa w kaplicy w Wołominie. Następnie prowadził pracę duszpasterską w Klukowiczach i na Podkarpaciu. 
W 1931 na polecenie metropolity warszawskiego i całej Polski Dionizego udał się do wsi Turkowice, gdzie miał działać na rzecz reaktywacji żeńskiego monasteru, działającego przed 1915. Mnich Atanazy przyczynił się do nielegalnego sprowadzenia do Turkowic kilku mniszek z innych żeńskich klasztorów PAKP. W 1932 przeniesiony z Turkowic do Kielc, a następnie do pracy w prawosławnym seminarium duchownym w Warszawie jako nauczyciel obrzędów cerkiewnych i języka cerkiewnosłowiańskiego. W 1936 został przełożonym monasteru św. Onufrego w Jabłecznej, podniesiony trzy lata później do godności archimandryty. W 1936 ukończył również studia uniwersyteckie na kierunku pedagogika. 
W czasie II wojny światowej zaangażował się w tworzenie, wbrew stanowisku metropolity warszawskiego i całej Polski, autokefalicznego Białoruskiego Kościoła Prawosławnego, brał udział we Wszechbiałoruskim Soborze Cerkiewnym. Mimo tego w lutym 1942 metropolita Dionizy (Waledyński) zgłosił jego kandydaturę, obok archimandrytów Teofana (Protasiewicza) i Filoteusza (Narko), do chirotonii biskupiej. Inicjatywa ta została zablokowana przez Sobór Biskupów, zdominowany przez duchownych ukraińskich.8 marca 1942 został w ramach Kościoła białoruskiego wyświęcony na biskupa witebskiego, zaś w 1944 przeniesiony na katedrę nowogródzką. W 1945 ewakuowany z ziem białoruskich do Niemiec przez Warszawę, razem z grupą innych hierarchów pochodzących z Polskiego Autokefalicznego Kościoła Prawosławnego przeszedł w jurysdykcję Rosyjskiego Kościoła Prawosławnego poza granicami Rosji w lutym 1946. Początkowo pełnił w tym Kościele zadania dziekana wikariatu północnoniemieckiego eparchii berlińskiej i niemieckiej, zaś w 1950 został biskupem pomocniczym eparchii Sydney, Australii i Nowej Zelandii.
W 1957 w związku z planowanym odsunięciem metropolity Makarego (Oksijuka) od godności zwierzchnika Polskiego Autokefalicznego Kościoła Prawosławnego, władze polskie rozważały jego zaproszenie do Polski jako kandydata na nowego zwierzchnika Kościoła.
W marcu 1956 wyznaczony na biskupa Buenos Aires i Ameryki Południowej. Jako ordynariusz tejże eparchii doprowadził do wzniesienia w Buenos Aires soboru Zmartwychwstania Pańskiego. W latach 1969–1970 był ordynariuszem eparchii Sydney, Australii i Nowej Zelandii.
Zmarł w 1983 jako arcybiskup Buenos Aires i Ameryki Południowej. Został pochowany na cmentarzu monasteru w Jordanville.

</doc>
<doc id="2027534" url="https://pl.wikipedia.org/wiki?curid=2027534" title="Lana Gehring">
Lana Gehring

Lana Gehring (ur. 21 sierpnia 1990 w Chicago, Illinois, Stany Zjednoczone) – amerykańska łyżwiarka szybka, startująca w short tracku. Brązowa medalistka olimpijska z Vancouver.
Startowała na Igrzyskach w Vancouver. W sztafecie na 3000 metrów, razem z Allison Baver, Kimberly Derrick, Alyson Dudek i Katherine Reutter, zdobyła brązowy medal.

</doc>
<doc id="2027535" url="https://pl.wikipedia.org/wiki?curid=2027535" title="C.L. Moore">
C.L. Moore

Catherine Lucille Moore (ur. 24 stycznia 1911, zm. 4 kwietnia 1987) – amerykańska pisarka science fiction i fantasy, żona pisarza Henry'ego Kuttnera. Pisała pod wieloma pseudonimami, najpopularniejszy to C.L. Moore.
Życiorys.
Urodzona w 1911 w Indianapolis. Pierwszy kontakt ze science fiction miała w 1930 za sprawą czasopisma "Amazing Stories". Zadebiutowała w 1933 opowiadaniem "Shambleau" wydrukowanym w listopadowym numerze "Weird Tales". Historia spodobała się czytelnikom, w związku z czym w latach 30. "Weird Tales" wydrukował jeszcze 14 prac pisarki. W 1940 Moore wyszła za mąż za pisarza Henry'ego Kuttnera. Od tego momentu małżeństwo zaczęło tworzyć wspólne opowiadania. Kuttner i Moore tworzyli pod 17 różnymi pseudonimami, z których najbardziej znane to Lewis Padgett i Keith Hammond.
W 1956 Moore zakończyła edukację w Uniwersytecie Południowej Kalifornii. W tym czasie byli już wraz z mężem znanymi pisarzami, tworzyli także scenariusze dla radia i telewizji. Po śmierci Kuttnera w 1958 Moore zakończyła karierę pisarki science fiction. Pracowała pisząc scenariusze do seriali Maverick i 77 Sunset Strip. Tworzyła także powieści kryminalne. W 1963 powtórnie wyszła za mąż, za Thomasa Reggiego i przeniosła się do Hollywood, gdzie w 1987 zmarła.
Wybrane utwory.
Moore napisała samodzielnie 36 opowiadań i jedną powieść. Opowiadania drukowane były w czasopismach, poniżej przedstawione są wydane samodzielnie zbiory jej prac.
Zbiory opowiadań:
Powieści:
Inne

</doc>
<doc id="2027538" url="https://pl.wikipedia.org/wiki?curid=2027538" title="Catherine L. Moore">
Catherine L. Moore



</doc>
<doc id="2027545" url="https://pl.wikipedia.org/wiki?curid=2027545" title="Wimbledon 2010 (gra podwójna kobiet)">
Wimbledon 2010 (gra podwójna kobiet)



</doc>
<doc id="2027546" url="https://pl.wikipedia.org/wiki?curid=2027546" title="Półwysep Freycineta">
Półwysep Freycineta

Półwysep Freycineta (ang. Freycinet Peninsula) – położony na wschodnim wybrzeżu Tasmanii (Australia), na północ od wyspy Schouten.
Długość półwyspu wynosi około 23 km, a szerokość dochodzi do 6,5 km. Powierzchnia półwyspu to około 65 km². Na jego terenie w 1916 roku założono Park Narodowy Freycineta. Nazwa pochodzi od francuskiego podróżnika Louis de Freycinet (1779 – 1842).

</doc>
<doc id="2027549" url="https://pl.wikipedia.org/wiki?curid=2027549" title="Półwysep Freycinet">
Półwysep Freycinet



</doc>
<doc id="2027555" url="https://pl.wikipedia.org/wiki?curid=2027555" title="Wierchomla Wielka (przystanek kolejowy)">
Wierchomla Wielka (przystanek kolejowy)

Wierchomla Wielka – przystanek osobowy w Wierchomli Wielkiej, w województwie małopolskim, w Polsce. Dworzec znajduje się w pobliżu drogi wojewódzkiej nr 971.
W roku 2017 przystanek obsługiwał 0–9 pasażerów na dobę.

</doc>
<doc id="2027561" url="https://pl.wikipedia.org/wiki?curid=2027561" title="Mongolia na Letnich Igrzyskach Olimpijskich 2000">
Mongolia na Letnich Igrzyskach Olimpijskich 2000

Mongolię na Letnich Igrzyskach Olimpijskich 2000 reprezentowało 20 zawodników, 12 mężczyzn i 8 kobiet.
Skład kadry.
Boks.
Mężczyźni
Judo.
Mężczyźni
Kobiety
Lekkoatletyka.
Mężczyźni
Kobiety
Pływanie.
Mężczyźni
Kobiety
Strzelectwo.
Kobiety
Zapasy.
Mężczyźni

</doc>
<doc id="2027564" url="https://pl.wikipedia.org/wiki?curid=2027564" title="Bitwa nad Jaksartesem">
Bitwa nad Jaksartesem

Bitwa nad Jaksartesem – starcie zbrojne między wojskami Aleksandra Macedońskiego z armią scytyjską stoczone w roku 329 p.n.e. nad Syr-darią, ówcześnie zwaną Jaksartes, prawdopodobnie niedaleko współczesnego miasta Chodżent (Tadżykistan).
Aleksander uznał Jaksartes za północną granicę swego imperium i rozpoczął budowę granicznego miasta. Bunt mieszkańców Sogdiany pod wodzą Spitamenesa został wsparty przez Scytów, którzy zajęli północny brzeg rzeki, czując się pewnie za jej osłoną.
Aleksander z głównymi siłami macedońskimi podążył do miejsca, gdzie starł się z armią scytyjską. Wykorzystując siłę swej artylerii, odepchnął jeźdźców scytyjskich od brzegu ostrzałem z katapult. Następnie przeprawił przez rzekę łuczników i procarzy. Ich zadaniem była osłona kolejnych przechodzących przez rzekę oddziałów piechoty i jeźdźców. Pierwszy oddział, który uderzył na Scytów składał się z lekkozbrojnych i jednego szwadronu najemników, który miał sprowokować Scytów do natarcia i wciągnąć ich w pułapkę. Scytowie nie rozpoznali zasadzki i okrążyli nacierającą grupę. Wówczas uderzyły na nich kolejne oddziały: jeden z nich tworzyli lekkozbrojni, trzy oddziały hetajrów i konni oszczepnicy; drugi, którym dowodził sam Aleksander, składał się z samej jazdy. Uderzenie to uniemożliwiło Scytom okrążenie wroga i ostrzeliwanie go z łuków, zamykając ich między dwiema grupami armii macedońskiej. W związku z tym Scytowie wycofali się, ponosząc bardzo poważne straty. Aleksander ruszył za nimi w pościg, ale dość szybko z niego zrezygnował.

</doc>
<doc id="2027569" url="https://pl.wikipedia.org/wiki?curid=2027569" title="Cantilever">
Cantilever

Cantilever - rowerowy hamulec szczękowy, poprzednik systemu v-brake. 
Naciśnięcie klamki hamulca powoduje ściągnięcie linki, której ruch napina, połączoną z nią tzw. jarzemkiem linkę łączącą ramiona hamulca, co powoduje dociśnięcie klocków hamulcowych do obręczy i tym samym spowolnienie, a następnie zatrzymanie koła. 
System cantilever był trudny i skomplikowany w regulacji, więc został zastąpiony przez system v-brake w drugiej połowie lat '90 XX wieku. 
Do niedawna hamulców cantilever używano w rowerach przełajowych.

</doc>
<doc id="2027572" url="https://pl.wikipedia.org/wiki?curid=2027572" title="Osiedle Ułańskie">
Osiedle Ułańskie

Osiedle Ułańskie – osiedle domów wielorodzinnych, zlokalizowane na poznańskim Grunwaldzie na terenie jednostki pomocniczej Osiedle Św. Łazarz w kwartale ulic: Grunwaldzka (na północy), Wojskowa (na zachodzie) i Ułańska (na wschodzie). Od południa graniczy z luksusowym osiedlem apartamentowym City Park, z którym tworzy jednolity obszar zabudowy postindustrialnej.
Charakterystyka.
Osiedle zlokalizowane w rejonie dawnych koszarów 2. Przybocznego Pułku Huzarów, które były jednym z pierwszych w Poznaniu nowoczesnych założeń koszarowych (1885-1888). Do dziś z tego kompleksu zachowało się zaledwie kilka budynków. Resztę terenu w początkach XXI wieku zabudowano blokami nawiązującymi architektonicznie do budownictwa koszarowego, ze znaczącym użyciem cegły klinkierowej.
Na osiedlu brak większych lokali handlowych - na terenie sąsiedniego City Parku istnieje galeria handlowa. Dojazd zapewniają tramwaje linii 6, 13 i 15 w kierunku pętli "Junikowo" i "Budziszyńska" (przystanek "Wojskowa"). Na osiedlu funkcjonuje niepubliczne przedszkole "W Kasztanowym Parku" (w jednym z zachowanych obiektów pokoszarowych).
Zespół osiedli Ułańskie - City Park – Johow-Gelände – Kaiser-Wilhelm-Anlage – Grunwaldzka 29-35, stanowi zestawione na małym obszarze, bardzo interesujące i przekrojowe skupisko założeń urbanistycznych z różnych etapów rozwoju architektury XX wieku i lat przyległych.

</doc>
<doc id="2027575" url="https://pl.wikipedia.org/wiki?curid=2027575" title="Sauber C13">
Sauber C13

Sauber C13 – samochód Formuły 1 zespołu Sauber, zaprojektowany przez Andrégo de Cortanze i Leo Ressa na sezon 1994.
Kierowcami zespołu byli początkowo Karl Wendlinger oraz debiutant, Heinz-Harald Frentzen. Po wypadku w Grand Prix Monako Wendlingera zastąpił Andrea de Cesaris, a dwa ostatnie wyścigi sezonu za de Cesarisa pojechał w Sauberze JJ Lehto. Samochód nadal był napędzany przez silniki konstrukcji Ilmora, oznaczone jednak jako Mercedes-Benz 2175B. Była to rozwinięta wersja silników Ilmor z 1991 roku.
Zespół zdobył tym samochodem tyle samo punktów, co w sezonie 1993 – 12, ale zajął ósmą pozycję w klasyfikacji konstruktorów. Po sezonie Mercedes został dostawcą silników dla McLarena, a Sauber podpisał umowę z Fordem.

</doc>
<doc id="2027578" url="https://pl.wikipedia.org/wiki?curid=2027578" title="Staatsoper Berlin">
Staatsoper Berlin



</doc>
<doc id="2027594" url="https://pl.wikipedia.org/wiki?curid=2027594" title="Nepal na Letnich Igrzyskach Olimpijskich 2000">
Nepal na Letnich Igrzyskach Olimpijskich 2000

Nepal na Letnich Igrzyskach Olimpijskich 2000 reprezentowało 5 zawodników, 2 mężczyzn i 3 kobiety. Był to dziewiąty start reprezentacji Nepalu na letnich igrzyskach olimpijskich.

</doc>
<doc id="2027602" url="https://pl.wikipedia.org/wiki?curid=2027602" title="Elektronika Przemysłowa">
Elektronika Przemysłowa



</doc>
<doc id="2027606" url="https://pl.wikipedia.org/wiki?curid=2027606" title="Dariusz Zagórski">
Dariusz Zagórski

Dariusz Zagórski (ur. 21 października 1966 w Starych Żukowicach) – polski piłkarz, występujący na pozycji napastnika. W barwach Stali Mielec w latach 1988–1991 rozegrał 56 meczów w I lidze.
Dariusz Zagórski do Resovii Rzeszów został sprowadzony przed sezonem 1985/1986 z Błękitnych Tarnów&lt;ref name="1985/1986"&gt;&lt;/ref&gt;. Zadebiutował w niej 11 sierpnia 1985 w przegranym 0:1 meczu przeciwko Hutnikowi Kraków, natomiast pierwszego gola strzelił 8 września 1985 w zremisowanym 2:2 spotkaniu z Igloopolem Dębica. Była to jego jedyna bramka zdobyta w rundzie jesiennej, po której klub zajmował 13. miejsce. Wiosną również raz trafił do siatki rywali, a uczynił to w marcowym pojedynku z Ursusem Warszawa. W kolejnych rozgrywkach zdobył gola w wygranym 2:0 meczu z Bronią Radom, a jego klub zakończył sezon na 10. miejscu w tabeli.
W sezonie 1987/1988 Zagórski rozegrał w barwach Resovii 29 meczów i strzelił trzy gole. Przed kolejnym rozgrywkami opuścił rzeszowski zespół i przeszedł do Stali Mielec. W jej barwach zadebiutował w I lidze i strzelił także pierwszego gola. Uczynił to w swoim drugim sezonie występów w mieleckim zespole w meczu z Widzewem Łódź, wygranym przez Stal 4:1. Kolejne bramki w najwyższej polskiej klasie rozgrywkowej zdobył w spotkaniach z Olimpią Poznań oraz Lechem Poznań (honorowe trafienie w przegranym 6:1 pojedynku z późniejszym mistrzem Polski). W sezonie 1990/1991 Zagórski także regularnie grał w podstawowym składzie i wystąpił w 19 meczach, strzelając jednego gola. W 1991 odszedł do Korony Kielce w rozliczeniu za transfer Wiesława Bartkowskiego. Okazał się dużym wzmocnieniem linii ofensywnych kieleckiego zespołu, jednak w sezonie 1992/1993 nie pomógł mu utrzymać się w II lidze.

</doc>
<doc id="2027611" url="https://pl.wikipedia.org/wiki?curid=2027611" title="Junkers J 12">
Junkers J 12

Junkers J 12 – niemiecki pasażerski samolot prototypowy zbudowany w wytwórni Hugo Junkersa na przełomie 1918 i 1919 roku.
Była to czteromiejscowa przeróbka modelu J 10 z zakrytą kabiną. Nie wyszedł poza fazę protypu, ponieważ zajęto się budową lepszego modelu F 13.

</doc>
<doc id="2027617" url="https://pl.wikipedia.org/wiki?curid=2027617" title="Elektronika przemysłowa">
Elektronika przemysłowa



</doc>
<doc id="2027619" url="https://pl.wikipedia.org/wiki?curid=2027619" title="Saki (pisarz)">
Saki (pisarz)

Saki, właśc. Hector Hugh Munro (ur. 18 grudnia 1870 w Akyab w Birmie; zm. 13 listopada 1916 pod Beaumont-Hamel we Francji) – angielski pisarz i dziennikarz.
Popularność zyskał dzięki swoim nowelom i opowiadaniom utrzymanym w tonie humorytycznym i lekko satyrycznym. Był autorem między innymi tomów "Reginald" (1904), "The Chronicles of Clovis" (1912), "Beasts and Super-Beasts" (1914). W latach 1902-1908, jako korespondent "The Morning Post", podróżował po Polsce, Rosji i Francji. Poległ na froncie I wojny światowej.
Polski wybór jego 48 utworów z różnych okresów pod tytułem "Małomówność Lady Anny i inne opowiadania" ukazał się w 1986 w wydawnictwie Czytelnik.

</doc>
<doc id="2027620" url="https://pl.wikipedia.org/wiki?curid=2027620" title="Flaming Lips">
Flaming Lips



</doc>
<doc id="2027626" url="https://pl.wikipedia.org/wiki?curid=2027626" title="Internationalen">
Internationalen

Internationalen (Międzynarodówka) – szwedzka gazeta trockistowskiej Szwedzkiej Partii Socjalistycznej, założona w 1971 roku.
Jednym z najbardziej znanych dziennikarzy był Stieg Larsson.

</doc>
<doc id="2027636" url="https://pl.wikipedia.org/wiki?curid=2027636" title="Oman na Letnich Igrzyskach Olimpijskich 2000">
Oman na Letnich Igrzyskach Olimpijskich 2000

Oman na Letnich Igrzyskach Olimpijskich 2000 reprezentowało sześciu zawodników.

</doc>
<doc id="2027638" url="https://pl.wikipedia.org/wiki?curid=2027638" title="Carl Medjani">
Carl Medjani

Carl Medjani (arab. كارل مجاني, "Kārl Majānī"; ur. 15 maja 1985 roku w Lyonie) – algierski piłkarz francuskiego pochodzenia. Od 2017 reprezentuje barwy klubu Sivasspor.
Kariera klubowa.
Swoje pierwsze piłkarskie kroki stawiał w klubie Saint-Étienne skąd przeszedł w 2003 roku do Liverpoolu. Ówczesny manager Liverpoolu - Gérard Houllier - uprzedził w pozyskaniu tego zawodnika takie zespoły jak Arsenal, Manchester United czy Bayern Monachium. Medjani nie zdołał jednak przebić się do pierwszego składu swojego nowego klubu i został dwukrotnie wypożyczony - najpierw do FC Lorient, a następnie do FC Metz. W czasie dwóch lat spędzonych na wypożyczeniach we Francji rozegrał 45 spotkań, nie strzelił żadnej bramki. W 2006 roku przeszedł na stałe do FC Lorient, skąd sezon później został wypożyczony do AC Ajaccio, z którym w 2008 roku związał się na stałe.

</doc>
<doc id="2027642" url="https://pl.wikipedia.org/wiki?curid=2027642" title="Accademia di San Luca">
Accademia di San Luca



</doc>
<doc id="2027648" url="https://pl.wikipedia.org/wiki?curid=2027648" title="Osiedle Małe Naramowice">
Osiedle Małe Naramowice

Osiedle Małe Naramowice - neomodernistyczne osiedle mieszkaniowe na poznańskich Naramowicach, na osiedlu samorządowym Naramowice. Budowę rozpoczęto w 2008 i przewidziano docelowo na sześć tysięcy mieszkańców.
Informacje ogólne.
Osiedle wzorowane jest na rozwiązaniach holenderskich. Obecnie w skład osiedla wchodzą dwa czterokondygnacyjne budynki oraz rynek, na którym w parterach funkcjonuje handel i usługi. Do rynku prowadzą monumentalnie założone schody od kościoła MB Częstochowskiej. Osiedle jest monitorowane systemem CCTV.
Planowana jest dalsza rozbudowa Małych Naramowic.
Komunikacja.
Dojazd do osiedla zapewniają autobusy MPK Poznań linii 146, 147, 151, 167, 911 i 248 (nocny)

</doc>
<doc id="2027653" url="https://pl.wikipedia.org/wiki?curid=2027653" title="Brygada czołgów">
Brygada czołgów



</doc>
<doc id="2027672" url="https://pl.wikipedia.org/wiki?curid=2027672" title="Hugo Ayala">
Hugo Ayala

Hugo Ayala Castro (ur. 31 marca 1987 w Morelii) – meksykański piłkarz występujący na pozycji środkowego obrońcy, reprezentant Meksyku.
Kariera klubowa.
Ayala pochodzi z miasta Morelia i treningi piłkarskie rozpoczynał jako trzynastolatek w zespołach juniorskich tamtejszego klubu Monarcas Morelia. Po kilkunastu miesiącach przeniósł się jednak do Guadalajary, gdzie dołączył do akademii młodzieżowej zespołu Club Atlas. Do pierwszej drużyny został włączony jako dziewiętnastolatek przez szkoleniowca Rubéna Omara Romano, po uprzednich występach w drugoligowej filii ekipy – Académicos de Guadalajara. W meksykańskiej Primera División zadebiutował 28 października 2006 w przegranych 1:3 derbach miasta z Chivas. Początkowo pełnił rolę rezerwowego zawodnika, lecz już kilka miesięcy później wywalczył sobie pewne miejsce w wyjściowej jedenastce. W 2008 roku zajął z Atlasem drugie miejsce w rozgrywkach kwalifikacyjnych do Copa Libertadores – InterLidze. Premierowego gola w najwyższej klasie rozgrywkowej strzelił natomiast 27 sierpnia tego samego roku w zremisowanej 1:1 konfrontacji z Américą. W sierpniu 2009 mimo młodego wieku został mianowany przez trenera Ricardo La Volpe kapitanem zespołu, zaś ogółem w barwach Atlasu spędził cztery lata.
Latem 2010 Ayala za sumę 3,5 miliona dolarów przeszedł do klubu Tigres UANL z siedzibą w Monterrey. Tam od razu wywalczył sobie niepodważalne miejsce w wyjściowej jedenastce, tworząc solidny duet stoperów z Juninho i aż do października 2012 nie opuścił żadnego ligowego spotkania, występując we wszystkich meczach od pierwszej do ostatniej minuty. W jesiennym sezonie Apertura 2011 zdobył z ekipą prowadzoną przez szkoleniowca Ricardo Ferrettiego pierwszy w swojej karierze tytuł mistrza Meksyku, zostając również wybrany w oficjalnym plebiscycie Meksykańskiego Związku Piłki Nożnej na najlepszego środkowego obrońcę tamtych rozgrywek. W wiosennym sezonie Copa MX zdobył puchar Meksyku – Copa MX, a w tym samym roku zajął również drugie miejsce w krajowym superpucharze – Supercopa MX. Podczas rozgrywek Apertura 2014 – wciąż będąc czołowym stoperem w lidze – wywalczył tytuł wicemistrzowski, zaś rok później – w sezonie Apertura 2015 – osiągnął kolejne mistrzostwo Meksyku. W tym samym roku dotarł również z Tigres do finału najbardziej prestiżowych rozgrywek południowoamerykańskiego kontynentu – Copa Libertadores.
W 2016 roku Ayala doszedł z ekipą Ferrettiego do finału najważniejszych rozgrywek Ameryki Północnej – Ligi Mistrzów CONCACAF, zaś w sezonie Apertura 2016 zdobył swoje trzeci tytuł mistrza Meksyku. W tym samym roku wywalczył także bardziej prestiżowy z meksykańskich superpucharów – Campeón de Campeones.
Kariera reprezentacyjna.
W lipcu 2006 Ayala został powołany przez Jesúsa Ramíreza do reprezentacji Meksyku U-23 na Igrzyska Ameryki Środkowej i Karaibów w Cartagenie. Tam pełnił rolę podstawowego zawodnika swojej drużyny, rozgrywając wszystkie trzy spotkania (z czego dwa w wyjściowym składzie), zaś jego kadra odpadła wówczas z męskiego turnieju piłkarskiego w ćwierćfinale po porażce z Hondurasem (1:3). Rok później znalazł się w ogłoszonym przez René Isidoro Garcíę składzie na Igrzyska Panamerykańskie w Rio de Janeiro, gdzie również był kluczowym graczem swojej ekipy i wystąpił w czterech z pięciu możliwych meczów (we wszystkich w pierwszej jedenastce). Jego zespół zakończył swój udział w rozgrywkach na półfinale, przegrywając w nim w serii rzutów karnych z Jamajką (0:0, 4:5 k) i ostatecznie zdobył brązowy medal igrzysk. W marcu 2008 wziął udział w północnoamerykańskim turnieju kwalifikacyjnym do Igrzysk Olimpijskich w Pekinie, rozgrywając komplet trzech spotkań w pełnym wymiarze czasowym, lecz Meksykanie – prowadzeni wówczas przez selekcjonera Hugo Sáncheza – nie zdołali zakwalifikować się na olimpiadę.
W seniorskiej reprezentacji Meksyku Ayala zadebiutował za kadencji selekcjonera Javiera Aguirre, 11 marca 2009 w wygranym 5:1 meczu towarzyskim z Boliwią. Kilka lat później wziął udział w eliminacjach do Mistrzostw Świata w Brazylii, podczas których rozegrał jednak tylko cztery z osiemnastu spotkań i nie znalazł się w ostatecznym składzie na mundial. W 2015 roku został powołany przez Miguela Herrerę do rezerwowej reprezentacji na turniej Copa América. Tam był podstawowym stoperem zespołu, wystąpił od pierwszej do ostatniej minuty we wszystkich trzech meczach, a jego kadra odpadła z rozgrywek już w fazie grupowej.

</doc>
<doc id="2027673" url="https://pl.wikipedia.org/wiki?curid=2027673" title="Kenta Matsudaira">
Kenta Matsudaira

 – japoński tenisista stołowy, medalista mistrzostw świata.
Sukcesy.
"Na podstawie ."

</doc>
<doc id="2027675" url="https://pl.wikipedia.org/wiki?curid=2027675" title="USS Samuel B. Roberts (FFG-58)">
USS Samuel B. Roberts (FFG-58)

USS Samuel B. Roberts (FFG-58) – amerykańska fregata rakietowa typu "Oliver Hazard Perry", trzeci okręt należący do United States Navy noszący nazwę pochodzącą od Samuela B. Robertsa, poległego podczas walk o Guadalcanal w 1942 roku.
Stępka okrętu została położona 21 maja 1984 roku w stoczni Bath Iron Works w Bath, w stanie Maine. Wodowanie miało miejsce 8 grudnia 1984 roku. Fregata została oddana do służby 12 kwietnia 1986 roku i pozostawała w niej do 22 maja 2015 roku.
USS "Samuel B. Roberts" brał udział m.in. w działaniach na Zatoce Perskiej podczas operacji "Earnest Will", polegającej na eskortowaniu kuwejckich tankowców i ochronie ich przed irańskimi atakami. 14 kwietnia 1988 roku w wyniku wpłynięcia na irańską minę w środkowej części zatoki fregata została ciężko uszkodzona. Incydent był przyczyną rozpoczęcia amerykańskiej operacji "Praying Mantis".
Portem macierzystym okrętu było Naval Station Mayport na Florydzie.

</doc>
<doc id="2027676" url="https://pl.wikipedia.org/wiki?curid=2027676" title="Katedra Trójcy Świętej w Żylinie">
Katedra Trójcy Świętej w Żylinie

Katedra Trójcy Świętej (słow. "Katedrála Najsvätejšej Trojice") - główna świątynia rzymskokatolickiej diecezji żylińskiej na Słowacji. Mieści się w Żylinie, przy ulicy Horní val. Tworzy charakterystyczny krajobraz tego miasta.
Została zbudowana około 1400 roku. Początkowo miała wezwanie Najświętszej Maryi Panny. Zbudowana w stylu gotyckim, po przebudowie w XVI wieku uzyskała cechy renesansowe. Trzy razy uległa pożarom, w 1678, 1848 i 1886. Jest to świątynia trzynawowa. Ołtarz główny Świętej Trójcy został zbudowany w 1697 roku. Obraz w ołtarzu namalował J. B. Klemens w 1870 roku.

</doc>
<doc id="2027679" url="https://pl.wikipedia.org/wiki?curid=2027679" title="Junkers J 10">
Junkers J 10

Junkers J 10 – niemiecki samolot pasażerski z 1919 roku, będący cywilną przeróbką wojskowego samolotu Junkers CL.I.
Zaraz po zakończeniu I wojny światowej Hugo Junkers przestawiał produkcję swoich zakładów na potrzeby lotnictwa cywilnego. Wykorzystywał jednocześnie doświadczenie zdobyte przy budowie metalowych konstrukcji z lat wojny. Dlatego też jednym z pierwszych modeli cywilnych był Junkers J 10, będący przeróbką na cele cywilne wojskowego modelu CL.I.
Z egzemplarzy CL.I zdemontowano wyposażenie wojskowe oraz dobudowano zakrytą kabinę. Dzięki temu mogły przewozić pasażera, wraz z bagażem podręcznym oraz przesyłkami pocztowymi. Służyły jako samoloty kurierskie między Dessau a Weimarem. W ten sposób firma Junkers zaczęła obsługiwać pierwszą w swojej historii linię lotniczą. Pozwolenie na loty cywilne uzyskano 3 maja 1919 roku.
Można powiedzieć, iż J 10 był samolotem „prowizorycznym” przygotowanym "ad hoc", w celu wykorzystania pozostałych po wojnie egzemplarzy CL.I i wypróbowania sił na rynku cywilnym. Dlatego też J 10 nie był rozwijany a praca w firmie Junkersa - po próbach z prototypem J 12 - skupiła się nad budową modelu F 13.

</doc>
<doc id="2027682" url="https://pl.wikipedia.org/wiki?curid=2027682" title="Accademia degli Incamminati">
Accademia degli Incamminati

Accademia degli Incamminati, inaczej Akademia Bolońska lub Accademia Carracci – prywatna akademia założona w 1585 przez braci Annibale i Agostina Carraccich oraz ich kuzyna Lodovica przy ich pracowni malarskiej w Bolonii.
Pierwotna nazwa akademii brzmiała Accademia dei Desiderosi (wł. "desiderio" – pragnienie). W 1590 oficjalnie zmieniła swą nazwę na Accademia degli Incamminati (Akademia naprowadzających na właściwą drogę), by w końcu przyjąć miano trzech krewniaków – Accademia Carracci. Powołana została na podstawie zupełnie innych przesłanek niż florencka Accademia del Disegno (Akademia Rysunku) czy rzymska Accademia di San Luca (Akademia Świętego Łukasza).
Szkołą zarządzał najstarszy i najbardziej zrównoważony z rodziny – Lodovico, Annibale robił korekty, Agostino wykładał perspektywę oraz anatomię przy pomocy lekarza Domenica Lanzoniego.
W programie nauczania znalazły się m.in. takie przedmioty jak: studiowanie żywego modela i gipsowych odlewów anatomicznych, nauka perspektywy i światłocienia oraz przedmioty ogólne (historia, literatura, filozofia). Systematycznie urządzano konkursy z nagrodami, które służyły jako sprawdzian umiejętności. Obowiązkowym elementem pracy twórczej był rysunek z natury, traktowany jako narzędzie umożliwiające najdoskonalszy wybór elementów rzeczywistości oraz drobiazgową analizę dzieł mistrzów dojrzałego renesansu. Program estetyczny uczelni wymierzony był przeciwko manieryzmowi (studium z natury, dążenie do odnowienia tradycji sztuki renesansowej, poszukiwanie nowej formuły sztuki klasycyzującej).
Według sonetu Agostina Carracciego (napisanego prawdopodobnie "ex post" przez teoretyka sztuki Johannesa Molanusa) malarz powinien w swoich dziełach przejawiać: "potęgę Michała Anioła, naturalność Tycjana, czystość Correggia, harmonię Rafaela, poprawność Tibaldiego, inwencje Primaticcia i wdzięk Parmigianina”. Chodziło o to, aby niezdyscyplinowaniu i przesadzie sztuki manierystów przeciwstawić dobry smak, zdrowy rozsądek i elegancję. Według historyka sztuki Antoine’a Schnappera (1933–2004), "młodzi malarze odkrywali nową prawdę, że kultura artystyczna nie powinna przeszkadzać w obserwacji życia codziennego".
Akademia nie zastępowała tradycyjnego nauczania warsztatowego. Terminowanie u mistrza uważano nadal za pierwszy etap nauki rzemiosła malarskiego. Działała do ok. 1620. Była wzorem dla wszystkich akademii artystycznych, które pojawiły się w Europie w XVII w.
Wychowankami Akademii byli m.in. Francesco Albani, Domenichino, Guido Reni, Giovanni Lanfranco i Guercino.

</doc>
<doc id="2027686" url="https://pl.wikipedia.org/wiki?curid=2027686" title="Karolina Wiśniewska (siatkarka)">
Karolina Wiśniewska (siatkarka)

Karolina Kwaśniewicz (Wiśniewska) (ur. 19 lipca 1984 w Gdańsku) – polska siatkarka grająca na pozycji środkowej, a wcześniej atakującej.
Kariera sportowa.
Była reprezentantka kraju, w barwach której rozegrała osiem spotkań. Wychowanka Gedanii Gdańsk. W 2011 roku zakończyła karierę sportową. Jej ostatnim klubem była Jedynka Aleksandrów Łódzki.

</doc>
<doc id="2027708" url="https://pl.wikipedia.org/wiki?curid=2027708" title="Chwostka wspaniała">
Chwostka wspaniała

Chwostka wspaniała ("Malurus splendens") – gatunek małego ptaka z rodziny chwostkowatych (Maluridae), jeden z 12 przedstawicieli rodzaju "Malurus". Zasiedla Australię.
Systematyka i zasięg występowania.
Opisana została przez parę francuskich lekarzy i zoologów w 1830 roku. Pierwotnie otrzymała nazwę naukową "Saxicola splendens". Okaz, na podstawie którego opisano gatunek, pochodził z King George Sound. Jeden z podgatunków, "melanotus", niekiedy wydzielany jest do rangi osobnego gatunku, jako chwostka turkusowa. Obecnie uznaje się 4 podgatunki:
Biotop.
Środowiskiem chwostki wspaniałej są lasy, skrub oraz sawanna.
Charakterystyka.
Występuje bardzo wyraźny dymorfizm płciowy w okresie godowym, w okresie pozalęgowym obie płci wyglądają bowiem identycznie. Młode przypominają samice, lecz nie są opalizujące. Obie płcie mierzą 12–14 cm, ważą średnio około dziewięciu gramów.
Samce są zawsze opalizujące w miejscach turkusowych. Samiec podgatunku nominatywnego różni się od tego „normalnego” jedynie barwą wierzchu głowy, która nie jest ciemnoniebieska. Ma turkusową całą głowę, grzbiet oraz pokrywy podogonowe. Ma czarną maskę, obrożę i przepaskę na piersi. Spód ciała jest ciemnoniebieski, natomiast sterówki, skrzydła i kuper niebieskie. Lotki są nieco szarawe, ale na lotkach II-rzędu widoczny turkusowy obszar. 
U podgatunku "melanotus" przepaska jest cieńsza, spód ciała z tyłu jasny. U samca podgatunku "emmottorum" niebieska barwa piersi kończy się wraz z cienką przepaską. Ma on także czarny kark i kuper oraz brązowe skrzydła, jest także mniej intensywnie ubarwiony. Ogon jest jakby zszarzały. Ciemnymi barwami charakteryzują się samce formy "callainus". Przepaska jest dość gruba, poza głową cały granatowy, z turkusowym karkiem.
Samice prawie nie posiadają opalizujących elementów upierzenia. U podgatunku nominatywnego jedynie ogon turkusowy, z wierzchu jasnokawowe, od spodu jasne. Na skrzydłach mają nieco szaroniebieskiej barwny. Podgatunek "emmottorum" z jaśniejszym grzbietem i pomarańczowawą otoczką wokół oka. U formy "melanotus" wierzch ciała brązowy, a spód brudnobiały.
Zachowanie.
Podobnie jak inne chwostki, na ziemi, w zaroślach, poszukuje owadów. Szuka jedzenia razem z innymi chwostkami wspaniałymi. Wydaje szybkie serie nieco metalicznych pisków.
Lęgi.
Gniazduje kooperatywnie. Samica sama buduje gniazdo, jest także jedyną w grupie, która wysiaduje jaja. W jednym zniesieniu jest ich 2–3. Inkubacja trwa 15 dni, młode spędzają w gnieździe około 11 dni.
Status.
Międzynarodowa Unia Ochrony Przyrody (IUCN) uznaje chwostkę wspaniałą za gatunek najmniejszej troski (LC – "least concern") nieprzerwanie od 1988 roku. Całkowita liczebność populacji nie została oszacowana, ale ptak ten opisywany jest jako lokalnie dość pospolity. Trend liczebności populacji uznawany jest za stabilny.

</doc>
<doc id="2027712" url="https://pl.wikipedia.org/wiki?curid=2027712" title="Petrobras">
Petrobras

Petrobras, Petróleo Brasileiro S/A – brazylijski koncern naftowy z siedzibą w Rio de Janeiro, zajmujący się wydobyciem ropy naftowej i gazu ziemnego, importem i przesyłem gazu ziemnego oraz przetwórstwem ropy naftowej i gazu. Koncern eksploatuje liczne złoża, m.in. w Zatoce Meksykańskiej, Nigerii, Indiach, Turcji, Angoli, Argentynie, Boliwii i Wenezueli. Koncern prowadzi dystrybucję paliw w prawie 6 tysiącach stacji, ponadto posiada sieć nafto- i gazociągów oraz flotę tankowców. Firma produkuje też nawozy sztuczne. Większościowym udziałowcem przedsiębiorstwa jest rząd Brazylii.
Przedsiębiorstwo zajmuje 58. miejsce na liście Fortune Global 500.
Koncern został założony w 1953 roku jako firma państwowa przez prezydenta Getúlio Vargasa.
Aktualna działalność.
Obszary działalności.
Firma prowadzi działania w sześciu obszarach biznesowych, wymienionych wg wielkości przychodów:

</doc>
<doc id="2027717" url="https://pl.wikipedia.org/wiki?curid=2027717" title="R-22">
R-22

Okręty:

</doc>
<doc id="2027721" url="https://pl.wikipedia.org/wiki?curid=2027721" title="Chlorodwufluorometan">
Chlorodwufluorometan



</doc>
<doc id="2027723" url="https://pl.wikipedia.org/wiki?curid=2027723" title="Li Yu (pisarz)">
Li Yu (pisarz)

Li Yu, chiń. 李漁 (ur. 1610, zm. 1680), znany też jako Li Liweng (李笠翁) – chiński poeta, prozaik i dramaturg.
Li Yu odebrał staranne wychowanie w duchu konfucjanizmu. Jego życie przypadało na burzliwy okres walk pomiędzy władcami z dynastii Ming i dynastii Qing. Po osiągnięciu wieku dojrzałego Li Yu planował zostać urzędnikiem. Po kilkakrotnym niepowodzeniu na egzaminach urzędniczych porzucił jednak ten zamiar. Założył własną księgarnię, z której się utrzymywał i poświęcił się pisaniu utworów literackich. Jego dramaty sceniczne spotkały się z życzliwym przyjęciem publiczności. Li Yu stworzył wkrótce zespół aktorów, z którymi wystawiał swoje dramaty. Był nie tylko reżyserem, ale i sam wcielał się w aktora. Zmarł w 1680 roku.

</doc>
<doc id="2027725" url="https://pl.wikipedia.org/wiki?curid=2027725" title="Klasztor Bernardynów w Radomiu">
Klasztor Bernardynów w Radomiu



</doc>
<doc id="2027736" url="https://pl.wikipedia.org/wiki?curid=2027736" title="Li Yu">
Li Yu



</doc>
<doc id="2027737" url="https://pl.wikipedia.org/wiki?curid=2027737" title="Lampi">
Lampi

Lampi:

</doc>
<doc id="2027758" url="https://pl.wikipedia.org/wiki?curid=2027758" title="Mistrzostwa Polski Strongman 2010">
Mistrzostwa Polski Strongman 2010

Mistrzostwa Polski Strongman 2010 – doroczne, indywidualne zawody polskich siłaczy.
Kwalifikacje.
Data: 5 czerwca 2010 r.
Miejsce: Zabrze 
Wyniki kwalifikacji:
Do finału kwalifikuje się ośmiu najlepszych zawodników.
(*) Krzysztof Radzikowski nie wziął udziału w finale, w wyniku kontuzji dłoni. Jego miejsce zajął Tomasz Żocholl.
Finał.
Data: 5 czerwca 2010 r.
Miejsce: Zabrze 
Wyniki zawodów:
(*) Mateusz Baron, pomimo uzyskania tej samej liczby punktów, zajął drugie miejsce, z uwagi na mniejszą liczbę wygranych konkurencji.

</doc>
<doc id="2027761" url="https://pl.wikipedia.org/wiki?curid=2027761" title="Swoboda przepływu usług">
Swoboda przepływu usług



</doc>
<doc id="2027763" url="https://pl.wikipedia.org/wiki?curid=2027763" title="Swoboda przepływu towarów">
Swoboda przepływu towarów



</doc>
<doc id="2027765" url="https://pl.wikipedia.org/wiki?curid=2027765" title="Edwin Roberts">
Edwin Roberts

Edwin Anthony Roberts (ur. 12 sierpnia 1941 w Belmont, przedmieściu Port-of-Spain) – trynidadzko-tobagijski lekkoatleta, sprinter, dwukrotny medalista olimpijski z Tokio.
Pierwsze sukcesy międzynarodowe odniósł na igrzyskach Ameryki Środkowej i Karaibów w 1962 w Kingston, gdzie zdobył srebrne medale w sztafecie 4 × 100 metrów i sztafecie 4 × 400 m oraz brązowy w biegu na 200 metrów. Wystąpił na igrzyskach Imperium Brytyjskiego i Wspólnoty Brytyjskiej w 1962 w Perth, gdzie odpadł w ćwierćfinałach biegów na 100 jardów i na 220 jardów.
Na igrzyskach olimpijskich w 1964 w Tokio wywalczył brązowe medale w biegu na 200 metrów i w sztafecie 4 × 400 metrów (biegła w składzie: Edwin Skinner, Kent Bernard, Roberts i Wendell Mottley). Na igrzyskach Ameryki Środkowej i Karaibów w 1966 w San Juan został mistrzem w biegu na 200 metrów, a wicemistrzem w biegu na 100 metrów i w sztafetach 4 × 100 metrów i 4 × 400 metrów. Podczas igrzysk Imperium Brytyjskiego i Wspólnoty Brytyjskiej w 1966 w Kingston zdobył złoty medal w sztafecie 4 × 440 jardów, srebrny w biegu na 220 jardów i brązowy w biegu na 100 jardów.
Na igrzyskach olimpijskich w 1968 w Meksyku zajął 4. miejsce w biegu na 200 metrów, 6. miejsce w sztafecie 4 × 400 metrów, a w sztafecie 4 × 100 metrów odpadł w półfinale. Podczas igrzysk Brytyjskiej Wspólnoty Narodów w 1970 w Edynburgu zdobył srebrne medale na 200 m i w sztafecie 4 × 400 m. Na igrzyskach panamerykańskich w 1971 w Cali zdobył brązowe medale w tych konkurencjach.
Wystąpił na igrzyskach olimpijskich w 1972 w Monachium, gdzie odpadł w ćwierćfinale biegu na 200 m, a w sztafecie 4 × 400 m w finale zajął 8. miejsce. Wkrótce potem zakończył karierę zawodniczą.

</doc>
<doc id="2027766" url="https://pl.wikipedia.org/wiki?curid=2027766" title="Kwartet bliskowschodni">
Kwartet bliskowschodni



</doc>
<doc id="2027782" url="https://pl.wikipedia.org/wiki?curid=2027782" title="Save the Lies">
Save the Lies

Save the Lies to singel australijskiej piosenkarki i autorki tekstów Gabrielli Cilmi. Został wydany jako drugi singel w Wielkiej Brytanii oraz jako trzeci w Australii. Pochodzi z debiutanckiego albumu artystki, "Lessons to Be Learned". Piosenka została wykonana 20 października 2008 roku w programie "Australian Idol".

</doc>
<doc id="2027785" url="https://pl.wikipedia.org/wiki?curid=2027785" title="Ariopsis (roślina)">
Ariopsis (roślina)

Ariopsis Schott – rodzaj bylin, litofitycznych geofitów, należący do rodziny obrazkowatych, liczący 2 azjatyckie gatunki: "A. peltata" Nimmo (występujący w południowo-zachodnich Indiach) i "A. protanthera" N.E.Br. (występujący od Nepalu do północnej Tajlandii), oba wchodzące w okres spoczynku i zasiedlające głazy przy ciekach wodnych w suchych, wiecznie zielonych lasach na wysokości do 300 m n.p.m. Nazwa naukowa rodzaju pochodzi od greckich słów άρης ("aris" → "arum" – roślina z rodzaju obrazków) oraz όψης ("opsis" – twarz, wygląd, podobieństwo). Rodzaj "Ariopsis" posiada homonim w taksonomii zoologicznej – "Ariopsis" Gill. – rodzaj ryb sumokształtnych z rodziny ariusowatych.

</doc>
<doc id="2027796" url="https://pl.wikipedia.org/wiki?curid=2027796" title="James Gathers">
James Gathers

James „Jim” Gathers (ur. 17 czerwca 1930 w Sumter w Karolinie Południowej, zm. 1 czerwca 2002 w Alcoa w Tennessee) – amerykański lekkoatleta sprinter, medalista olimpijski z Helsinek.
Na igrzyskach olimpijskich w 1952 w Helsinkach zdobył brązowy medal w biegu na 200 m za swymi rodakami Andym Stanfieldem i Thane Bakerem.
Podczas amerykańskich kwalifikacji olimpijskich w 1952 zajął 3. miejsce "ex aequo" w finałowym biegu na 100 metrów, jednak trenerzy kadry zdecydowali, że to Dean Smith będzie reprezentował USA na tym dystansie na igrzyskach.
Gathers w 1954 zdobył złoty medal mistrzostw Kanady w biegu na 100 jardów.

</doc>
<doc id="2027802" url="https://pl.wikipedia.org/wiki?curid=2027802" title="Rajdowe Mistrzostwa Świata 2002">
Rajdowe Mistrzostwa Świata 2002

Rajdowe Mistrzostwa Świata w roku 2002 były 30 sezonem Rajdowych Mistrzostwach Świata FIA. Sezon składał się z 14 rajdów. Mistrzem świata kierowców rajdowych w roku 2002 został fiński kierowca Marcus Grönholm startujący samochodem Peugeot 206 WRC, wyprzedzając Norwega Pettera Solberga i Hiszpana Carlosa Sainza. Tytuł konstruktorów wygrał zespół Peugeota, który wyprzedził zespoły Forda i Subaru.
Kalendarz.
W sezonie 2002 kalendarz mistrzostw świata składał się z czternastu rajdów (tyle samo co w ubiegłym sezonie). Znalazł się w nim jeden nowy Rajd Niemiec (po raz pierwszy w WRC), a ubył Rajd Portugalii. 
Klasyfikacje.
Klasyfikacja generalna kierowców.
Do klasyfikacji mistrza świata kierowców w sezonie 2002 zaliczane było sześć pierwszych miejsc zajętych w rajdzie i punktowane one były według zasady:
Klasyfikacja generalna producentów.
Do klasyfikacji mistrzostw świata producentów w sezonie 2002 zaliczane było sześć pierwszych miejsc - nominowanych załóg do punktacji zespołowej - zajętych w rajdzie i punktowane one były według zasady:
Punkty zdobywał tylko zespół, którego kierowcy byli do tego nominowani przed rajdem. Dla każdego producenta punkty zdobywały dwie najlepsze załogi z trzech nominowanych.

</doc>
<doc id="2027804" url="https://pl.wikipedia.org/wiki?curid=2027804" title="Mark Higgins">
Mark Higgins



</doc>
<doc id="2027810" url="https://pl.wikipedia.org/wiki?curid=2027810" title="Ariopsis">
Ariopsis



</doc>
<doc id="2027815" url="https://pl.wikipedia.org/wiki?curid=2027815" title="Las Margaritas">
Las Margaritas

Las Margaritas – niewielkie meksykańskie miasto położone w południowej części stanu Chiapas, w pobliżu granicy z Gwatemelą. Miasto leży w odległości kilkunastu kilometrów od Autostrady Panamerykańskiej. Jest jednym z tych miast, które w czasie powstania w 1994 roku zajęte było przez Armię Zapatystów (EZLN).

</doc>
<doc id="2027819" url="https://pl.wikipedia.org/wiki?curid=2027819" title="(56629) 2000 KV">
(56629) 2000 KV

(56629) 2000 KV – planetoida pasa głównego. Odkrył ją 25 maja 2000 Paul Comba pracujący w Prescott Observatory (USA).
(56629) 2000 KV krąży wokół Słońca z okresem 3 lat i 285 dni po lekko spłaszczonej orbicie (mimośród ok. 0,16). Jej odległość maksymalna wynosi ok. 2,82 j.a., a minimalna – 2,03 j.a.

</doc>
<doc id="2027825" url="https://pl.wikipedia.org/wiki?curid=2027825" title="Ciudad Deportiva">
Ciudad Deportiva



</doc>
<doc id="2027829" url="https://pl.wikipedia.org/wiki?curid=2027829" title="Włodzimierz Stebelski">
Włodzimierz Stebelski

Włodzimierz Stebelski ps. "Aleksander Dym", "Bogdan z Podola", "Roman Zero" (ur. 31 sierpnia 1848 w Magierowie, zm. 22 grudnia 1891 w Warszawie) – polski poeta i satyryk, eseista, krytyk literacki, dziennikarz.
Życiorys.
Uczęszczał najpierw do gimnazjum w Stanisławowie, a następnie od 1862 do gimnazjum w Samborze. Tam podjął pierwsze próby literackie. Efekty kilku z nich przyjęły do druku czasopisma "Meta" (1863) i "Niva" (1865), wydawane przez lwowską grupę "Mołoda Ruś". W latach 1866-1871 studiował na Uniwersytecie Lwowskim. Po studiach podjął pracę w lwowskim Gimnazjum im. Franciszka Józefa, a po roku przeniósł się do banku. W 1872 został głównym współpracownikiem czasopisma satyryczno-politycznego "Strachopud" (ukazało się tylko 16 numerów). W 1874 zaczął pisać do czasopism warszawskich: satyrycznych „Kolców” i „Kuriera Polskiego”. Był współpracownikiem „Kuriera Lwowskiego” i od 1886 „Kuriera Codziennego”, na którego łamach zasłynął otwartą krytyką „Kaśki Kariatydy” pióra Gabrieli Zapolskiej. Pisał felietony społeczne i polityczne Współpracował z „Gazetą Narodową”, „Przeglądem Lwowskim”, krakowską „Reformą” i „Ziarnem”. Obciążony dziedziczną chorobą umysłową popadł w alkoholizm. Z końcem 1882 wyjechał na półroczną kurację do Niemiec, przebywał w Baden też w 1885, w 1887 przeniósł się na stałe do Warszawy. Nadmiar obowiązków i konieczność wywiązywania się z nich przy stale pogłębiającej się chorobie nerwowej oraz nałogu alkoholowym, doprowadziły go do całkowitego wyłączenia się z pracy. Jesienią 1891 znalazł się w nowo otwartym zakładzie dla umysłowo chorych w Tworkach, po opuszczeniu Tworek, w nocy z 22 na 23 grudnia 1891, popełnił samobójstwo przez powieszenie w swoim warszawskim mieszkaniu przy ul. Niecałej. Pochowany został w polu, za murem cmentarza na Bródnie (kw. 46H-4). Gotowa praca na temat twórczości Włodzimierza Stebelskiego autorstwa Juliusza Wiktora Gomulickiego przepadła w rękopisie podczas powstania warszawskiego.
Do najwybitniejszych utworów należą:

</doc>
<doc id="2027838" url="https://pl.wikipedia.org/wiki?curid=2027838" title="Babka odeska">
Babka odeska

Babka odeska, babka Syrmana ("Ponticola syrman") – gatunek ryby z rodziny babkowatych (Gobiidae).
Występowanie.
Żyje w zlewni Morza Czarnego, Morza Azowskiego i Morza Kaspijskiego. W Morzu Czarnym widywana jedynie u północnego wybrzeża. W Morzu Azowskim liczna, obecna na całym jego obszarze. W Morzu Kaspijskim w strefie przybrzeżnej od ujścia rzeki Ural po Baku. Często wpływa do ujść i dolnych odcinków rzek. Występuje m.in. w ujściu Dunaju, w limanie Dniepru, w dolnym biegu Bohu, w Donie po Rostów nad Donem. W Morzu Kaspijskim nie wpływa do rzek. Odnotowana także w jeziorze Razim w Rumunii.
Bytuje zazwyczaj w wodach przybrzeżnych, płytkich, przy twardym dnie pokrytym muszlami, zwłaszcza sercówkowatych, także przy dnie piaszczystym, piaszczysto-mulistym, mulistym. Obecna również w ujściowych i limanowych wodach słonawych, oraz w wodach słodkich dolnych odcinków rzek.
Morfologia.
Osiąga 24,5 cm długości, zazwyczaj jest to 18–22 cm. Ciało szarobrązowe, żółtobrązowe lub brązowożółte z licznymi, dużymi, nieregularnymi w kształcie plamami, niskie – wysokość stanowi piątą część całkowitej długości. W rzędzie po długości występuje 56–78 łusek, zazwyczaj jest ich mniej, bo w przedziale od 58 do 71. Głowa długa, trochę szersza niż wyższa, stanowiąca czwartą część całkowitej długości ciała, z nagą potylicą i ciemieniem. Otwór gębowy jest szeroki, zwrócony skośnie do góry, z żuchwą lekko wysuniętą w stosunku do szczęki górnej. Rozstaw położonych na czubku głowy oczu jest mniejszy od ich średnicy lub jej równy. Między oczami a górną wargą biegną ciemniejsze pasy. ⅔ powierzchni pokryw skrzelowych, podobnie jak wierzchołek i tył głowy, bez łusek. Ma dwie, niepołączone ze sobą płetwy grzbietowe: pierwsza z 6 promieniami twardymi, z trzema jasnymi i dwoma ciemnymi smugami, druga z jednym twardym i 15–19 (zazwyczaj 16–18) miękkimi. Jedna płetwa odbytowa rozpostarta na jednym kolcu i 10–15 (często 12–14) promieniach miękkich. Płetwy brzuszne zaokrąglone. Trzon ogonowy półtora raza dłuższy niż szerszy.
Odżywianie i rozród.
Żywi się małymi organizmami bezkręgowymi, zwłaszcza skorupiakami: lasonogami i obunogami, niewielkimi rybami (innymi babkowatymi), małżami, wieloszczetami i larwami ochotkowatych. Dojrzewa płciowo w wieku 1–2 lat. Trze się od marca (kwietnia) do czerwca. Samice składają kleiste jaja zazwyczaj pod kamieniami, między kamieniami, w muszlach i w gęstej roślinności. Samiec opiekuje się gniazdem aż do wylęgu. Samice przystępują do tarła co najmniej dwukrotnie w sezonie. Maksymalny odnotowany wiek babki odeskiej wynosił 4 lata.
Zagrożenia i ochrona.
IUCN uznaje ją za gatunek najmniejszej troski (LC) od 2008. Trend populacji nieznany. Nie zidentyfikowano poważniejszych zagrożeń, mających negatywny wpływ na liczebność gatunku.

</doc>
<doc id="2027843" url="https://pl.wikipedia.org/wiki?curid=2027843" title="Paul van Haver">
Paul van Haver



</doc>
<doc id="2027845" url="https://pl.wikipedia.org/wiki?curid=2027845" title="Aaron McClelland">
Aaron McClelland



</doc>
<doc id="2027854" url="https://pl.wikipedia.org/wiki?curid=2027854" title="Jorgen Smit">
Jorgen Smit



</doc>
<doc id="2027858" url="https://pl.wikipedia.org/wiki?curid=2027858" title="Jørgen Smit">
Jørgen Smit



</doc>
<doc id="2027860" url="https://pl.wikipedia.org/wiki?curid=2027860" title="Joergen Smit">
Joergen Smit



</doc>
<doc id="2027875" url="https://pl.wikipedia.org/wiki?curid=2027875" title="Stosunki brytyjsko-sanmaryńskie">
Stosunki brytyjsko-sanmaryńskie

Stosunki brytyjsko-sanmaryńskie. Wielka Brytania utrzymuje stosunki dyplomatyczne z San Marino od 1899 roku. Mimo tego obecnie Wielka Brytania nie ma w San Marino swojego przedstawicielstwa, natomiast w Londynie znajduje się Konsulat Generalny Republiki San Marino. Stosunki dwustronne San Marino są jednak dość mocno zależne od umowy z Włochami, w myśl której polityka zagraniczna tej republiki jest de facto prowadzona przez rząd włoski.
Główne podobieństwa i różnice między Wielką Brytanią a San Marino.
Oba kraje leżą w Europie jednakże w różnych częściach Wielka Brytania leży w Europie Północnej natomiast San Marino w Europie Południowej.
Oba kraje mają też różny ustrój: Wielka Brytania to monarchia natomiast San Marino to republika. Najważniejszą cechą determinującą dość znacznie stosunki pomiędzy oba krajami jest wielkość oraz pozycja na arenie międzynarodowej. Wielka Brytania ma powierzchnię 244 820 km2 oraz 62,2 miliony ludności natomiast San Marino odpowiednio 61,6 km2 i 31 603 mieszkańców.
Historia.
Na mocy Układu o przyjaźni, dobrym sąsiedztwie i handlu podpisanego pomiędzy władzami San Marino a Włoch, oba kraje prowadziły wspólną politykę zagraniczną, sprowadzającą się de facto do prowadzenia polityki zagranicznej obu państw przez rząd włoski. Jednakże San Marino na przełomie XIX i XX wieku podpisało kilka niezależnych umów międzynarodowych dotyczących głównie ekstradycji oraz wymiany konsulów.
Historia stosunków brytyjsko-sanmaryńskich rozpoczęła się w 1899 roku, kiedy to Brytyjczycy założyli w San Marino konsulat. W 1900 Wielka Brytania podpisała z San Marino dwustronny traktat ekstradycyjny.
Podczas II wojny światowej doszło do napięcia stosunków sanmaryńsko-brytyjskich. San Marino podczas II wojny światowej cały czas zachowywało neutralność, przyjmowało jednak uchodźców, zarówno Włochów jak i Żydów. Aby uchronić się przed przypadkowymi atakami, San Marino oznaczyło swoje granice w terenie białymi krzyżami.
26 czerwca 1944 roku San Marino zostało jednak zbombardowane przez brytyjskie lotnictwo. Na San Marino spadły 243 bomby, które zabiły ponad 100 osób, a 60 raniły. Mimo tego incydentu 21 sierpnia 1944 San Marino wypowiedziało wojnę Niemcom, stając się sojusznikiem Wielkiej Brytanii. Zniszczenia wojenne były pierwotnie, w 1949, oszacowane przez Wielką Brytanię na kwotę 26 tysięcy funtów brytyjskich. Kwota ta jednak nie została uznana przez rząd poszkodowanej republiki za wystarczającą, gdyż władze San Marino domagały się kwoty 732 milionów lirów włoskich. Do porozumienia doszło dopiero w 1961 roku, dzięki negocjacjom prowadzonym przez ONZ rząd brytyjski wypłacił w sumie 80 tysięcy funtów odszkodowań.
Wizyty zagraniczne.
Polityka zagraniczna San Marino jest prowadzona teoretycznie wspólnie z władzami Włoch w praktyce jednak przez stronę włoską z tego powodu ani przedstawiciele Wielkiej Brytanii nie wizytowali San Marino. Jak również kapitanowie regenci San Marino nie byli z oficjalną wizytą w Londynie.
Traktaty i umowy między obu państwami.
Polityka zagraniczna San Marino jest prowadzona teoretycznie wspólnie z władzami Włoch w praktyce jednak przez stronę włoską. Na przełomie XIX i XX wieku San Marino podpisało jednak kilka umów dotyczących głównie ekstradycji.
Placówki dyplomatyczne.
Mimo że San Marino utrzymuje stosunki dyplomatyczne z wieloma państwami, na jego terenie tylko Włochy i Watykan mają swoje ambasady. Ambasador Wielkiej Brytanii we Włoszech jest akredytowany również w San Marino. Natomiast w Londynie swoją siedzibę ma Konsul Generalny San Marino.

</doc>
<doc id="2027894" url="https://pl.wikipedia.org/wiki?curid=2027894" title="Brampton (Ontario)">
Brampton (Ontario)



</doc>
<doc id="2027897" url="https://pl.wikipedia.org/wiki?curid=2027897" title="Surrey (Kolumbia Brytyjska)">
Surrey (Kolumbia Brytyjska)



</doc>
<doc id="2027907" url="https://pl.wikipedia.org/wiki?curid=2027907" title="Richmond Hill (Ontario)">
Richmond Hill (Ontario)



</doc>
<doc id="2027921" url="https://pl.wikipedia.org/wiki?curid=2027921" title="SkyRoads">
SkyRoads

SkyRoads – gra platformowa na platformę DOS, wyprodukowana przez estońską firmę Bluemoon, a wydana w 1993 roku przez Creative Dimensions.
"SkyRoads" jest remakiem gry "Kosmonaut", wyprodukowanej przez Bluemoon w 1990 roku. Nad wytworzeniem gry spędzono trzy miesiące. Gra została wydana jako shareware w 1993 i odniosła międzynarodowy sukces – od USA po Tajwan. Grafika stanowi połączenie technik 2D (tło oraz pojazd) z 3D (plansza).
Obecnie z oficjalnej strony Bluemoon można pobrać pełną wersję oraz demo "Skyroads" oraz sequela gry, "SkyRoads XMAS-Special".
Rozgrywka.
Zadaniem gracza jest dotarcie statkiem kosmicznym do mety planszy. Plansza składa się z nawierzchni o różnym kolorze oraz tuneli i klocków; te elementy tworzą "tor przeszkód". Gracz steruje spacją (skok) oraz strzałkami (kierowanie, hamowanie, przyspieszanie); alternatywnymi kontrolerami są mysz oraz dżojstik. Podczas rozgrywki zużywa się tlen (jest to "de facto" upływający czas) oraz paliwo (szybka jazda powoduje zwiększone jego zużycie), a ich wyczerpanie się spowoduje nieukończenie planszy.
Istnieje kilka rodzajów nawierzchni:
Podczas rozgrywki ważną rolę odgrywa grawitacja, w której wskaźnik jest wyposażony kokpit. Jej poziom może wahać się od 100 do 1700.
Na rozgrywkę składa się dziesięć "planet" po trzy plansze w każdej. Poziom trudności rośnie z każdą "planetą".
SkyRoads XMAS-Special.
Po sukcesie oryginału, w 1994 roku została wydana wersja "świąteczna" gry, nazwana "SkyRoads XMAS-Special". Plansze były trudniejsze, niż w pierwowzorze, a sama gra nie odniosła już takiego sukcesu.
Klony.
Firma Tinsanity wyprodukowała klon gry w wersji freeware, nazwany "Tasty Static". "Tasty Static" działa na takich platformach, jak Windows, Apple i Linux. Wersja Windows posiada również edytor plansz.

</doc>
<doc id="2027926" url="https://pl.wikipedia.org/wiki?curid=2027926" title="Liga Światowa w Piłce Siatkowej 2010 (grupa A)">
Liga Światowa w Piłce Siatkowej 2010 (grupa A)

Do rywalizacji w fazie interkontynentalnej Ligi światowej siatkarzy przystąpiło 16 reprezentacji. W grupie A znalazły się następujące drużyny:
Mecze w grupie A rozegrane zostały pomiędzy 4 czerwca a 9 lipca.
Mecze.
1. kolejka
2. kolejka
3. kolejka
4. kolejka
5. kolejka
6. kolejka

</doc>
<doc id="2027930" url="https://pl.wikipedia.org/wiki?curid=2027930" title="Red Byron">
Red Byron

Robert „Red” Byron (ur. 12 marca 1915 w Kolorado, zm. 11 listopada 1960 w Chicago) – amerykański kierowca wyścigowy. W 1949 roku został pierwszym mistrzem serii Strictly Stock, z której powstała główna seria NASCAR, Sprint Cup.
Kariera.
Robert Byron urodził się w Colorado. Później przeniósł się do Anniston w Alabamie, gdzie rozpoczął starty w wyścigach. W 1932 zaczął startować w wyścigach i brał w nich udział do 1940 roku odnosząc wiele sukcesów na Talladedze, dopóki jego kariera kierowcy wyścigowego nie została przerwana przez drugą wojnę światową. Został inżynierem lotu w Siłach Powietrznych Stanów Zjednoczonych, gdzie latał samolotami B-24. Został trafiony, na szczęście jednak samolot nie spadł na ziemię. Doznał jednak urazu lewej nogi. Spędził 27 miesięcy w wojskowym szpitalu. Nogi nie udało się do końca wyleczyć, dlatego w wyścigach startował w stalowej szynie przykręconej do pedału sprzęgła. Po wojnie wrócił do wyścigów. Zaczął starty w AAA, lecz po wygraniu 9 z 18 wyścigów wycofał się z rywalizacji. W 1948 roku ścigał się w serii samochodów seryjnych NASCAR Modified Series. Następnego roku seria została przekształcona w Strictly Stock series. Red Byron został mistrzem serii wygrywając w dwóch z ośmiu wyścigów, na torze Daytona Beach oraz Martinsville. Starty kontynuował do 1951 roku, jednak nie odniósł już żadnego zwycięstwa. Z powodu problemów zdrowotnych musiał się wycofać z wyścigów. Pozostał jednak w świecie wyścigów pracując dla 
Briggs Cunningham, które budowało amerykański samochód sportowy zdolny do zwycięstw w wyścigach Grand Prix. Następnie kierował zespołem Corvetty budujący samochód w tym samym celu. Żaden projekt się nie udał, ale Byron był zadowolony z pracy. 
Zmarł 11 listopada 1960 w pokoju hotelowym w Chicago na atak serca w wieku 45 lat. Kierował wtedy zespołem startującym w Sports Car Club of America.
W 1966 roku dołączono go do Motorsports Hall of Fame, Amerykańskiej listy najwybitniejszych postaci związanych z wyścigami. W 1998 roku, z okazji obchodów 50 lecia istnienia serii NASCAR, został wybrany jednym z pięćdziesięciu najlepszych kierowców NASCAR w historii. 

</doc>
<doc id="2027931" url="https://pl.wikipedia.org/wiki?curid=2027931" title="Babka olbrzymia">
Babka olbrzymia

Babka olbrzymia ("Gobius cobitis") – gatunek ryby z rodziny babkowatych (Gobiidae).
Występowanie.
Wsch. Atlantyk oraz Morze Śródziemne i Morze Czarne, dyskusyjnie w Zatoce Sueskiej.
Występuje w wodach przybrzeżnych na głębokości 10–35 metrów, wśród kamieni bądź wodorostów oraz w basenach kąpielowych ze słonawą wodą.
Cechy morfologiczne.
Osiąga 27 cm długości.
Ubarwienie różne u różnych osobników.
Odżywianie.
Żywi się algami ("Enteromorpha"), skorupiakami (obunogami i krabami), wieloszczetami oraz owadami.
Rozród.
Dojrzewa płciowo w wieku 2–3 lat. We Włoszech trze się od III do V, w Bułgarii od V do VII. Samce w czasie tarła są ciemne z białawymi błonami płetw. Ikra o wymiarach 3,6–5,45 X 1,23–1,54 mm jest składana pod kamieniami. Żyje do 10 lat.
Znaczenie.
W rybołówstwie posiada niewielkie znaczenie. Łowiona na wędkę.

</doc>
<doc id="2027932" url="https://pl.wikipedia.org/wiki?curid=2027932" title="Swoistość">
Swoistość



</doc>
<doc id="2027934" url="https://pl.wikipedia.org/wiki?curid=2027934" title="Alberto Regazzoni">
Alberto Regazzoni

Alberto Regazzoni (ur. 4 maja 1983 roku w Lugano) – szwajcarski piłkarz grający na pozycji napastnika w FC Sankt Gallen. W reprezentacji Szwajcarii zadebiutował w 2006 roku. Do 23 sierpnia 2013 roku rozegrał w niej trzy spotkania.

</doc>
<doc id="2027936" url="https://pl.wikipedia.org/wiki?curid=2027936" title="Gobius cobitis">
Gobius cobitis



</doc>
<doc id="2027939" url="https://pl.wikipedia.org/wiki?curid=2027939" title="Queen Elizabeth Hotel">
Queen Elizabeth Hotel



</doc>
<doc id="2027941" url="https://pl.wikipedia.org/wiki?curid=2027941" title="Thierry Doubaï">
Thierry Doubaï

Thierry Doubaï (ur. 1 lipca 1988 w Adjamé) – iworyjski piłkarz grający na pozycji pomocnika.
Kariera klubowa.
Karierę piłkarską Doubaï rozpoczął w Ligue 1 MTN senegalskim klubie o nazwie AS Athletique D’Ajame. W latem 2001 trafił do Europy i w wieku 19 lat podpisał profesjonalny kontrakt ze szwajcarskim BSC Young Boys. W 2011 roku podpisał 3–letni kontrakt z pierwszoligowym Udinese Calcio. 31 stycznia 2012 przeszedł na zasadzie wypożyczenia do FC Sochaux, a latem przeszedł na stałe do tego klubu. Następnie grał w FC Luzern, Bene Jehuda Tel Awiw i AFAD Djékanou.
Kariera reprezentacyjna.
W 2008 roku rozegrał 1 mecz w Wybrzeże Kości Słoniowej.

</doc>
<doc id="2027943" url="https://pl.wikipedia.org/wiki?curid=2027943" title="Wimbledon 2010 (gra podwójna mężczyzn)">
Wimbledon 2010 (gra podwójna mężczyzn)



</doc>
<doc id="2027948" url="https://pl.wikipedia.org/wiki?curid=2027948" title="Rajd Francji 2003">
Rajd Francji 2003

Rezultaty Rajdu Francji ("47ème Tour de Corse"), eliminacji Rajdowych Mistrzostw Świata w 2003 roku, który odbył się w dniach 17-19 października. Była to dwunasta runda czempionatu w tamtym roku i piąta asfaltowa oraz siódma w Production Cars WRC. Bazą rajdu było miasto Ajaccio. Zwycięzcami rajdu została norwesko-brytyjska załoga Petter Solberg i Phil Mills jadący Subaru Imprezą WRC. Wyprzedzili oni Hiszpanów Carlosa Sainza i Marca Martíego w Citroënie Xsarze WRC oraz Belgów François Duvala i Stéphane’a Prévota w Fordzie Focusie WRC. Z kolei zwycięzcami Production Cars WRC zostali Brytyjczycy Niall McShea i Chris Patterson w Mitsubishi Lancerze Evo 6.
Rajdu nie ukończyło dwóch kierowców fabrycznych. Estończyk Markko Märtin w Fordzie Focusie WRC nie ukończył rajdu na 15. odcinku specjalnym z powodu wypadku. Z kolei kierowca Škody Fabii WRC Francuz Didier Auriol odpadł z rajdu na 1. odcinku specjalnym z powodu awarii układu elektrycznego.
Klasyfikacja po 12 rundach.
Tabele przedstawiają tylko pięć pierwszych miejsc.

</doc>
<doc id="2027952" url="https://pl.wikipedia.org/wiki?curid=2027952" title="Babka padańska">
Babka padańska

Babka padańska "(Knipowitschia panizzae)" – gatunek ryby z rodziny babkowatych (Gobiidae).
Występowanie.
Zlewisko Adriatyku i Morza Jońskiego.
Zamieszkuje przybrzeżne laguny, ujścia i dolne odcinki rzek. Spotykana na płyciznach, wśród roślinności.
Cechy morfologiczne.
Osiąga 5,5 cm długości.
Odżywianie.
Żywi się drobnymi bezkręgowcami.
Rozród.
Trze się od IV do VIII, w tym okresie wyciera się 10–15 razy. Ikra jest składana w muszlach sercówek. Larwy są pelagiczne. Żyje niespełna 2 lata.
Zagrożenia.
Zagrożona z powodu niszczenia siedlisk.

</doc>
<doc id="2027959" url="https://pl.wikipedia.org/wiki?curid=2027959" title="Knipowitschia panizzae">
Knipowitschia panizzae



</doc>
<doc id="2027968" url="https://pl.wikipedia.org/wiki?curid=2027968" title="Single numer jeden w roku 1971 (USA)">
Single numer jeden w roku 1971 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.

</doc>
<doc id="2027970" url="https://pl.wikipedia.org/wiki?curid=2027970" title="Pavol Hamžík">
Pavol Hamžík

Pavol Hamžík (ur. 20 sierpnia 1954 w Trenczynie) – słowacki polityk i dyplomata, minister spraw zagranicznych (1996–1997), wicepremier (1998–2001), przewodniczący Partii Porozumienia Obywatelskiego, ambasador Słowacji w Niemczech, na Ukrainie i na Węgrzech.
Życiorys.
Ukończył studia na Wydziale Prawa Uniwersytetu Komeńskiego w Bratysławie, następnie zaś Akademię Dyplomatyczną w Moskwie. W latach 1984–1993 zatrudniony w Ministerstwie Spraw Zagranicznych Czechosłowacji, pełnił urząd konsula w Królestwie Danii (1985–1989). Następnie był członkiem delegacji federalnej podczas obrad Konferencji Bezpieczeństwa i Współpracy w Europie (1991–1992), włączył się także w rozwiązanie kryzysu jugosłowiańskiego przez KBWE w latach 1992–1993. Od 1993 był szefem stałej misji Słowacji przy KBWE w Wiedniu, zaś od 1994 do 1996 ambasadorem w Niemczech.
W latach 1996–1997 pełnił funkcję ministra spraw zagranicznych Słowacji z rekomendacji HZDS, jednak ostatecznie zerwał z tym ugrupowaniem, wiążąc się z nowo powołaną Partią Porozumienia Obywatelskiego (SOP) Rudolfa Schustera. Od 1999 do 2003 był przewodniczącym tego ugrupowania. W pierwszym rządzie Mikuláša Dzurindy sprawował funkcję wicepremiera (1998–2001) z nominacji SOP. Był także posłem do Rady Narodowej (2001–2002), zasiadał w Konwencie Europejskim jako przedstawiciel słowackiego parlamentu.
W latach 2002–2006 zajmował się biznesem. Po dojściu do władzy lewicowego rządu Roberta Fica doradzał ministrowi spraw zagranicznych oraz premierowi, był pełnomocnikiem szefa rządu podczas negocjacji traktatu lizbońskiego. W 2009 objął urząd ambasadora Słowacji na Ukrainie, sprawował go do 2013. Później pracował w resorcie spraw zagranicznych w randze ambasadora, doradzał też premierowi Słowacji w zakresie bezpieczeństwa energetycznego. W 2018 został ambasadorem Słowacji na Węgrzech.

</doc>
<doc id="2027977" url="https://pl.wikipedia.org/wiki?curid=2027977" title="Dezodoranty">
Dezodoranty



</doc>
<doc id="2027984" url="https://pl.wikipedia.org/wiki?curid=2027984" title="Droga krajowa B261 (Niemcy)">
Droga krajowa B261 (Niemcy)

Droga krajowa B261 ("Bundesstraße 261") – niemiecka droga krajowa przebiegająca w całości w granicach kraju związkowego Nadrenia-Palatynat. Liczy 5 km i łączy Bad Ems z Eitelborn. 

</doc>
<doc id="2027987" url="https://pl.wikipedia.org/wiki?curid=2027987" title="Zdenka Kramplová">
Zdenka Kramplová

Zdenka Kramplová (ur. 7 sierpnia 1957 w Krupinie) – słowacka polityk i przedsiębiorca, parlamentarzystka, w latach 1997–1998 minister spraw zagranicznych w rządzie Vladimíra Mečiara, w okresie 2007–2008 minister rolnictwa w rządzie Roberta Fica.
Życiorys.
W latach 1976–1981 kształciła się w akademii rolniczej w Płowdiwie. Po powrocie na Słowację pracowała jako redaktorka w wydawnictwie „Príroda”. W latach 1992–1994 była doradcą premiera Słowacji do spraw parlamentu, partii politycznych i organizacji pozarządowych. Od 1994 do 1997 kierowała kancelarią rządu Vladimíra Mečiara zaś w latach 1997–1998 pełniła funkcję ministra spraw zagranicznych Słowacji w tym gabinecie. W 1998 przez krótki czas była ambasadorem w Kanadzie.
W okresie rządów centroprawicowej koalicji zajmowała się prowadzeniem działalności gospodarczej (1999–2006). W 2006 została wybrana na posłankę do Rady Narodowej z ramienia ĽS-HZDS, w której od 2005 pełniła funkcję sekretarza. W rządzie Roberta Fica zajmowała przez krótki okres stanowisko ministra rolnictwa (2007–2008). W 2009 odeszła z ĽS-HZDS, zakładając niewielkie ugrupowanie pod nazwą AZEN ("Aliancia za Európu národov"), z ramienia którego bezskutecznie kandydowała w wyborach w 2010. Powróciła następnie do sektora prywatnego, prowadząc działalność w zawodzie mediatora.
Bibliografia.
 

</doc>
<doc id="2027989" url="https://pl.wikipedia.org/wiki?curid=2027989" title="Javier Sánchez">
Javier Sánchez

Javier Sánchez Vicario (ur. 1 lutego 1968 w Pampelunie) – hiszpański tenisista, reprezentant w Pucharze Davisa, olimpijczyk z Seulu (1988).
Życie prywatne.
Javier Sánchez pochodzi z rodziny o tradycjach tenisowych. Starszy brat Emilio odnosił sukcesy w singlu, a w grze podwójnej oprócz zwycięstw w turniejach wielkoszlemowych, był liderem rankingu deblowego. Ma również młodszą siostrę, Arantxę, która wygrywała rozgrywki wielkoszlemowe w singlu oraz deblu i była liderką rankingu obu konkurencji.
Kariera tenisowa.
Jako junior Sánchez wygrał US Open 1986 zarówno w grze pojedynczej, jak i podwójnej. W singlu wygrał pojedynek finałowy 6:2, 6:2 z Franco Davínem, natomiast w deblu pokonał wynikiem 6:4, 1:6, 6:1, wspólnie z Tomásem Carbonellem parę Jeff Tarango–David Wheaton.
Karierę profesjonalną zapoczątkował w 1986, a zakończył w roku 2000. W singlu wygrał 4 turnieje wchodzące w skład cyklu ATP World Tour oraz uczestniczył w 8 finałach.
W grze podwójnej wygrał łącznie 26 turniejów rangi ATP World Tour, a także przegrał w 18 finałach.
W latach 1987–1989 i 1997–1998 reprezentował Hiszpanię w Pucharze Davisa. Rozegrał dla drużyny przez ten okres 9 meczów – w singlu wygrał 3 pojedynki i 3 przegrał, a deblu poniósł porażkę w 4 spotkaniach nie wygrywając żadnego.
W 1988 zagrał w konkurencji gry pojedynczej na igrzyskach olimpijskich w Seulu, dochodząc do 3 rundy w której został wyeliminowany przez Paolo Canè.
Najwyżej sklasyfikowany w rankingu singlistów był na 23. miejscu na początku czerwca 1994 roku, z kolei w zestawieniu deblistów pod koniec kwietnia 1990 roku zajmował 9. pozycję.

</doc>
<doc id="2027991" url="https://pl.wikipedia.org/wiki?curid=2027991" title="REN904">
REN904

REN904 – lampa elektronowa (trioda) o cokole 5-nóżkowym, produkowana w latach 30. XX w. przez firmę "Telefunken". Była stosowana m.in. jako detektor w ówczesnych odbiornikach radiowych. Posiada metalizowaną bańkę połączoną elektrycznie z katodą. Wczesne wersje tej lampy (1930/31 r.) nie posiadały metalizacji.
Wiele firm produkowało jej odpowiedniki, wśród nich: Philips (E424N), Marconi (MH4C, W308), Loewe (LA203), Triotron (AN4), Mazda (DW111).
Dane techniczne.
Żarzenie:

</doc>
<doc id="2028008" url="https://pl.wikipedia.org/wiki?curid=2028008" title="Jozef Kalman">
Jozef Kalman

Jozef Kalman (ur. 18 kwietnia 1951 w Pohoreli) – słowacki działacz związkowy i polityk, w latach 1994–1998 wicepremier w rządzie Vladimíra Mečiara.
Życiorys.
Ukończył studia w Wyższej Szkole Politycznej przy Komitecie Centralnym Komunistycznej Partii Słowacji w Bratysławie. Od 1973 zatrudniony na różnych stanowiskach w aparacie związkowym, w którym pracował również po transformacji ustrojowej (m.in. jako przewodniczący Słowackiego Związkowego Ruchu Pracowników Samorządu Terytorialnego).
W latach 1994–1998 pełnił funkcję wicepremiera Słowacji z ramienia Zrzeszenia Robotników Słowacji. W 1998 uzyskał mandat posła do Rady Narodowej z ramienia HZDS. W wyborach 2002 stanął na czele listy nowo powstałej Bloku Lewicowego, który uzyskał poparcie 0,22% wyborców. W wyborach 2004 bez powodzenia ubiegał się o urząd głowy państwa.

</doc>
<doc id="2028034" url="https://pl.wikipedia.org/wiki?curid=2028034" title="Richard Sandrak">
Richard Sandrak

Richard Sandrak (ur. 15 kwietnia 1992 r.) − amerykański kulturysta pochodzenia ukraińskiego, znany także pod pseudonimem Little Hercules (pl. "Młod(ocian)y Herkules"). Przykuł międzynarodową uwagę jako jeden z nielicznych dziecięcych kulturystów. Jest także aktorem oraz praktykiem sztuk walki.
Życiorys.
W wieku dwóch lat, Richard, który urodził się w małej ukraińskiej wiosce, przeniósł się z rodzicami − dietetykiem Pavlem i instruktorką gimnastyczną Leną − do Stanów Zjednoczonych. Rodzina Sandraków osiedliła się w Pensylwanii. Zaledwie rok od momentu przeprowadzki Richard zaczął uprawiać sporty siłowe i walki. Trenując, by wzmocnić swoje ciało, używał lekkich hantli.
W 1999 roku, w nadziei na lepsze życie, Sandrakowie podjęli się kolejnego śmiałego czynu i wyruszyli do Kalifornii. Wkrótce media zaczęły interesować się przypadkiem Richarda i jego niesamowitą formą (jako ośmiolatek wyciskał 95 kg). Chłopiec szybko stał się gwiazdą branży kulturystycznej. Pojawiał się jako gość na wielu zawodach związanych z tym sportem, m.in. prestiżowych Arnold Classic, Mr. Olympia, Mr. USA czy Night of the Champions.
Ogólnoświatową popularność przyniósł mu dokumentalny film "Najsilniejsze dziecko świata" ("The World's Strongest Boy"), którego był bohaterem. Obecnie jego sława przygasła.
Sandrak posiada także kilka czarnych pasów w gyung ghi, starożytnej wschodniej sztuce walki, oraz wystąpił w dwóch filmach fabularnych.

</doc>
<doc id="2028046" url="https://pl.wikipedia.org/wiki?curid=2028046" title="Peter Bisák">
Peter Bisák

Peter Bisák (ur. 22 czerwca 1949) – słowacki ekonomista i polityk, w latach 1994–1998 minister zarządu i prywatyzacji majątku narodowego w trzecim rządzie Vladimíra Mečiara.
Życiorys.
W 1973 ukończył studia w Wyższej Szkole Ekonomicznej w Bratysławie. W latach 1974–1985 zatrudniony na stanowisku ekonomisty w Powiatowej Radzie Narodowej w Żylinie, następnie zaś w miejskim przedsiębiorstwie budowlanym w Żylinie (1985–1990). Od 1992 wykonywał zawód przedsiębiorcy. W latach 1994–1998 sprawował funkcję ministra zarządu i prywatyzacji majątku państwowego w rządzie Vladimíra Mečiara z ramienia Zrzeszenia Robotników Słowacji.

</doc>
<doc id="2028049" url="https://pl.wikipedia.org/wiki?curid=2028049" title="The Flood (singel Katie Meluy)">
The Flood (singel Katie Meluy)

The Flood – pierwszy singiel brytyjskiej piosenkarki Katie Meluy promujący jej czwarty album studyjny zatytułowany "The House". Singiel został wydany w Wielkiej Brytanii 17 maja 2010 roku w formacie digital download, oraz 24 maja 2010 roku w formacie CD.
Teledysk.
Teledysk wyreżyserowany został przez Kevina Godleya, który współpracował już wcześniej z Katie – wyreżyserował wideoklip do singla pt. "Nine Million Bicycles". Wideo przedstawia piosenkarkę śpiewającą i grającą na pianinie, umieszczonym na wirującej platformie, obracanej przez tancerzy.

</doc>
<doc id="2028053" url="https://pl.wikipedia.org/wiki?curid=2028053" title="Jan Jabłoński">
Jan Jabłoński



</doc>
<doc id="2028060" url="https://pl.wikipedia.org/wiki?curid=2028060" title="Partia Porozumienia Obywatelskiego">
Partia Porozumienia Obywatelskiego

Partia Porozumienia Obywatelskiego (słow. "Strana občianskeho porozumenia", SOP) – słowacka centrowa partia polityczna istniejąca w latach 1998–2003, jeden z czterech podmiotów koalicji tworzącej pierwszy rząd Mikuláša Dzurindy (1998–2002).
Historia.
Partia została utworzona 5 kwietnia 1998, na jej czele stanął burmistrz Koszyc Rudolf Schuster. W wyborach w 1998 uzyskała 8,01% głosów i 13 mandatów w Radzie Narodowej. Weszła następnie w skład koalicji tworzącej pierwszy rząd Mikuláša Dzurindy. Delegowała do niego wicepremiera (Pavol Hamžík: 1998–2001, Mária Kadlečíková: 2001–2002) oraz ministra ds. prywatyzacji (Mária Machová). Prezydentem Słowacji został w 1999 lider SOP Rudolf Schuster, zaś obowiązki szefa partii przejął wówczas Pavol Hamžík. W wyborach w 2002 partia nie wystawiła własnej listy i znalazła się poza parlamentem.
W latach 2002–2003 SOP prowadziła rozmowy o powołaniu lewicowego ugrupowania wraz z SDL i SDA, ostatecznie 1 marca 2003 połączyła się ze SMER-em.

</doc>
<doc id="2028065" url="https://pl.wikipedia.org/wiki?curid=2028065" title="Single numer jeden w roku 1970 (USA)">
Single numer jeden w roku 1970 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.

</doc>
<doc id="2028071" url="https://pl.wikipedia.org/wiki?curid=2028071" title="Kongres kobiet polskich">
Kongres kobiet polskich



</doc>
<doc id="2028075" url="https://pl.wikipedia.org/wiki?curid=2028075" title="Borzenkowo">
Borzenkowo



</doc>
<doc id="2028083" url="https://pl.wikipedia.org/wiki?curid=2028083" title="Jan Jabłoński (żołnierz)">
Jan Jabłoński (żołnierz)

Jan Jabłoński ps. "Drzazga", "Tumry" (ur. 28 maja 1913 w Zakrzowie, zm. 23 maja 1993) – żołnierz Batalionów Chłopskich, komendant rejonu IV obwodu Puławy Okręgu Lublin tej organizacji, major, działacz ruchu ludowego.
Życiorys.
Jan Jabłoński urodził się 28 maja 1913 w rodzinie chłopskiej. Przed wybuchem II wojny światowej był rolnikiem. Działał w Związku Młodzieży Wiejskiej "Wici", a w 1932 wstąpił do Stronnictwa Ludowego.
Podczas wojny włączył się w działalność podziemną, w 1940 wstąpił do Związku Walki Zbrojnej, lecz później przeszedł do Batalionów Chłopskich. W tej ostatniej organizacji był dowódcą Oddziałów Specjalnych w gminie Kamień oraz komendantem rejonu IV obwodu Puławy Okręgu Lublin. Dowodził wieloma akcjami bojowymi i w wielu brał udział. Wśród nich można wymienić: wysadzenie pociągu amunicyjnego pod Gołębiem, zatopienie statku Tannenberg czy rozbicie urzędu gminy w Szczekarkowie.
Po wojnie wstąpił do Milicji Obywatelskiej. Ukończył szkołę średnią i od 1948 pracował w organizacjach spółdzielczych i przedsiębiorstwach państwowych. Był członkiem ZSL. Zmarł 23 maja 1993 i został pochowany w Wilkowie

</doc>
<doc id="2028092" url="https://pl.wikipedia.org/wiki?curid=2028092" title="Funktor tożsamościowy">
Funktor tożsamościowy



</doc>
<doc id="2028094" url="https://pl.wikipedia.org/wiki?curid=2028094" title="Funktor identycznościowy">
Funktor identycznościowy



</doc>
<doc id="2028109" url="https://pl.wikipedia.org/wiki?curid=2028109" title="Hans á Lag">
Hans á Lag

Hans á Lag (ur. 26 września 1974 w Tórshavn na Wyspach Owczych, jako Hans á Lag Jacobsen) - farerski piłkarz, występujący na pozycji obrońcy w klubie HB Tórshavn ze stolicy archipelagu Wysp Owczych.
Kariera klubowa.
Od początku swojej kariery Hans á Lag jest zawodnikiem stołecznego HB Tórshavn. Pierwszy raz w składzie pojawił się w roku 1991, kiedy miał siedemnaście lat. Nie zagrał wtedy jeszcze żadnego spotkania. Na jego pierwszy mecz w barwach klubu trzeba było czekać 10 września 1994 roku, kiedy pojawił się w 73. minucie drugoligowego spotkania B36 Tórshavn II przeciwko NSÍ Runavík II. W tamtym sezonie zagrał w dwóch spotkaniach, został też ukarany jedną żółtą kartką.
W pierwszej lidze archipelagu zagrał w sezonie 1995, wychodząc w pierwszym składzie na mecz przeciwko KÍ Klaksvík, wygrany przez HB Tórshavn 5:0. Hans á Lag został wtedy także ukarany swoją pierwszą żółtą kartką w pierwszej lidze Wysp Owczych. Wystąpił wtedy w dziewięciu meczach swojej drużyny, w tym w finale Pucharu Wysp Owczych. Jego klub ów puchar zdobył, zajmując też drugie miejsce w tabeli 1.deild.
W roku 1996 Hans á Lag rozegrał kolejne mecze w ramach zarówno pierwszego, jak i drugiego składu HB Tórshavn. Wśród nich był jego pierwszy mecz w ramach klubowych rozgrywek europejskich, kiedy HB Tórshavn przegrał z gruzińskim Dinamo Batumi 0:6 8 sierpnia 1996 w ramach rozgrywek Pucharu Zdobywców Pucharów 1996/97. Jego klub zajął wtedy trzecie miejsce w tabeli ligowej i ponownie zdobył Puchar Wysp Owczych.
Podczas kolejnego sezonu Hans á Lag wystąpił tylko raz, w rozgrywkach 3.deild, w barwach drużyny HB Tórshavn III. Został w tym meczu ukarany żółtą kartką.
Znacznie lepszym okazał się dla niego sezon 1998, rozegrał w ramach pierwszoligowego składu dwadzieścia pięć spotkań i zdobył dwie bramki. Jego klub ponownie zdobył Puchar Wysp Owczych. Wywalczył także tytuł mistrza kraju. Podobnie było w czasie sezonu 1999, kiedy á Lag, jako jeden z zawodników podstawowego składu HB Tórshavn, zagrał w dwudziestu dwóch spotkaniach.
Sytuacja taka powtórzyła się w roku 2000, kiedy klub Hansa zdobył drugie miejsce w tabeli. Á Lag zagrał wtedy w dwudziestu pięciu meczach i zdobył dwie bramki. Następny sezon nie był już tak samo udany, jak trzy poprzednie. Zawodnik wystąpił w ośmiu spotkaniach, a jego klub zajął, najniższe od wielu lat, siódme miejsce w tabeli ligowej.
Hans á Lag wrócił do regularnych występów w roku 2002, kiedy zdobył siedem bramek w dwudziestu siedmiu spotkaniach. Sytuacja ta uległa jednak ponownej zmianie na niekorzyść á Laga, który w latach 2003-2004 zagrał jedynie w piętnastu meczach pierwszego składu HB Tórshavn, zdobywszy trzy bramki.
Sezon 2005 był niewątpliwie jednym z lepszych w karierze Hansa á Laga. Powrócił on do pierwszego składu swojej drużyny, zagrał w dwudziestu ośmiu spotkaniach i zdobył trzynaście bramek, z których dwie w ramach Ligi Mistrzów UEFA 2005/06, w meczu przeciwko litewskiemu FBK Kowno, który klub z Wysp Owczych przegrał 2:4. Dobre występy w tamtym roku nie pozwoliły jednak Hansowi na regularną grę w swoim klubie, podczas Sezonu 2006. Zagrał jedynie w siedmiu spotkaniach HB Tórshavn II i zdobył jedną bramkę.
Po raz trzeci odzyskał miejsce w pierwszym składzie, podczas sezonu 2007, kiedy zagrał w dwudziestu ośmiu spotkaniach i strzelił trzy bramki, otrzymując jednak także czerwoną kartkę. Jego klub zajął wtedy trzecie miejsce w tabeli. Stosunkowo podobnie miała się liczba meczów á Laga rok później, zdobył on dwie bramki w dwudziestu siedmiu spotkaniach, a HB Tórshavn został wicemistrzem archipelagu.
Podczas sezonu 2009 Hans á Lag stale utrzymywał się na pozycji jednego z kluczowych zawodników HB Tórshavn. Zagrał wtedy w dwudziestu ośmiu spotkaniach, zdobył sześć goli, a jego klub zajął pierwsze miejsce w tabeli pierwszoligowej.
Obecnie, na jedenaście rozegranych spotkań w ramach sezonu 2010, á Lag dziewięciokrotnie wystąpił w barwach HB Tórshavn i dwukrotnie w barwach HB Tórshavn II.

</doc>
<doc id="2028118" url="https://pl.wikipedia.org/wiki?curid=2028118" title="Kazimierz Falewicz">
Kazimierz Falewicz

Kazimierz Falewicz, ps. „Mścibór”, „Antoni”, „Pobóg”, „Suwalski”, „Czerwiński” (ur. 23 października 1898 w Wilnie, zm. 2 grudnia 1993 w Londynie) – major artylerii Wojska Polskiego, Armii Krajowej i Narodowych Sił Zbrojnych.
Życiorys.
Urodził się 23 października 1898 w Wilnie, w rodzinie Jana Marcina, właściciela ziemskiego, posła na Sejm Litwy Środkowej, marszałka sejmiku wileńsko-trockiego, i Wandy z Prus-Węckowskich. Uczył się w Szkole Handlowej w Petersburgu, gdzie w 1916 otrzymał świadectwo dojrzałości. Od stycznia do sierpnia 1917 szkolił się w Michajłowskiej Szkole Artylerii w Petersburgu. Następnie do lipca 1918 był oficerem I Korpusu Polskiego gen. Józefa Dowbora-Muśnickiego. Po powrocie do kraju od listopada 1918 służył jako ochotnik w Wojsku Polskim. Jako oficer 3. DAK brał udział w wojnie polsko-bolszewickiej. Od października 1922 do listopada 1923 był dowódcą 3. Baterii 3. DAK. W 1923 ukończył studia na Uniwersytecie Stefana Batorego w Wilnie. Od grudnia 1923 do 1927 służył w 5. DAK. Został awansowany do stopnia kapitana artylerii ze starszeństwem z dniem 1 lipca 1925. W styczniu 1928 przeniesiony został do Centrum Wyszkolenia Artylerii w Toruniu na stanowisko komendanta Szkoły Podoficerów Zawodowych Artylerii. W grudniu 1932 przeniesiony został do 20 pułku artylerii lekkiej w garnizonie Baranowicze. 27 czerwca 1935 został mianowany majorem ze starszeństwem z 1 stycznia 1935 roku i 21. lokatą w korpusie oficerów artylerii. Po awansie został wyznaczony na stanowisko dowódcy dywizjonu. W czerwcu 1936 został zastępcą dowódcy 4 dywizjonu artylerii konnej w Suwałkach. W czerwcu 1938 objął dowództwo II dywizjonu 4 pułku artylerii lekkiej w Inowrocławiu. Na tym samym stanowisku walczył w kampanii wrześniowej 1939. 16 września 1939, w czasie bitwy nad Bzurą został ciężko ranny - do listopada 1940 przebywał w szpitalach. Po wyjściu ze szpitala działał w konspiracji, od stycznia 1941 w ZWZ-AK.
W czerwcu 1944 roku został mianowany podpułkownikiem Narodowych Sił Zbrojnych oraz p.o. szefa sztabu Komendy Głównej NSZ. Wziął udział w powstaniu warszawskim, dowodził odcinkiem obrony zabudowań Politechniki w Zgrupowaniu Golskiego. Ranny 23 sierpnia, pełnił funkcję oficera do zleceń w sztabie podpułkownika „Topora” (Jacka Bętkowskiego). Po upadku powstania wyszedł z miasta wraz z ludnością cywilną i został osadzony w Pruszkowie. Był zastępcą komendanta okręgu poznańskiego AK.
W maju 1945 został aresztowany przez NKWD w Zabrzu. Po ucieczce z więzienia ukrywał się, a na początku 1946 wyjechał z kraju. Zginął 2 grudnia 1993 w wypadku samochodowym w Londynie.
Był mężem Salomei z Baranowskich, z którą miał córkę Wandę Teresę i syna Karola Jana Kazimierza.

</doc>
<doc id="2028119" url="https://pl.wikipedia.org/wiki?curid=2028119" title="Spirydion Koiszewski">
Spirydion Koiszewski

Spirydion Stanisław Koiszewski, ps. „Topór” (ur. 15 listopada 1886 w Warszawie, zm. 19 maja 1978 tamże) – pułkownik kawalerii Wojska Polskiego.
Życiorys.
Urodził się 15 listopada 1886 w rodzinie Mikołaja (1850–1914), i Jadwigi Karoliny z Kraszewskich (1857–1944). W 1904 ukończył 7-letnią Szkołę Kadetów, następnie w 1906 Mikołajewską Szkołę Kawalerii w Petersburgu. Po jej ukończeniu został oficerem w armii carskiej, po 1917 wstąpił w szeregi tworzonego na Syberii Wojska Polskiego. W latach 1918–1919 pełnił funkcje przedstawiciela wojsk polskich przy sztabie głównego dowództwa wojsk rosyjskich i sprzymierzonych sił francuskich atamana Siemionowa. Uczestnik wojny polsko-bolszewickiej, dwukrotnie ranny. Po bitwie pod Zasławiem (23 września 1920) objął dowództwo nad 5 Pułkiem Ułanów Zasławskich i 26 maja 1921 przyprowadził pułk na stałą kwaterę do Ostrołęki, gdzie dowodził nim do 23 stycznia 1925. Następnie przeniesiony do 25 Pułku Ułanów Wielkopolskich w Prużanie, gdzie funkcję dowódcy pułku sprawował do 29 lutego 1932. Po zwolnieniu ze stanowiska dowódcy pułku został przeniesiony do dyspozycji szefa Departamentu Kawalerii Ministerstwa Spraw Wojskowych. Od grudnia 1932 był członkiem Oficerskiego Trybunału Orzekającego. Od 30 czerwca 1934 przeniesiony w stan spoczynku.
20 lipca 1944 został mianowany komendantem okręgu NSZ-AK nr 1 Warszawa-miasto. Po wybuchu powstania warszawskiego został dowódcą całości sił NSZ w powstaniu. Pod koniec walk otrzymał przydział do legii oficerskiej AK. Po kapitulacji trafił do niewoli niemieckiej (nr jeniecki 224839). Do Polski powrócił w 1946.
Pochowany na cmentarzu Powązkowskim w Warszawie (kwatera 50-3-28,29).
Życie prywatne.
14 września 1920 roku w Warszawie zawarł związek małżeński ze Stanisławą Wandą Szlichert (zm. 1967). Mieli córkę Milenę (1927–2004), która też uczestniczyła w powstaniu warszawskim.

</doc>
<doc id="2028160" url="https://pl.wikipedia.org/wiki?curid=2028160" title="Anomalia południowoatlantycka">
Anomalia południowoatlantycka

Anomalia południowoatlantycka (ang. "South Atlantic Anomaly", SAA) – obszar, na którym wewnętrzny pas Van Allena przebiega najbliżej powierzchni Ziemi.
Pasy Van Allena położone są symetrycznie w stosunku do osi magnetycznej Ziemi, która jest nachylona w stosunku do osi obrotowej o kąt około 11,5°. Z tego powodu wewnętrzny pas Van Allena znajduje się najbliżej powierzchni Ziemi w południowej części Oceanu Atlantyckiego, a najdalej – na północnym Oceanie Spokojnym. Powoduje to w tym regionie zwiększenie strumienia cząstek wysokoenergetycznych.
Jej centrum znajduje się u wybrzeży Brazylii. Na wysokości 500 km anomalia rozciąga się na obszarze od równika do 50°S i od 90°W do 40°E. Ze wzrostem wysokości obszar ten się zwiększa.
SAA przesuwa się na zachód, z prędkością 0,3° w ciągu roku, co pozostaje w zgodności z badaniami, które wskazują, że wewnętrzne jądro Ziemi obraca się szybciej niż reszta planety, o około 0,3–0,5° rocznie.
Anomalia południowoatlantycka ma duży wpływ na sztuczne satelity i statki kosmiczne krążące wokół Ziemi na wysokości kilkuset kilometrów ze względu na silne promieniowanie spowodowane przez protony uwięzione w wewnętrznym pasie Van Allena. Międzynarodowa Stacja Kosmiczna, której orbita ma inklinację 51,6°, wymagała z tego powodu zainstalowania dodatkowych osłon. Wysoki poziom promieniowania uniemożliwia w tym rejonie zbieranie danych przez Kosmiczny Teleskop Hubble’a.

</doc>
<doc id="2028220" url="https://pl.wikipedia.org/wiki?curid=2028220" title="Rozważyn">
Rozważyn



</doc>
<doc id="2028252" url="https://pl.wikipedia.org/wiki?curid=2028252" title="Michel Alerme">
Michel Alerme

Michel Alerme (ur. w 1878, zm. 1 marca 1949 w Paryżu) – francuski wojskowy (pułkownik), publicysta konserwatywny, dyrektor w agencji prasowej w okresie międzywojennym, a następnie szef agencji prasowej Inter-France pod okupacją niemiecką podczas II wojny światowej.
Służył w armii francuskiej, dochodząc do stopnia pułkownika. Był wicepremierem w rządzie wojskowym Georges'a Clemenceau. Następnie pełnił funkcję dyrektora w konserwatywnej gazecie „l'Echo national”, a potem dyrektora filii agencji prasowej Havas na Dalekim Wschodzie. Jednocześnie publikował felietony o charakterze wojskowym. Po zamknięciu przez Niemców agencji Havas w II poł. 1940 współzakładał i stanął na czele agencji prasowej Inter-France, która zgrupowała wszystkie gazety kolaboracyjne wychodzące w okupowanej części Francji. Był autorem 2 książek, wydanych przez agencję Inter-France: "Les Causes militaires de notre défaite" (1941) i "Stratégie anglaise" (1942). Nadal publikował też artykuły, opowiadając się za pełną współpracą z III Rzeszą i przedstawiając w nich hasła antysemickie. Na początku kwietnia 1944 wszedł w skład Komitetu Przyjaciół Waffen-SS, prowadzącego działalność propagandową w celu werbunku do Waffen-SS francuskich ochotników. Po upadku Francji Vichy we wrześniu tego roku zbiegł do Niemiec. Kiedy wojna się zakończyła, powrócił do kraju. Nie został osądzony.

</doc>
<doc id="2028255" url="https://pl.wikipedia.org/wiki?curid=2028255" title="Deth Red Sabaoth">
Deth Red Sabaoth

Deth Red Sabaoth to dziewiąty album amerykańskiej grupy muzycznej Danzig, wydany 22 czerwca 2010 roku przez należącą do lidera zespołu wytwórnię płytową Evilive Records. Jest to pierwsza studyjna płyta zespołu od wydania Circle of Snakes w 2004 roku. W nagraniach wzięli udział perkusista Johnny Kelly (który koncertował z zespołem w latach 2002-2003, a pełnoprawnym członkiem został w 2005) oraz gitarzysta Tommy Victor. Basista Steve Zing, pomimo iż jest w zespole od 2006 roku, nie brał udziału w sesji nagraniowej, wszystkie partie gitary basowej zostały zagrane przez Glenna Danziga.
Lista utworów.
Źródło.

</doc>
<doc id="2028259" url="https://pl.wikipedia.org/wiki?curid=2028259" title="Jordan Cox">
Jordan Cox

Jordan Cox (ur. 7 stycznia 1992 w Miami) – amerykański tenisista, finalista wielkoszlemowego Wimbledonu 2009 w rozgrywkach juniorskich.
Kariera.
Jako junior osiągnął na przełomie czerwca i lipca finał wielkoszlemowego Wimbledonu z roku 2009. Przechodząc najpierw eliminacje pokonał w fazie zasadniczej m.in. Devina Brittona w pojedynku półfinałowym. Mecz o tytuł przegrał wynikiem 6:4, 2:6, 2:6 z Rosjaninem Andriejem Kuzniecowem.
Występując już jako zawodowiec wygrał w kwietniu 2010 roku turniej rangi ITF Men's Circuit (F3) w Korei, zwyciężając w finale Zhanga Ze 6:4, 6:3.
Dnia 21 marca 2011 roku osiągnął najwyższą pozycję rankingową w klasyfikacji singlistów - nr 449.

</doc>
<doc id="2028260" url="https://pl.wikipedia.org/wiki?curid=2028260" title="Scott Mescudi">
Scott Mescudi



</doc>
<doc id="2028262" url="https://pl.wikipedia.org/wiki?curid=2028262" title="Rajd Hiszpanii 2003">
Rajd Hiszpanii 2003

Rezultaty Rajdu Hiszpanii ("39º Rallye Catalunya-Costa Brava (Rallye de España)"), eliminacji Rajdowych Mistrzostw Świata w 2003 roku, który odbył się w dniach 24 – 26 października. Była to trzynasta runda czempionatu w tamtym roku i szósta asfaltowa oraz szósta w Production Cars WRC. Bazą rajdu było miasto Lloret de Mar. Zwycięzcami rajdu zostali Francuzi Gilles Panizzi i Hervé Panizzi jadący Peugeotem 206 WRC. Wyprzedzili oni francusko-monakijską załogę Sébastiena Loeba i Daniela Elenę w Citroënie Xsarze WRC oraz estońsko-brytyjską załogę Markko Märtina i Michaela Parka w Fordzie Focusie WRC. Z kolei zwycięzcami Junior WRC zostali Francuzi Brice Tirabassi i Jacques-Julien Renucci w Renault Clio S1600.
Rajdu nie ukończyło dwóch kierowców fabrycznych. Brytyjczyk Richard Burns w Peugeocie 206 WRC nie ukończył rajdu na 19. odcinku specjalnym z powodu wypadku. Z kolei kierowca Škody Fabii WRC Francuz Didier Auriol odpadł z rajdu na 9. odcinku specjalnym z powodu awarii sprzęgła.
Klasyfikacja po 13 rundach.
Tabele przedstawiają tylko pięć pierwszych miejsc.

</doc>
<doc id="2028263" url="https://pl.wikipedia.org/wiki?curid=2028263" title="Wolny Ruch Patriotyczny">
Wolny Ruch Patriotyczny

Wolny Ruch Patriotyczny (arab.: التيار الوطني الحر - "Al-Tayyar Al-Watani Al-Hur", ang. skrót: FPM) – libańska partia polityczna, formalnie świecka, jednak ciesząca się popularnością przede wszystkim wśród chrześcijan, a także niektórych szyitów.
Wolny Ruch Patriotyczny został założony i kierowany przez Michela Aouna, stanowiąc jego polityczne zaplecze. W lutym 2006 roku partia zawarła z Hezbollahem "Memorandum Zrozumienia", porozumienie skierowane przeciw rządowi premiera Fouada Siniory. Od wyborów parlamentarnych w 2005 roku posiada największą liczbę deputowanych wśród stronnictw chrześcijańskich, a od 2009 roku stanowi drugą co do wielkości partię w libańskim parlamencie (po Mustaqbal). Wolny Ruch Patriotyczny przewodzi parlamentarnemu Blokowi Zmian i Reform (obecnie 27 deputowanych z WRP, Ruchu Marada, Partii Dasznak i Partii Demokratycznej).

</doc>
<doc id="2028264" url="https://pl.wikipedia.org/wiki?curid=2028264" title="Katedra w Erfurcie">
Katedra w Erfurcie

Katedra w Erfurcie (niem. "Erfurter Dom", wcześniej także: "Marienkirche" lub "Propsteikirche Beatae Mariae Virginis") – kościół rzymskokatolicki położony w stolicy Turyngii Erfurcie.
Najważniejsza i najstarsza budowla sakralna Erfurtu. Wymieniany już w poł. VIII w. jako stolica biskupia. Do XIX w. był siedzibą kapituły kanoników przy kościele Mariackim. Od 1994 jest znów katedrą nowo utworzonego biskupstwa w Erfurcie i siedzibą kapituły katedralnej.
Położona na wzgórzu katedra w Erfurcie tworzy wraz z pobliskim kościołem św. Sewera jeden z najwspanialszych gotyckich zespołów architektonicznych w Europie.
Początki chrześcijaństwa w Erfurcie.
Erfurt był w czasach Królestwa Wschodniofrankońskiego ważnym ośrodkiem władzy. Już papież Grzegorz II (715–731) wezwał w 724 mieszkańców Turyngii za pośrednictwem misjonarza św. Bonifacego do zbudowania “domu [bożego]”. Podobno wezwanie to zostało spełnione ok. 725. Na przełomie 741/42 św. Bonifacy zwrócił się z prośbą do papieża Zachariasza o założenie biskupstwa na „miejscu zwanym Erphesfurt, gdzie od dawna istniała pogańska osada”. Papież wyraził zgodę. Równocześnie erygowane zostały biskupstwa w Büraburgu (późniejszy Fritzlar) i w Würzburgu.
Wymienienie po raz pierwszy nazwy "Erphesfurt" w kontekście założenia biskupstwa jest uważane za oficjalna datę założenia miasta Erfurt, chociaż Bonifacy zastał w tym miejscu już zamieszkały teren, co zresztą było warunkiem założenia biskupstwa i na co też wskazują wyraźnie wyniki przeprowadzonych badań archeologicznych.
Jednak już kilka lat później, zapewne po tym jak św. Bonifacy, św. Adalar i św. Eoban zginęli w 754 śmiercią męczeńską we Fryzji, biskupstwo w Erfurcie zostało rozwiązane i wcielone do biskupstwa mogunckiego. Pierwszym biskupem Erfurtu nie był jednak z pewnością św. Adalar, jak chce legenda, lecz urzędujący od 751/52 w Eichstätt św. Willibald. Po 802 pojawia się w odniesieniu do Erfurtu karolińska nazwa kaiserpfalz jako miejsca wykonywania władzy cesarza, lokalizowana przez niektórych na wzgórzu Petersberg, kilkaset metrów na północny zachód od wzgórza katedralnego.
W 805 zarządzeniem cesarza Karola Wielkiego wydanym w Diedenhofen (tzw. Diedenhofener Kapitular) Erfurt został ustanowiony miejscem handlu przygranicznego ze Słowianami.
Historia budowy katolickiej katedry “Beatae Mariae Virginis”.
Okres przedromański i romański.
Pierwszy kościół na miejscu obecnej katedry został podobno wzniesiony przez św. Bonifacego po 752; nic bliższego jednak nie wiadomo na temat jego dokładnej lokalizacji ani kształtu. W 1991 podczas badań archeologicznych przeprowadzonych z okazji montażu organów natrafiono pod zachodnią częścią korpusu katedry na mury apsydy, leżące na głębokości 3 m, datowane na IX w.; wyciągnięto więc wniosek, iż apsyda ta należała do pierwszego kościoła, który mógł być wzniesiony w VIII w. Ponowne badania wykazały jednak, iż apsyda ta pochodzi z czasów późniejszych, przypuszczalnie z XII w.
Istnienie katedry Najświętszej Maryi Panny zostało po raz pierwszy poświadczone w dokumentach z 1117 a w 1153 pojawiła się informacja o zawaleniu się „głównego kościoła” (major ecclesia) Erfurtu. To zawalenie się mogło być spowodowane ewentualnym uszkodzeniem budowli w trakcie pożaru w 1142, który objął pobliskie kościoły św. Seweryna oraz św. Piotra na wzgórzu Petersberg. W 1154 na wzgórzu katedralnym rozpoczęto budowę świątyni w stylu późnoromańskiej bazyliki. Nie jest jednak pewne czy ową świątynię należy utożsamiać z budowlą z czasów św. Bonifacego. Najprawdopodobniej członkowie kapituły i arcybiskup Moguncji zarządzili budowę nowego kościoła.
Budowa postępowała szybko naprzód a podczas prac budowlanych w 1154 odkryto dwa miejsca pochówku, które zidentyfikowano jako doczesne szczątki świętych biskupów Adalara i Eobana, co wkrótce miało się istotnie przyczynić do zwiększenia datków i ofiar potrzebnych dla sfinansowania budowy. Świątynia była gotowa do użytku ok. 1170, jako że w tym roku Ludwik III Pobożny, syn landgrafa Turyngii Ludwika II Żelaznego, został przez cesarza Fryderyka I Barbarossę pasowany na rittera.
Z tego samego okresu pochodzą również dwa najstarsze zachowane elementy wyposażenia świątyni: tzw. świecznik Wolframa i romańska Madonna ze stiuku, oba datowane na ok. 1160. W przypadku świecznika Wolframa chodzi o odlew lichtarza z brązu przedstawiający ludzką postać, pochodzący prawdopodobnie z odlewni w Magdeburgu i będący jedną z najstarszych pełnoplastycznych rzeźb tego typu w Niemczech. Donator Wolfram, którego imię znajduje się na cyzelowanej inskrypcji na zwisającym pasie to najprawdopodobniej moguncki ministeriał "Wolframus scultetus", które to imię pojawiło się dwukrotnie w dokumentach z 1157.
Pod datą 20 czerwca 1182 zachował się przekaz o konsekracji świątyni, nie oznaczała ona jednak zakończenia prac budowlanych. Potwierdzeniem zakończenia tychże są przekazy o ukończeniu budowy wież i o powtórnej konsekracji 5 października 1253. Powtórna konsekracja rozbudowanej świątyni prawdopodobnie związana była z przesklepieniem gotowej budowli, która miała przynajmniej do 1238 strop płaski.
Z romańskiej budowli z II. poł. XII w. (bazyliki na planie krzyża) zachowały się tylko fundamenty wież i dwie piwnice na planie kwadratu oraz przylegające od strony zachodniej dobudówki do prezbiterium z fragmentami transeptu. Spoczywające na zachowanych romańskich fragmentach kondygnacje wież, stopniowo przechodzących w górnych partiach w ośmiokąt, pochodzą z końca XII i I poł. XIII w. Wieża południowa została ukończona w 1201 a północna w 1237, obie jednak były kilkakrotnie przebudowane, względnie zbudowane od nowa w XV w.
Okres gotycki.
Podobnie jak w innych kościołach katedralnych i kolegiackich tak i w katedrze erfurckiej pojawiła się w okresie gotyku potrzeba ukształtowania na nowo przestrzeni kościoła a zwłaszcza prezbiterium – miały one być większe i bardziej wypełnione światłem od swych romańskich poprzedników. Nowe zdobycze budowlane, jakie niósł ze sobą styl gotycki, umożliwiały zrealizowanie tych zamierzeń. Prezbiteria w swym dotychczasowym kształcie były już za małe, żeby pomieścić rosnące zastępy członków kapituły katedralnej; ich liczba dzięki rozmaitym fundacjom lub donacjom przekraczała 100 a podczas uroczystych świąt osiągała nawet 300.
Z tych względów rozpoczęto po 1280 wznoszenie nowego, większego prezbiterium zamkniętego poligonalnym obejściem. W 1290 miała miejsce konsekracja nowego, przedłużonego prezbiterium. Potem rozpoczęto budowę wieży środkowej, którą ukończono przed 1307. Wieża ta służyła jako dzwonnica. To w niej zawisł słynny dzwon "Gloriosa", poświęcony po raz pierwszy w 1251, później kilkakrotnie odlewany na nowo, po raz ostatni w 1497.
I to powiększone prezbiterium przestało jednak wkrótce wystarczać. Dlatego w XIV w. podjęto kolejne zakrojone na szeroką skalę roboty budowlane mające na celu dalsze jego przedłużenie. W 1349 kontynuowano wznoszenie tzw. wysokiego prezbiterium z pięciobocznym zamknięciem. Ukończone prezbiterium zostało konsekrowane między 1370 a 1371 przez biskupa pomocniczego z Konstancji, Friedricha Rudolfa von Stollberg, urzędującego w latach 1370–1372.
Katedra została zbudowana z piaskowca wydobywanego w Großen Seeberg kolo Gothy.
To co szczególnie warte podkreślenia z ówczesnego okresu budowy to późnogotycki cykl witraży w oknach wysokiego prezbiterium z lat ok. 1370–1420, należący do najlepiej zachowanych w Niemczech i będący również jednym z niewielu przykładów tak oryginalnego wystroju wnętrza tej części świątyni.
Podobnie zbudowane w 1329 stalle stanowią przykład jednych z największym rozmachem zrealizowanych średniowiecznych stalli w Niemczech i najdoskonalszych pod względem kunsztu, spotykanym tylko w nielicznych katedrach.
Cały dzisiejszy wystrój prezbiterium pochodzi też z tamtych czasów: attyka na koronie murów, pinakle, rzeźby świętych na filarach przyporowych i inne elementy wystroju.
Prezbiterium stoi na potężnej podbudowie, którą musiano wykonać przed 1329 w celu sztucznego poszerzenia wzgórza katedralnego w kierunku wschodnim. Tą podbudowę nazwano „kavaten” (z łac." cavare" – drążyć). W średniowieczu i w czasach nowożytnych były na niej zbudowane domy, które jednak w XIX w. usunięto.
Wraz z wybudowaniem „kavaten” urządzono również podziemny kościół, który został konsekrowany w 1353. Ten gotycki kościół dolny był używany niezależnie od górnego kościoła do modlitw oraz do procesji.
Równocześnie z budową „kavaten”, ok. 1330, został wzniesiony w północnym ramieniu pseudotranseptu kruchta z dwoma portalami zwieńczonymi wimpergami. Kruchta służy za główne wejście do świątyni. Jej rzeźbiarski program ikonograficzny ukazuje 12 apostołów oraz cykl panien mądrych i głupich, flankowanych wyobrażeniami Eklezji i Synagogi. Usytuowane z boku główne portale wejściowe były rozwiązaniem powszechnym w okresie romanizmu, lecz erfurcka katedra nie miała reprezentacyjnej fasady zachodniej. Kruchta jest zlokalizowana przy niewielkim dziedzińcu na szczycie wzgórza katedralnego, obok wejścia bocznego do sąsiedniego kościoła św. Seweryna.
Z 1452 pochodzi przekaz, że korpus katedry groził zawaleniem. Nie jest to całkiem nieprawdopodobne, jako że nadal używano korpusu romańskiego. Chodziło raczej o chęć wybudowania nowego korpusu, podobnego do pobliskiego kościoła św. Seweryna, w którym podjęto prace budowlane zmierzające w tym właśnie kierunku.
W 1455 wyburzono dotychczasowy romański korpus katedry, i rozpoczęto budowę późnogotyckiego kościoła halowego. Przyczyna tej przebudowy leżała też i w tym, iż kapituła katedralna chciała pozyskać więcej miejsca dla wspólnoty parafialnej. Ok. 1465 kościół musiał być gotowy do użytku, bo według przekazów przez portal zachodni przeszła wtedy procesja z okazji Bożego Ciała. Nie zachowały się jednak przekazy na temat daty zakończenia budowy nowego korpusu katedry. Późnogotyckie sklepienie gwiaździste z południowego ramienia transeptu pochodzi z pewnością z II poł. XV w. i oznaczało prawdopodobnie miejsce lokalizacji grobu z relikwiami świętych Adalara i Eobana (znajdującego się obecnie w kościele dolnym).
Monasterium kanonickie.
Zabudowania monasterium kanonickiego na południe od katedry jest obecnie trzyczęściowa i otacza mały wirydarz. Od zachodu i od południa znajdują się tu zwykle, jednonawowe krużganki, z krużganku północnego natomiast zrezygnowano w związku z budową nowego, późnogotyckiego korpusu katedry. Wschodnie skrzydło krużganka natomiast tworzy dwunawowa sala św. Kunegundy. Sala ta służyła jako kapitularz i była przypuszczalnie wzniesiona równolegle z wieżami w latach 1230-1240. Pozostałe części klauzury były budowane i przebudowywane etapami od poł. XIII do poł. XIV w. Skrzydło wschodnie zostało ponadto w poł. XIV w. przesklepione. Również i budynki klauzury były później przebudowywane, zwłaszcza w XIX w.
Kaplica św. Klemensa i Justusa we wschodnim skrzydle, to jednonawowe, jednoprzęsłowe pomieszczenie ze sklepieniem gwiaździstym i pięciobocznym zamknięciem, ukończone w 1455, którego oś jest odchylona w kierunku północnym.
Czasy nowożytne.
Miasto i kościół przechodziły z rąk do rąk podczas wojny trzydziestoletniej, diecezja czasowo nawet była zniesiona i przekazana w ręce jezuitów, czemu jednak kapituła była w stanie zapobiec. W latach 1697–1706 zbudowany został potężny barokowy ołtarz główny i umiejscowiony w prezbiterium, żeby nadać pompatyczną oprawę uroczystościom liturgicznym i zademonstrować na zewnątrz triumf arcybiskupa Moguncji nad protestanckim miastem. Kolejni biskupi Moguncji tracili jednak coraz bardziej zainteresowanie diecezją i w XVII i XVIII w. zezwalali zaledwie na wykonanie prac konserwacyjnych mających na celu utrzymanie budowli. Po tym jak w 1717 spłonęły hełmy wież, przykryto je tylko tymczasowym, płaskim zadaszeniem.
Podczas wojen napoleońskich wzgórza: katedralne i Petersberg zostały przekształcone w twierdze zaś katedra była wykorzystywana przez oddziały francuskie jako stajnia dla koni. W 1813 podczas ostrzału w schyłkowym okresie wojen napoleońskich cała zwarta zabudowa placu katedralnego łącznie z budynkami kurii została zniszczona. Jeszcze w 1803 i ostatecznie w 1837 w trakcie sekularyzacji kapituła katedralna została rozwiązana a katedra stała się odtąd kościołem parafialnym.
W 1828 w czasie panowania pruskiego w Erfurcie rozpoczęła się purystyczna i zakrojona na szeroką skalę restauracja i przebudowa katedry. W 1868 wymieniono dotychczasowy późnogotycki czterospadowy dach katedry na niższy dwuspadowy. Prace restauracyjne zostały w dużej mierze zakończone ok. 1900.
Okres powojenny.
Jakkolwiek w czasie drugiej wojny światowej katedra uniknęła bezpośredniego bombardowania, to jednak dach i okna prezbiterium ucierpiały od pobliskich detonacji i zostały częściowo uszkodzone. Podjęte po wojnie prace naprawcze trwały do 1949.
W 1965 rozpoczęły się zakrojone na szeroką skalę prace restauracyjne. W 1968, dokładnie w 100 lat po przebudowie, rozebrano neogotycki dach z mozaikowym wizerunkiem Maryi na szczycie zachodnim i zbudowano nowy zgodnie z pierwotnym, gotyckim pierwowzorem. Prace restauracyjne kontynuowano w latach 70. i 80. aż do 1997; po zjednoczeniu Niemiec już ze znaczącym wsparciem ze strony zachodnioniemieckiej.
Po restytuowaniu diecezji w Erfurcie w 1994 dotychczasowy kościół parafialny odzyskał status katedry.
Architektura.
Usytuowana na sztucznym podwyższeniu katedra wraz z kolegiackim kościołem Św. Seweryna tworzą charakterystyczną dominantę jednego z największych średniowiecznych miast Rzeszy. W skomplikowanym układzie przestrzennym katedry wyróżniają się dwie części, prezbiterium i korpus nawowy, które oddzielone są od siebie masywem wieżowym oraz pseudotranseptem. Prezbiterium składa się z czterech przęseł oraz przęsła absydialnego o poligonalnym zamknięciu (7/12). Korpus nawowy ma pięć przęseł, przy czym wschodnie przęsło ma odmienny układ przestrzenny niż pozostałe, tworzący oś północ-południe, na wysokości tegoż przęsła usytuowana jest kruchta zbudowana na planie trójkątnym. Przęsło to posiada niektóre cechy nawy poprzecznej; jest dłuższe od pozostałych, a po północnej stronie jest podzielone na dwa przęsła, naruszające regularność planu całego korpusu. Na wschód od pseudotranseptu, poniżej masywu wieżowego znajdują się trzy przęsła o szerokości nawy głównej, tworzące przejście do prezbiterium; ostatnie przęsło jest krótsze. Na wschód od kruchty znajduje się przybudówka mieszcząca zakrystię. Od strony południowej przylegają trzy skrzydła zabudowań monasterium kanonickiego z krużgankami i budynkiem kapituły.
Wnętrze jest nakryte sklepieniem krzyżowo-żebrowym (prezbiterium, wschodnie przęsło korpusu nawowego, oprócz nawy południowej, zabudowania monasterium kanonickiego z krużgankiem) oraz gwiaździstym, wspartym na oktogonalnych filarach wiązkowych i służkach przylegających do murów lateralnych. W prezbiterium żebra sklepień dźwigają profilowane służki z ozdobnymi kapitelami z dekoracją roślinną. Ściany chóru są przeprute wielkimi otworami okiennymi, z których podzielone jest na cztery osie. Zachowały się oryginalne, gotyckie maswerki, które w górnej partii mają bogatą dekorację, złożoną z charakterystycznej dla dojrzałego gotyku kombinacji form ornamentalnych (trój-, cztero-, sześcioliści) wpisanych w formy geometryczne.
Kruchta.
Wejścia do katedry znajduje się od strony zachodniej oraz północnej, umieszczone w gotyckiej kruchcie która jest dwukondygnacyjnym założeniem zbudowanym na planie trójkąta. W górnej części znajduje się nakryta ostrosłupowym hełmem wieża, poniżej dwa ostrołukowe portale z bogatą dekoracją architektoniczną i zespołem pełnoplastycznych rzeźb tworzących programy ikonograficzne. Na ościeżach portalu wschodniego (od strony placu katedralnego) znajdują się rzeźby Dwunastu Apostołów, na polu tympanonu Grupa Ukrzyżowania, a "trumeau" zdobi Madonna z Dzieciątkiem. Portal zachodni zdobią na ościeżach rzeźby Panien Mądrych i Głupich, flankowanych wyobrażeniami Eklezji i Synagogi. personifikujących Stary i Nowy Testament. W polu tympanonu przedstawienia Vir Dolorum z Maryją i Św. Janem Ewangelistą, a w trumeau Archanioł Michał zwyciężający bestię. Oba portale wieńczą ażurowe wimpergi z dekoracją maswerkową.
Wystrój wnętrza.
Okna w prezbiterium. Witraże.
Ostrołukowe okna w prezbiterium są wysokie na 18,6 m i szerokie do 2,6 m. Podzielone pionowo na cztery części, wykończone u góry maswerkiem należą do szczytowych osiągnięć niemieckiej sztuki okiennej epoki gotyku.
W oknach zachował się zespół witraży z lat 1370–1420, liczący około 1100 kwater w 13 oknach, z których 895 są gotyckie, wykonane w latach ok. 1370-1420.
Jedynie dwa okna w zachodniej części strony południowej prezbiterium są ucieleśnieniem nowej koncepcji twórczej z wykorzystaniem malarskiego języka średniowiecza i wyszły spod ręki witrażysty i malarza francuskiego pochodzenia, Charlesa Crodela
Wszystkie okna prócz wspomnianych dwóch okien zachodnich po południowej stronie prezbiterium tworzą osobne cykle ikonograficzne. Witraże okna wschodniego tworzą cykl Życia Marii. W sąsiednich oknach, po lewej cykle Pasji Chrystusa oraz po prawej Księgi Rodzaju (od stworzenia Świata do budowy wieży Babel). W następnych oknach po stronie południowej cykle z żywotem patriarchów – Abrahama, Jakuba i Józefa. W trzecim oknie (od strony zachodniej) późnogotyckie witraże z wizerunkami Świętych Dziewic. Witraże okien północnych przedstawiają żywoty i męczeństwo Dwunastu Apostołów oraz żywoty świętych: Katarzyny Aleksandryjskiej, Eustachego, Bonifacego i Heleny. Pod względem chronologicznym, warsztatowym i formalnym zespół witraży został podzielony przez historyków sztuki na trzy grupy. Najstarsze witraże wykonano w latach 1370-80, które umieszczono w ośmiu oknach (żywoty świętych Katarzyny, Eustachego oraz patriarchów Abrahama, Jakuba i Józefa, ponadto cykl Pasji). Witraże tych okien cechuje przewaga treści nad formą i wpływ malarstwa czeskiego i południowoniemieckiego. Pola kwater są ściśle wypełnione, postaci cechuje krępa budowa ciała, duże głowy i dłonie. W latach ok. 1390-1400 wykonano witraże dwóch okien, wschodniego z cyklem maryjnym i północnego z żywotami Apostołów, które charakteryzuje płynność konturów, miękkie układy szat budujących sylwetki postaci. Pozostałe witraże (okna z żywotami świętych Heleny i Bonifacego oraz Dziewic) które wykonano w latach 1403 (żywot Św. Heleny)-ok. 1430, zdradzają silny wpływ stylu pięknego.
Tryptyk Marii z Jednorożcem.
We wschodniej części nawy południowej znajduje się tryptyk wykonany w pierwszej ćwierci XV wieku. Pole środkowe wypełnia przedstawienie Zwiastowania, jednakże w odmiennej formule ikonograficznej znanej jako polowanie na jednorożca. W symbolice maryjnej jednorożec oznaczał dziewictwo, stąd ukazano zwierzę przy Matce Bożej; przednie kopyta położył na Jej kolanach. Archanioł Gabriel ukazany jest bez skrzydeł, lecz jako myśliwy, dmący na rogu, w lewej ręce trzyma lancę. Jednocześnie przedstawiono w sposób symboliczny przyjście Chrystusa ze świata Bożego na świat ziemski, gdzie posłane przez Boga Ojca Dzieciątko Jezus lotem zmierza w stronę Marii. W ogrodzie zamkniętym ("hortus conclusus") Marii towarzyszą Święte Dziewice i chóry anielskie. Poza ogrodzeniem klęczą dwaj duchowni (w tym biskup) i trzy siostry Zakonu Brygidek. Na skrzydłach bocznych Ukrzyżowanie (po lewej) oraz Zstąpienie Chrystusa do otchłani i Zmartwychwstania Pańskiego. Malowidła rewersów zachowały się w stanie szczątkowym.
Stalle.
Usytuowane w prezbiterium, poniżej strefy okiennej stalle należą do najcenniejszych zabytków gotyckiej snycerki w Niemczech. Zachowane są w pierwotnym układzie; przylegają nie tylko do ścian północnej i południowej, lecz usytuowane są także po obu stronach przy ścianie zachodniej, w całości liczą 89 siedzisk. Ich długość wynosi 17,5 metrów. Wykonane są z drewna dębowego; samo drewno datowane jest na rok 1326. Czas wykonania stalli przyjmuje się na lata 1360/70. Stalle były kilkakrotnie konserwowane, w latach 1829/30 i 1900 dokonano szereg korekt, m.in. uzupełniono baldachimy oraz dekoracje przegród oddzielających siedziska.
Bogata dekoracja rzeźbiarską tworzą przedstawienia biblijne rozmieszczone zgodnie z typologicznym przeciwstawieniem wątków ze Starego i Nowego Testamentu. Ścianki oddzielające siedziska i oparcia zdobią także figurki kobiet, maszkary, a także sceny rodzajowe. Dekoracja stalli południowych obejmuje sceny rodzajowe związane z uprawą wina i winobraniem oraz przeciwstawne im wątki związane z grzechem pierworodnym. Krzew winny jest zestawiony z drzewem symbolizującym grzech pierworodny co jest aluzją do krwi przelanej podczas Męki Pańskiej i Ukrzyżowania będących zbawczym triumfem nad grzechem. Dopełnieniem treści są przedstawienia głowy Chrystusa między dwoma rybami, figurki Adama i Ewy oraz Marii z Dzieciątkiem.
W dekoracji stalli północnych ukazano wątek zwycięstwa chrześcijaństwa nad judaizmem, który ilustrują figury Eklezji i Synagogi, świętego Krzysztofa i Judasza Iskarioty oraz scena walki dwóch wojowników, gdzie obok żydowskiego ukazano maciorę co jest interpretowane jako skłonność do grzechu. Niewykluczone iż wątek ten ma związek z pogromem Żydów w Erfurcie w 1350 r. Ponadto ukazano chór anielski z królem Dawidem grającym na harfie.
Ołtarz główny.
W miejscu dawnego gotyckiego retabulum ołtarzowego na przełomie XVII i XVIII stulecia wzniesiono barokowy ołtarz główny, którego monumentalna nastawa ma wysokość 13 m. a szerokość 11 m. Autor dzieła jest nieznany. Ołtarz zdobi tabernakulum gdzie widnieje inskrypcja z data 1697 r. Po 1706 roku dzieło ukończono. Monumentalność dzieła ma związek z symbolicznym unaocznieniem władzy arcybiskupstwa Moguncji i jego pieczy nad Erfurtem. Ołtarz usytuowany jest na wysokim cokole i składa się z trzech osi, z których środkowa jest dwukondygnacyjna. Struktura ołtarza przypomina rozwiązania typowe dla architektury dojrzałego baroku. Rdzeniem są trzy arkady dolnej i jedna górnej kondygnacji, wsparte na przysłoniętych dekoracją filarach nośnych. Przeciwwagą dla masywnej osi środkowej są ażurowe osie boczne, z arkadami mieszczącymi w dolnej strefie przejścia. Oprócz filarów arkady wsparte są na korynckich kolumnach, które w dolnej strefie mają spiralne trzony. Całość konstrukcji jest uzupełniona bogatą oprawą rzeźbiarską i malarską. Kolumny poprzedzone są postumentami z pełnoplastycznymi rzeźbami na nich.
Zgodnie z ikonografią rzeźbione wizerunki świętych ukazano w sposób przeciwstawny, Piotra (po lewej) i Pawła (po prawej), Bonifacego i Marcina (patronów arcybiskupstwa mogunckiego), oraz Adolara i Eobana. W górnej kondygnacji rzeźby przedstawiają Czterech Ewangelistów. Zwieńczenie ołtarza zdobią rzeźby świętych Józefa i Jana Chrzciciela oraz archaniołów Michała i Rafała. Dekoracja rzeźbiarska pokrywa niemal w całości powierzchnię ołtarza, składają się na nią liczne putta, aniołki oraz barokowa ornamentyka.
Dekorację malarską tworzą trzy obrazy – Pokłon Trzech Króli w dolnej strefie, powyżej Mater Misericordia oraz w kartuszu na zwieńczeniu Zwiastowanie. Dwa z nich są dziełem Jakoba Samuela Becka, który działał w Erfurcie w latach pomiędzy 1736 i 1776, zaś Mater Misericordia pochodzi z 1950. W katedrze zachowały się także inne dzieła Becka, "Ukrzyżowanie" i "Wniebowzięcie Marii", które umieszcza się w miejsce obrazu z Pokłonem Trzech Króli podczas Wielkiego Postu i święta Wniebowzięcia Marii.
Pozostałe dzieła.
 
Inne cenne elementy wystroju wnętrza to gotycka Pietà z początku XIV w., pochodzący z kościoła Św. Piotra i w 1813 roku umieszczony w katedrze gotycki nagrobek hrabiego von Gleichen oraz jego matki i żony, Grób Pański z XV w., obraz Ukrzyżowanie, namalowany w warsztacie Lucasa Cranacha Młodszego manierystyczne sakramentarium z ok. 1590. W skarbcu katedralnym przechowywane są stare szaty liturgiczne, oryginały rzeźb kruchty, ponadto alabastrowe figury świętych Janów Ewangelisty i Chrzciciela z końca XIV w.
Organy.
Organy główne.
Pierwsze organy w katedrze zbudowała w 1906 Orgelbaufirma Klais z Bonn. Organy te ucierpiały w czasie wojny (przeciekająca woda) i w latach 50. zdecydowano się je zdemontować uważając ponadto, iż ich brzmienie było, według ówczesnego poczucia smaku, nieco przestarzałe. Aż do lat 90. katedra nie miała organów.
W 1992 firma Alexander Schuke Potsdam Orgelbau zbudowała główne organy na emporze zachodniej. Maja one 63 głosy podzielone na 3 manuały i pedał, mechaniczną trakturę gry i elektryczną trakturę rejestrową. Organy nawiązują do północnoniemieckich tradycji barokowych (widocznych w rozplanowaniu instrumentu), charakteryzują się potężnym, symfonicznym brzmieniem i z tego względu cieszą się uznaniem u melomanów.
W katedrze organizowane są od maja do lipca (lub sierpnia), przeważnie w soboty, koncerty organowe „Internationalen Orgelkonzerte Dom zu Erfurt“ z udziałem zarówno najwybitniejszych organistów niemieckich i zagranicznych jak i tych mniej znanych szerszej publiczności.
Organy główne mają następującą dyspozycję:
Połączenia klawiatur : I/II elektr., I/II mech., III/II, III/I; I/P, II/P, III/P
Traktura gry – mechaniczna, traktura rejestrów – elektryczna
Registerfessel – wyłącznik rejestrów
Tastenfessel Hauptwerk – wyłącznik mixtur: Hauptwerk
Setzer: 4000 kombinacji (Fa. Heuss)
Tutti
Organy w prezbiterium.
Firma Alexander Schuke Potsdam Orgelbau zbudowała w 1963 mniejsze organy w prezbiterium. Mają one 29 głosów podzielonych na 2 manuały i pedał i następującą dyspozycję:
Połączenia klawiatur : II/I, I/P, II/P
Traktura gry I traktura rejestrów – elektryczne
4 dowolne kombinacje
Zdalny stół gry (od organów głównych)
Dzwony.
W wieżach katedralnych wisi 10 dzwonów. Największy z nich, „Gloriosa” jest zarazem największym średniowiecznym dzwonem na świecie, stanowiącym szczytowe osiągnięcie ówczesnej (XV w.) sztuki ludwisarskiej. Pochodzi z ludwisarni mistrza Gerharda van Wou. Ma 2,62 m wysokości, średnicę 2,56 m i waży ok. 11,5 t. Dzwoni rzadko, przeważnie tylko raz w miesiącu. Nie może on dzwonić, gdy temperatura spada poniżej –10 °C. „Gloriosa” wisi samotnie w wieży środkowej, piętro niżej od czterech tzw. srebrnych dzwonów (niem. Silberglocken; dzwony 7–10), tworzących samodzielny zestaw dzwonny. Dzwon „Cantabona”, w kształcie okrągłego ula, jest najstarszym dzwonem katedry.
Oba dzwony zegarowe, „Martha” i „Elisabeth” wiszą w latarni wieży środkowej.
Pięć pozostałych dzwonów, z których dwa pochodzą z epoki baroku a trzy z czasów współczesnych, jest rozmieszczonych w wieży północnej i południowej.
Ostatni dzwon, „Wandlungsglocke” znajduje się w sygnaturce nad wysokim prezbiterium, nie jest on jednak już używany.
Motywy tonacyjne:

</doc>
<doc id="2028265" url="https://pl.wikipedia.org/wiki?curid=2028265" title="Andriej Kuzniecow">
Andriej Kuzniecow

Andriej Kuzniecow, ros. Андрей Кузнецов (ur. 22 lutego 1991 w Tule) – rosyjski tenisista, reprezentant w Pucharze Davisa, olimpijczyk z Rio de Janeiro (2016).
Kariera tenisowa.
Występując jako junior zwyciężył na przełomie czerwca i lipca 2009 roku wielkoszlemowy Wimbledon. Po drodze pokonał m.in. rozstawionego z nr 6. Gianniego Mine, w półfinale grającego z nr 3. Bernarda Tomicia, a w finale wynikiem 4:6, 6:2, 6:2 Jordana Coxa.
W zawodowym gronie tenisistów Rosjanin swój najlepszy wynik ustanowił w styczniu 2016 roku awansując do 4. rundy Australian Open. Spotkanie o udział w ćwierćfinale przegrał z Gaëlem Monfilsem.
W 2016 zagrał w turnieju singlowym igrzysk olimpijskich w Rio de Janeiro odpadając w 1 rundzie.
W lutym 2017 został finalistą gry podwójnej turnieju rangi ATP World Tour w Sofii wspólnie z Michaiłem Jełginem.
Od 2013 roku jest reprezentantem Rosji w Pucharze Davisa.
W rankingu gry pojedynczej Kuzniecow najwyżej był na 39. miejscu (25 kwietnia 2016), a w klasyfikacji gry podwójnej na 137. pozycji (27 lutego 2017).

</doc>
<doc id="2028267" url="https://pl.wikipedia.org/wiki?curid=2028267" title="Lanfranc">
Lanfranc



</doc>
<doc id="2028269" url="https://pl.wikipedia.org/wiki?curid=2028269" title="Odszukać siebie">
Odszukać siebie



</doc>
<doc id="2028271" url="https://pl.wikipedia.org/wiki?curid=2028271" title="Blok Zmian i Reform">
Blok Zmian i Reform

Blok Zmian i Reform − grupa parlamentarna w libańskim Zgromadzeniu Narodowym, która powstała w 2005 roku (21 deputowanych, a po wyborach w 2009 roku liczy 27 członków), reprezentująca okręgi: Al-Matin, Bejrut 2, Kasarwan-Dżubajl, Dżezzin, Babda, Alajh, Baalbek-Hirmil, Zgharta. Polityczny sojusznik Hezbollahu. Sekretarzem generalnym jest Ibrahim Kanaan.
Członkowie.
Obecni:
Byli:
Lista obecnych deputowanych Bloku.
Michel Aoun, Gilberte Zouein, Jusuf Chalil, Walid al-Churi, Farid Khazen, Abbas Hachem, Nimatallah Abi Nasr, Ibrahim Kanaan, Nabil Nicolas, Edgar Maalouf, Ghassan Moukhayber, Salim Salhab, Hagop Pakradonian, Sulajman Tony Farandżijja, Estphen Douaihy, Salim Karam, Simon Abi Ramia, Alain Aoun, Hikmat Dib, Nadżi Gharios, Fadi Aawar, Artur Nazarian, Talal Erslen, Ziad Aswad, Michel Helo, Issam Sawaya, Emile Rahmeh

</doc>
<doc id="2028272" url="https://pl.wikipedia.org/wiki?curid=2028272" title="Windsor (Quebec)">
Windsor (Quebec)

Windsor – miasto w Kanadzie, w prowincji Quebec, w regionie Estrie i MRC Le Val-Saint-François. W 1999 roku miasto zostało powiększone poprzez włączenie niewielkiej gminy Saint-Grégoire-de-Greenlay.
Liczba mieszkańców Windsor wynosi 5239. Język francuski jest językiem ojczystym dla 94,8%, angielski dla 3,4% mieszkańców (2006).

</doc>
<doc id="2028273" url="https://pl.wikipedia.org/wiki?curid=2028273" title="Paweł (Ponomariow, metropolita kruticki i kołomieński)">
Paweł (Ponomariow, metropolita kruticki i kołomieński)

Paweł, imię świeckie Gieorgij Wasiljewicz Ponomariow (ur. 19 lutego 1952 w Karagandzie) – metropolita Rosyjskiego Kościoła Prawosławnego, egzarcha białoruski w latach 2013–2020.
Życiorys.
Urodził się w rodzinie robotniczej. Po ukończeniu szkoły średniej i odbyciu służby wojskowej pracował jako ślusarz i kierowca. W 1976 ukończył seminarium duchowne w Moskwie. W 1980 uzyskał dyplom kandydata teologii na Moskiewskiej Akademii Duchownej. Jako jej student złożył w 1977 wieczyste śluby zakonne w ławrze Troicko-Siergijewskiej. W marcu 1978 przyjął święcenia diakońskie, zaś w maju – kapłańskie. We wrześniu 1981 został włączony do składu rosyjskiej misji prawosławnej w Jerozolimie. Po roku został zastępcą jej przełożonego. W 1983 podniesiony do godności igumena. Od 1986 do 1988 kierował misją, już jako archimandryta.
W sierpniu 1988 wrócił do Rosji i do 1992 był przełożonym Monasteru Pskowsko-Pieczerskiego. 19 lutego 1992 przez Święty Synod Rosyjskiego Kościoła Prawosławnego został nominowany na biskupa zarajskiego, wikariusza eparchii moskiewskiej, z poleceniem objęcia zwierzchnictwa nad Patriarszymi parafiami w Stanach Zjednoczonych i w Kanadzie. 21 marca tego samego roku w soborze Objawienia Pańskiego w Moskwie miała miejsce jego chirotonia, w której jako konsekratorzy udział wzięli patriarcha Moskwy i całej Rusi Aleksy II, metropolita kruticki i kołomieński Juwenaliusz, metropolita rostowski i nowoczerkaski Włodzimierz, metropolita pskowski i wielkołucki Włodzimierz, arcybiskup sołniecznogorski Sergiusz, biskup istrzański Arseniusz oraz biskup podolski Wiktor.
W 1999 przeniesiony na katedrę wiedeńską i austriacką. W 2001 podniesiony do godności arcybiskupiej z tytułem "arcybiskup wiedeński i budapeszteński". Od 7 maja 2003 był arcybiskupem riazańskim i kasimowskim. W 2011, w związku z podziałem eparchii, jego tytuł uległ zmianie na "arcybiskup riazański i michajłowski". Został również podniesiony do godności metropolity w związku z powstaniem metropolii riazańskiej.
25 grudnia 2013 Święty Synod Rosyjskiego Kościoła Prawosławnego mianował go metropolitą mińskim i słuckim, egzarchą całej Białorusi. W 2014, w związku z podziałem eparchii mińskiej i utworzeniem metropolii mińskiej, jego tytuł uległ zmianie na "metropolita miński i zasławski".
11 sierpnia 2020, dwa dni po wyborach prezydenckich na Białorusi i po wybuchu protestów opozycji, metropolita Paweł pogratulował Alaksandrowi Łukaszence wyborczego zwycięstwa. Jednak 14 sierpnia, po rozpędzeniu kolejnych demonstracji, aresztowaniach i pobiciach ich uczestników, metropolita wycofał się z wcześniejszego stanowiska i potępił stosowanie przemocy przez władze. Apelował do obydwu stron konfliktu o dialog i niestosowanie siły. Następnie odwiedzał w szpitalach osoby, które ucierpiały podczas protestów i ich pacyfikacji.
25 sierpnia 2020 Święty Synod Rosyjskiego Kościoła Prawosławnego przeniósł go na wakującą katedrę jekaterinodarską i kubańską. 15 kwietnia 2021 przeniesiony do metropolii moskiewskiej jako jej zwierzchnik (patriarszy namiestnik), z tytułem metropolity krutickiego i kołomieńskiego. Jednocześnie został stałym członkiem Świętego Synodu Rosyjskiego Kościoła Prawosławnego.

</doc>
<doc id="2028274" url="https://pl.wikipedia.org/wiki?curid=2028274" title="Waterloo (Quebec)">
Waterloo (Quebec)

Waterloo – miasto w Kanadzie, w prowincji Quebec, w regionie Montérégie i MRC La Haute-Yamaska. Obszar miasta stanowi enklawę na terenie gminy Shefford.
Liczba mieszkańców Waterloo wynosi 4 054. Język francuski jest językiem ojczystym dla 79,2%, angielski dla 18,2% mieszkańców (2006).

</doc>
<doc id="2028276" url="https://pl.wikipedia.org/wiki?curid=2028276" title="Kościół św. Michała (Bernardynek)">
Kościół św. Michała (Bernardynek)



</doc>
<doc id="2028278" url="https://pl.wikipedia.org/wiki?curid=2028278" title="Gra w pikora">
Gra w pikora

Gra w pikora – dyscyplina sportu towarzyskiego, w której dowolna liczba uczestników gra przeciwko jednej osobie – pasterzowi owiec. Kiedyś była popularną grą na wiejskich podwórkach. Nie ma dokładnej daty narodzin tej gry, ale uznaje się, że pochodzi ona sprzed XX w.
Reguły gry.
W pikora gra dowolna liczba osób – jeden pasterz i kilku lub kilkunastu innych uczestników – wilków. Każdy uczestnik jest wyposażony w kij (długość ok. 0,5 m, średnica 1-2 cm). Na początku każdy zza linii (oddalonej od 3 do 7 m od głównego kija). Celem każdego wilka jest zbicie kija wbitego wcześniej w ziemię (najlepiej jest grać na piasku) przez pasterza. Zbicia można dokonać tylko kijem, niedozwolone jest zbicie go częścią ciała. Pasterz zaś pilnuje kija i za pomocą swojego próbuje dotknąć wilka, a następnie musi zbić kij wbity w ziemię. Wtedy osoba dotknięta sama staje się pasterzem. Jeżeli jednak pasterz dotknie wilka, lecz nie zbije kija, nadal pozostaje pasterzem. Zdarza się, że dotknie wilka, a kija zbije inny wilk, wtedy pasterz musi wbić go z powrotem oraz ponownie gonić wilków. Gra trwa, aż wszyscy uczestnicy gry wyrażą chęć jej zakończenia.
Boisko.
Boiskiem do gry może być podwórko, pole lub inna twarda, naturalna powierzchnia wolna od przeszkód o dowolnych wymiarach. Jedyną ustaloną wartością jest linia od kija wbitego w ziemię (od 3 do 7 m w zależności od poziomu).

</doc>
<doc id="2028279" url="https://pl.wikipedia.org/wiki?curid=2028279" title="Aerozol gaśniczy">
Aerozol gaśniczy

Aerozol gaśniczy – środek do gaszenia pożarów wytwarzany w wyniku reakcji spalania ciała stałego w specjalnych generatorach aerozolu.
Działanie.
Zasada działania aerozoli gaśniczych opiera się na przerwaniu łańcucha reakcji fizyko-chemicznych spalania, poprzez związanie wolnych rodników palenia z wysoce wydajnym i efektywnym aerozolem gaśniczym powstałym z przekształcenia materiału stałego. Metoda ta nie zmniejsza poziomu tlenu w powietrzu oraz pozostawia śladową ilość zanieczyszczeń.
Zastosowanie.
Zastosowanie aerozoli gaśniczych jest uniwersalne i spełnia wymogi większości zastosowań. Generatory Aerozolu Gaśniczego mogą być częścią stałego systemu przeciwpożarowego (SUG) lub stanowić samodzielne urządzenie gaśnicze.
Znajdują również zastosowanie podczas pożarów w archiwach i zabytkach (zwłaszcza z utrudnionym dostępem), przemyśle zbrojeniowym oraz na morzu.
Atesty i certyfikaty.
Generatory aerozolu gaśniczego są zaakceptowane do stosowania w gaszeniu pożarów na podstawie normy unijnej:
Generatory Aerozolu Gaśniczego posiadają:

</doc>
<doc id="2028280" url="https://pl.wikipedia.org/wiki?curid=2028280" title="Hijiri Yuki">
Hijiri Yuki



</doc>
<doc id="2028281" url="https://pl.wikipedia.org/wiki?curid=2028281" title="Karsten Braasch">
Karsten Braasch

Karsten Braasch (ur. 14 lipca 1967 w Marl) – niemiecki tenisista, reprezentant w Pucharze Davisa.
Kariera tenisowa.
Karierę tenisową rozpoczął w roku 1987, a zakończył w 2005.
W singlu największym osiągnięciem Niemca jest finał turnieju ATP World Tour w Rosmalen na nawierzchni trawiastej z 1994 roku. W finale przegrał z Richardem Krajicekiem 3:6, 4:6. Najwyżej w rankingu singlistów był na 38. miejscu w czerwcu 1994 roku.
W grze podwójnej wygrał łącznie 6 turniejów rangi ATP World Tour oraz był również uczestnikiem 3 finałów. Najwyżej w zestawieniu deblistów był na 36. pozycji w listopadzie 1997 roku.
W roku 1994 reprezentował Niemcy w Pucharze Davisa, w spotkaniu ćwierćfinałowym przeciwko Hiszpanii i półfinałowym przeciwko Rosji. Braasch odniósł 1 zwycięstwo w tych rozgrywkach przeciwko Hiszpanom w grze podwójnej. Partnerem deblowym Niemca był Michael Stich, a pokonał debel Sergi Bruguera–Tomás Carbonell. Przeciwko Rosji przegrał mecz deblowy (wspólnie ze Stichem) z parą Jewgienij Kafielnikow–Andriej Olchowski.
W roku 1994 odniósł z reprezentacją Niemiec zwycięstwo w Drużynowy Puchar Świata w tenisie ziemnym.
Braasch, leworęczny zawodnik o charakterystycznym wyglądzie (okulary, kilkudniowy zarost), wyróżniał się także niepowtarzalną akcją serwisową. W styczniu 1998 roku, kiedy już występował niemal wyłącznie w deblu (w grze pojedynczej klasyfikowany był poza czołową dwusetką rankingu światowego), przyjął wyzwanie młodych sióstr Williams, które chciały zmierzyć się na korcie z mężczyzną; z Venus Williams Braasch wygrał 6:2, z Sereną – 6:1. 

</doc>
<doc id="2028283" url="https://pl.wikipedia.org/wiki?curid=2028283" title="NASH">
NASH



</doc>
<doc id="2028285" url="https://pl.wikipedia.org/wiki?curid=2028285" title="Naotake Hanyu">
Naotake Hanyu



</doc>
<doc id="2028286" url="https://pl.wikipedia.org/wiki?curid=2028286" title="Brinkum">
Brinkum

Niemcy:

</doc>
<doc id="2028287" url="https://pl.wikipedia.org/wiki?curid=2028287" title="Mahikuły">
Mahikuły



</doc>
<doc id="2028290" url="https://pl.wikipedia.org/wiki?curid=2028290" title="Śmierć gwałtowna">
Śmierć gwałtowna

Śmierć gwałtowna – termin używany w medycynie sądowej odnoszący się do śmierci, która jest wynikiem urazu w bardzo szerokim tego słowa znaczeniu. Może to być śmierć samobójcza, zbrodnicza lub w wyniku wypadku. Jest przeciwieństwem śmierci naturalnej.

</doc>
<doc id="2028291" url="https://pl.wikipedia.org/wiki?curid=2028291" title="Rudbekia purpurowa">
Rudbekia purpurowa



</doc>
<doc id="2028292" url="https://pl.wikipedia.org/wiki?curid=2028292" title="Rudbeckia purpurea">
Rudbeckia purpurea



</doc>
<doc id="2028293" url="https://pl.wikipedia.org/wiki?curid=2028293" title="Liga Światowa w Piłce Siatkowej 2010 (grupa D)">
Liga Światowa w Piłce Siatkowej 2010 (grupa D)

Do rywalizacji w fazie interkontynentalnej Ligi światowej siatkarzy przystąpiło 16 reprezentacji. W grupie D znalazły się następujące drużyny:
Mecze w grupie D rozegrane zostały pomiędzy 4 czerwca a 9 lipca.
Tabela.
"Argentyna zakwalifikowała się do turnieju finałowego jako jego gospodarz."
Mecze.
1. kolejka
2. kolejka
3. kolejka
4. kolejka
5. kolejka
6. kolejka
Spotkania 1. kolejki.
Kuba – Argentyna.
Piątek, 4 czerwca 2010
20:50 – Ciudad Deportiva, Hawana – Widzów: 12 000
Niemcy – Polska.
Sobota, 5 czerwca 2010
19:40 – Porsche Arena, Stuttgart – Widzów: 3 000
Kuba – Argentyna.
Niedziela, 5 czerwca 2010
20:50 – Ciudad Deportiva, Hawana – Widzów: 8 000
Niemcy – Polska.
Niedziela, 6 czerwca 2010
15:10 – Porsche Arena, Stuttgart – Widzów: 2 500
Spotkania 2. kolejki.
Kuba – Niemcy.
Sobota, 11 czerwca 2010
20:50 – Ciudad Deportiva, Hawana – Widzów: 7 500
Argentyna – Polska.
Piątek, 11 czerwca 2010
21:20 – Aldo Cantoni, San Juan – Widzów: 7 130
Kuba – Niemcy.
Niedziela, 12 czerwca 2010
20:50 – Ciudad Deportiva, Hawana – Widzów: 9 800
Argentyna – Polska.
Niedziela, 13 czerwca 2010
21:20 – Aldo Cantoni, San Juan – Widzów: 7 200
Spotkania 3. kolejki.
Kuba – Polska.
Piątek, 18 czerwca 2010
20:50 – Ciudad Deportiva, Hawana – Widzów: 8 000
Argentyna – Niemcy.
Piątek, 18 czerwca 2010
21:20 – Polideportivo Capital, Catamarca – Widzów: 6 000
Kuba – Polska.
Sobota, 19 czerwca 2010
20:50 – Ciudad Deportiva, Hawana – Widzów: 12 000
Argentyna – Niemcy.
Sobota, 19 czerwca 2010
21:20 – Polideportivo Capital, Catamarca – Widzów: 6 000
Spotkania 4. kolejki.
Niemcy – Kuba.
Piątek, 25 czerwca 2010
20:00 – Arena Trier, Triier – Widzów:?
Niemcy – Kuba.
Sobota, 26 czerwca 2010
14:00 – Arena Trier, Triier – Widzów: 2200
Polska – Argentyna.
Sobota, 26 czerwca 2010
15:15 – Hala Stulecia, Wrocław – Widzów: 5 184
Polska – Argentyna.
Niedziela, 27 czerwca 2010
18:00 – Hala Stulecia, Wrocław – Widzów: 5 500
Spotkania 5. kolejki.
Niemcy – Argentyna.
Środa, 30 czerwca 2010
19:30 – Max-Schmeling-Halle, Berlin – Widzów: 3 900
Niemcy – Argentyna.
Czwartek, 1 lipca 2010
19:30 – Max-Schmeling-Halle, Berlin – Widzów: 3 150
Polska – Kuba.
Sobota, 3 lipca 2010
14:10 – Atlas Arena, Łódź – Widzów: 12 693
Polska – Kuba.
Niedziela, 4 lipca 2010
16:40 – Atlas Arena, Łódź – Widzów: 12 782
Spotkania 6. kolejki.
Polska – Niemcy.
Czwartek, 8 lipca 2010
20:10 – Spodek, Katowice – Widzów: 10 000
Polska – Niemcy.
Piątek, 9 lipca 2010
20:10 – Spodek, Katowice – Widzów: 10 000
Argentyna – Kuba.
Piątek, 9 lipca 2010
21:20 – Estadio Cincuentenario, Formosa – Widzów: 5 115

</doc>
<doc id="2028294" url="https://pl.wikipedia.org/wiki?curid=2028294" title="Hesel">
Hesel

Niemcy:

</doc>
<doc id="2028296" url="https://pl.wikipedia.org/wiki?curid=2028296" title="Seiichiro Maki">
Seiichiro Maki



</doc>
<doc id="2028298" url="https://pl.wikipedia.org/wiki?curid=2028298" title="Gmina zbiorowa Hesel">
Gmina zbiorowa Hesel

Gmina zbiorowa Hesel (niem. "Samtgemeinde Hesel") – gmina zbiorowa położona w niemieckim kraju związkowym Dolna Saksonia, w powiecie Leer. Siedziba administracji gminy zbiorowej znajduje się w miejscowości Hesel.
Podział administracyjny.
Do gminy zbiorowej Hesel należy sześć gmin:

</doc>
<doc id="2028299" url="https://pl.wikipedia.org/wiki?curid=2028299" title="Niealkoholowe stłuszczeniowe zapalenie wątroby">
Niealkoholowe stłuszczeniowe zapalenie wątroby

Niealkoholowe stłuszczeniowe zapalenie wątroby (ang. "nonalcoholic steatohepatitis", NASH) – odmiana przewlekłego zapalenia wątroby, przypominająca zmiany, które występują u osób nadużywających alkohol, której przyczyną są inne czynniki niż spożywanie alkoholu. NASH traktowane jest jako progresja niealkoholowego stłuszczenia wątroby (NAFLD), stanowi czynnik ryzyka marskości wątroby oraz raka wątrobowokomórkowego.
Patogeneza.
Największe znaczenie w rozwoju choroby ma insulinooporność. W jej wyniku w hepatocytach gromadzi się tłuszcz (rozwija się stłuszczenie). Następnie w wyniku stresu oksydacyjnego dochodzi do peroksydacji lipidów z wytwarzaniem cytokin prozapalnych i rozwoju zapalenia wątroby (NASH).
Objawy.
Zwykle przebiega bezobjawowo. W niektórych przypadkach występuje:
Rozpoznanie.
Rozpoznanie stawia się po wykluczeniu alkoholowego zapalenia wątroby na podstawie stwierdzenia następujących kryteriów:
Leczenie.
Zwalczanie otyłości (zmiana trybu życia, zmiana diety, aktywność fizyczna, wspomagająco leczenie farmakologiczne). Leczenie zaburzeń wchodzących w skład zespołu metabolicznego (jak wyżej, ponadto metformina, statyny), witamina E.

</doc>
<doc id="2028303" url="https://pl.wikipedia.org/wiki?curid=2028303" title="Lloyd Banks Hands Up">
Lloyd Banks Hands Up

Hands Up – singel Lloyda Banksa, pierwszy z jego płyty "Rotten Apple". W nagraniu piosenki wziął udział także 50 Cent, którego głos słychać w refrenie.
Diss Game’a na G-Unit (a szczególnie na Lloyda) „The Funeral” (znany również jako „100 Bars”) powstał właśnie na podkładzie tej piosenki. Parodiuje ten utwór („I say Hands Up, Shorty wanna kick it with me. Get that wack shit of BET”), a tekstami wielokrotnie nawiązuje do innych raperów, a szczególnie do Snoop Dogga („The game is to be sold and not to be told”).

</doc>
<doc id="2028307" url="https://pl.wikipedia.org/wiki?curid=2028307" title="Antoni Szapiel">
Antoni Szapiel

Antoni Szapiel (ur. 1891 w Maślennikach, zm. 1944) – polski rolnik, poseł na Sejm I kadencji w II RP z ramienia PSL „Wyzwolenie”, działacz Niezależnej Partii Chłopskiej i Stronnictwa Chłopskiego.
Życiorys.
Urodził się w rodzinie chłopskiej w Maślennikach (pow. święciański). Wyuczył się także zawodu stolarza. Prowadził gospodarstwo rolne w rodzinnej miejscowości, był także tam wójtem.
W 1919 wstąpił do Polskiego Związku Ludowego „Odrodzenie”, a w 1922 do Polskiego Stronnictwa Ludowego „Wyzwolenie”, z listy którego otrzymał mandat poselski do Sejmu I kadencji w okręgu nr 64.
W 1924 wystąpił z PSL „Wyzwolenie” i był jednym z założycieli Niezależnej Partii Chłopskiej, kierował jej organizacją w Święcianach. Po rozwiązaniu w 1926 Niezależnej Partii Chłopskiej, wstąpił do Radykalnej Partii Włościańskiej Ziem Białoruskich (później występowała pod nazwą Chłopska Partia Lewicowa). W czasie wyborów w 1928 roku był zwolennikiem wstąpienia tej partii do BBWR.
W latach 1928–1930 przebywał w więzieniu na Łukiszkach, jako więzień polityczny, a po zwolnieniu wstąpił do Stronnictwa Chłopskiego. Z ramienia tego stronnictwa wystartował w wyborach uzupełniających do Sejmu w okręgu Lida w 1930 i zdobył mandat, lecz nie objął go wobec rozwiązania Sejmu. Wycofał się wtedy z działalności politycznej i zajął się prowadzeniem gospodarstwa rolnego.
Po zajęciu terenów wschodniej Polski przez ZSRR w latach 1940–1941 był kierownikiem kadr Obwodowego Komitetu Wykonawczego w Wilnie. Po zajęciu tych terenów przez wojska niemieckie, wyjechał do Warszawy, gdzie pracował w mleczarni miejskiej. Poszukiwany przez gestapo ukrywał się w rodzinnych stronach, gdzie zginął tragicznie od kuli oficera radzieckiego w połowie 1944 roku.

</doc>
<doc id="2028308" url="https://pl.wikipedia.org/wiki?curid=2028308" title="Feliks Sachs">
Feliks Sachs

Feliks Sachs (ur. 1869, zm. 1935) – polski lekarz i działacz socjalistyczny żydowskiego pochodzenia.
W 1895 ukończył studia medyczne na Cesarskim Uniwersytecie Warszawskim. Podczas studiów działał w kółkach socjalistycznych. Po ukończeniu nauki pracował w Szpitalu Dziecięcym Bersohnów i Baumanów w Warszawie. W 1898 wstąpił do PPS, gdzie współpracował z Józefem Piłsudskim i Stanisławem Wojciechowskim. Należał do Centralnego Komitetu Robotniczego tej partii. Działał m.in. w Warszawie, Łodzi i Wilnie. W latach 1905-1906 więziony był w X Pawilonie Cytadeli Warszawskiej. Po 1906 należał do PPS Le­wicy, reprezentował ją na kongresach II Międzynarodówki. W 1908 zagrożony aresztowaniem za swoją działalność zbiegł do Wiednia. Tam praktykował w klinice znanego pediatry Clemensa Petera von Pirqueta. W 1919 powrócił do Polski lecz wycofał się z życia politycznego. Praktykował jako lekarz w Kasie Chorych, Domu Wychowawczym TPD oraz pełnił funkcję ordynatora oddziału chorób wewnętrznych w szpitalu Bersohnów i Baumanów.
Pochowany jest na cmentarzu żydowskim przy ulicy Okopowej w Warszawie (kwatera 24, rząd 4). Tablica epitafijna na jego nagrobku jest rozbita i nieczytelna.

</doc>
<doc id="2028309" url="https://pl.wikipedia.org/wiki?curid=2028309" title="Jan Hoppe">
Jan Hoppe

Jan Władysław Hoppe (ur. 27 grudnia 1902 w Skierniewicach, zm. 18 lutego 1969 w Warszawie) – polski dziennikarz i działacz społeczny, współzałożyciel grupy „Jutro Pracy", poseł, komendant pod­ziemnej organizacji Warszawianka, wiceprzewodniczący pod­ziemnej formacji ideologicznej Unia, wiceprezes Zarządu Głównego Stronnictwa Pracy.
Życiorys.
Był synem Franciszka (maszynisty kolejowego) i Antoniny z domu Mikuczewskiej. Członek tajnego skautingu. W 1915 wraz z rodzicami ewakuowany do Moskwy. Uczył się w Szkole Realnej Komitetu Polskiego, którą założył Władysław Giżycki, a w 1918 przeniesionej do Warszawy (późniejsze Gimnazjum W. Giżyckiego). Otrzymał tam świadectwo dojrzałości i ukończył studia w WWP. W czasie nauki w gimnazjum kontynuował działalność w ZHP. W 11 Warszawskiej Drużynie Harcerzy, im. Tadeusza Kościuszki był przybocznym, a od września 1921 do lutego 1922 drużynowym. W 1920 podczas wojny polsko-bolszewickiej służył ochotniczo w Wojsku Polskim. Należał w czasie studiów do Organizacji Młodzieży Narodowej. Był aktywny w ruchu pracowniczym na początku jako wiceprzewodniczący warszawskiej Rady Okręgowej Związku Zawodowego Pracowników Umysłowych, a później sekretarzem w utworzonej w 1925 Centralnej Organizacji Związków Zawodowych Pracowników Umysłowych. Redaktor „Pracownika” od 1928 oraz prezes Związku Pracowników Zakładów Ubezpieczeń Pracowników Umysłowych i sekretarzem działającej od 1930 RN Straży Przedniej. Był blisko związany z Adamem Skwarczyńskim i później z Walerym Sławkiem, a nawet przez pewien czas był jego sekretarzem. W 1927 po powołaniu BBWR pełnił funkcję kierownika referatu społecznego w jego Sekretariacie Generalnym. Był w 1930 członkiem Naczelnego Pracowniczego Komitetu Wyborczego, który popierał listy wyborcze BBWR. W grupie radykalnych narodowych piłsudczyków stał się szybko jednym z czołowych działaczy grupy „Jutra Pracy”, która była skupiona wokół pisma o tej samej nazwie, a wydawanego od 1930 i, którego był współredaktorem. Zajmowała się ta grupa początkowo problematyką związkową, a rozpoczęła działalność polityczną po śmierci Józefa Piłsudskiego.
Po 1935 jej 15 posłów tworzyło w zasadzie jedyne (wewnątrzsanacyjne) ugrupowanie opozycyjne w Sejmie. Hoppe w okręgu wyborczym nr 3 (Warszawa–Wola) został wybrany posłem i był sekretarzem Prezydium Sejmu, a w Sejmie zasiadał do 1938. Po utworzenia w 1937 Obozu Zjednoczenia Narodowego był sekretarzem jej sektora miejskiego, na którego czele stał Stefan Starzyński. Otrzymał propozycję objęcia przewodnictwa Klubu Parlamentarnego OZN, ale jej nie przyjął. Wybrany w skład RN OZN wiosną 1938, ale po kilku dniach zerwał z tym obozem i zbliżył się do opozycyjnego Stronnictwa Pracy. Był jednocześnie prezesem Towarzystwa Przyjaciół Woli, a także współorganizator i następnie prezes Towarzystwa Przyjaciół Warszawy. W wyborach parlamentarnych w listopadzie 1938 bez powodzenia kandydował do Sejmu RP V kadencji.
Mieszkał początkowo w czasie okupacji niemieckiej u Henryka Pawłowicza przy ul. Kredytowej 4. Zatrudniony był formalnie w Miejskim Biurze Dzielnicowym Warszawa–Północ, którym kierował Cyprian Odorkiewicz. Aż do czasu aresztowania w marcu 1945 używał dokumentów na nazwisko Jan Chmielewski. W konspiracji był w październiku 1939 obok H. Pawłowicza, C. Odorkiewicza i Bronisława Chajęckiego współorganizatorem i następnie komendantem głównym „Warszawianki”. W połowie 1940 po policzeniu „Warszawianki”, „Nowej Polski” i „Grunwaldu” został wiceprezesem nowo powstałej „Unii”. Towarzyszył płk. Stanisławowi Edwardowi Grodzkiemu w rozmowach z AK, które w marcu 1942 zakończyły się scaleniem Organizacji Wojskowej „Unii”. Uczestniczył z Jerzym Braunem w rozmowach połączeniowych z SP, zakończonych włączeniem „Unii” do SP w lutym 1943i wówczas został wiceprezesem SP. Kierował także po Stefanie Kaczorowskim Komisją Prasowo-Propagandową i był redaktorem organów prasowych SP: „Reformy” i „Narodu”. Inicjator powstania niezależnego Instytutu Wydawniczego pod dyrekcją Wiktora Goliana, który skupował dzieła literackie tworzone w czasie okupacji (m.in. pamiętników Stefana Jaracza i powieści Poli Gojawiczyńskiej).
W czasie powstania warszawskiego był redaktorem „Kuriera Stołecznego”, który stanowił powstańczą kontynuację pism „Reforma”, „Naród” i „Polska odrodzona”, a wydawanego od 9 sierpnia w Podobwodzie Sródmieście–Północ i od września do 2 października 1944 w Podobwodzie Sródmieście–Południe. Współpracował także z pismem redagowanym przez Stanisława Wąsowicza „Barykada Powiśla”. Wydostał się z Warszawy po kapitulacji oddziałów powstańczych i kontynuował swoją działalność w SP. 6 lub 8 marca 1945 został aresztowany podczas spotkania z Aleksandrem Zwierzyńskim ze Stronnictwa Narodowego i został wywieziony do ZSRR. W listopadzie 1947 powrócił do Polski i zamieszkał w Warszawie, a później w Miedzeszynie. Pracował wówczas w „Tygodniku Handlowym”. Nie był już czynny w życiu politycznym, ponieważ był ciężko chory, a zaangażował się jedynie w akcji samopomocowej, którą prowadziło nielegalne SP. 18 lutego 1949 został aresztowany i skazany 6 kwietnia 1951 w procesie kierownictwa tajnego SP toczącym się przed Rejonowym Sądem Wojskowym w Warszawie na karę dożywotniego więzienia. W 1956 zwolniony i postanowieniem Prokuratury Wojewódzkiej dla m.st. Warszawy z 7 lipca 1958 zrehabilitowany. Będąc ciężko chory przeżył cztery zawały serca. Dla ratowania zdrowia i życia od 1962 musiał corocznie wyjeżdżać na zimowe miesiące do Włoch, ale w 1967 i 1968 odmówiono mu zgody na kolejne wyjazdy. Zmarł w Warszawie 18 lutego 1969. Pochowany na Cmentarzu Wojskowym na Powązkach w Warszawie (kwatera B24-11-12).

</doc>
<doc id="2028311" url="https://pl.wikipedia.org/wiki?curid=2028311" title="Jakiw Halczewski">
Jakiw Halczewski

Jakiw Wasyliowycz Halczewski (; ps. "Ataman Oreł", znany również jako Jakub Wojnarowski, ur. w Hucie Lityńskiej koło Lityna, zm. 22 marca 1943 w Peresołowicach) – ukraiński wojskowy, publicysta, pisarz, historyk, działacz społeczny.
Doradca Symona Petlury. Pułkownik Armii Ukraińskiej Republiki Ludowej, dowódca 61 pułku, ataman i jeden z dowodzących antybolszewickim ruchem partyzanckim w USRR w latach 1922–1925. Kapitan, a później major Wojska Polskiego, uczestnik kampanii wrześniowej.
Życiorys.
Pochodził z katolickiej rodziny ziemiańskiej. W 1892 roku przechrzczony na prawosławie.
W lipcu 1914 powołany do armii rosyjskiej, został skierowany do 2 zapasowej brygady artyleryjskiej w Kazaniu, w maju skończył 2 Żytomierska Szkołę Chorążych, w czerwcu został dowódcą kompanii marszowej 22 zapasowego batalionu piechoty z Winnicy. Od sierpnia 1915 był dowódcą kompanii zwiadu konnego 1 pułku strzeleckiego 1 Turkiestańskiej Dywizji Piechoty w 1 Turkiestańskim Korpusie Piechoty. Służbę w armii rosyjskiej ukończył w stopniu sztabskapitana. Był odznaczony orderem św. Stanisława III klasy z mieczami i orderem św. Anny IV klasy.
W latach 1919-1921 walczył z bolszewikami jako ataman „Oreł” na Prawobrzeżnej Ukrainie, współpracując m.in. z Matwijem Hryhorijewem. 22 sierpnia 1922 głównodowodzący Armii URL Symon Petlura awansował go do stopnia pułkownika. W 1925 oddział Jakowa Halczewskiego odbył ostatni rajd na radziecką Ukrainę z terytorium Polski. W latach 1925-1930 współpracował z polskim wywiadem, przygotowując agentów wysyłanych na sowiecką Ukrainę.
1 września 1930 rozpoczął kontraktową służbę w Wojsku Polskim w stopniu kapitana (pod nazwiskiem Jakub Wojnarowski), został dowódcą kompanii w 67 pułku piechoty w Brodnicy. W marcu 1939 został awansowany do stopnia majora. Na dzień 23 marca 1939 roku zajmował jako major kontraktowy WP stanowisko dowódcy 3 kompanii 67 pp. Od 11 września 1939 był dowódcą Batalionu ON „Brodnica”. 18 września 1939 dostał się do niewoli niemieckiej. W styczniu 1940 został zwolniony z obozu jenieckiego. Został doradcą dowódcy Siczy Poleskiej – Tarasa Borowca. W latach 1942–1943 był organizatorem i dowódcą ukraińskiej samoobrony w rejonie Hrubieszowa.
Zginął w czasie ataku oddziału Armii Krajowej na wieś Peresołowice. Został pochowany w Hrubieszowie (grób nie zachowany).
Był autorem wielu publikacji w emigracyjnej prasie ukraińskiej oraz książek "Proty czerwonych okupantiw" (t. 1, Kraków 1941, t. 2, Kraków-Lwów 1942), "Z wojennoho notatnyka" (Kijów 2006) i historycznej monografii "Bez nazwanija" (1942).

</doc>
<doc id="2028312" url="https://pl.wikipedia.org/wiki?curid=2028312" title="Rajd Wielkiej Brytanii 2003">
Rajd Wielkiej Brytanii 2003

Rezultaty Rajdu Wielkiej Brytanii ("59th Wales Rally of Great Britain"), eliminacji Rajdowych Mistrzostw Świata w 2003 roku, który odbył się w dniach 6 – 9 listopada. Była to czternasta i ostatnia runda czempionatu w tamtym roku i ósma szutrowa oraz siódma w Junior WRC. Bazą rajdu było miasto Cardiff. Zwycięzcami rajdu została norwesko-brytyjska załoga Petter Solberg i Phil Mills jadąca Subaru Imprezą WRC, który dzięki zwycięstwu został mistrzem świata. Wyprzedzili oni francusko-monakijską załogę Sébastiena Loeba i Daniela Élenę w Citroënie Xsarze WRC oraz Finów Tommiego Mäkinena i Kaja Lindströma w Subaru Imprezie WRC. Z kolei zwycięzcami Junior WRC zostali Szwedzi Daniel Carlsson i Mattias Andersson w Suzuki Ignisie S1600.
Rajdu nie ukończyło siedmiu kierowców fabrycznych. Mistrz świata Fin Marcus Grönholm w Peugeocie 206 WRC nie ukończył rajdu na 3. odcinku specjalnym z powodu wypadku i utraty koła. Jego rodak i partner z zespołu Peugeota Harri Rovanperä zakończył jazdę w rajdzie na 16. odcinku specjalnym z powodu awarii przekładni. Rajdu nie ukończyło również dwóch kierowców Forda Focusa WRC. Estończyk Markko Märtin odpadł na 3. oesie na skutek awarii silnika, a Fin Mikko Hirvonen uległ wypadkowi na tym samym oesie. Z kolei kierowca Škody Fabii WRC Fin Toni Gardemeister odpadł z rajdu na 16. odcinku specjalnym z powodu wypadku. Hiszpan Carlos Sainz w Citroënie Xsarze WRC miał wypadek na 3. oesie, a jego rodak i partner z zespołu Daniel Solà na 14. oesie doświadczył pożaru samochodu.
Klasyfikacja końcowa sezonu 2003.
Tabele przedstawiają tylko pięć pierwszych miejsc.

</doc>
<doc id="2028313" url="https://pl.wikipedia.org/wiki?curid=2028313" title="Jakub Wojnarowski">
Jakub Wojnarowski



</doc>
<doc id="2028314" url="https://pl.wikipedia.org/wiki?curid=2028314" title="Henryk Tennenbaum">
Henryk Tennenbaum

Henryk Tennenbaum (ur. 1881, zm. 1946) – profesor ekonomii w Szko­le Głównej Handlowej, prowadził badania nad strukturą gos­podarczą Polski.
Podczas I wojny świat. działacz Stronnictwa Narodowo-Radykalnego. Członek Centralnego Komitetu Narodowego w Warszawie (XI 1916 – V 1917).
Był ekspertem delegacji polskiej na konferencji pokojowej w Paryżu w 1919 roku zajmującym się zagadnieniami gospodarczymi.
20 listopada 1924 został odznaczony duńskim krzyżem komandorskim z gwiazdą Orderu Danebroga

</doc>
<doc id="2028316" url="https://pl.wikipedia.org/wiki?curid=2028316" title="Arophyton">
Arophyton

Arophyton Jum. – rodzaj roślin należący do rodziny obrazkowatych, liczący 7 gatunków endemicznych dla północno-wschodniego Madagaskaru. Nazwa naukowa rodzaju pochodzi od greckich słów άρης ("aris" →
"arum" – roślina z rodzaju obrazków) oraz φυτό ("phyto" – roślina).
Charakterystyka.
Rośliny z rodzaju "Arophyton" są bylinami, geofitami ("A. buchetii" jest epifitem), przechodzącymi okres spoczynku w porze suchej. Rośliny tworzą kłącze (w przypadku "A. pedatum" bulwę pędową). Blaszki liściowe sercowate, oszczepowate, trójlistkowe, trójdzielne lub wachlarzowatopalczaste, o użyłkowaniu równolegle-pierzastym do siatkowatego. Rośliny jednopienne, tworzące kwiatostan typu kolbiastego pseudancjum, o kolbie czasami z krótkim, sterylnym wyrostkiem. Kwiaty jednopłciowe, bezpłatkowe. Kwiaty męskie synandryczne, ścięte, z położonymi wierzchołkowo pylnikami. Kwiaty żeńskie otoczone kubkowatymi synandriami.
Przedstawiciele rodzajów "Colletogyne" i "Carlephyton" różnią się od podobnych roślin z rodzaju "Arophyton" odpowiednio niezmiennie sercowatymi blaszkami, kolbą w odcinku pokrytym kwiatami żeńskimi przyrośniętą do pochwy i jednopręcikowymi synandriami ("Colletogyne") oraz kolbą pokrytą na całej długości płodnymi kwiatami ("Carlephyton").

</doc>
<doc id="2028317" url="https://pl.wikipedia.org/wiki?curid=2028317" title="Juliusz Rydygier">
Juliusz Rydygier

Juliusz Aleksander Rydygier pseudonim "Karol" (ur. 8 kwietnia 1892, zm. 13 grudnia 1942 w KL Auschwitz) – działacz ruchu robotniczego, działał m.in. W Polskiej Partii Socjalistycznej, Socjaldemokracji Królestwa Polskiego i Litwy oraz Komunistycznej Partii Polski.
Życiorys.
Początkowo działacz PPS, w 1914 wstąpił do SDKPiL, przekształconej w grudniu 1918 w KPRP, od 1925 pod nazwą KPP. W okresie międzywojennym wielokrotnie aresztowany i więziony za działalność komunistyczną.
Pod koniec 1941 nawiązał kontakt z Marcelim Nowotką, 5 stycznia 1942 brał udział w zebraniu założycielskim PPR, które odbyło się w jego mieszkaniu na Żoliborzu. 30 października 1942 aresztowany przez Niemców, po śledztwie w al. Szucha przewieziony do obozu Auschwitz i tam zamordowany. 
Jego grób symboliczny znajduje się na cmentarzu Wojskowym na Powązkach w Warszawie (kwatera D31-3-3).
Upamiętnienie.
W latach 1960−1993 jego imię nosiła ulica na warszawskim Żoliborzu. W 1993 jej patrona zmieniono na chirurga Ludwika Rydygiera.

</doc>
<doc id="2028319" url="https://pl.wikipedia.org/wiki?curid=2028319" title="Leon Purman">
Leon Purman

Leon Purman (ur. 3 listopada 1895 we Włocławku, zm. 5 grudnia 1933 w Moskwie) – polski socjaldemokrata i komunista, przedstawiciel Komunistycznej Partii Polski w Międzynarodówce Komunistycznej (Kominternie).
Życiorys.
Syn kupca Samuela i Zysli z d. Nirstein. Studiował w Wyższej Szkole Handlowej w Lipsku, był członkiem PPS-Lewicy i Socjaldemokratycznej Partii Niemiec. W 1916 był sekretarzem Rady Związków Zawodowych w Łodzi, a w 1917 sekretarzem Łódzkiego Okręgowego Komitetu Robotniczego (OKR) PPS-Lewicy, a następnie członkiem Egzekutywy Warszawskiego Komitetu Robotniczego PPS-Lewicy. Uczestnik I Zjazdu KPRP (późniejszej KPP) 16 grudnia 1918 jako reprezentant Zagłębia Dąbrowskiego. Członek Egzekutywy Komitetu Warszawskiego KPRP, a od 3 maja 1920 członek Komitetu Centralnego (KC) KPRP. Za działalność polityczną wielokrotnie aresztowany i więziony, w tym w 1920-21 w X Pawilonie Cytadeli Warszawskiej. W 1922 był starostą komuny więziennej na Pawiaku. 6 maja 1925 aresztowany na posiedzeniu Sekretariatu KC KPP w Warszawie, 31 października 1926 skazany na 6 lat ciężkiego więzienia. 15 grudnia 1926 wraz z Mirosławem Zdziarskim uciekł z Pawiaka, przez kilka miesięcy ukrywał się w Warszawie, następnie opuścił Polskę. Na IV Zjeździe KPP (od maja do sierpnia 1927) wybrany na zastępcę członka KC; był nim do sierpnia 1930. Po zjeździe został przedstawicielem KPP przy Komitecie Wykonawczym Kominternu (IKKI).
W latach 1930–1931 działał w Zachodnioeuropejskim Biurze Kominternu w Berlinie, wielokrotnie wyjeżdżając do Francji dla kontaktów z kierownictwem Francuskiej Partii Komunistycznej. W marcu 1931 wziął udział w Moskwie w XI Plenum Komitetu Wykonawczego Kominternu, następnie wyjechał do Hiszpanii, gdzie uczestniczył w przygotowaniach do IV Zjazdu Komunistycznej Partii Hiszpanii (marzec 1932) i w odsunięciu grupy dotychczasowych przywódców KPH. W początkach 1933 powrócił do Moskwy.
Zmarł śmiercią samobójczą po aresztowaniu przez OGPU Jerzego Czeszejki-Sochackiego i Wacława Wróblewskiego.
Jego dwaj bracia, Henryk i Stefan, również byli działaczami komunistycznymi. Był żonaty z Bronisławą Hibner, siostrą Władysława Hibnera.
Po II wojnie światowej jego imieniem nazwano jedną z ulic we Włocławku.

</doc>
<doc id="2028320" url="https://pl.wikipedia.org/wiki?curid=2028320" title="Leon Żółtowski">
Leon Żółtowski

Leon Żółtowski hrabia herbu Ogończyk (ur. 29 listopada 1877 w Niechanowie, zm. 2 lipca 1956 w Warszawie) – polski ziemianin i działacz gospodarczy, polityk konserwatywny, poseł na Sejm RP.
Życiorys.
Uczył się w gimnazjum w Krotoszynie, maturę uzyskał w Akwizgranie (1893). Następnie studiował cukrownictwo w École Speciale des Art et Manufacturer przy uniwersytecie w Liège. Studia ukończył jako inżynier rolnik. 
Ziemianin, gospodarował w odziedziczonym majątku w Niechanowie (2 327 ha). Członek Rady Nadzorczej Banku Ziemskiego w Poznaniu, członek zarządu Centralnego Towarzystwa Gospodarczego w Poznaniu. Prezes oddziału powiatowego w Gnieźnie Wielkopolskiego Towarzystwa Kółek Rolniczych. Był także członkiem rad nadzorczych Centrali Rolników, banku „Kwilecki i spółka”, Luboń i Wronki SA. W 1937 był członkiem Koła Gniezno Wielkopolskiego Związku Ziemian. Autor licznych artykułów o tematyce ekonomicznej i politycznej które zamieszczał głównie w „Postępie”, „Gazecie Powszechnej” i „Głosie Rolnika”.
Podczas I wojny światowej związany z Centralnym Komitetem Obywatelskim w Poznaniu. Od 25 listopada 1918 członek Powiatowej Rady Ludowej w Witkowie. Był delegatem okręgu witkowskiego na Polski Sejm Dzielnicowy w Poznaniu 3–5 grudnia 1918. Następnie zastępca szefa departamentu rolniczego Ministerstwa b. Dzielnicy Pruskiej. Był jednym z założycieli a następnie członkiem ZG Chrześcijańsko-Narodowego Stronnictwa Rolniczego. Od 1922 działacz Stronnictwa Chrześcijańsko-Narodowego. Poseł na Sejm I kadencji (1922–1927) z ramienia SCh-N w okręgu wyborczym nr 32. W Sejmie był sekretarzem Chrześcijańsko-Narodowego Klubu Poselskiego.
Po wybuchu II wojny światowej, aresztowany przez Niemców i więziony w VII Forcie Cytadeli w Poznaniu (1939–1940). Po wojnie pracował do 1946 jako dyrektor mączkarni w Toruniu.
Pochowany w Warszawie.
Rodzina.
Urodził się w rodzinie ziemiańskiej, syn Stanisława Żółtowskiego h. Ogończyk (1849–1908) i Marii Jadwigi z Sapiehów h. Lis (1855–1929). Miał rodzeństwo: braci: filozofa i polityka Adama Żółtowskiego (1881–1958), Pawła (1889–1985), Tomasza (1897–1935) oraz siostry; Zofię (1887–1975) żonę wiceministra spraw zagranicznych Stefana Dąbrowskiego (1877–1947), Marię (1891–1894), Jadwigę (1893–1895). Od 30 lipca 1903 mąż Hanny z Mężyńskich h. Kościesza (1876–1959), z którą miał: córkę Marię (1906–1999) żonę Konstantego Mikołaja Radziwiłła (1902–1944) i syna Władysława Leona (1910–1940). 

</doc>
<doc id="2028323" url="https://pl.wikipedia.org/wiki?curid=2028323" title="Leopold Sacher-Masoch (ojciec)">
Leopold Sacher-Masoch (ojciec)

Leopold Johann Nepomuk Sacher-Masoch von Kronenthal (ur. 26 grudnia 1797 we Lwowie, zm. 10 września 1874 w Bruck an der Mur) – dyrektor policji we Lwowie w latach 1832–1848.
Życiorys.
Studia odbył na uniwersytecie we Lwowie. Po ich ukończeniu pracował w administracja rządowej w Galicji, był starostą powiatowym w Tarnopolu (1826-1828) i Bochni (1829-1830). Następnie dyrektor policji we Lwowie (1831-1847) potem w Pradze (1848-1854, a później jako radca w Grazu (1854-1856). W 1856 przeszedł w stan spoczynku. W Pradze w 1863 wydał anonimowo książkę pt. "Polnische Revolutionen. Erinnerungen aus Galizien" („Polskie rewolucje. Wspomnienia z Galicji").
Jednocześnie był uznanym i cenionym kolekcjonerem zbiorów przyrodniczych. Już w latach 30. zainspirował go Aleksander Zawadzkí (1798–1868) do zbierania chrząszczy Galicji. Jego zbiory obejmowały także eksponaty geologiczne i paleontologiczne z tego regionu. Po przybyciu do Pragi został w 1848 członkiem towarzystwa historii naturalnej (Naturhistorischen Verein) „Lotos“ a w latach 1849-1854 był jego prezesem. Zaprzyjaźnił się także z Joachimem Barrande i wraz z nim uczestniczył w licznych wycieczkach, poszukując skamielin w okolicach Pragi. Jego bogate zbiory zasiliły drogą darowizn zbiory czeskiego muzeum krajowego a następnie Muzeum Narodowego w Pradze, a także Muzeum Historii Naturalnej w Wiedniu (Naturhistorischen Museums in Wien). Wzbogacił też darowiznami kolekcje Landesmuseums Johanneum w Grazu.
Był członkiem wielu stowarzyszeń naukowych m.in.: Morawsko-Śląskiego Towarzystwa Studiów Regionalnych (mährisch-schlesischen Gesellschaft für Landeskunde), Czeskiego Towarzystwa Ogrodniczego w Pradze (böhmische Gartenbau-Gesellschaft in Prag), Stowarzyszenia Nauk Przyrodniczych Styrii w Grazu (Naturwissenschaftlichen Vereins für Steiermark in Graz), Stowarzyszenia Entomologicznego w Szczecinie (Entomologischen Vereins zu Stettin), Niemieckiego Towarzystwa Geologicznego w Berlinie (Deutschen Geologischen Gesellschaft in Berlin). Członek korespondent cesarskiego Instytutu Geologicznego w Wiedniu i Galicyjskiego Towarzystwa Gospodarskiego (1868-1874).
Wyróżnienia.
Honorowy obywatel miasta Lwowa (6 kwietnia 1846 – za zasługi w zwalczaniu ruchu polskiego) oraz Pragi.
Rodzina.
Był synem Johanna Nepomuka Sachera (1759-1836) przybyłego z Pragi do Galicji urzędnika, dyrektora kopalni soli w Wieliczce (nobilitowanego w 1818). We Lwowie ożenił się ze szlachcianką Karoliną von Masoch (1802–1870), córką profesora i byłego rektora Uniwersytetu Lwowskiego – Franciszka. Ponieważ jedyny męski potomek rodu Masochów zmarł, Leopold przyjął od żony drugą formę nazwiska. Był ojcem pisarza Leopolda Sachera-Masocha.

</doc>
<doc id="2028325" url="https://pl.wikipedia.org/wiki?curid=2028325" title="Sejm Krajowy Królestwa Dalmacji">
Sejm Krajowy Królestwa Dalmacji



</doc>
<doc id="2028327" url="https://pl.wikipedia.org/wiki?curid=2028327" title="Sejm Krajowy Arcyksięctwa Austrii poniżej Anizy">
Sejm Krajowy Arcyksięctwa Austrii poniżej Anizy



</doc>
<doc id="2028328" url="https://pl.wikipedia.org/wiki?curid=2028328" title="Sejm Krajowy Księstwa Bukowiny">
Sejm Krajowy Księstwa Bukowiny



</doc>
<doc id="2028330" url="https://pl.wikipedia.org/wiki?curid=2028330" title="Sejm Krajowy Królestwa Galicji i Lodomerii z Wielkim Księstwem Krakowskim">
Sejm Krajowy Królestwa Galicji i Lodomerii z Wielkim Księstwem Krakowskim



</doc>
<doc id="2028331" url="https://pl.wikipedia.org/wiki?curid=2028331" title="Dienis Gołowanow">
Dienis Gołowanow

Dienis Gołowanow, ros. Денис Голованов (ur. 27 marca 1979 w Soczi) – rosyjski tenisista, zwycięzca jednego turnieju ATP World Tour w deblu.
Kariera tenisowa.
Karierę tenisową rozpoczął w roku 1998. W singlu najlepszym wynikiem Rosjanina jest zwycięstwo w turnieju rangi ATP Challenger Tour w roku 2002 w Hull. W Finale pokonał Brytyjczyka Arvinda Parmara. Gołowanow jest również finalistą dwóch innych imprez ATP Challenger Tour - najpierw doszedł do finału w Kordobie w lipcu 2000 roku. Mecz o tytuł przegrał z Belgiem Reginaldem Willemsem. Drugi finał osiągnął w Bronx, a w finale nie sprostał Mardy'emu Fishowi. Najwyżej w rankingu singlistów był na 152. miejscu w czerwcu 2002 roku.
W grze podwójnej Rosjanin wygrał jeden turniej rangi ATP World Tour, w roku 2001 w Petersburgu. Wspólnie z Jewgienijem Kafielnikowem pokonał w finale wynikiem 7:5, 6:4 parę Irakli Labadze-Marat Safin. Najwyżej w zestawieniu deblistów był na 104. pozycji pod koniec września 2002 roku.

</doc>
<doc id="2028332" url="https://pl.wikipedia.org/wiki?curid=2028332" title="Sejm Krajowy Księstwa Górnego i Dolnego Śląska">
Sejm Krajowy Księstwa Górnego i Dolnego Śląska



</doc>
<doc id="2028335" url="https://pl.wikipedia.org/wiki?curid=2028335" title="Michaił Dragomirow">
Michaił Dragomirow

Michaił Iwanowicz Dragomirow (, ur. w pobliżu Konotopu, zm. w Konotopie) – generał Armii Imperium Rosyjskiego, teoretyk wojskowości i pedagog.
Urodził się w guberni czernichowskiej, w okolicy miasta Konotop. Jego rodzina miała korzenie serbskie, następnie wchodziła w skład kozaczyzny w czasie panowania Rzeczypospolitej na lewobrzeżnej Ukrainie, by po traktacie Grzymultowskiego 1686 wejść w skład Imperium Rosyjskiego.
Ukończył Konstantynowską Szkołę Artylerii. Służył w Sztabie Generalnym i był wykładowcą taktyki w Akademii Wojskowej. Przedstawiciel Rosji przy pruskim sztabie wojennym podczas wojny prusko-austriackiej 1866. Dowódca 14. Dywizji Piechoty w wojnie rosyjsko-tureckiej 1877-1878; jego dywizja jako pierwsza przeprawiła się przez Dunaj w pobliżu miasta Sistowo pod tureckim ostrzałem. 12 sierpnia 1877 podczas bitwy pod Szipką został ranny w nogę i wycofany z frontu. W 1878 został naczelnikiem Nikołajewskiej Akademii Sztabu Generalnego jako adiutant generalny. W 1889 został dowódcą Kijowskiego Okręgu Wojskowego. 1897-1903 generalny gubernator Kijowa, Wołynia i Podola. Od 1903 członek Rady Państwowej. Jego sześciu synów również zostało oficerami rosyjskiej armii.

</doc>
<doc id="2028336" url="https://pl.wikipedia.org/wiki?curid=2028336" title="Stanisław Tor">
Stanisław Tor

Stanisław Tor (Stanisław Thor) ps. "Felek" (ur. 25 kwietnia 1880 w Sołtysach, pow. hrubieszowski, zm. 9 stycznia 1941 w Warszawie) – senator w 1935 roku, legionista, działacz społeczny i przemysłowy, prezes Izby Przemysłowo-Handlowej w Gdyni.
Życiorys.
Syn Andrzeja i Katarzyny z Claudelów. Ukończył gimnazjum w Chełmie, następnie studia na wydziale prawnym uniwersytetów w Warszawie i Kijowie oraz w Akademii Handlowej w Wiedniu (1909). Od 1903 czynny członek Polskiej Partii Socjalistycznej, członek Organizacji Bojowej PPS, uczestnik i organizator akcji bojowych. Więziony na Pawiaku i w warszawskiej Cytadeli. muszony do wyjazdu za granicę. Na emigracji działał we frakcji rewolucyjnej PPS, następnie w Związku Strzeleckim.
W sierpniu 1914 roku, po wkroczeniu Pierwszej Kompanii Kadrowej na ziemie zaboru rosyjskiego został komisarzem Wojsk Polskich w Miechowie. Był komisarzem Polskiej Organizacji Narodowej w 1914 roku. Po I wojnie światowej został delegatem Ministerstwa Opieki Społecznej do walki z bezrobociem w Warszawie, następnie radny miejski m. Warszawy w 1919 roku. W 1923 przejął gazownię miejską z rąk niemieckich i był jej dyrektorem handlowym do 1929. Do 1931 prowadził eksport drzewa w Gdańsku; od 1932 dyrektor w firmie „PAGED” (Polska Agencja Eksportu Drewna) w Gdyni. Prezes Izby Przemysłowo-Handowej Pomorskiej. Działał w wielu organizacjach społecznych w Gdyni. Ogłaszał artykuły i rozprawy z dziedziny gospodarki w prasie fachowej i codziennej. 
Członek Prezydium Pomorskiego Wojewódzkiego Komitetu Funduszu Obrony Narodowej w Toruniu w 1938 roku.

</doc>
<doc id="2028338" url="https://pl.wikipedia.org/wiki?curid=2028338" title="Władysław Tempka">
Władysław Tempka

Władysław Tempka (ur. 22 sierpnia 1889 w Krakowie, zm. 12 czerwca 1942 w Auschwitz-Birkenau) – polski prawnik, działacz Polskiego Stronnictwa Chrześci­jańskiej Demokracji, jeden z przywódców Stronnictwa Pracy, poseł na Sejm II i III kadencji II RP, współpracownik Wojciecha Korfantego.
Życiorys.
Urodził się 22 sierpnia 1889 roku w Krakowie, w rodzinie urzędnika i nauczycielki, miał trzech braci. Gdy miał siedem lat, zmarł mu ojciec, co znacznie pogorszyło warunki bytowe rodziny. Ukończył szkołę elementarną oraz Gimnazjum św. Jacka w Krakowie, podjął studia prawnicze na Uniwersytecie Jagiellońskim. Obronił tytuł doktora prawa.
Po studiach powołano go do służby w armii austriackiej. Po powstaniu Legionów Polskich wstąpił do nich, uczestniczył w wojnie polsko-bolszewickiej w 1920 roku. Legiony opuścił w stopniu majora.
W 1921 roku uczestniczył z bratem Zygmuntem w akcji plebiscytowej na Górnym Śląsku, szczególnie w Królewskiej Hucie (obecnie Chorzów).
W 1924 roku został sędzią Sądu Grodzkiego w Królewskiej Hucie (obecnie Chorzów), zamieszkał przy ul. Wolności 40. Rok później uzyskał wpis na listę adwokacką i został notariuszem.
W 1925 roku współzałożyciel Kasyna Polskiego, organizacji społecznej polskiej inteligencji. Podczas akcji plebiscytowej zetknął się z Wojciechem Korfantym. Wstąpił do Polskiego Stronnictwa Chrześci­jańskiej Demokracji.
W 1928 roku z listy PSChD został wybrany z okręgu Królewska Huta (obecnie Chorzów) - Świętochłowice, posłem do Sejmu. Zdecydowany przeciwnik sanacji, z powodów politycznych odebrano mu uprawnienia notarialne.
W 1930 roku, w wyborach komunalnych w Królewskiej Hucie (obecnie Chorzów), kierowany przez niego Katolicki Blok Ludowy wywalczył aż pięć miejsc w Radzie Miejskiej Królewskiej Huty, podczas gdy poprzednio miał tylko jednego radnego. W wyborach do Sejmu Śląskiego, KBL wywalczył aż 13 mandatów poselskich.
W sierpniu 1930 roku, po rozwiązaniu przez władze sanacyjne Sejmu R.P. oraz Sejmu Śląskiego, aresztowano i osadzono w Brześciu przywódcę śląskiej chadecji Wojciecha Korfantego.
Organizator akcji poparcia dla Korfantego, inicjator scalenia śląskiej chadecji z centralą PSChD. Doprowadził do uwolnienia Korfantego oraz jego wyboru na prezesa Zarządu Głównego PSChD.
W przedterminowych wyborach w listopadzie 1930 roku wybrany posłem na Sejm III kadencji, następnie wiceprezesem klubu poselskiego PSChD. W kwietniu następnego roku wybrany został w skład Zarządu Głównego, a rok później także do Rady Naczelnej partii.
Zorganizował zjednoczeniowy zjazd chadeckiego Narodowego Związku Powstańców i Byłych Żołnierzy oraz Związku Obrońców Śląska, współpracującego z Narodową Partią Robotniczą. Po zjednoczeniu, organizacja przyjęła nazwę Związek Powstańców i Byłych Żołnierzy; został wybrany jego prezesem, natomiast Wojciecha Korfantego wybrano prezesem Rady Naczelnej.
W 1936 roku po wyjeździe Korfantego do Czechosłowacji, zorganizował naradę liderów PSChD i NPR w czeskich Palkowicach, a następnie doprowadził do kongresu zjednoczeniowego, na którym powołano Stronnictwo Pracy. Wybrano go jego wiceprezesem.
W 1938 roku zwolennicy sanacji doprowadzili do jego aresztowania wraz z trzema redaktorami chadeckiego pisma "Polonia", wśród których znajdował się także syn Korfantego Zbigniew. Sąd Okręgowy w Chorzowie uniewinnił ich wszystkich.
Po wybuchu II wojny światowej, decyzją podjętą wraz z gen. Sikorskim przeniesiono siedzibę władz Stronnictwa Pracy do Lwowa. W drodze do Lwowa trafił do zgrupowania gen. Kleeberga, następnie zaś do niemieckiej niewoli.
Uciekł z transportu jeńców, zamieszkał w Krakowie, gdzie otworzył kancelarię adwokacką. W konspiracji został przywódcą Komitetu Międzypartyjnego Stronnictwa Pracy, Polskiej Partii Socjalistycznej, Stronnictwa Narodowego i Stronnictwa Ludowego.
W kwietniu 1940 aresztowany przez gestapo i osadzony w obozie koncentracyjnym Auschwitz-Birkenau. Zmarł 12 czerwca 1942 roku, rozstrzelany wraz z grupą 40 więźniów.

</doc>
<doc id="2028339" url="https://pl.wikipedia.org/wiki?curid=2028339" title="Zbigniew Madeyski">
Zbigniew Madeyski

Zbigniew Stanisław Madeyski (ur. 15 października 1897 w Krakowie, zm. 24 października 1984 w Warszawie) – doktor prawa, działacz niepodległościowy i społeczny.
Życiorys.
Urodził się w rodzinie prawnika Bartłomieja Zbigniewa Madeyskiego h. Poraj (1867–1907) i Anny Heleny z Uderskich h. Niezgoda (1876–1944). Ukończył Gimnazjum Klasyczne w Samborze, maturę zdał eksternistycznie w Wiedniu (1915). Następnie ukończył Wydział Prawa na Uniwersytecie Jagiellońskim, Studium Rolnicze przy UJ oraz Szkołę Nauk Politycznych w Krakowie i szkołę oficerska w Bratysławie. Był działaczem tajnych organizacji niepodległościowych.
Podczas I wojny światowej służył w I Brygadzie Legionów Polskich (1915–1917) i armii austriackiej. Od 1918 w Wojsku Polskim, walczył podczas wojny polsko-ukraińskiej i wojny polsko-bolszewickiej. 
W latach 1924–1927 pracował na stanowisku referenta do spraw prawnych i hipotecznych załogi kopalni „Saturn” w Czeladzi. Należał do założonego w 1926 Klubu Polityczno-Społecznego im. Józefa Piłsudskiego w Zagłębiu Dąbrowskim, działał w Związku Legionistów Polskich Zagłębia Dąbrowskiego. Następnie, w latach 1927–1928, poszerzał wiedzę dotyczącą pracy i polityki socjalnej na studiach w Paryżu i Brukseli oraz w Międzynarodowym Biurze Pracy w Genewie. Od lipca 1928 do lutego 1929 pełnił funkcję sekretarza Walerego Sławka. 29 stycznia 1929 został wybrany na stanowisko prezydenta Dąbrowy Górniczej, które sprawował do 8 lutego 1933. W latach 1933–1935 pełnił funkcję naczelnego dyrektora Funduszu Pracy. Był posłem na Sejm III (1930–1935) z ramienia BBWR i IV kadencji (1935–1938) II RP, związanym z grupą „Jutro Pracy”. 
Na początku II wojny światowej przebywał na Wileńszczyźnie jako delegat ekspozytury Ministerstwa Opieki Społecznej. Podczas okupacji niemieckiej został osadzony w niemieckim obozie Stalag Ib Hohenstein, a następnie był więźniem warszawskiego Pawiaka (aresztowany 2 maja 1941) i więzienia na Montelupich w Krakowie. Po zwolnieniu (w kwietniu 1942) pracował do 1944 jako agronom gminny w Kalwarii Zebrzydowskiej, następnie w ZG PCK w Warszawie. Od połowy 1943 był zastępcą dyrektora Departamentu Pracy i Opieki Społecznej Delegatury Rządu RP na Kraj. Brał udział w powstaniu warszawskim jako dowódca Kompanii Dyspozycyjnej przy KG AK na Starym Mieście. Po upadku powstania przetrzymywany w obozie przejściowym w Pruszkowie. W lutym 1945 dotarł do Piotrkowa Trybunalskiego, gdzie pracował w ZG PCK. Aresztowany przez NKWD, do 18 lipca 1945 więziony w Łodzi. Po zwolnieniu działał w Stronnictwie Pracy, do 1950 na stanowisku wiceprezesa ZG. W latach 1949–1968 pracował na kierowniczych stanowiskach w Instytucie Urbanistyki i Architektury w Warszawie.
Od 30 grudnia 1930 był mężem śpiewaczki Krystyny z Dąbrowskich (1911–1962), z którą miał syna Wojciecha.
Został pochowany na Cmentarzu Wojskowym na Powązkach w Warszawie (kwatera A23-11-21).

</doc>
<doc id="2028342" url="https://pl.wikipedia.org/wiki?curid=2028342" title="Batalion Szkolny KOP">
Batalion Szkolny KOP



</doc>
<doc id="2028347" url="https://pl.wikipedia.org/wiki?curid=2028347" title="Encyklopedia Cesarza Yongle">
Encyklopedia Cesarza Yongle

Encyklopedia Cesarza Yongle (chiń. upr.: 永乐大典; chiń. trad.: 永樂大典; pinyin: "Yǒnglè Dàdiǎn") – encyklopedia powstała w latach 1403-1408 na zamówienie cesarza Yongle (rządził w latach 1402-1424) z chińskiej dynastii Ming. Do czasu powstania Wikipedii była to największa encyklopedia świata, a zarazem jedna z pierwszych na świecie prób kompilacji wiedzy.
Opracowanie encyklopedii.
Nad powstaniem kompilacji pracowało w sumie około 2180 m.in. uczonych, skrybów, redaktorów i gońców, którzy włączyli do niej około 8 tys. tekstów powstałych od czasów starożytnych do początków dynastii Ming. Prace prowadzono w Nankinie, ówczesnej stolicy Chin, w miejscowej Guozijian (國子監, "Szkoła Cesarska"). Materiały zawierały szeroką tematykę z dziedzin m.in. rolnictwa, sztuki, astronomii, dramatu, geologii, historii, literatury, medycyny, religii i technologii, w tym klasykę konfucjańską. Dołączono również opisy niezwykłych zjawisk naturalnych. Ukończona encyklopedia zawierała 22877 (według innych źródeł 22937) zwojów, ułożonych w 11095 woluminów. Całość zajmowała 40 metrów sześciennych i obejmowała 50 mln chińskich znaków.
Odpisy i zniknięcie.
Ze względu na swoje rozmiary, encyklopedia nie mogła być reprodukowana popularną wówczas w Chinach metodą druku blokowego, toteż prócz oryginału, sporządzono tylko jedną odręczną kopię. W 1557 roku za rządów cesarza Jiajinga, oryginał cudem uniknął zniszczenia w pożarze Zakazanego Miasta w Pekinie, dlatego cesarz nakazał sporządzenie drugiej kopii. 
Ze względu na burzliwe dzieje stolicy Chin, do czasów współczesnych z trzech kopii encyklopedii dotrwało tylko 400 woluminów, rozproszonych w ośmiu krajach, m.in. 62 woluminy są przechowywane na Tajwanie. Poczynając od XVIII wieku, druga kopia zostało stopniowo rozproszona, a ostatnie 800 woluminów strawił pożar wywołany przez chińskie siły atakujące pobliską brytyjską legację w czasie powstania bokserów w 1900 roku. Najbardziej kompletna z kopii "Encyklopedii" jest obecnie przechowywana w Narodowej Bibliotece Chińskiej w Pekinie. 
Losy oryginału pozostają nieznane. Istnieje kilka teorii:
Zachowane 100 woluminów "Encyklopedii" zostało opublikowane w Chinach w 1962 roku.

</doc>
<doc id="2028352" url="https://pl.wikipedia.org/wiki?curid=2028352" title="Nueva Numancia">
Nueva Numancia

Nueva Numancia – stacja metra w Madrycie, na linii 1. Znajduje się w dzielnicy Puente de Vallecas, w Madrycie i zlokalizowana jest pomiędzy stacjami Puente de Vallecas, a Portazgo. Została otwarta 2 lipca 1962.

</doc>
<doc id="2028353" url="https://pl.wikipedia.org/wiki?curid=2028353" title="Portazgo">
Portazgo

Portazgo – stacja metra w Madrycie, na linii 1. Znajduje się w dzielnicy Puente de Vallecas, w Madrycie i zlokalizowana jest pomiędzy stacjami Nueva Numancia, a Buenos Aires. Została otwarta 2 lipca 1962.

</doc>
<doc id="2028356" url="https://pl.wikipedia.org/wiki?curid=2028356" title="Port-Menier">
Port-Menier

Port-Menier – mała osada na wyspie Anticosti w kanadyjskiej prowincji Quebec. Port-Menier znajduje się na obszarze gminy L'Île-d'Anticosti. Wyspa została odkryta podczas ekspedycji Jacques'a Cartiera w 1534 roku, natomiast pierwsi osadnicy, pod zwierzchnictwem Louisa Joillieta pojawili się w 1680 roku. Osada portowa została wybudowana około 1895 roku z inicjatywy przedsiębiorcy Henriego Meniera.
Populacja wyspy podwaja się w czasie lata z powodu pracowników sezonowych i turystów. Gospodarka opiera się głównie na turystyce i leśnictwie.

</doc>
<doc id="2028357" url="https://pl.wikipedia.org/wiki?curid=2028357" title="Karlstad centralstation">
Karlstad centralstation

Karlstad centralstation – stacja kolejowa w Karlstad, w regionie Värmland, w Szwecji. Stacja została zaprojektowana przez Hjalmara Kumliena i została otwarta w 1869 na linii Värmlandsbanan.

</doc>
<doc id="2028365" url="https://pl.wikipedia.org/wiki?curid=2028365" title="Borowski I">
Borowski I

Borowski - polski herb szlachecki
Opis herbu.
Na tarczy czterodzielnej w polach I i IV błękitnych róg jeleni odnogami w lewo, w II i III czerwonych - wspięty lew złoty w lewo. 
W klejnocie nad hełmem w koronie trzy pióra strusie.
Najwcześniejsze wzmianki.
Nadany 3 stycznia 1826 roku przez Fryderyka Wilhelma III.
Herbowni.
Nieznani.

</doc>
<doc id="2028366" url="https://pl.wikipedia.org/wiki?curid=2028366" title="Chrysler New Yorker">
Chrysler New Yorker

Chrysler New Yorker – samochód osobowy klasy luksusowej, a następnie klasy średniej i klasy wyższej produkowany pod amerykańską marką Chrysler w latach 1939–1996.
Pierwsza generacja.
Chrysler New Yorker I został zaprezentowany po raz pierwszy w 1939 roku.
Po raz pierwszy nazwa "New Yorker" pojawiła się na rzecz luksusowego modelu, który Chrysler zaprezentował w 1939 roku. Samochód uzupełnił ofertę producenta opierając się na tej samej platformie i podzespołach, na których zbudowano modele Saratoga oraz Imperial.
W stosunku do tego drugiego modelu, New Yorker I był pozycjonowany jako tańszy i mniej luksusowy wariant.
Druga generacja.
Chrysler New Yorker II został zaprezentowany po raz pierwszy w 1946 roku.
W 1946 roku Chrysler zaprezentował zupełnie nową, drugą generację New Yorkera opartą o technologię innych przedstawionych wówczas dużych modeli marki. Podobnie jak w przypadku poprzednika, samochód pełnił funkcję jednej z najdroższych i najbardziej luksusowych limuzyn w ofercie, plasując się jedynie poniżej topowego modelu Imperial. Charakterystycznym elementem stylistyki był rozbudowany pas przedni z chromowanymi paskami na nadkolach.
Trzecia generacja.
Chrysler New Yorker III został zaprezentowany po raz pierwszy w 1949 roku.
W 1949 roku Chrysler przedstawił trzecią generację modelu New Yorker, który ponownie powstał jako jeden z wariantów tej samej konstrukcji pełnowymiarowego samochodu luksusowego oferowanego pod różnymi nazwami. W zależności od wyposażenia i określonej grupy docelowej, nosiły one różne nazwy. Podobnie jak poprzednik, New Yorker znów stanowił wariant pozycjonowany poniżej topowej, sztandarowej limuzyny Chrysler Imperial.
Czwarta generacja.
Chrysler New Yorker IV został zaprezentowany po raz pierwszy w 1955 roku.
Kolejna, czwarta generacja Chryslera New Yorker została przedstawiona w połowie lat 50. XX wieku jako kolejna generacja pełnowymiarowych samochodów luksusowych Chryslera. Tym razem pokrewnymi konstrukcjami były modele Town &amp; Country oraz Windsor. Wobec tego pierwszego New Yorker był bardziej luksusową i klasycznej stylizowaną wariacją, za to wobec modelu Windsor pełnił funkcję droższej alternatywy pozycjonowanej wyżej w ofercie.
Piąta generacja.
Chrysler New Yorker V został zaprezentowany po raz pierwszy w 1957 roku.
1957 rok przyniósł premierę kolejnej, piątej już generacji limuzyny New Yorker. Samochód powstał według nowej koncepcji, wyróżniając się wyraźnie większym i masywniejszym nadwoziem. Podobnie jak inne konkurencyjne modele opracowane przez amerykańskie marki w drugiej połowie lat 50. XX wieku, New Yorker V charakteryzował się charakterystycznymi, skrzydlatymi błotnikami i masywnym, szerokim nadwoziem. Przednią część nadwozia wyróżniał duży, chromowany grill biegnący przez całą szerokość nadwozia.
Restylizacje.
Przez Kolejne 5 lata produkcji Chrysler New Yorker V przeszedł kilka restylizacji. Polegały one głównie na zmieniającym się wyglądzie pasa przedniego, gdzie podobnie jak w pokrewnych modelach Town &amp; Country, Saratoga i Windsor zmieniało się m.in. rozmiejscowienie reflektorów i atrapy chłodnicy.
Szósta generacja.
Chrysler New Yorker VI został zaprezentowany po raz pierwszy w 1960 roku.
W 1960 roku zadebiutowała szósta generacja New Yorkera, która powstała na gruntownie zmodernizowanej platformie poprzednika. Samochód przeszedł ewolucyjny zakres zmian w wyglądzie, zyskując bardziej awangardowy kształt tylnych błotników - stały się masywniejsze i bardziej strzeliste. Charakterystycznym elementem stała się również duża, chromowana atrapa chłodnicy na planie trapezu. Podobnie jak poprzednicy, Chrysler New Yorker VI ponownie był bliźniaczą konstrukcją wobec innych pełnowymiarowych modeli w ofercie producenta przedstawionych w tym czasie, odróżniając się od nich głównie kolorystyką nadwozia i poziomem wyposażenia.
Restylizacje.
Na przestrzeni trwającej 5 lat produkcji, szósta generacja New Yorkera przeszła kilka dużych restylizacji. Podobnie do pokrewnych modeli jak np. Newport, modyfikacje obejmowały głównie aspekty wizualne i polegały na zmieniającym się wyglądzie pasa przedniego, a także tylnej części nadwozia. Wraz z kolejnymi modernizacjami, New Yorker VI zyskał bardziej stonowany wygląd i mniej awangardowe kształty.
Siódma generacja.
Chrysler New Yorker VII został zaprezentowany po raz pierwszy w 1965 roku.
W 1965 roku Chrysler przedstawił siódmą generację New Yorkera w gruntownie zmodernizowanej postaci. Podobnie jak pokrewne modele Town &amp; Country i Newport, wraz z modernizacją luksusowa limuzyna zyskała bardziej stonowane i kanciaste proporcje. Charakterystycznym elementem stały się wyraźnie zaakcentowane, podłużne błotniki, a także do połowy zakryte tylne nadkole. Przedni pas wyróżniała duża, chromowana atrapa chłodnicy zintegrowana z reflektorami.
Restylizacje.
Na przestrzeni rynkowego stażu New Yorkera VII, samochód wzorem pokrewnych modeli Town &amp; Country i Newport przeszedł kilka restylizacji. Zmiany wizualne obejmowały głównie wygląd pasa przedniego, dzięki którym zmieniało się wypełnienie oraz układ poprzeczek w atrapie chłodnicy.
Ósma generacja.
Chrysler New Yorker VIII został zaprezentowany po raz pierwszy w 1969 roku.
Ósma generacja luksusowej limuzyny New Yorker została zaprezentowana oficjalnie w 1969 roku. Debiut tego wcielenia samochodu przyniósł kolejne zmiany, które obejmowały aktualizacje i unowocześnienie wyglądu. Zmienił się kształt błotników i przetłoczeń, które zyskały smuklejszy kształt. Zmodyfikowano też pas przedni, gdzie krawędzie atrapy chłodnicy zostały bardziej zabudowane, a reflektory utworzyły cztery niezależne klosze.
Restylizacje.
Podobnie jak poprzednicy, podczas trwającej 5 lat produkcji Chrysler New Yorker VIII przeszedł kilka wizualnych restylizacji wdrażanych wraz z każdym rokiem. Największe zmiany pojawiły się w 1973 roku, kiedy to Chrysler wzorem pokrewnego modelu Newport zdecydował się nadać temu modelowi bardziej awangardowy wygląd. Charakterystycznym elementem stały się wyraźniej zarysowane, zaokrąglone błotniki i nachodząca na pas przedni maska z dużą, chromowaną atrapą chłodnicy.
Dziewiąta generacja.
Chrysler New Yorker IX został zaprezentowany po raz pierwszy w 1974 roku.
1974 rok przyniósł gruntowną restylizację Chryslera New Yorker, w ramach której samochód został opracowany na nowej platformie koncernu "C-body". Nadwozie zyskało smuklejsze i jeszcze masywniejsze, niż w przypadku poprzednika, proporcje nadwozia. Pojawiły się wyraźniej zarysowane błotniki, a także duże, podwójne reflektory pod oddzielnymi, chromowanymi soczewkami oraz podłużne tylne lampy w kształcie paska.
Lifting.
W ramach przeprowadzonej w 1975 roku modernizacji, Chrysler zdecydował się gruntownie zmienić wygląd New Yorkera. Charakterystycznym rozwiązaniem stylistycznym stały się tym razem chowane reflektory, które skrywały się pod panelami w kolorze nadwozia. Specyficznym rozwiązaniem była też duża, chromowana atrapa chłodnicy wykraczająca poza obrys pasa przedniego, a także podłużne, tylne błotniki z pionowo umiejscowionymi lampami.
Zmodernizowany model zastąpił w portfolio koncernu Chryslera także luksusową limuzynę Imperial, której miejsce przejęła luksusowa odmiana New Yorkera o nazwie "Brougham".
Dziesiąta generacja.
Chrysler New Yorker X został zaprezentowany po raz pierwszy w 1979 roku.
Prezentacja dziesiątej generacji Chryslera New Yorkera pod koniec lat 70. XX wieku przyniosła ewolucyjny zakres zmian w stosunku do poprzednika. Samochód zyskał bardziej stonowane kształty, z mniej wyraźnie zaznaczonymi liniami błotników, a także charakterystycznym, opcjonalnym dwukolorowym malowaniem nadwozia. Podobnie jak w przypadku poprzedniego modelu, reflektory były chowane pod kloszami w tej samej barwie, co lakier nadwozia. Z kolei tylne lampy ponownie zachowano w kształcie podłużnego, świetlnego pasa biegnącego przez całą szerokość tylnej części nadwozia.
Jedenasta generacja.
Chrysler New Yorker XI został zaprezentowany po raz pierwszy w 1982 roku.
Prezentując jedenastą generację New Yorkera w 1982 roku, Chrysler przyjął zupełnie nową koncepcję wobec tego modelu, niż w przypadku produkowanych w ostatnich dziesięcioleciach poprzedników. Samochód oparto tym razem na produkowanym już od 1977 roku modelu LeBaron, budując go na nieznacznie zmodernizowanej platformie "M-body". Samochód przeszedł zmiany głównie pod kątem bardziej luksusowego i bogatszego wyposażenia, zyskując również charakterystyczne chromowane ozdobniki nad reflektorami i dużą, chromowaną atrapę chłodnicy.
Zmiana nazwy.
Po zaledwie roku produkcji, w 1983 roku Chrysler podjął decyzję o wydzieleniu jedenastej generacji New Yorkera z oferty i przemianować ją na oddzielny, niezależny wobec pierwotnej serii modelowej samochód o nazwie New Yorker Fifth Avenue. Rok później, dla podkreślenia odrębnego charakteru modelu, jego nazwę ponownie zmieniono - tym razem na po prostu Chrysler Fifth Avenue.
Dwunasta generacja.
Chrysler New Yorker XII został zaprezentowany po raz pierwszy w 1983 roku.
Po tym, jak w 1983 roku jedenasta generacja New Yorkera została wydzielona do odrębnej linii modelowej Fifth Avenue, Chrysler zdecydował się opracować już kolejne, dwunaste wcielenie modelu. Aby uniknąć zjawiska wewnętrznej konkurencji wobec Fifth Avenue, samochód został radykalnie zmniejszony, po raz pierwszy wymiarami klasyfikując się zaledwie w klasie średniej. New Yorker XII powstał na platformie "E-body", na której zbudowano także bliźniacze modele E-Class i Executive, wobec których New Yorker plasował się jako pośredni, średnio luksusowy wariant. Charakterystycznym elementem wyglądu tego wcielenia było dwukolorowe malowanie nadwozia.
Trzynasta generacja.
Chrysler New Yorker XIII został zaprezentowany po raz pierwszy w 1988 roku.
W 1988 roku Chrysler przedstawił kolejną, trzynastą generację modelu New Yorker, ponownie opracowaną na zupełnie nowej platformie. Tym razem samochód oparto o "C-body", razem z bliźniaczym Dodge Dynasty oraz dwoma innymi luksusowymi modelami w ówczesnej ofercie Chryslera - droższym i bardziej luksusowym New Yorkerem Fifth Avenue oraz jeszcze droższym i większym, sztandarowym Imperialem. Trzynasta generacja New Yorkera wyróżniała się charakterystyczną, tylną szybą położoną pod kątem prostym względem bagażnika, a także ponownie zastosowaniem chowanych reflektorów pod nakładką w kolorze nadwozia.
Czternasta generacja.
Chrysler New Yorker XIV został zaprezentowany po raz pierwszy w 1992 roku.
W styczniu 1992 roku Chrysler zaprezentował czternastą i zarazem ostatnią generację serii modelowej New Yorker, którą opracowano tym razem na platformie "Chrysler LH platform", ponownie awansując go do klasy luksusowej. Samochód powstał jako tańsza i bardziej przystępna cenowo wariacja na temat bliźniaczego modelu LHS, wobec którego New Yorker XIV odróżniał się jedynie innymi emblematami i lakierami nadwozia. Samochód charakteryzował się podłużnymi reflektorami, nisko poprowadzoną linią nadwozia i aerodynamicznym kształtem nadwozia.
Koniec produkcji i następca.
W 1997 roku, po 58 latach produkcji i czternastu powstałych generacjach, Chrysler podjął decyzję o zakończeniu produkcji modelu New Yorker bez przewidzianego bezpośredniego kolejnego wcielenia. Samochód zdecydowano się zastąpić przedstawioną rok później drugą generacją nowego luksusowego modelu LHS.

</doc>
<doc id="2028372" url="https://pl.wikipedia.org/wiki?curid=2028372" title="Stosunki pomiędzy San Marino a Państwem Kościelnym">
Stosunki pomiędzy San Marino a Państwem Kościelnym

Stosunki pomiędzy San Marino a Państwem Kościelnym. Stosunki pomiędzy San Marino a Państwem Kościelnym miały w swojej historii o wiele bardziej skomplikowany charakter niż w przypadku stosunków pomiędzy Stolicą Apostolską a innymi państwami. Stosunki te przybierały często postać relacji typowych dla państw świeckich – oba państwa zawierały sojusze (również militarne), ale też dochodziło pomiędzy nimi do konfliktów. W historii San Marino było nawet kilka wydarzeń, w których San Marino traciło suwerenność na rzecz Państwa Kościelnego.
Historia.
Do przełomu XVI i XVII wieku.
Pierwsze udokumentowane kontakty pomiędzy San Marino a Państwem Kościelnym (papieżem) pochodzą z VIII wieku, kiedy to okolice wzgórza Titano zostały przekazane papieżowi przez Pepina Małego.
Najstarszym dokumentem potwierdzającym istnienie kościoła podlegającemu papieżowi jest wyrok Placito fratrano.
W XIII wieku, kiedy na Półwyspie Apenińskim wybuchł konflikt pomiędzy zwolennikami papieża a zwolennikami cesarza, Sanmaryńczycy przyłączyli się do niego po stronie cesarza, gdyż chcieli się uniezależnić od biskupów, którzy ingerowali w wewnętrzne sprawy republiki San Marino. Za opowiedzenie się po drugiej stronie papież Innocenty IV nałożył w 1247 roku na San Marino ekskomunikę, która została zdjęta po dwóch latach po interwencji obywateli San Marino. Państwo Kościelne w drugiej połowie XIII wieku szybko się rozwijało, szczególnie terytorialnie. San Marino wprawdzie nie zostało przez nie zajęte, ale w 1291 papież próbował uczynić z San Marino swoje lenno i narzucić podatki, co spotkało się z buntem Sanmaryńczyków. Ponowna próba narzucenia podatków przez Państwo Kościelne miała miejsce w 1296 roku, jednakże po rozprawie sądowej 3 lipca 1296 roku zapadł wyrok zwalniający mieszkańców San Marino z podatków kościelnych.
W XIV wieku San Marino zostało uwikłane w kolejną wojnę na Półwyspie Apenińskim. Aby zyskać przychylność papieża, biskup Benvenuto sfałszował dokumenty i próbował sprzedać San Marino gminie Rimini, a pieniądze z tej transakcji miały zasilić skarbiec Państwa Kościelnego. Do transakcji jednak nie doszło. Po tych wydarzeniach papież postanowił uspokoić sytuacje na Półwyspie Apenińskim, zwiększając siłę Państwa Kościelnego. Samo San Marino pozostało jednak niepodległe, a kościół w San Marino dostał się w bezpośrednią władze legata papieskiego. W 1366 roku zawarto traktat pokojowy w regionie, a rok później kardynał Andruino uznał prawa San Marino do wolności i niepodległości.
W drugiej połowie XV wieku król Neapolu rozpoczął wojnę z Molestami. San Marino oraz papież opowiedzieli się wówczas po stronie Neapolu. Papież w zamian za pomoc nadał San Marino posiadłości Fiorentino, Montegiardino, Serravalle i Faetano, które Sanmaryńczycy zdobyli podczas tej wojny.
W pierwszej połowie XVI wieku niepodległość San Marino została mocno zagrożona ze strony Republiki Weneckiej. Władze San Marino wystąpiły do papieża Juliusza II o protekcję. Papież jednak nie pomógł Sanmaryńczykom.
Od przełomu XVI i XVII wieku do 1798.
Na przełomie XVI i XVII wieku Państwo Kościelne bardzo się umocniło i podbiło tereny wokoło San Marino. Dodatkowo San Marino znajdowało się w kryzysie. San Marino nie straciło niepodległości, jak okoliczne państewka, aczkolwiek sekretarz San Marino musiał podpisać Traktat o ochronie Republiki przez Stolicę Apostolską, ratyfikowany przez papieża Klemensa VIII w maju 1602 roku.
W 1631 roku Państwo Kościelne stało się jedynym sąsiadem San Marino, aczkolwiek dzięki podpisanemu traktatowi San Marino nie zostało podbite.
Do dość napiętej sytuacji w stosunkach między San Marino a papieżem doszło w XVIII wieku, kiedy kardynał Giulio Alberoni przesłał list papieżowi Klemensowi XII, w którym określił San Marino jako siedlisko wszelkiego zła, sugerując, że trzeba podbić tę republikę, by dla dobra mieszkańców zaprowadzić tam porządek. Papież Klemens XII upoważnił kardynała do włączenia San Marino do Państwa Kościelnego.
San Marino jednak nie podało się i papież, pod naciskiem ambasadorów Austrii, Francji i Hiszpanii, postanowił powtórnie rozpatrzeć sprawę. 9 stycznia 1740 delegat Stolicy Apostolskiej Enrico Enriquez przybył do San Marino i incognito rozmawiał z jego obywatelami. Po powrocie Enriquez zreferował papieżowi rzeczywisty obraz państwa.
Papież uznał, że został oszukany przez kardynała Alberoniego i 5 lutego 1740 roku przywrócił niepodległość San Marino.
Po 1798.
W latach 1798–1815 Państwo Kościelne, podbite przez Napoleona, formalnie nie istniało. Na kongresie wiedeńskim zdecydowano o reaktywacji Państwa Kościelnego w takim samym kształcie, w jakim istniało przez podbojem.
Podczas walk związanych z procesem zjednoczenia Włoch San Marino nie opowiedziało się oficjalnie po żadnej ze stron zachowując niezależność, jednakże udzieliło pomocy wycieńczonemu oddziałowi Giuseppe Garibaldiego, co spotkało się z niezadowoleniem papieża. W wyniku walk o zjednoczenie Włoch San Marino zostało otoczone przez terytorium Królestwa Włoch, od tego czasu stosunki sanmaryńsko-watykańskie ograniczyły się do zwykłych stosunków pomiędzy państwami a Stolicą Apostolską. Stolica Apostolska jednak jako jedyna oprócz Włoch ma w San Marino swoją ambasadę.
Placówki dyplomatyczne.
W San Marino znajduje się nuncjatura apostolska (ambasada Watykanu), natomiast ambasador San Marino w Rzymie jest akredytowany również w Watykanie.

</doc>
<doc id="2028374" url="https://pl.wikipedia.org/wiki?curid=2028374" title="Port lotniczy Carúpano">
Port lotniczy Carúpano

Port lotniczy Carúpano (IATA: CUP, ICAO: SVCP) – port lotniczy położony w Carúpano, w stanie Sucre, w Wenezueli.

</doc>
<doc id="2028375" url="https://pl.wikipedia.org/wiki?curid=2028375" title="4 Łużycki Pułk Saperów">
4 Łużycki Pułk Saperów



</doc>
<doc id="2028377" url="https://pl.wikipedia.org/wiki?curid=2028377" title="Hrabstwo Callahan">
Hrabstwo Callahan

Hrabstwo Callahan – hrabstwo położone w USA w stanie Teksas z siedzibą w mieście Baird. Według spisu w 2020 roku liczy 13,7 tys. mieszkańców, w tym 84% stanowiły białe społeczności nielatynoskie. Większość mieszkańców to ewangelikalni protestanci.
Jest hrabstwem rolniczym z dominacją upraw pszenicy, hodowlą koni, bydła, kóz, owiec i drobiu; ponadto uprawy sorgo, owsa, bawełny i niewielkie wydobycie ropy naftowej. 

</doc>
<doc id="2028379" url="https://pl.wikipedia.org/wiki?curid=2028379" title="1 Warszawski Pułk Saperów">
1 Warszawski Pułk Saperów



</doc>
<doc id="2028382" url="https://pl.wikipedia.org/wiki?curid=2028382" title="1 Warszawski Pułk Pontonowy">
1 Warszawski Pułk Pontonowy



</doc>
<doc id="2028388" url="https://pl.wikipedia.org/wiki?curid=2028388" title="Linia kolejowa Frankfurt – Göttingen">
Linia kolejowa Frankfurt – Göttingen

Linia kolejowa Frankfurt – Göttingen – główna linia kolejowa, biegnącej z północy na południe, w Niemczech. Jest to część starego korytarza kolejowego Północ-Południe pociągów Intercity, kursujących tą trasą do 1991. Dziś jest używana głównie przez pociągi towarowe, a także pociągi regionalne i nocne pociągi pasażerskie. Linia ma długość 80,5 km i przebiega przez dwa kraje związkowe: Hesję i Dolną Saksonię.

</doc>
<doc id="2028395" url="https://pl.wikipedia.org/wiki?curid=2028395" title="Inter Island Airways">
Inter Island Airways

Inter Island Airways – oceaniczna linia lotnicza z siedzibą w Pago Pago, w Samoa Amerykańskim.

</doc>
<doc id="2028397" url="https://pl.wikipedia.org/wiki?curid=2028397" title="Antiljas">
Antiljas

Antiljas (arab.: أنطلياس, "Anṭilyās") – nadmorskie miasto w Libanie, w kadzie Al-Matin, 5 km na północ od Bejrutu, dawna kolonia grecka, obecnie siedziba ormiańskiego Katolikosa Wielkiego Domu Cylicyjskiego.

</doc>
<doc id="2028405" url="https://pl.wikipedia.org/wiki?curid=2028405" title="Film sferyczny">
Film sferyczny

Film sferyczny – rodzaj filmu, zrealizowany przy pomocy wieloobiektywowej kamery sferycznej. Ta technologia pozwala na rejestrowanie rzeczywistości w sferze 360° czyli zapoznanie się ze sfilmowanym materiałem wertykalnie i horyzontalnie, w USA zwane też "immersive video".
Film sferyczny składa się z kilku obrazów filmowych nakręconych jednocześnie kilkoma obiektywami i złożonych w sferę 360°. Dzięki temu można zmieniać kierunek patrzenia i wybierać najciekawszy w danym momencie fragment rzeczywistości dzięki myszce, bądź prostemu panelowi sterującemu. Dzięki temu projekcja filmu sferycznego daje poczucie bycia wewnątrz wydarzeń dziejących się w filmie.
Pokrewną technologię zastosowało Google przy tworzeniu projektu Google Street View.

</doc>
<doc id="2028411" url="https://pl.wikipedia.org/wiki?curid=2028411" title="Picture This">
Picture This



</doc>
<doc id="2028414" url="https://pl.wikipedia.org/wiki?curid=2028414" title="Liga Światowa w Piłce Siatkowej 2010 (grupa C)">
Liga Światowa w Piłce Siatkowej 2010 (grupa C)

Do rywalizacji w fazie interkontynentalnej Ligi światowej siatkarzy przystąpiło 16 reprezentacji. W grupie C znalazły się następujące drużyny:
Mecze w grupie C rozegrane zostały pomiędzy 4 czerwca a 10 lipca.
Mecze.
1. kolejka
2. kolejka
3. kolejka
4. kolejka
5. kolejka
6. kolejka

</doc>
<doc id="2028418" url="https://pl.wikipedia.org/wiki?curid=2028418" title="Baltic Cup 2010">
Baltic Cup 2010

Baltic Cup 2010 – turniej towarzyski Baltic Cup 2010, odbył się w dniach 18 czerwca - 20 czerwca 2010 roku na Litwie w Kownie i w mieście Mariampol. W turnieju tradycyjnie wzięły udział trzy zespoły: drużyna gospodarzy, Łotwy i Estonii.
Końcowa tabela.
Triumfatorem turnieju Baltic Cup 2010 został zespół Litwy.

</doc>
<doc id="2028420" url="https://pl.wikipedia.org/wiki?curid=2028420" title="Liga Światowa w Piłce Siatkowej 2010 (grupa B)">
Liga Światowa w Piłce Siatkowej 2010 (grupa B)

Do rywalizacji w fazie interkontynentalnej Ligi światowej siatkarzy przystąpiło 16 reprezentacji. W grupie B znalazły się następujące drużyny:
Mecze w grupie B rozegrane zostały pomiędzy 4 czerwca a 10 lipca.
Tabela.
"Serbia zakwalifikowała się do turnieju finałowego jako najlepsza drużyna z drugich miejsc spośród wszystkich grup fazy interkontynentalnej."
Mecze.
1. kolejka
2. kolejka
3. kolejka
4. kolejka
5. kolejka
6. kolejka

</doc>
<doc id="2028421" url="https://pl.wikipedia.org/wiki?curid=2028421" title="Syndrom Korsakowa">
Syndrom Korsakowa



</doc>
<doc id="2028426" url="https://pl.wikipedia.org/wiki?curid=2028426" title="Muzułmański Związek Religijny">
Muzułmański Związek Religijny



</doc>
<doc id="2028427" url="https://pl.wikipedia.org/wiki?curid=2028427" title="Marjaniwka (obwód żytomierski)">
Marjaniwka (obwód żytomierski)



</doc>
<doc id="2028430" url="https://pl.wikipedia.org/wiki?curid=2028430" title="Cokół (ujednoznacznienie)">
Cokół (ujednoznacznienie)



</doc>
<doc id="2028444" url="https://pl.wikipedia.org/wiki?curid=2028444" title="Łek">
Łek



</doc>
<doc id="2028465" url="https://pl.wikipedia.org/wiki?curid=2028465" title="Zły chłopiec">
Zły chłopiec

Zły chłopiec – polska etiuda szkolna z 1951 roku w reżyserii Andrzeja Wajdy zrealizowana w konwencji filmu niemego.

</doc>
<doc id="2028471" url="https://pl.wikipedia.org/wiki?curid=2028471" title="55 Batalion Saperów (LWP)">
55 Batalion Saperów (LWP)

55 Batalion Saperów (55 bsap) – pododdział wojsk inżynieryjno-saperskich ludowego Wojska Polskiego.
Na podstawie "Planu zamierzeń organizacyjnych na lata 1951-1952" i rozkazem Ministra ON Nr 0045/0rg z 17 maja w OW „Śląsk” w Głogowie sformowano 55 batalion saperów dla 2 Korpusu Piechoty. Batalion zakończył formowanie 1 grudnia 1952. po przekształceniach wszedł w podporządkowanie 2 Korpusu Armijnego. Rozformowany w 1955.
Struktura organizacyjna.
Razem 312 żołnierzy oraz 8 pracowników cywilnych.

</doc>
<doc id="2028478" url="https://pl.wikipedia.org/wiki?curid=2028478" title="Liga Mistrzów UEFA (2010/2011)/Faza kwalifikacyjna">
Liga Mistrzów UEFA (2010/2011)/Faza kwalifikacyjna

Artykuł prezentuje szczegółowe dane dotyczące rozegranych meczów mających na celu wyłonienie grupy drużyn piłkarskich które wezmą udział w fazie grupowej Ligi Mistrzów UEFA 2010/2011.
I runda kwalifikacyjna.
Do startu w I rundzie kwalifikacyjnej uprawnione są 4 drużyny, z czego 2 są rozstawione. Losowanie odbyło się 21 czerwca 2010 (godz. 12:00). Pierwsze mecze rozegrane zostaną 29 i 30 czerwca, rewanże – 6 i 7 lipca 2010.
II runda kwalifikacyjna.
Do startu w II rundzie kwalifikacyjnej uprawnione były 34 drużyny (w tym 2 zwycięzców I rundy), z czego 17 zostało rozstawionych. Losowanie odbyło się 21 czerwca 2010 (godz. 13:00). Ponieważ stało się to przed zakończeniem I rundy, przyjęto założenie, że wszystkie rozstawione drużyny z I rundy wygrają swoje mecze, jeśli zaś nie – zwycięska drużyna nierozstawiona przejmie współczynnik pokonanego. Pierwsze mecze rozegrane zostały 13 i 14 lipca, rewanże – 20 i 21 lipca 2010.
 drużyny, które awansowały z I rundy kwalifikacyjnej
III runda kwalifikacyjna.
Kwalifikacje dla mistrzów
 drużyny, które awansowały z II rundy kwalifikacyjnej
Kwalifikacje dla niemistrzów
!colspan=6|Kwalifikacje dla mistrzów
!colspan=6|Kwalifikacje dla niemistrzów

</doc>
<doc id="2028483" url="https://pl.wikipedia.org/wiki?curid=2028483" title="Sony α290">
Sony α290

Sony α290 (oznaczenie fabryczne DSLR-A290) – lustrzanka cyfrowa ("ang. DSLR, Digital Single Lens Reflex Camera") z serii α2xx (następca modelu α230), przeznaczona jest dla początkujących użytkowników, wyprodukowana przez firmę Sony i dostępna na rynku od lipca 2010 roku. Wyposażona jest w matrycę CCD o efektywnej rozdzielczości 14.2 megapiksela (APS-C), ekran LCD o przekątnej 2.7 cala i rozdzielczości 230 tys. punktów oraz system stabilizacji obrazu SteadyShot. Aparat współpracuje z obiektywami Sony oraz Konica Minolta.

</doc>
<doc id="2028488" url="https://pl.wikipedia.org/wiki?curid=2028488" title="Ceramika iłżecka">
Ceramika iłżecka

Ceramika iłżecka - charakterystyczna bogato zdobiona ceramika produkowana w Iłży i jej okolicach od XV wieku.

</doc>
<doc id="2028490" url="https://pl.wikipedia.org/wiki?curid=2028490" title="Küss Mich">
Küss Mich

Küss Mich – pierwszy singel promujący album 7 In Extremo.

</doc>
<doc id="2028493" url="https://pl.wikipedia.org/wiki?curid=2028493" title="Wind">
Wind

Wind – trzeci singel promujący album "Sünder ohne Zügel" In Extremo.

</doc>
<doc id="2028495" url="https://pl.wikipedia.org/wiki?curid=2028495" title="Glafira (córka Archelaosa I z Kapadocji)">
Glafira (córka Archelaosa I z Kapadocji)

Glafira (zm. ok. 7) – córka króla Kapadocji Archelaosa I i nieznanej z imienia królowej, zapewne córki króla Kapadocji Ariobarzanesa II Filopatora. Siostra Archelaosa II, króla Cylicji Trachejskiej w latach 17–37 n.e.
Życiorys.
Glafira była trzykrotnie zamężna. Pierwszy raz wyszła za mąż za Aleksandra I, syna króla Judei Heroda I Wielkiego i królowej Mariamme I. Ich małżeństwo wydało na świat dwóch synów: Aleksandra II (ur. 15 p.n.e., zm. zapewne między 26 a 28) oraz Juliusza Tigranesa (zm. 36 n.e.), przyszłego króla Armenii. Mąż Aleksander I został oskarżony razem z rodzonym bratem Arystobulem I o spiskowanie na życie ojca. Glafira była także podejrzewana przez teścia o uczestnictwo w spisku. W sądzie w Berytos jej mąż i szwagier zostali skazani na śmierć przez uduszenie. Wyrok wykonano w Sebaste (Samarii) w 7 p.n.e. Ich ciała w nocy przeniesiono do Aleksandrejonu, gdzie leżał grób Aleksandra z Hasmoneuszów, ojca ich matki oraz groby większości jego przodków. Herod Wielki po śmierci synów, postanowił z troską wychowywać ich dzieci, a swych wnuków.
Glafira po raz drugi wyszła za mąż, za Jubę II, króla Numidii, potem Mauretanii. Do ich spotkania doszło między 2 p.n.e. a 2 r. n.e., kiedy Juba towarzyszył Gajuszowi Cezarowi w podróży na tereny wschodniego brzegu Morza Śródziemnego. Do ślubu doszło zapewne 5 n.e., kiedy zmarła jego pierwsza żona Kleopatra Selene II, córka triumwira rzymskiego Marka Antoniusza i królowej Egiptu Kleopatry VII. Małżeństwo ich trwało krótko, bowiem Juba II zapewne odprawił Glafirę do jej ojca do Kapadocji.
Trzecim i ostatnim mężem Glafiry był etnarcha Judei, Samarii i Idumei Herod Archelaos, brat przyrodni zmarłego Aleksandra I, pierwszego jej męża. Małżonek był synem i następcą króla Judei Heroda I Wielkiego oraz Maltake. Archelaos zakochując się w niej, zostawił swą pierwszą żonę Mariamme. Małżeństwo między nimi zostało zawarte wbrew prawu żydowskiemu, ponieważ Glafira posiadała potomstwo z pierwszego małżeństwa. Związek ich jednak trwał krótko, bowiem Glafira wkrótce zmarła.
Glafira urodziła Aleksandrowi I, pierwszemu mężowi, dwóch synów, Aleksandra II (ur. 15 p.n.e., zm. zapewne między 26 a 28 n.e.), oraz Tigranesa V (zm. 36 n.e.), późniejszego króla Armenii.

</doc>
<doc id="2028498" url="https://pl.wikipedia.org/wiki?curid=2028498" title="Grand Prix 2">
Grand Prix 2

Grand Prix 2 (w Stanach Zjednoczonych Grand Prix II) – symulator wyścigów Formuły 1, wydany w 1996 roku przez MicroProse. Twórcy gry wykupili licencję FIA na wszystkie zespoły, kierowców, samochody, tory i rekordy sezonu 1994 Formuły 1. Samochody występujące w grze nie miały reklam wyrobów tytoniowych, które były zastąpione rzeczywistymi malowaniami podczas wyścigów sezonu 1994, gdzie reklamowanie tytoniu było ówcześnie zabronione (np. Grand Prix Francji), np. na samochodach Williams zamiast reklamy Rothmans występuje napis "Racing" itd.
Gra miała tekstury 3D i grafikę SVGA oraz silnik wiernie oddający realizm. Szybko powstała społeczność skupiona wokół gry, która istnieje do dzisiaj.
Rozgrywka.
Gra jest symulacją sezonu 1994 Formuły 1, co oznacza, że zawiera m.in. wszystkie eliminacje tamtego sezonu, a także 28 kierowców w 14 zespołach, spośród których gracz może wybrać kierowcę, którym chce się ścigać; możliwa jest zmiana nazw zespołów, silników oraz nazwisk kierowców. Chociaż w rzeczywistości zestawienia kierowców w sezonie 1994 często się zmieniały, w grze skład kierowców jest stały i oparty na zestawieniu kierowców z Grand Prix Wielkiej Brytanii oraz Niemiec. Oznacza to, że w grze nie występują między innymi Ayrton Senna oraz Roland Ratzenberger, którzy zginęli podczas Grand Prix San Marino. Gra obejmuje wszystkie części weekendu Formuły 1 sezonu 1994: dwie sesje treningowe, dwie sesje kwalifikacyjne, rozgrzewkę i wyścig. Posiada także tryb mistrzostw, który jest symulacją całego sezonu.
W grze nie ma trybu stricte "zręcznościowego", chociaż można włączyć różne "pomoce": na wszystkich (pięciu) poziomach trudności są to automatyczna skrzynia biegów i kontrola trakcji (które były zabronione w sezonie 1994), a na niższych również takie, jak niezniszczalność czy automatyczne hamowanie. Łącznie jest siedem rodzajów "pomocy".
Występuje również opcja "Quickrace", polegająca na przejechaniu niewielkiej części wyścigu (domyślnie 5% dystansu); gracz może wybrać sobie wówczas pozycję startową.
W grze występuje wiele różnego rodzaju kamer (w tym kamery ze środka samochodu). Innowacją było wprowadzenie "reżysera transmisji", który polegał na tym, że podczas wyścigu były pokazywane najciekawsze momenty, jak to ma miejsce podczas rzeczywistych transmisji (np. awaria, wypadek, manewr wyprzedzania, w przypadku braku ciekawszych wydarzeń na ogół był pokazywany kierowca zajmujący co najmniej trzecie miejsce). Funkcja "reżysera transmisji" jest o tyle uzasadniona, że gracz mógł nie wybierać żadnego kierowcy, a tylko oglądać wyścig ("Viewing only").
W grze istnieje możliwość szczegółowego ustawienia samochodu, np. balansu hamulców, ustawienia przełożeń skrzyni biegów, nachyleń spojlerów, wysokości zawieszenia itd. Podczas treningów i kwalifikacji można zobaczyć poziom zużycia opon i starcia się drewnianej deski pod podwoziem, a także wygenerować wykresy, pokazujące użycie biegów, przepustnicy, prędkość, obroty itd. w różnych sekcjach toru.
W "Grand Prix 2" istnieje opcja gry wieloosobowej, choć nie jest to tradycyjny w tego typu grach układ split screen. W "Grand Prix 2" podczas wyścigu kierowcy zmieniają się co określoną liczbę kolejek ("turns"): gdy jeden gracz się ściga, samochody pozostałych są sterowane przez komputer, a po określonym czasie następuje zamiana.
Podczas rozgrywki można włączyć powtórki oraz zapisać stan gry. Powtórki obejmują mniej więcej ostatnie 30 sekund wyścigu, i można je zapisać; nie istnieje możliwość ich edycji. Występuje także funkcja "Hot lap", pozwalająca na zapisanie powtórki przebiegu określonego okrążenia. Stan gry można zapisać w dowolnym momencie.
W grze samochód może się zniszczyć (na skutek wypadku), ale również zepsuć; mogą wystąpić różne rodzaje awarii. "Grand Prix 2" to pierwsza gra, w której uszkodzenia samochodu były widoczne: wskutek uszkodzenia silnika bądź wycieków cieczy chłodzącej lub oleju samochód się pali, wskutek złapania "gumy" opona się "kiwa" itd. Niektóre uszkodzenia mają wpływ na jazdę (np. złapanie "gumy"), ale można je naprawić w boksach.
W grze nie występował deszcz. W zastępstwie kar stosowanych w Formule 1 (np. stop &amp; go) istniał system czarnej flagi – gdy gracz przeciął szykanę, samochód nagle zwalniał na określony czas.
Rozwój.
"Grand Prix 2" jest następcą gry "Formula One Grand Prix" z 1992 roku.
Jest to pierwszy poważny symulator wyścigów, w którym samochód mógł wzbić się w powietrze. Wprawdzie gry takie jak "Stunts" czy "Stunt Driver" oferowały taką możliwość, ale nie były symulacjami. W "Grand Prix 2" samochód jednak nie mógł wylądować do góry kołami – pierwszą grą, w której było to możliwe, była "Monster Truck Madness".
Gra obejmuje teksturowanie samochodu w modelu 3D, dzięki czemu można obejrzeć malowanie pojazdu. Jeśli chodzi o symulacje wyścigów, to funkcja ta po raz pierwszy pojawiła się w "IndyCar Racing" z 1993 roku.
W grze istnieje wiele funkcji, które spowodowały pozytywny jej odbiór:

</doc>
<doc id="2028504" url="https://pl.wikipedia.org/wiki?curid=2028504" title="Migdałecznik arjuna">
Migdałecznik arjuna

Migdałecznik arjuna ("Terminalia arjuna") – gatunek drzewa z rodziny trudziczkowatych ("Combreatceae"). Występuje w Indiach, w Mjanmie i na Sri Lance. Roślina wykorzystywana jest przez ajurwedyjskich lekarzy z powodu uzdrawiających właściwości.

</doc>
<doc id="2028506" url="https://pl.wikipedia.org/wiki?curid=2028506" title="Kaszubszczyzna">
Kaszubszczyzna



</doc>
<doc id="2028507" url="https://pl.wikipedia.org/wiki?curid=2028507" title="Unter Dem Meer">
Unter Dem Meer

Unter Dem Meer – drugi singel promujący album "Sünder ohne Zügel" In Extremo.

</doc>
<doc id="2028508" url="https://pl.wikipedia.org/wiki?curid=2028508" title="Ivajla Bakałowa">
Ivajla Bakałowa



</doc>
<doc id="2028510" url="https://pl.wikipedia.org/wiki?curid=2028510" title="Śląszczyzna">
Śląszczyzna



</doc>
<doc id="2028514" url="https://pl.wikipedia.org/wiki?curid=2028514" title="Mistrzostwa Unii Europejskiej w Boksie 2008">
Mistrzostwa Unii Europejskiej w Boksie 2008

Mistrzostwa Unii Europejskiej w Boksie 2008 – były 6. edycją mistrzostw Unii Europejskiej w boksie mężczyzn, które odbyły się w polskim mieście Cetniewo, w dniach 15–22 czerwca 2008. Tabelę medalową wygrali pięściarze z Anglii, którzy sięgnęli po 4 złote medale.

</doc>
<doc id="2028518" url="https://pl.wikipedia.org/wiki?curid=2028518" title="Dyskografia Miley Cyrus">
Dyskografia Miley Cyrus

Dyskografia Miley Cyrus – dyskografia amerykańskiej piosenkarki popowej Miley Cyrus. Lista obejmuje 8 albumów studyjnych, 1 ścieżkę dźwiękową, 2 albumy koncertowe, 1 album karaoke, 2 albumy wideo, 2 minialbumy, 3 wydawnictwa limitowane, 52 singli (w tym 11 promocyjnych) i 37 teledysków. Artykuł zawiera także listę 37 występów gościnnych Cyrus na albumach spoza jej dyskografii (utworów nagranych na albumy innych wykonawców oraz na potrzeby kompilacji i ścieżek dźwiękowych).
Artykuł zawiera informacje o datach premiery, wytwórniach muzycznych i nośnikach albumów bądź minialbumów. Dla albumów, minialbumów i singli zostały wymienione najwyższe pozycje na ogólnokrajowych listach przebojów i certyfikaty w 13 państwach: Stanach Zjednoczonych (USA), Australii (AUS), Austrii (AUT), Kanadzie (CAN), Francji (FRA), Niemczech (GER), Irlandii (IRL), Włoszech (ITA), Norwegii (NOR), Nowej Zelandii (NZ), Szwecji (SWE), Wielkiej Brytanii (UK) i Polsce (POL). Dla singli zostały także podane najwyższe pozycje na światowej liście Billboard Global 200 (WW) oraz cotygodniowej liście najczęściej słuchanych utworów w serwisie Spotify w skali globalnej. Dodatkowo w artykule zostały wymienione utwory niewydane na singlach, które były notowane na co najmniej jednej z wymienionych list lub otrzymały certyfikat w co najmniej jednym z wymienionych państw. Lista teledysków zawiera informacje o reżyserach.
Dyskografia nie obejmuje twórczości Cyrus wydanej pod fikcyjną postacią Hannah Montany, która została przedstawiona w osobnym artykule.

</doc>
<doc id="2028519" url="https://pl.wikipedia.org/wiki?curid=2028519" title="Kościół Bożej Miłości we Wrocławiu">
Kościół Bożej Miłości we Wrocławiu

Kościół Bożej Miłości – ewangelicki kościół, który znajdował się we Wrocławiu, w dzielnicy Karłowice, przy ulicy Potockiego. Wyburzony w 1953 roku.

</doc>
<doc id="2028520" url="https://pl.wikipedia.org/wiki?curid=2028520" title="Kamieniołom im. Jana Pawła II">
Kamieniołom im. Jana Pawła II

Kamieniołom im. Jana Pawła II – piwnice budynku plebanii parafii św. Józefa w Krakowie-Podgórzu pełniące funkcję miejsca imprez kulturalnych i rozrywkowych. Pomieszczenia podziemne zostały w większej części wykute w skale wapiennej i przekryte kolebkowymi sklepieniami ceglanymi o wysokości około 2 m.
Historia powstania.
Budynek plebanii parafii św. Józefa wzniesiony został w wyrobisku dawnego kamieniołomu, jego najstarsze fragmenty pochodzą z przełomu XVII i XVIII wieku. Miejsce to pierwotnie było karczmą z miejscami noclegowymi, stajnią i wodopojem dla koni – z dużymi podziemiami stanowiące miejsce składowania jedzenia, napojów i opału. Po erygowaniu parafii w 1818 roku budynki dotychczasowego zajazdu zostały częściowo adaptowane na potrzeby plebanii oraz gimnazjum. W związku z trudnym dostępem oraz brakiem właściwej kanalizacji i wentylacji piwnice w dużej mierze uległy zawilgoceniu i zagrzybieniu. Dodatkowo podział budynków dawnego zajazdu pomiędzy szkołę a parafię spowodował, że do części piwnic leżących pod plebanią dostęp był jedynie ze strony gimnazjum.
Po objęciu parafii przez ks. Franciszka Kołacza w 1978 roku podjęto decyzje o poddaniu piwnic remontowi i połączeniu ich w jedną całość tak, aby można było je wykorzystywać na działalność katechetyczno-kulturalną. Projektem adaptacji zajął się Zbigniew Jankowski, według jego projektu wszystkie pomieszczenia pogłębiono, odwodniono i osuszono, dobudowano zaplecze sanitarno-gospodarcze, a przede wszystkim wszystkie sale zostały połączone i umożliwiono do nich dostęp z plebanii. Prace konserwatorskie zbiegły się z okresem gdy zwierzchnikiem Kościoła Katolickiego został Jan Paweł II nawiązując do tego wydarzenia oraz do pierwotnego zastosowania miejsca, zespół sal nazwany został Kamieniołomem im. Jana Pawła II.
Otwarcie i poświęcenie piwnic miało miejsce 25 marca 1980 r., którego dokonał Franciszek Macharski. Otwarcie poprzedziła msza, a w uroczystościach wzięli udział liczni goście wśród których byli m.in. konsulowie Francji i USA. Odbył się również występ chóru Organum, oraz prelekcja Marka Skwarnickiego na temat pontyfikatu Jana Pawła II. Równocześnie w Kamieniołomie, jako pierwszy, odbył się wernisaż wystawy fotograficznej Adama Bujaka „Polski Papież”. Wydarzenie to było relacjonowane przez Radio watykańskie.
Po ogłoszeniu stanu wojennego, kamieniołom stał się schronieniem i miejscem formacji dla zdelegalizowanych struktur „Solidarności”. Tutaj zbierano i wymieniano informacje o aresztowaniach, internowaniach pobiciach opozycjonistów. Działał tutaj także zespół samopomocy, który organizował paczki dla poszkodowanych i ich rodzin. Powstała także grupa samopomocy w pracach remontowych i naprawczych.
W drugiej połowie 80 XX wieku Kamieniołom stał się podziemnym teatrem, galerią sztuki, wspólnotą pieśni i słowa. Odbywały się tu prezentacje prac, występy, spotkania (m.in. wystawy „Twórczość więźniów i internowanych” czy Poczty Niezależnej Solidarność), których nie dopuściłaby do formalnego obiegu cenzura obowiązująca w PRL.
Swoje wystawy fotograficzne mieli tutaj Adam Bujak i Stanisław Markowski. W Piwnicach plebanii organizowano także różnego typu spotkania, imprezy dla dzieci i młodzieży.
Obecne działania w Kamieniołomie.
W kamieniołomie działa kierowany przez Katarzynę Cygan impresariat Scena w Kamieniołomie organizujący koncerty gwiazd polskiej muzyki jazzowej i bluesowej.
Piwnice służą także chórom działającym przy parafii św. Józefa, oraz Stowarzyszeniu Wiosna odpowiadającemu za organizację akcji Szlachetna Paczka.

</doc>
<doc id="2028521" url="https://pl.wikipedia.org/wiki?curid=2028521" title="Adam Sky">
Adam Sky



</doc>
<doc id="2028525" url="https://pl.wikipedia.org/wiki?curid=2028525" title="Wojna jiawu">
Wojna jiawu



</doc>
<doc id="2028526" url="https://pl.wikipedia.org/wiki?curid=2028526" title="Jiawu">
Jiawu



</doc>
<doc id="2028535" url="https://pl.wikipedia.org/wiki?curid=2028535" title="Idę do słońca">
Idę do słońca

Idę do słońca – polski film dokumentalny z 1955 roku w reżyserii Andrzeja Wajdy, będący reportażem z pracowni Xawerego Dunikowskiego, a jednocześnie subiektywną formą impresji filmowej.

</doc>
<doc id="2028536" url="https://pl.wikipedia.org/wiki?curid=2028536" title="Richard Schatzki">
Richard Schatzki

Richard Schatzki (ur. 22 lutego 1901, zm. 19 stycznia 1992) – niemiecki i amerykański lekarz radiolog.
Życiorys.
Urodzony w Siegen w Niemczech. Jego ojciec, inżynier, zmarł gdy Richard był jeszcze małym dzieckiem. Tytuł lekarza uzyskał w roku 1925 na Uniwersytecie w Berlinie. W latach 1925-29 pracował w Szpitalu Uniwersyteckim we Frankfurcie nad Menem. W tym czasie rozpoczął naukę radiologii spodziewając się, że zdobyte doświadczenie okaże się przydatne w praktykowaniu chirurgii lub interny, szybko jednak zdecydował się na kontynuowanie kariery zawodowej w tej dziedzinie. Jako kierownik zakładu radiologii szpitala uniwersyteckiego w Lipsku w roku 1931 opublikował serię artykułów na temat rozpoznawania żylaków przełyku oraz pierwszy radiologiczny opis żylaków żołądka. Dwa lata później przedstawił pierwszy opis radiologiczny nadżerkowego zapalenia błony śluzowej żołądka. Chociaż skupiał się na radiologii przewodu pokarmowego, publikował także artykuły dotyczące innych tematów: dał jeden z pierwszych opisów zmian radiologicznych w koarktacji aorty oraz zwapnień w nadnerczach w przebiegu ich gruźlicy. W roku 1933 wyemigrował do Stanów Zjednoczonych nie mając perspektyw rychłego zatrudnienia. Po przedstawieniu pracy na temat rozpoznawania różnych typów rzeźby śluzówki przełyku otrzymał ofertę niepłatnej pracy w charakterze asystenta zakładu radiologii Massachusetts General Hospital. Utrzymywał się z niewielkiego stypendium ufundowanego przez komitet utworzony w celu wspomagania zwolnionych z pracy pracowników naukowych. W latach II wojny światowej służył jako lekarz w armii Stanów Zjednoczonych. Po zakończeniu wojny otrzymał posadę w Mount Auburn Hospital w Cambridge przyczyniając się do rozwoju i wzrostu znaczenia tego szpitala. Prowadził też działalność dydaktyczną we współpracy z Uniwersytetem Harvarda. W roku 1955 opublikował wraz z J. E. Garym (Am J Roentgenol 1955;70:911) opis pierścieniowatej struktury w dolnej części przełyku, z którą związane jest dziś jego nazwisko (pierścień Schatzkiego). W swojej karierze zawodowej zawsze kładł nacisk na potrzebę dokładności w ocenie badań radiologicznych. Będąc utalentowanym pianistą często ulegał prośbom o publiczne występy. Zmarł w roku 1992.

</doc>
<doc id="2028537" url="https://pl.wikipedia.org/wiki?curid=2028537" title="Hrabstwo Union (Iowa)">
Hrabstwo Union (Iowa)

Hrabstwo Union – hrabstwo w Stanach Zjednoczonych w stanie Iowa.

</doc>
<doc id="2028540" url="https://pl.wikipedia.org/wiki?curid=2028540" title="Lorimor">
Lorimor

Lorimor – miasto w Stanach Zjednoczonych, w stanie Iowa, w hrabstwie Union. Zgodnie ze spisem statystycznym z 2000 roku, miasto liczyło 427 mieszkańców.

</doc>
<doc id="2028541" url="https://pl.wikipedia.org/wiki?curid=2028541" title="Dawny kościół św. Andrzeja we Wrocławiu">
Dawny kościół św. Andrzeja we Wrocławiu

Kościół św. Andrzeja Apostoła − katolicka świątynia położona przy obecnej ul. Jeleniogórskiej we Wrocławiu (osiedle Stabłowice), zniszczona w 1945 r.
Historia.
Katolicką parafię św. Andrzeja Apostoła w podwrocławskiej wówczas wsi Stabłowice erygowano w połowie XIV wieku i z tego okresu pochodziła pierwotna, drewniana świątynia. W 1530 r. stała się miejscem modlitw wspólnoty protestanckiej do 1653 r. W wyniku tzw. krwawej łaźni w Stabłowicach w 1653 r., która odbiła się głośnym echem na całym Śląsku, kościół trafił z powrotem w ręce katolików.
Pierwotna świątynia uległa zniszczeniu w 1586 r., lecz odbudowano ją jeszcze w tym samym roku dzięki rodzinie Gruttschreiberów mających dobra w Stabłowicach. Nowy obiekt sakralny miał konstrukcję szkieletową, w 1727 r. naprzeciw prezbiterium dobudowano wieżę wkomponowaną w szczyt dachu oraz kruchtę. Świątynia posiadała nawę główną, prezbiterium, dobudowaną zakrystię, kruchtę oraz belkowe sklepienie. Wewnątrz znajdował się m.in. drewniany ołtarz z XVII w., nagrobki fundatorów, zabytkowa chrzcielnica oraz tryptyk, który obecnie przechowywany jest w kościele NMP na Piasku we Wrocławiu. Prawdopodobnie po odzyskaniu świątyni przez katolików do 1945 r. była ona kościołem filialnym parafii św. Jadwigi Śląskiej w Leśnicy. W 1924 r. kościół św. Andrzeja Apostoła został odnowiony. Przetrwał okres walk w tej części Wrocławia w lutym 1945 r. lecz uległ zniszczeniu kilka miesięcy później.

</doc>
<doc id="2028544" url="https://pl.wikipedia.org/wiki?curid=2028544" title="Shannon City (Iowa)">
Shannon City (Iowa)

Shannon City – miasto w Stanach Zjednoczonych, w stanie Iowa, w hrabstwie Union. Zgodnie ze spisem statystycznym z 2000 roku, miasto liczyło 70 mieszkańców.

</doc>
<doc id="2028547" url="https://pl.wikipedia.org/wiki?curid=2028547" title="Surkin">
Surkin

Surkin, właśc. Benoit Heitz (ur. 1985) – francuski DJ i producent muzyczny. Urodził się w południowej Francji, obecnie mieszka i pracuje w Paryżu.

</doc>
<doc id="2028549" url="https://pl.wikipedia.org/wiki?curid=2028549" title="Thayer (Iowa)">
Thayer (Iowa)

Thayer – miasto w Stanach Zjednoczonych, w stanie Iowa, w hrabstwie Union. Zgodnie ze spisem statystycznym z 2000 roku, miasto liczyło 66 mieszkańców.

</doc>
<doc id="2028554" url="https://pl.wikipedia.org/wiki?curid=2028554" title="Liga Europy UEFA (2010/2011)/Faza kwalifikacyjna">
Liga Europy UEFA (2010/2011)/Faza kwalifikacyjna

Faza kwalifikacyjna w ramach rozgrywek Liga Europy UEFA (2010/2011).
I runda kwalifikacyjna.
Do startu w I rundzie kwalifikacyjnej uprawnionych było 52 drużyn, z czego 26 było rozstawionych. Losowanie odbyło się 21 czerwca 2010 w Nyonie (godz. 13:00). Pierwsze mecze rozegrano 1 lipca, rewanże – 8 lipca 2010.
II runda kwalifikacyjna.
Do startu w II rundzie kwalifikacyjnej uprawnionych było 80 drużyn, z czego 27 wywalczyło awans w I rundzie kwalifikacyjnej. Losowanie odbyło się 21 czerwca 2010 w Nyonie (godz. 13:00). Pierwsze mecze rozegrano 15 lipca, rewanże – 22 lipca 2010.
III runda kwalifikacyjna.
Do startu w III rundzie kwalifikacyjnej uprawnionych było 70 drużyn (w tym 30 zwycięzców II rundy), z czego 35 było rozstawionych. Losowanie odbyło się 16 lipca 2010 w Nyonie (godz. 13:30). Ponieważ nie były jeszcze wówczas znane wyniki meczów II rundy, przyjęto założenie, że wszystkie rozstawione drużyny z II rundy wygrają swoje mecze, jeśli zaś nie – zwycięska drużyna nierozstawiona przejmuje współczynnik pokonanego. Pierwsze mecze rozegrano 29 lipca, rewanże – 5 sierpnia 2010.
 drużyny, które awansowały z II rundy kwalifikacyjnej
Runda play-off.
Do startu w rundzie play-off uprawnione było 74 drużyn (w tym 35 zwycięzców III rundy kwalifikacyjnej Ligi Europy i 15 przegranych III rundy kwalifikacyjnej Ligi Mistrzów), z czego 37 było rozstawionych. Losowanie odbyło się 6 sierpnia 2010 w Nyonie (godz. 13:30). Pierwsze mecze rozegrano zostaną 19 sierpnia, rewanże – 26 sierpnia 2010.
 drużyny, które awansowały z III rundy kwalifikacyjnej
 drużyny, które odpadły w III rundzie kwalifikacyjnej do LM

</doc>
<doc id="2028556" url="https://pl.wikipedia.org/wiki?curid=2028556" title="Umarła klasa. Seans T. Kantora">
Umarła klasa. Seans T. Kantora

Umarła klasa. Seans T. Kantora – polski film dokumentalny z 1976 roku w reżyserii Andrzeja Wajdy, będący zapisem inscenizacji spektaklu "Umarła klasa" Tadeusza Kantora. Zdjęcia kręcono w Krakowie.

</doc>
<doc id="2028560" url="https://pl.wikipedia.org/wiki?curid=2028560" title="L-Glukoza">
L-Glukoza

-Glukoza – organiczny związek chemiczny z grupy węglowodanów, enancjomer -glukozy (jego cząsteczka jest odbiciem lustrzanym powszechniejszej -glukozy).
-Glukoza nie występuje naturalnie w organizmach żywych, ale można ją zsyntetyzować w laboratorium. Nie może być fosforylowana przez heksokinazę (pierwszy enzym biorący udział w glikolizie), dlatego nie może być używana przez organizmy do pozyskiwania energii.
Z uwagi na fakt, że -glukoza jest słodka (choć mniej słodka od -glukozy), może być używana jako niskokaloryczny słodzik.
Zdolność katabolizmu -glukozy wykazano u niektórych bakterii.

</doc>
<doc id="2028561" url="https://pl.wikipedia.org/wiki?curid=2028561" title="Kościół św. Jadwigi we Wrocławiu-Popowicach">
Kościół św. Jadwigi we Wrocławiu-Popowicach

Kościół św. Jadwigi we Wrocławiu-Popowicach (niem.: "St. Hedwigskirche in Breslau-Pöpelwitz") – Kościół katolicki we Wrocławiu na Popowicach (ul Kłodnicka 22). Zniszczony w czasie II wojny światowej.
Historia.
Kościół wzniesiony z cegły w 1926 roku w stylu neogotyckim (projekt wrocławskich architektów: Johannesa Gebela i Theodora Pluschki) dla budowanego właśnie osiedla Popowice. Był trójnawowy, z prezbiterium i wieżą wzorowaną na XIII-wiecznym kościele w Grodkowie. Ołtarz główny wykonał monachijski rzeźbiarz Schreiner. 
W czasie II wojny światowej został zniszczony i wyburzony po wojnie. Dzisiaj w jego miejscu jest ogród przedszkolny.

</doc>
<doc id="2028563" url="https://pl.wikipedia.org/wiki?curid=2028563" title="Tinospora cordifolia">
Tinospora cordifolia

Tinospora cordifolia – gatunek pnącza z rodziny miesięcznikowatych ("Menispermaceae"). Występuje na tropikalnych obszarach Indii, Birmy, Bangladeszu i Sri Lanki. Liście mają kształt serca. Roślina wytwarza cienkie korzenie powietrzne. Kwiaty są żółte. Owocem są pestkowce, zmieniające kolor na czerwony w miarę dojrzewania. 
Zastosowanie.
Podobne jak inne rośliny z tego z rodzaju ("Tinospora crispa" i "T. rumphii") gatunek jest wykorzystywany w medycynie ajurwedyjskiej.

</doc>
<doc id="2028569" url="https://pl.wikipedia.org/wiki?curid=2028569" title="Robert Towne">
Robert Towne

Robert Towne (ur. 23 listopada 1934 w Los Angeles) – amerykański scenarzysta i reżyser filmowy. Laureat Oscara za najlepszy scenariusz oryginalny do filmu "Chinatown" (1974) Romana Polańskiego.

</doc>
<doc id="2028571" url="https://pl.wikipedia.org/wiki?curid=2028571" title="Kościół św. Pawła we Wrocławiu">
Kościół św. Pawła we Wrocławiu

Kościół św. Pawła (niem.: "Pauluskirche") – luterański kościół, który znajdował się we Wrocławiu. Wyburzony w latach 60. XX wieku.
Historia.
Kościół zaprojektowany został w 1908 przez Arthura Kicktona w stylu neorenesansu. Zbudowany w latach 1911–1913 i inaugurowany 17 marca 1913 w setną rocznicę wydania we Wrocławiu odezwy króla pruskiego "Do mego ludu" ("An Mein Volk").
W latach 1930 i 1940 był ośrodkiem oporu przeciwko władzy nazistowskiej; tutejszy pastor Kurt Bornitz (1899–1945) był działaczem Kościoła Wyznającego i z tego powodu został rozstrzelany z rozkazu Gestapo w styczniu 1945.
W czasie II wojny światowej został zamieniony na strażnicę (wieżę obserwacyjną), większość zabudowań parafialnych wysadzono pod koniec oblężenia Festung Breslau na rozkaz gauleitera Hanke. Silnie uszkodzony podczas wojny budynek kościoła, oceniony wówczas jako obiekt bez wartości zabytkowej, został wyburzony w latach 60. XX wieku.
W miejscu, w którym znajdował się kościół wybudowano Centrum Diagnostyki Medycznej „Dolmed”.
Architektura.
Kościół był trzynawowy, trzyprzęsłowy (z 1400 miejscami siedzącymi), dwuwieżowy (wieże o wysokości 65 m), z jednym prezbiterium.
W pobliżu znajdowało się duże centrum parafialne (dom parafialny, aula, ogród).

</doc>
<doc id="2028572" url="https://pl.wikipedia.org/wiki?curid=2028572" title="117 męczenników wietnamskich">
117 męczenników wietnamskich

117 męczenników wietnamskich (znani również jako Andrzej Dung-Lac i Towarzysze) – grupa męczenników zaliczonych w poczet świętych katolickich w 1988 roku przez Jana Pawła II.
Pierwsze niepotwierdzone wzmianki o misjonarzach katolickich w Wietnamie dotyczą 1533, jednak na większą skalę działalność misjonarską rozpoczęto w XVII w. wraz z powstaniem misji portugalskich w Faifo (obecnie Hội An) i z przybyciem francuskiego jezuity Aleksandra de Rhodesa. Działalność misjonarzy spotkała się z niechęcią władców Wietnamu, zarówno w domenie Trịnhów, jak i Nguyễnów. Edykty nakazywały misjonarzom opuszczenie kraju, a uchylających się od tego nakazu karano, do kary śmierci włącznie. Mimo to chętnie korzystano z pomocy technicznej misjonarzy. Pod koniec XVIII w. ta tendencja znacznie się nasiliła i na początku XIX w., za panowania Gia Longa, doprowadziła do legalizacji chrześcijaństwa. Odwrót od tej polityki nastąpił po śmierci Gia Longa, za panowania jego syna Minh Mạnga. Nieprzyjazny wobec katolicyzmu kurs trwał do lat 60. XIX w., do podporządkowania Wietnamu kolonizatorom francuskim i szczególnie drastyczne formy przybrał pod koniec tego okresu. Uznanie religii katolickiej nastąpiło 5 czerwca 1862 w wyniku podpisania francusko-hiszpańsko-wietnamskiego traktatu pokojowego.
Katolicy zaliczeni do grupy 117 męczenników wietnamskich zostali zamęczeni w latach 1745-1862. Wśród nich było 8 biskupów i 50 księży.
Beatyfikacje męczenników wietnamskich odbyły się w kilku grupach: 
Kanonizacji tych 117 męczenników dokonał łącznie papież Jan Paweł II 19 czerwca 1988.
Ich wspomnienie liturgiczne obchodzone jest 24 listopada.
Lista 117 męczenników wietnamskich.
Wietnamczycy.
Świeccy.
Katechiści
Pozostali świeccy
"(w przypadku osób pochodzenia wietnamskiego pierwsze imię jest imieniem nadanym podczas chrztu, następnie nazwisko i drugie, a potem pierwsze imię wietnamskie, które nosili przed chrztem)"

</doc>
<doc id="2028578" url="https://pl.wikipedia.org/wiki?curid=2028578" title="Kościół św. Piotra Kanizjusza we Wrocławiu">
Kościół św. Piotra Kanizjusza we Wrocławiu

Kościół św. Piotra Kanizjusza (niem. "St Petrus-Kanisius Kirche") – kościół, który znajdował się we Wrocławiu przy ul. Grunwaldzkiej 59. 
Historia.
Kościół został wybudowany w 1926 roku według projektu przez Kurta Langera. Został zniszczony w 1945 roku. 

</doc>
<doc id="2028580" url="https://pl.wikipedia.org/wiki?curid=2028580" title="Zosia pleciona">
Zosia pleciona

Zosia pleciona – książka polskiego malarza i prozaika Zdzisława Domolewskiego wydana w 2003 roku.
Fabuła.
Główną bohaterką książki jest Zofia Pietrzak. Jest typową nastolatką. Jednak na jej barkach spoczywa opieka nad sparaliżowaną matką. Jej ojciec jest alkoholikiem. Zosia ma również przybranego brata – Romka. Książka opowiada o jej codziennym życiu. Opisuje jej fantazje na pograniczu jawy i snu. Pewnego dnia wybiera się z matką na cmentarz. Odwiedza tam grób pewnego chłopca, który umarł kilka miesięcy wcześniej. Spotyka go, a on prowadzi ją do świata, w którym to ona nie żyje, a wszyscy ludzie, którzy powinni spoczywać na cmentarzu prowadzą tam spokojne życie. W tamtym świecie ludzie dostają to, o czym marzą. Gdy Zosia wraca do prawdziwego świata, jej znajomy spełnia wszelkie jej życzenia.
Bohaterowie.
Zofia Pietrzak – urodzona w 1991, główna bohaterka książki. Jej matką jest Krystyna Pietrzak. Ma przybranego brata Romka i tatę alkoholika. Posiada również kotkę Wydmuszkę. Dziewczyna, która musiała bardzo szybko dorosnąć. Codziennie musi karmić, myć, ubierać i opiekować się sparaliżowaną matką. Ma talent do rysowania oraz bujną wyobraźnię. W przyszłości chciałaby otworzyć sklep. Ma dwa życzenia, codziennie wymyśla kilka słów, licząc, że pewnego dnia trafi na takie, które je spełni. Jednym z tych życzeń jest to, żeby jej matka wyzdrowiała, a drugim, żeby zniknął alkohol.
Marek Piecek – urodzony 2 kwietnia 1989, zmarły 23 kwietnia 2003, przyjaciel Zosi. Jest starszy o dwa lata. Nazywany też Wulkanem. Wcześniej mieszkał w domu poprawczym, gdyż zamordował swojego ojca, który znęcał się nad nim i jego matką. Przeprowadził się do wujka. Był otyły. Często pomagał innym ludziom. Twierdził, że nie nadaje się do niczego. Często powtarzał „któś-cóś”. Zmarł wskutek utonięcia.

</doc>
<doc id="2028583" url="https://pl.wikipedia.org/wiki?curid=2028583" title="Śmierć naturalna">
Śmierć naturalna

Śmierć naturalna – termin używany w medycynie sądowej odnoszący się do śmierci, która ma miejsce w wyniku zmian chorobowych bądź inwolucyjnych. Dzieli się ją na śmierć nagłą (na przykład nagły zgon sercowy) oraz śmierć powolną (w wyniku chorób wyniszczających). Jest przeciwieństwem śmierci gwałtownej.

</doc>
<doc id="2028584" url="https://pl.wikipedia.org/wiki?curid=2028584" title="Praga 17">
Praga 17

Praga 17 – dzielnica Pragi rozciągająca się na zachód od centrum miasta, na zachód od Wełtawy. Składa się z mniejszych dzielnic: Zličín.
Obszar dzielnicy wynosi 3,26 km² i jest zamieszkiwany przez 25 365 mieszkańców (2008).

</doc>
<doc id="2028586" url="https://pl.wikipedia.org/wiki?curid=2028586" title="Dick Kooy">
Dick Kooy

Dick Kooy (wym. []; ur. 3 grudnia 1987 w Baarnie) – holenderski siatkarz, reprezentant Holandii, grający na pozycji przyjmującego. W latach 2013-2015 występował w PlusLidze w zespole ZAKSA Kędzierzyn-Koźle. W reprezentacji Holandii rozegrał 74 mecze. W marcu 2016 roku otrzymał obywatelstwo włoskie.
Sukcesy klubowe.
Mistrzostwo Holandii:
Superpuchar Włoch:
Mistrzostwo Włoch:
Puchar Polski:
Superpuchar Turcji:
Mistrzostwo Turcji:
Mistrzostwo Rosji:
Liga Mistrzów:

</doc>
<doc id="2028587" url="https://pl.wikipedia.org/wiki?curid=2028587" title="Inula racemosa">
Inula racemosa

Inula racemosa – gatunek z rodziny astrowatych ("Asteraceae"). Rośnie w umiarkowanym i alpejskich piętrze zachodnich Himalajów, również w Kaszmirze.

</doc>
<doc id="2028592" url="https://pl.wikipedia.org/wiki?curid=2028592" title="Kościół św. Trójcy w Bydgoszczy (1550–1829)">
Kościół św. Trójcy w Bydgoszczy (1550–1829)

Kościół św. Trójcy – kościół, który znajdował się w Bydgoszczy, przy ul. Świętej Trójcy na dawnym Przedmieściu Poznańskim, na północny zachód od Starego Miasta, przy ówczesnej drodze prowadzącej do Koronowa. Rozebrany w 1829 roku, a na jego miejscu w latach 1910–1912 zbudowano neobarokowy Kościół św. Trójcy.
Historia.
Początki kościoła Świętej Trójcy związane są z drugą połową XV wieku. Wtedy to bogaty mieszczanin bydgoski Jan Łapimucha ufundował murowany kościółek jednonawowy na przedmieściu Poznańskim w intencji doczekania potomka. Nie doczekawszy się go, pozbawił świątynię uposażenia. Budowa nie została dokończona i dopiero wsparcie finansowe innego mieszczanina – Jana Regulskiego (1549) - pozwoliło doprowadzić prace do końca. Ukończono je w 1556 r. Ksiądz w kościele utrzymywany był z legatów wiernych. Prawo patronatu i mianowanie prowizorów kościelnych należało do rady miejskiej Bydgoszczy.
20 maja 1579 roku biskup włocławski Stanisław Karnkowski dokonał konsekracji nowej świątyni. 
Z wizytacji biskupiej, przeprowadzonej w 1582 r. przez Hieronima Rozdrażewskiego wynika, że kościółek był murowany od fundamentów. Miał charakter kaplicy cmentarnej, w której nie przechowywano Najświętszego Sakramentu. Odprawiano w nim jedną mszę św. w roku w święto kościoła, które przypadało w niedzielę po oktawie Bożego Ciała. 
W 1596 r. kościół nie posiadał uposażenia, ani kapelana. Odprawiali w nim msze św. wotywne wikariusze kościoła parafialnego. Wnętrze było wyposażone w ołtarze z obrazami, kilimy ozdobne, antepedium, portatyl i pozostałe sprzęty kościelne. Wokół rozpościerał się ogrodzony cmentarz z kostnicą, na którym chowano przedmieszczan.
Z ustnych przekazów wynika, że w 1626 r. podczas wojny z królem szwedzkim Gustawem II Adolfem, kościół został zamieniony na zbór protestancki, a następnie spalony podczas szwedzkiego potopu.
W 1639 r. ks. Sebastian Grotowski, archidiakon i oficjał generalny włocławski ustanowił ks. Jana Laubigera kapelanem kościoła Św. Trójcy. Wyposażył on świątynię w niezbędne aparamenty oraz ustanowił fundusz na utrzymanie swoich następców.
W wizytacji z 1699 r. stwierdzono, że w kościele znajdują się dwa ołtarze: większy i mniejszy przy wejściu do zakrystii, bogato zdobiony z kilimami i portatylem. Świątynia była bogato uposażona czynszami: od 2600 złotych na dobrach Macieja Palędzkiego, chorążego bydgoskiego, czynsz od 300 zł na kamienicy Menclów i inne pomniejsze. Obok kościoła znajdował się dom kapelana, który posiadał ponadto zabudowania gospodarcze, sad i ogrody, rozmieszczone w otoczeniu miasta. Kapelan był obowiązany odprawić trzy msze św. tygodniowo.
W 1722 r. prepozytem świątyni został ks. Adam Buszkowski, a w 1760 r. ks. Piotr Gliszczyński, który prebendę opuścił dopiero w 1772 roku. 
Wizytacja kanoniczna w 1763 r. wykazała, że świątynia była murowana i pokryta dachówką. Z boku stała drewniana dzwonnica z dwoma dzwonami. Świątynia była ogrodzona płotem z desek, w którym były dwie duże bramy: zachodnia i południowa.
W środku kościół był drewniany, miał malowany sufit, chór ozdobiony wizerunkami apostołów, drewnianą podłogę oraz czternaście ławek ozdobionych herbami. W kościele znajdowały się wówczas trzy konsekrowane ołtarze. W wielkim ołtarzu znajdował się obraz Matki Boskiej Częstochowskiej. Dwa pozostałe przedstawiały: Pana Jezusa i Świętą Trójcę. Cmentarz przykościelny był dobrze utrzymany; zawierał liczne pochówki z czasów zarazy.
Po przejściu Bydgoszczy pod władzę pruską w 1772 r. świątynia popadła w ruinę. W 1786 r. władze pruskie usunęły wszystkie sprzęty kościelne; zniszczono ławki i ołtarze, a ogrodzenie kościoła i cmentarza spalono. W zdewastowanej świątyni urządzono magazyn zbożowy. W 1790 r. kościół przejął stacjonujący w mieście pruski batalion strzelców, którzy urządził w nim prochownię. Podczas wizytacji kościelnej w 1802 r. stwierdzono, iż kościół jest opuszczony i zrujnowany. W 1829 roku Prusacy rozebrali pozostałości kościoła, a plac wraz z nieistniejącym już wtedy cmentarzem przekazano sąsiadującemu tartakowi jako teren do składowania drewna.
Architektura.
Świątynię wzniesiono jako skromną budowlę gotycką orientowaną, salową, z ozdobnym szczytem od zachodu. Pod koniec XIX wieku styl architektoniczny kościoła określano jako „ostrołukowy styl nadwiślański”. Jego wygląd znany jest z akwarelowego, prawdopodobnie amatorskiego szkicu, sygnowanego nazwiskiem Else Jaeckel.

</doc>
<doc id="2028596" url="https://pl.wikipedia.org/wiki?curid=2028596" title="Konstandinos Kuis">
Konstandinos Kuis

Konstandinos Kuis (grec. Ντίνος Κούης; ur. 23 listopada 1955 w Ewosmos) – były grecki piłkarz grający na pozycji środkowego pomocnika.
Kariera klubowa.
Konstandinos Kuis piłkarską karierę rozpoczął w drugoligowym Agrotikós Astéras w 1972 roku. W 1974 przeszedł do Arisu Saloniki, w którym grał do końca kariery do 1991 roku. Podczas tego okresu największym jego sukcesem było zdobycie wicemistrzostwa Grecji 1980 oraz zajęcie trzeciego miejsce w lidze w 1979 i 1981 roku. Indywidualnie Kuis w 1981 roku był królem strzelców Alpha Ethniki, zdobywając 21 goli. Ogółem w ciągu 17 lat gry w Arisie Kuis wystąpił w 473 meczach, w których strzelił 132 bramki, co jest rekordem w klubie z Salonik.
Kariera reprezentacyjna.
W reprezentacji Grecji Konstandinos Kuis występował w latach 1979-1984. W 1980 roku uczestniczył w Mistrzostwach Europy 1980, który był pierwszym międzynarodowym sukcesem w historii greckiego futbolu reprezentacyjnego. Na Euro 80 Kuis wystąpił we wszystkich trzech przegranych meczach grupowych z Holandią i Czechosłowacją oraz zremisowanym z RFN. Ogółem w reprezentacji Hellady wystąpił w 33 meczach i strzelił 7 bramek.
Kariera trenerska.
Po zakończeniu kariery piłkarskiej Kuis został trenerem piłkarskim. Jako trener prowadził: Anagennisi Giannitsa, Olympiakos Wolos, AO Kerkira, Karditsa FC i Agrotikos Asteras.

</doc>
<doc id="2028597" url="https://pl.wikipedia.org/wiki?curid=2028597" title="Okruchy wojny">
Okruchy wojny

Okruchy wojny – polski film wojenny z 1985 roku
Film kręcony w Górach Świętokrzyskich.

</doc>
<doc id="2028609" url="https://pl.wikipedia.org/wiki?curid=2028609" title="Edgar Ivan Pacheco">
Edgar Ivan Pacheco



</doc>
<doc id="2028615" url="https://pl.wikipedia.org/wiki?curid=2028615" title="Żuraw i czapla">
Żuraw i czapla

Żuraw i czapla – polski serial telewizyjny z 1985 roku, składający się z 2 odcinków.
Serial kręcony w Warszawie (Osiedle Latawiec), Giżycku i Rynie.
Fabuła.
Serial opowiada o miłosnej znajomości Marcina i Kasi. Marcin kiedyś był narkomanem i teraz boi się powiedzieć o tym Kasi. Fałszywe niedomówienia skutkują rozpadem ich związku.

</doc>
<doc id="2028616" url="https://pl.wikipedia.org/wiki?curid=2028616" title="Kościół św. Sewera w Erfurcie">
Kościół św. Sewera w Erfurcie

Kościół św. Sewera w Erfurcie (niem. "St. Severikirche") – kościół rzymskokatolicki położony w stolicy Turyngii Erfurcie na wzgórzu katedralnym tuż obok katedry i tworzący wraz z nią wyjątkowy, jeden z najwspanialszych zespołów architektonicznych w Europie.
Z powodu niezwyklej formy budowlanej, która wydaje się antycypować cechy późnogotyckiego kościoła halowego, kościół św. Sewera należy do najbardziej znaczących budowli gotyckich na terenie Niemiec.
Historia.
Kościół we wczesnym średniowieczu.
Na miejscu obecnego kościoła św. Sewera stał kiedyś kościół św. Pawła. Podczas wykopalisk archeologicznych przeprowadzonych w latach 1960–1961 po północnej stronie kościoła nie udało się jednak natrafić na jakiekolwiek ślady po nim. Nie wiadomo więc, kto i kiedy mógł ten kościół założyć. Częściowo jego założenie można wiązać ze św. Bonifacym. W 836 arcybiskup Otgar von Mainz (826–847) nakazał przewiezienie relikwii św. Sewera do Erfurtu i złożenie ich w klasztorze św. Pawła sióstr benedyktynek. W IX w. kościół miał prawdopodobnie dwóch patronów: św. Pawła i św. Sewera z Rawenny. W 935 według niepewnych przekazów przy klasztorze założono kolegiatę.
Budowla romańska.
Następne przekazy historyczne o kościele św. Sewera pochodzą dopiero z przełomu lat 1079/1080. Podczas zdobycia miasta przez cesarza Henryka IV kościoły zostały spalone razem z ludźmi, którzy się w nich schronili. Po pożarze wyburzono kościół określany wówczas jako „Hohes Münster” i założono nowy, ale mniejszy na tym samym miejscu.
W 1121 wymieniona została po raz pierwszy w dokumentach kapituła kanoników przy kościele św. Sewera. W ten sposób pojawiła się druga kapituła na wzgórzu katedralnym, jako że taka sama istniała zapewne już od blisko 200 lat w sąsiednim kościele Mariackim. Jednocześnie istniał nadal klasztor żeński korzystający z tego samego kościoła. Przed 1123 arcybiskup Adalbert I von Saarbrücken (1109–1137) nakazał wznieść rezydencję biskupią, tzw. „Krummhaus”, zlokalizowaną na wschód od kościoła św. Sewera; miała to być trzecia budowla na tym miejscu. Ponieważ na miejscu tym zaczęło się robić coraz ciaśniej, arcybiskup Adalbert przeniósł klasztor św. Pawła sióstr benedyktynek na wzgórze Cyriaksberg, na południowy zachód od miasta. W 1142 kościół św. Sewera, budynek kapituły, zamek biskupi i kościół klasztorny na sąsiednim wzgórzu Petersberg spłonęły w pożarze. Do 1148 budowle te zostały wzniesione na nowo lub – bardziej prawdopodobne – jedynie wyremontowane.
Ślady romańskie są jeszcze czytelne w dzisiejszej budowli. Była to trzynawowa bazylika z dwoma transeptami i dwoma prezbiteriami. Prezbiterium wschodnie było – podobnie jak w przypadku kościoła św. Piotra i kościoła Mariackiego – flankowane dwiema wschodnimi wieżami. Oba prezbiteria w sposób widoczny kontynuowały starszą tradycję, która znalazła swój wyraz również w podwójnym wezwaniu świątyni.
Budowla gotycka.
W dokumencie odpustowym z 1238 jest mowa o planach budowy nowej świątyni, która jednak rozpoczęła się dopiero po 1270. Źródła nadmieniały, że dotychczasowy kościół obraca się w ruinę. Przekaz dotyczący samej budowy był już nadzwyczaj pomyślny; do postępu prac budowlanych musiały się przyczynić licznie udzielone przywileje odpustowe. W 1308 poświęcono nowy ołtarz główny; wówczas też gotowe były przynajmniej: część wschodnia, prezbiterium i wschodni transept. W 1327 ukończono korpus główny, a po pięciu kolejnych latach cały kościół.
Niektóre przekazy informują o pierwszych naprawach. W mniejszym lub większym stopniu cały kościół był gotowy do użytku prawdopodobnie dopiero w poł. XIV w., ponieważ po 1360 ufundowano w nim cały szereg ołtarzy. Około 1370 przykryto kościół sklepieniem.
W latach 70. i 80. XIV w. doszło do wielokrotnych wzajemnych sporów między obiema kapitułami (św. Sewera i katedralną) o parterową, dwuprzęsłową kaplicę św. Błażeja wzniesioną między 1358 a 1863 po stronie południowej, a także o przebieg granicy pomiędzy obu kościołami, który to spór został polubownie zażegnany dopiero w 1387. Ponieważ system przyporowy kaplicy zachodził na teren katedry, więc musiała być ona przebudowana, co nastąpiło jeszcze przed 1429 r.
W wyniku rozbudowy powstał ostatecznie pięcionawowy, czteroprzęsłowy korpus główny kościoła na planie niemal kwadratu z dwoma transeptami: wschodnim i zachodnim. Tak rzut przyziemia, jak i podziały kościoła romańskiego zostały zachowane, możliwe też, że wykorzystano dawne fundamenty. Dobudowane po obu stronach, północnej i południowej, dodatkowe nawy sprawiły, że korpus kościoła osiągnął szerokość transeptu, który z tego powodu przestał być widoczny z zewnątrz.
Pochodzące z ok. 1370 r. sklepienia wydają się być jednakowo wysokie, przez co budowla sprawia wrażenie jednorodnej architektonicznie.
Tak więc na fundamentach budowli romańskiej wzniesiono w okresie dojrzałego gotyku nad wyraz niezwykłą jak na tamte czasy budowlę sakralną, którą w XV w. przebudowano, zgodnie z ówczesnym trendem, na świątynię halową. Dwuprzęsłowa i dwukondygnacyjna kaplica Mariacka, przylegająca do kościoła od strony północnej była wzniesiona równocześnie z nim i z przybudówką do głównego portalu (Madonna z Dzieciątkiem 1360/1370).
Późnogotycka przebudowa po pożarze 1472.
Istotną cezurą w historii miasta i kościoła był katastrofalny pożar z 19 czerwca 1472. Uszkodził on lub zniszczył dzwonnicę, dzwony, całe zadaszenie, organy, chór zachodni z krużgankiem i części sklepienia. Do ok. 1500 straty wywołane pożarem zostały usunięte. Z tamtych czasów pochodzi potężny, pokrywający wszystkie nawy dach czterospadowy (1472/1473) oraz zamykająca kościół od wschodu trójwieżowa fasada.
Każda z wież fasady została wzniesiona na planie kwadratu jeszcze przed pożarem, ale w jego wyniku wszystkie one zostały zniszczone aż do piwnic. Odbudowano je następnie w nowym kształcie wieńcząc w 1495 smukłymi hełmami. Wieża środkowa jest wyższa w stosunku do bocznych o jedną kondygnację, w której wiszą dzwony. Kondygnacja ta została dobudowana dopiero po pożarze a wieńczący całą wieżę hełm datowany jest na 1494.
Pozostałości chóru zachodniego zostały po pożarze zburzone razem z przejściem do krużganków. Na jego miejscu wzniesiono piętrową dobudówkę z kaplicą św. Krzyża.
Nowym założeniem architektonicznym, jakie pojawiło się po pożarze, był budynek kapituły. Z dokumentów z lat 1317 i 1363, w których wymieniany jest krużganek, wynika, iż kościół nie posiadał wcześniej żadnego ukształtowanego założenia o charakterze monasterium. Miejsce pod takowe właściwie istniałoby tylko po stronie północnej, ale nigdzie nie ma widocznych śladów, mogących świadczyć o wcześniejszym istnieniu podobnego założenia. Jako kapitularz ("locus capitularis") służył bowiem sam kościół. W 1386 obradowała tam dowodnie kapituła, a w roku następnym miejsce jej zebrań zostało nawet opisane jako przestrzeń pomiędzy wschodnim przęsłem nawy północnej a północnym ramieniem transeptu. Członkowie kapituły wkraczali na nabożeństwo i na swoje posiedzenia przez główny portal od strony północnej, natomiast wierni wchodzili przez dzisiejsze główne wejście od strony południowej.
Po pożarze z 1472 po zachodniej stronie kościoła zbudowano lub być może odbudowano bez większych zmian ambit. W 1482 zbudowano nowy budynek kapituły po północnej stronie kościoła, w 1485 nową zakrystię (wyburzoną w 1818), a w 1495 ukończono nowe krużganki.
Okres nowożytny.
W 1633 kościół św. Sewera został zajęty przez wojska szwedzkie i przekazany protestantom. Wewnątrz zburzono ołtarz główny i przesunięto ambonę. Jednak już w 1635 do kościoła powrócili katolicy a zmiany w wystroju wnętrza zaczęto stopniowo usuwać. Po 1670 kościół otrzymał nowy, barokowy ołtarz główny.
W 1798 r. pomalowano wnętrza kościoła.
Podobnie jak sąsiednia diecezja Mariacka również diecezja św. Sewera została zniesiona w następstwie ustawy sekularyzacyjnej (niem. "Reichsdeputationshauptschluss") z 1803 r.
W 1813 w czasie wojen napoleońskich kościół pełnił czasowo funkcję lazaretu.
W 1818 część sklepień runęła; wyburzono wtedy zakrystię.
W 1834 rozpoczęła się restauracja kaplicy Mariackiej, a w 1845 kompleksowy remont całego kościoła. Potrwał on do 1881. Malowidła ścienne z tamtego okresu zostały usunięte podczas renowacji z lat 1928/1929.
Podczas II wojny światowej kościół doznał tylko nieznacznych uszkodzeń. W latach 70. i na początku lat 80. Dokonano renowacji dachu oraz kompleksowej renowacji wnętrza kościoła. W 1982 przywrócono pierwotne malowidła we wnętrzu świątyni.
W latach 1993–1995 dokonano restauracji południowo-zachodniego skrzydła krużganku.
W 2006 rozpoczęły się zakrojone na szeroką skalę prace restauracyjne, obejmujące m.in. mury i konstrukcję dachu. W 2008 przebudowano kaplicę św. Krzyża na zakrystię, a w kaplicy Mariackiej otwarto tzw. kaplicę modlitw w dni robocze.
Architektura i wyposażenie.
Kościół św. Sewera jest pięcionawowym kościołem halowym z dwoma prezbiteriami i wieloma kaplicami.
Do najważniejszych elementów wyposażenia należy sarkofag św. Sewera z 1365 i ołtarz główny (1670–1680) – najstarszy ołtarz o formach dojrzałego baroku na terenie środkowych Niemiec.
Poza tym godne uwagi są dzieła rzeźbiarskie: Chrystusa i świętych: Sewera i Bonifacego oraz alabastrowa płaskorzeźba ze św. Michałem.
Sarkofag św. Sewera.
W 836 arcybiskup Otgar von Mainz przewiózł relikwie św. Sewera z Rawenny poprzez Moguncję do Erfurtu. Zostały one prawdopodobnie ulokowane w części zachodniej pierwotnego kościoła, gdzie następnie oddawano im cześć. Wraz z wybudowaniem nowego kościoła postanowiono na nowo urządzić grobowiec świętego. Relikwie przeniesiono i ulokowano w centralnym punkcie kościoła, prawdopodobnie w pobliżu chóru zachodniego. Podczas pożaru w 1472 chór zachodni został silnie zniszczony, więc grobowiec zdemontowano a jego boczne płyty przeniesiono w inne miejsce. Oryginalna płyta nagrobna po 1472 została zamieniona w stół ołtarzowy ołtarza św. Seweryna w południowym ramieniu transeptu. Dopiero w 1948 wszystkie części zostały ponownie zebrane razem i zmontowane w jednym miejscu. W 1982 odlano nową kopię płyty nagrobnej.
Sarkofag św. Sewera należy do najcenniejszych artystycznie elementów wyposażenia kościoła. Cztery reliefowe płyty tworzące ściany sarkofagu powstały między 1360 a 1370; ich wykonawstwo jest przypisywane anonimowemu artyście-rzeźbiarzowi zwanemu Mistrzem od Sarkofagu św. Sewera. Te niemal pełnoplastyczne płaskorzeźby przedstawiające życie i działalność św. Sewera oraz pokłon Trzech Króli wzorowane są na rzeźbach z kościoła św. Wawrzyńca w Norymberdze. Przypuszcza się, iż płyty boczne na pierwotnie mogły stanowić elementy składowe lektorium połączonego z kazalnicą, zanim posłużyły do zbudowania sarkofagu.
Kaplica św. Bonifacego.
Katolicka kaplica św. Bonifacego, to kwadratowa, częściowo jeszcze romańska wieża, która, jak się przypuszcza, należała pierwotnie do zamku arcybiskupiego. Możliwe, że już w XIV w., kiedy do fasady zachodniej wstawiano gotyckie okna, została ona przebudowana na kaplicę. Jej czterospadowy dach i sygnaturka pochodzą z XVII w.
Dzwony.
W wieżach wisi zestaw dzwonów, z których część pochodzi z epoki gotyku. Największym dzwonem jest "Osanna" z 1474. Dzwon "Vincentia" zostali odlany przez Gerharda van Wou, najsłynniejszego chyba średniowiecznego ludwisarza; to w jego warsztacie został odlany w 1497 słynny dzwon "Gloriosa", największy średniowieczny dzwon na świecie, wiszący w środkowej wieży sąsiedniej katedry.
Dzwony główne.
Dzwon "Alte Martha" został odrestaurowany (pospawany) w 1987.
Dzwony srebrne.
Trzy najmniejsze dzwony otrzymały miano "Srebrnych dzwonów"; nie są one zaliczane do głównego zestawu dzwonów kościoła.

</doc>
<doc id="2028619" url="https://pl.wikipedia.org/wiki?curid=2028619" title="Piotr Almato">
Piotr Almato

Piotr Józef ("Pere Josep") Almató i Ribera Auras (ur. 1 listopada 1830 r. w Sant Feliu Sasserra, Barcelona (prowincja) w Hiszpanii – zm. 1 listopada 1861 r. w Hải Dương w Wietnamie) – dominikanin, misjonarz, męczennik, święty Kościoła katolickiego.
Życiorys.
Jego rodzicami byli Antonia i Salvio Armato, który był lekarzem. Piotr Almato już w dzieciństwie chciał zostać księdzem. Gdy miał 15 lat rodzina pozwoliła mu wstąpić do seminarium duchownego. Zgodnie z radą św. Antoniego Clareta wstąpił do zakonu dominikanów w Ocaña. Święcenia kapłańskie przyjął w Mianilii w 1853 r. W 1855 r. otrzymał zgodę na udanie się na misje do Wietnamu. Został tam towarzyszem i uczniem biskupa Berrio-Ochoa. Razem z nim przemieszczał się z miejsca na miejsce i ukrywał. Został aresztowany w październiku 1861 r. Trzymano go w klatce. Został ścięty 1 listopada 1861 r. razem z biskupem Hermosilla.
Kult.
Dzień wspomnienia: 24 listopada w grupie 117 męczenników wietnamskich.
Beatyfikowany 20 maja 1906 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2028624" url="https://pl.wikipedia.org/wiki?curid=2028624" title="Chrysler Newport">
Chrysler Newport

Chrysler Newport – samochód osobowy klasy wyższej średniej produkowany pod amerykańską marką Chrysler w latach 1960–1981. 
Wcześniej nazwę tę nosił koncepcyjny pojazd z 1940 roku, a w latach 50. nosiły ją uzupełniająco wersje nadwoziowe hardtop niektórych modeli Chryslera. Jako osobny model od 1961 roku modelowego Chrysler Newport dostępny był jako: 2-drzwiowe coupé, 2-drzwiowy kabriolet, 4-drzwiowy sedan oraz 5-drzwiowe kombi. Do napędu używano silników V8. Moc przenoszona była na oś tylną.
Samochód koncepcyjny (1940).
Nazwę Newport po raz pierwszy nosił model koncepcyjny Chrysler Newport Phaeton z 1940 roku. Posiadał on otwarte nadwozie typu faeton, z dwoma oddzielonymi kabinami ("dual cowl phaeton"). Jego projektantem był Ralph Roberts z firmy nadwoziowej LeBaron. 
Między 1940 a 1941 rokiem powstało pięć jednostkowo wykonanych egzemplarzy. Jeden z nich został samochodem otwierającym wyścig Indianapolis 500 w 1941 roku ("pace car"). 
Lata 1950–1956.
Nazwa Newport została użyta w modelach Chryslera debiutujących w styczniu 1950 roku, ale nie jako osobny model, lecz dodatkowe oznaczenie nowo wprowadzonych dwudrzwiowych wersji hardtop trzech modeli: Windsor, New Yorker i Town &amp; Country (w ostatnim przypadku stanowił jedyną wersję nadwozia). Nadwozie hardtop, istniejące od niedawna na rynku, uważane było wówczas za bardziej stylową odmianę i samochody te były zazwyczaj droższe od sedanów i coupé. Pomimo dwudrzwiowego nadwozia, mieściły one sześć osób, typowo dla rynku amerykańskiego. Rozstaw osi wynosił 125,5 cala (3188 mm) dla Windsor i 131,5 cala (3340 mm) dla pozostałych. Napęd stanowiły silniki odpowiednio: R6 o pojemności 250,6 cala sześciennego (4,1 l) i mocy 116 KM oraz V8 o pojemności 323,5 cala sześciennego (5,3 l) i mocy 135 KM. Wyprodukowano w pierwszym roku modelowym 9925 sztuk Windsor Newport Hardtop (bazowa cena wynosiła 2636 dolarów), 2800 New Yorker Newport Hardtop (3133 dolary) i 700 Town &amp; Country Newport Hardtop (4003 dolary). 
W 1951 roku modele Chryslera zostały nieco przestylizowane i ich gama uległa zmianom. Nazwę Newport nosiły dwudrzwiowe hardtopy modeli Windsor DeLuxe, New Yorker oraz Imperial. Napęd Windsor DeLuxe stanowił poprzedni silnik R6 116 KM, natomiast pozostałe otrzymały nowy silnik V8 Hemi o pojemności 331,1 cala sześciennego (5,43 l) i mocy 180 KM. Bazowa cena wynosiła odpowiednio: 2953, 3798 i 4042 dolary. W następnym roku wprowadzono jedynie niewielkie zmiany stylistyczne, a nazwa Newport pozostała w użyciu dla hardtopów tych samych trzech modeli (ceny odpowiednio: 3064, 3941 i 4194 dolary).
Na 1953 rok modelowy samochody Chryslera zostały znacząco przekonstruowane i ponownie dokonano przesunięć w obrębie gamy modeli. Nazwę Newport nosiły teraz dwudrzwiowe hardtopy czterech modeli: Windsor DeLuxe, New Yorker, New Yorker DeLuxe i Custom Imperial, w cenie od 3025 dolarów za pierwszy do 4560 za ostatni. Taki sam zestaw modeli pozostał na kolejny 1954 rok, przy tym ceny zaczynały się od 2831 dolarów z uwagi na obniżenie rangi modelu Windsor DeLuxe.
Nazwy Newport dla niektórych tylko dwudrzwiowych wersji hardtop modeli Windsor DeLuxe i New Yorker DeLuxe używano nadal w nowej generacji Chryslerów wprowadzonej na 1955 rok, stylizowanej w nowoczesnym duchu "Forward Look". Ich ceny wynosiły odpowiednio 2818 i 3652 dolarów. W 1956 roku modelowym utrzymano nazwę Newport dla dwudrzwiowych hardtopów modeli Windsor i New Yorker (już bez dodatku DeLuxe), a nadto po raz pierwszy dodano czterodrzwiowe hardtopy Newport dla obu modeli. Nazwa Newport znikła następnie z oznaczeń modeli Chryslera po 1956 roku.
Pierwsza generacja.
Chrysler Newport I został zaprezentowany po raz pierwszy w 1960 roku, od 1961 roku modelowego.
Model 1961.
Newport jako samodzielny model pojawił się pod koniec 1960 roku, w gamie Chryslera na 1961 rok, jako najtańszy samochód marki, w celu wypełnienia luki w koncernie Chrysler po likwidowanej marce DeSoto. Bazował on na modelu Chrysler Windsor wprowadzonym w poprzednim roku, ze zmianami stylistycznymi na 1961 rok, przede wszystkim podwójnymi reflektorami rozmieszczonymi ukośnie po bokach chromowanej atrapy chłodnicy w formie rozszerzającego się do góry trapezu. Z tyłu zachowano ostro zakończone płetwy z poprzedniego roku, lecz na ich końcach umieszczono światła cofania, a lampy tylne umieszczono niżej, na tylnym pasie. Nazwę Windsor natomiast przeniesiono na pośredni model Chryslera, poprzednio noszący nazwę Saratoga (różnił się on jedynie lepszym silnikiem i wykończeniem, lecz dostępny był tylko przez jeden rok). Produkowanym przez krótki czas modelem bliźniaczym był DeSoto model 1961, o podobnej stylizacji części przedniej i tylnej (z tyłu różnił się odwrotnym rozmieszczeniem lamp).
Oferowano wersje nadwozia: czterodrzwiowy sedan, dwudrzwiowy i czterodrzwiowy hardtop, dwudrzwiowy kabriolet (ang. "convertible") oraz pięciodrzwiowe kombi Newport Town &amp; Country, w odmianach z dwoma lub trzema rzędami siedzeń. Przy tym, kombi miało w tej generacji mało typowy i niestosowany już później dach typu hardtop. Cechą wyróżniającą samochody Chryslera na rynku amerykańskim było wprowadzone od 1960 roku samonośne nadwozie. Rozstaw osi wynosił 122 cale (3098 mm). Zawieszenie przednie było niezależne na drążkach skrętnych, tylne stanowił klasyczny most napędowy na resorach wzdłużnych. Napęd stanowił silnik V8 Firebolt o pojemności 361 cali sześciennych (5,92 l) i mocy 265 KM, z dwugardzielowym gaźnikiem, z mechaniczną trzybiegową skrzynią biegów, lub automatyczną Torqueflite. Wyprodukowano 57 102 samochodów modelu 1961 roku, w tym 34 370 sedanów (wszystkie dane na rynek amerykański). Newport stanowił 59,2% produkcji Chryslera w pierwszym roku. Cena bez wyposażenia dodatkowego wynosiła od 2964 dolarów za sedan do 3624 dolarów za kombi (średnia cen: 3285 dolarów). W kolejnych latach produkcji tej generacji – do 1964 roku, gama nadwozi i napęd pozostały takie same, również ceny pozostały na podobnym lub nawet nieco niższym poziomie. Sprzedaż kombi nigdy nie przekraczała kilku tysięcy rocznie.
Model 1962 – pierwszy lifitng.
Na rok 1962 samochód radykalnie przestylizowano w tylnej części. Przód pozostał podobny, z ukośnymi podwójnymi reflektorami, lecz z tyłu zlikwidowano duże wystające płetwy i poprowadzono wyżej pokrywę bagażnika. Silnik i skrzynie biegów pozostały natomiast takie same. Wyprodukowano ich 83 120, w tym 54 813 sedanów. Od tego roku wprowadzono także nowy droższy model Chryslera: 300, bazujący na Newporcie.
Model 1963 – drugi lifting.
Model na rok 1963, bazujący na tej samej konstrukcji, otrzymał całkiem nowe oblachowanie nadwozia, o zmienionej linii. Z przodu powrócono do tradycyjnych podwójnych reflektorów umieszczonych poziomo, po bokach trapezowej atrapy chłodnicy. Dach stał się optycznie cięższy, a część tylna stała się kanciasta, z pojedynczymi okrągłymi tylnymi lampami zespolonymi. Samochody te produkowano od października 1962, w takiej samej gamie nadwozi. Wyprodukowano ich 75 972 w tym 49 067 sedanów. Oba droższe modele Chryslera: 300 i New Yorker, bazowały od tego roku na tym samym podwoziu i nadwoziu, lecz różniły się mocniejszymi silnikami i wykończeniem, w tym innymi atrapami chłodnicy.
Model 1964 – trzeci lifting.
Na 1964 rok wprowadzono tylko niewielki lifting, dotyczący głównie atrapy chłodnicy i ozdób. Wyróżnikiem stały się podwójne reflektory umieszczone na chromowanych panelach. Z tyłu boczne krawędzie bagażnika zostały mocniej zaakcentowane i zmienił się kształt świateł. Samochody te produkowano od września 1963, a powstało ich 85 183 w tym 55 957 sedanów. Jako opcja pojawiła się 4-biegowa skrzynia manualna.
Druga generacja.
Chrysler Newport II został zaprezentowany po raz pierwszy w 1964 roku, od 1965 roku modelowego.
Model 1965.
Na 1965 rok zaprezentowano we wrześniu 1964 roku nową generację samochodów Chrysler, w tym najtańszego modelu Newport. Prezentowały one modną kanciastą stylistykę, z podwójnymi okrągłymi reflektorami. Newport oparty był na podwoziu o rozstawie osi 124 cale (3150 mm) lub 121 cali (3073 mm) w przypadku kombi. Napęd stanowił silnik V8 o pojemności 383 cali sześciennych (6,28 l) i mocy 270 KM (gaźnik dwugardzielowy), a jako opcja o mocy 315 KM z gaźnikiem czterogardzielowym. W standardzie była skrzynia 3-biegowa, za dopłatą 4-biegowa lub automatyczna "Torqueflite".
Oferowano nadal taką samą gamę wersji nadwozi: czterodrzwiowy sedan, dwudrzwiowy i czterodrzwiowy hardtop, dwudrzwiowy kabriolet ("convertible") oraz kombi Newport Town &amp; Country, w wersjach z dwoma lub trzema rzędami siedzeń (trzeci skierowany do tyłu). Dodatkowym wariantem był Town Sedan z 6 oknami bocznymi (dodatkowo w słupkach C). Cena bazowa wynosiła od 3009 dolarów za sedan do 3629 dolarów za trzyrzędowe kombi (średnia z gamy: 3280 dolarów). Nowoczesna stylistyka zyskała uznanie i wyprodukowano na rynek amerykański aż 125 795 samochodów modelu 1965 roku, w tym 61 054 zwykłych sedanów i tylko 8421 kombi. Chrysler zanotował w tym roku znaczny skok sprzedaży (aż o 39%), przekraczając 2% udziału w rynku amerykańskim i awansując z 11. na 10. miejsce wśród producentów. Z tego, ponad 61% sprzedaży stanowił model Newport. Do głównej fabryki w Detroit doszła w tym roku fabryka w Newark.
Model 1966 – pierwszy lifting.
W kolejnym 1966 roku samochód przeszedł zmianę stylistyki w pasie przednim i tylnym. Od tego roku kombi Chryslera formalnie pozostawało w gamie modeli Newport pod względem nadwozia i silnika, lecz faktycznie stało się odrębną linią Town &amp; Country, występującą bez nazwy Newport w materiałach sprzedażowych. Samochody tego rocznika produkowano od września 1965 roku. Silniki rozwijały 270 KM lub 325 KM przy tej samej pojemności; w standardzie nadal była skrzynia 3-biegowa, a za dopłatą automatyczna. Jako opcja (za 335 dolarów) dostępny był całkiem nowy silnik o pojemności 440 cali sześciennych (7,21 l) i mocy 365 KM, z automatyczną skrzynią. Zrezygnowano tym samym z zasady, że model Newport nie był dostępny z najmocniejszymi silnikami Chryslera, zastrzeżonymi dotąd dla droższych modeli. Ceny rozpoczynały się od 3052 dolarów za sedan do 3476 za kabriolet (nie licząc linii Town &amp; Country). Wyprodukowano w tym roku jeszcze więcej, bo 150 069 samochodów Newport (w tym 74 964 sedanów), a nadto aż 17 602 kombi Town &amp; Country.
Model 1967 – drugi lifting.
Na 1967 rok zaprezentowano dalej idące zmiany stylistyczne. Ostre, kanciaste błotniki zostały wysunięte silniej do przodu, przed pas przedni, a boczne panele nadwozia stały się lekko wklęsłe. Podobnie zmieniono stylistykę pasa tylnego, z błotnikami optycznie wystającymi w tył i łamanymi światłami tylnymi na styku pasa tylnego i błotników. Dwudrzwiowy hardtop otrzymał dach zbliżony do nadwozia fastback, z szerokimi trójkątnymi słupkami. Silniki pozostały takie same, jedynie moc opcjonalnego silnika 440 CID wzrosła do 375 KM. W gamie nadwozi zarzucono słabo sprzedający się Town Sedan, natomiast dodano lepiej wyposażoną linię Newport Custom, w skład której wchodziły także czterodrzwiowy sedan oraz dwudrzwiowy i czterodrzwiowy hardtop (bez kabrioletu). Wyprodukowano 142 688 samochodów Newport (ceny bazowe od 3159 dolarów za sedan do 3583 za kabriolet) oraz 14 703 kombi Town &amp; Country.
Model 1968 – trzeci lifting.
W ostatnim roku modelowym tej generacji – 1968, produkowanym od września 1967, wprowadzono dalsze zmiany stylistyczne, rezygnując z wysunięcia błotników poza przedni i tylny pas. Błotniki przednie zaczynały się teraz równo z linią maski, tworząc z nią chromowane obramowanie dla zagłębionych podwójnych reflektorów i wygiętej atrapy chłodnicy. Również tylny pas stał się bardziej klasyczny. Gama nadwozi pozostała taka sama, natomiast zwiększono moc podstawowego silnika o pojemności 383 cali sześciennych do 290 KM, a opcjonalnego z gaźnikiem czterogardzielowym, do 330 KM. Jako opcja dostępny był nadal silnik 440 CID 375 KM. Wyprodukowano 159 958 samochodów Newport (w tym 61 436 zwykłych sedanów) i aż 22 141 kombi Town &amp; Country. Ceny bazowe wynosiły od 3306 dolarów za sedan do 3704 za kabriolet. Chrysler w tym roku zwiększył swój udział w rynku do 3,09%, a Newport stanowił 60,4% sprzedaży.
Trzecia generacja.
Chrysler Newport III został zaprezentowany po raz pierwszy w 1968 roku, od 1969 roku modelowego.
Model 1969.
Nowa generacja samochodów Chrysler produkowana od września 1968 roku wprowadziła istotnie zmienione nadwozie, które stało się bardziej opływowe, dłuższe, z zaokrąglonymi bokami i łagodnym przejściem między dachem a bagażnikiem, w miejsce poprzedniego „pudełkowego”. Ich stylistyka, określana jako "fuselage look", była uważana wówczas za wiodącą pod względem nowoczesności na amerykańskim rynku w swojej klasie. Gruby chromowany zderzak otaczał w formie ramki cały pas przedni, z podwójnymi okrągłymi reflektorami i wygiętą atrapą, co stanowiło dalsze rozwinięcie stylistyki z poprzedniego roku. Pod względem mechanicznym modele te były podobne do poprzedniej generacji, zachowując m.in. zawieszenie przednie na drążkach skrętnych. Rozstaw osi nadal wynosił 124 cale (3150 mm). Podstawowy napęd stanowił nadal silnik 383 CID (6,28 l) o mocy 290 KM, jako opcja dostępny był silnik z gaźnikiem czterogardzielowym o mocy zwiększonej do 335 KM lub dotychczasowy silnik 440 CID (7,21 l) o mocy 375 KM. W standardzie była nadal montowana skrzynia manualna 3-biegowa, a za dopłatą automatyczna "Torqueflite".
Gama nadwozi pozostała taka sama: czterodrzwiowy sedan, dwudrzwiowy i czterodrzwiowy hardtop oraz dwudrzwiowy kabriolet, natomiast kombi stał się już odrębnym modelem Town &amp; Country. Z wyjątkiem kabrioletu, wersje te istniały także w bogatszej odmianie Custom. Wyprodukowano na rynek amerykański 156 836 samochodów modelu 1969 roku, w tym 55 083 najpopularniejszych sedanów i dalsze 18 401 w wersji Custom. Cena bazowa wynosiła od 3414 dolarów za sedan do 3823 dolarów za kabriolet. Produkcja modelu Newport wynosiła w tym roku 60% produkcji Chryslera; w kolejnych latach podobnie.
Model 1970 – pierwszy lifting.
W modelu na 1970 rok, wprowadzonym we wrześniu 1969 roku, przeprowadzono jedynie niewielki lifting. Głównie dotyczył on atrapy chłodnicy, o podobnym kształcie, która się dzieliła na trzy poziome pasma. Niewielkim zmianom poddano również pas tylny. Wprowadzono jedynie w tym roku dwie limitowane wersje hardtopów Cordoba, malowane na złoty kolor. Silniki również pozostały takie same, z tym, że oprócz najmocniejszego silnika 440 CID 375 KM dostępny był także jego wariant o mocy 350 KM. Sprzedaż spadła w tym roku i wyprodukowano 110 292 samochodów, z tego tradycyjnie najwięcej sedanów i tylko 1124 kabriolety, przy tym ceny wzrosły o ok. 3%.
Model 1971 – drugi lifting.
Również w 1971 roku zmiany były niewielkie, a najbardziej zauważalną było pojawienie się znaczka firmowego pośrodku atrapy chłodnicy. Od tego roku zrezygnowano z produkcji kabrioletu, który to rodzaj nadwozia tracił już popularność. Oprócz bazowej linii Newport i droższej Newport Custom wprowadzono tańszą Newport Royal, napędzaną standardowo nowym silnikiem V8 360 CID (5,9 l) o mocy 255 KM. Moc pozostałych silników zmniejszyła się z uwagi na normy dotyczące emisji zanieczyszczeń i przejście na paliwo bezołowiowe: bazowego silnika 383 CID do 275 KM, opcjonalnego do 300 KM, a silnika 440 CID do 335 KM. Wszystkie samochody podrożały i ceny wynosiły od 4078 dolarów za sedan Royal do 4471 dolarów za czterodrzwiowy hardtop Custom. Produkcja od września 1970 roku wyniosła 111 521 sztuk.
Model 1972 – trzeci lifting.
Na 1972 rok przeprojektowano większość nadwozia, które stało się mniej obłe w kształcie, zachowując jednak generalny styl. Chromowany zderzak przedni nadal obejmował pas przedni w formie ramki, lecz został przedzielony pionowo na dwie części, natomiast atrapa chłodnicy miała duże pionowe podłużne otwory. Zmieniono również konfigurację pasa tylnego. Modele Chryslera z tego roku miały najobszerniejsze wnętrze spośród amerykańskich samochodów. Pozostawiono tylko dwie linie modeli: Newport Royal i Newport Custom. Bazowy silnik linii Custom miał teraz pojemność 400 CID (6,55 l) i moc 190 KM. Na skutek urealnienia metody obliczania, moc „netto” pozostałych silników formalnie obniżono: silnika 360 CID (jedynego dostępnego w linii Royal) do 175 KM, a jednostek 440 CID do 225 lub 245 KM. Od tego roku wszystkie silniki były już dostępne tylko z automatyczną skrzynią biegów Torqueflite. Ceny wynosiły od 4051 dolarów za sedan Royal do 4435 dolarów za czterodrzwiowy hardtop Custom. Produkcja od września 1971 roku wyniosła 130 305 sztuk.
Model 1973 – czwarty lifting.
Model z ostatniego 1973 roku produkcji tej generacji został znacznie przestylizowany, zgodnie z nowymi trendami amerykańskich samochodów wyższej klasy. Całkowitej zmianie uległa przednia część, z wyodrębnioną optycznie atrapą chłodnicy między reflektorami i podwyższoną centralną częścią maski nad nią. Zastosowano klasyczny zderzak, przy tym został on wzmocniony zgodnie z nowymi amerykańskimi wymogami bezpieczeństwa. Zrezygnowano z linii Royal, powracając do dwóch linii wykończenia: Newport i Newport Custom. W standardzie dla obu linii był teraz silnik o pojemności 400 CID, opcjonalnie 440 CID. Standardowy stał się elektroniczny system zapłonowy, a opcjonalnie stał się dostępny zegar elektroniczny oraz fabryczny system alarmowy. Jako opcja oferowano też opony radialne. 
Czwarta generacja.
Chrysler Newport IV został zaprezentowany po raz pierwszy w 1973 roku.
W 1973 roku Chrysler podjął decyzję o opracowaniu zupełnie nowego, czwartego już wcielenia modelu Newport. Samochód opracowano na zmodernizowanej platformie "C-body", na której oparto także bliźniacze konstrukcje marek Dodge i Plymouth. Pomimo takiego samego rozstawu osi, Newport szóstej generacji został gruntownie zrestylizowany, powstając według nowej koncepcji stylistycznej. 
Nadwozie zyskało bardziej kanciaste proporcje, które wyrażały m.in. masywne, ścięte pod kątem prostym przednie błotniki, a także pionowa, chromowana atrapa chłodnicy wykraczająca poza obrys pasa przedniego. Tylne lampy zachowały schemat podłużnie ulokowanych prostokątów, zajmując jednak większą część pasa tylnego.
Gama nadwoziowa została okrojona do jedynie dwóch wariantów nadwoziowych. Poza 4-drzwiowym sedanem, Newport VI oferowany był ponadto jeszcze w wariancie z jedną parą drzwi jako coupe.
Piąta generacja.
Chrysler Newport V został zaprezentowany po raz pierwszy w 1978 roku.
Koniec 1978 roku przyniósł prezentację piątej i zarazem ostatniej generacji Chryslera Newport. Samochód został tym razem opracowany na zupełnie nowej platformie "R-body", na której koncern Chrysler zbudował także bliźniacze modele Dodge St. Regis i Plymoutha Gran Fury.
Co więcej, na tej architekturze oparto także kolejną odsłonę droższej i bardziej luksusowej limuzyny New Yorker. Zmiana płyty podłogowej związała się ze zmniejszeniem długości nadwozia, choć proporcje nadwozia i ogólna koncepcja zostały takie same. Pod kątem stylistycznym Newport dalej utrzymał charakterystyczną, kanciastą sylwetkę z podłużną maską i dużą, chromowaną atrapą chłodnicy. Oferta nadwoziowa została okrojona wyłącznie do odmiany sedan.

</doc>
<doc id="2028626" url="https://pl.wikipedia.org/wiki?curid=2028626" title="Abraham Darío Carreño">
Abraham Darío Carreño

Abraham Darío Carreño Rohan (ur. 13 stycznia 1988 w Monterrey) - meksykański piłkarz występujący na pozycji napastnika, obecnie zawodnik Cafetaleros.
Kariera klubowa.
Carreño pochodzi z miasta Monterrey i jako dziesięciolatek rozpoczął treningi w tamtejszym zespole CF Monterrey. W wieku dziewiętnastu lat udał się na wypożyczenie do trzecioligowej ekipy Dorados UACH z siedzibą w Chihuahui, gdzie spędził pół roku, będąc jednym z wyróżniających się piłkarzy w rozgrywkach. Po powrocie do Monterrey jeszcze przez sześć miesięcy występował w drużynach młodzieżowych, po czym został włączony przez szkoleniowca Ricardo La Volpe do seniorskiego składu. W meksykańskiej Primera División zadebiutował 11 października 2008 w zremisowanym 0:0 spotkaniu z Atlasem, zaś premierowego gola w najwyższej klasie rozgrywkowej strzelił 25 stycznia 2009 w zremisowanej 1:1 konfrontacji z Indios. Nie potrafił jednak wywalczyć sobie miejsca w wyjściowej jedenastce, mając za konkurentów do gry w ataku piłkarzy takich jak Aldo de Nigris i Humberto Suazo.
W jesiennym sezonie Apertura 2009, Carreño zdobył z Monterrey pierwszy w karierze tytuł mistrza Meksyku. W styczniu 2010 triumfował w rozgrywkach kwalifikacyjnych do Copa Libertadores – InterLidze, zaś podczas sezonu Apertura 2010 po raz drugi wywalczył z ekipą prowadzoną przez Víctora Manuela Vuceticha tytuł mistrzowski. W 2011 roku triumfował natomiast w najbardziej prestiżowych rozgrywkach Ameryki Północnej – Lidze Mistrzów CONCACAF. W grudniu tego samego roku wziął udział w Klubowych Mistrzostwach Świata, zajmując ze swoją drużyną piąte miejsce. W wiosennym sezonie Clausura 2012 zdobył z Monterrey wicemistrzostwo kraju, a także po raz drugi wygrał rozgrywki północnoamerykańskiej Ligi Mistrzów. Dzięki temu po raz drugi pojechał do Japonii na Klubowe Mistrzostwa Świata, gdzie tym razem jego ekipa spisała się lepiej niż przed rokiem, zajmując trzecią lokatę. Mimo licznych sukcesów przez cały pięcioletni pobyt w Monterrey pozostawał wyłącznie rezerwowym zespołu.
Wiosną 2013 Carreño został zawodnikiem drużyny CF Pachuca, w ramach rozliczenia za transfer Leobardo Lópeza. Tam zanotował udany pierwszy sezon, po którym został jednak relegowany do roli rezerwowego wobec sprowadzenia nowego napastnika – Ennera Valencii. W sezonie Clausura 2014 zdobył ze swoją ekipą tytuł wicemistrza kraju, zaś ogółem barwy Pachuki reprezentował przez dwa lata. W styczniu 2015 powrócił do swojego rodzinnego Monterrey, podpisując umowę z innym z tamtejszych klubów – Tigres UANL, gdzie spędził pół roku jako rezerwowy, wobec czego został wypożyczony do niżej notowanego Chiapas FC z siedzibą w Tuxtla Gutiérrez. Tam również nie potrafił jednak wywalczyć sobie miejsca w wyjściowym składzie i już po upływie sześciu miesięcy, również na zasadzie wypożyczenia, przeniósł się do drugoligowego Cafetaleros de Tapachula.

</doc>
<doc id="2028628" url="https://pl.wikipedia.org/wiki?curid=2028628" title="II liga polska w rugby union">
II liga polska w rugby union

II liga polska w rugby - trzecia w hierarchii liga męskich ligowych rozgrywek rugby w Polsce. Stanowi najniższy szczebel rozgrywkowy w Polsce. Zmagania toczą się cyklicznie (co sezon) systemem kołowym i przeznaczone są dla 6 polskich klubów rugby. Czołowa drużyna II ligi polskiej uzyskuje prawo gry w barażu o awans do I ligi, zaś reszta zespołów utrzymuje się w rozgrywkach. Od samego początku do dziś zarządzana przez Polski Związek Rugby.
Zasady.
Inne.
Walkower w meczach ligowych będzie wynosił 25-0, a drużyna nie stawiająca się na boisku zostanie ukarana ujemnym punktem. Zwycięstwo walkowerem przynosi zespołowi 5 punktów.

</doc>
<doc id="2028630" url="https://pl.wikipedia.org/wiki?curid=2028630" title="Abraham Carreño">
Abraham Carreño



</doc>
<doc id="2028631" url="https://pl.wikipedia.org/wiki?curid=2028631" title="Dario Carreno">
Dario Carreno



</doc>
<doc id="2028632" url="https://pl.wikipedia.org/wiki?curid=2028632" title="Abraham Carreno">
Abraham Carreno



</doc>
<doc id="2028634" url="https://pl.wikipedia.org/wiki?curid=2028634" title="Stefan Naliwajko">
Stefan Naliwajko

Stefan Naliwajko (ur. w 1898 w Melitopolu, zm. w lutym 1941 w Norylsku) – święty prawosławny, jurodiwy.
Urodził się w rodzinie chłopskiej. Ukończył pięcioletnią szkołę parafialną, dodatkowo uczył się przez dwa lata w szkole przy jednym z miejscowych klasztorów. Mając czternaście lat wrócił do domu, by pomagać rodzicom w prowadzeniu gospodarstwa, jednak po kilku latach opuścił dom i udał się do monasteru w Geniczesku, gdzie ukończył kurs przygotowujący do wykonywania zawodu psalmisty cerkiewnego. Wrócił następnie na rodzinną wieś, gdzie mając 19 lat został zatrudniony w parafialnej świątyni.
W lutym 1917 został zmobilizowany do armii rosyjskiej i już po kilku miesiącach razem z całym oddziałem dostał się do niewoli. Udało mu się uciec z obozu jenieckiego i w połowie roku następnego wrócić do domu. Wrócił na wieś, gdzie odziedziczył po rodzicach gospodarstwo i ożenił się z nieznaną z imienia kobietą z jego wsi. Miał z nią córkę Raisę. Jednak już po kilku miesiącach od narodzenia dziewczynki Stefan nieoczekiwanie porzucił rodzinę i udał się pieszo do Moskwy, pragnąc naśladować szczególnie czczonych w Rosyjskim Kościele Prawosławnym świętych mnichów, żyjących w całkowitym ubóstwie. Dotarłszy do celu, Naliwajko udał się na przypadkowo napotkany pogrzeb diakona Konstantyna Rozowa i wygłosił na nim mowę, w której określał współczesne sobie czasy jako szczególnie trudne, ale służące równocześnie jako okres wyzwolenia narodu od popełnionych grzechów. Wzywał również Rosjan do praktykowania wiary prawosławnej. Jeszcze tego samego dnia Naliwajko został zatrzymany przez milicję.
W czasie przesłuchania Naliwajko zachowywał się jak rosyjscy jurodiwi; stwierdził, że nie posiada adresu zamieszkania ani nie pochodzi z żadnej guberni, gdyż wszystkie należą do niego. Zapytany o dokumenty pokazał jedynie krzyż, jaki nosił na szyi. Przewieziony na kolejne przesłuchanie do siedziby GPU zeznał, iż jest obywatelem Nowego Jeruzalem, świadkiem Słowa Bożego, bojownikiem Jezusa Chrystusa; twierdził również, że Rosja, którą znał, została zastąpiona przez wielki Babilon, którego sługami są bolszewicy. Ostatecznie został skazany na trzy lata łagru w obozie na Wyspach Sołowieckich.
W obozie Naliwajko zachorował, czego skutkiem była amputacja obydwu nóg. Mimo tego, po odbyciu zasądzonego wyroku został skazany po raz drugi na trzyletnią zsyłkę do Kazachstanu, przedłużoną następnie o kolejne trzy lata. W Kazachstanie Naliwajko utrzymywał się z pracy jako stolarz i wytwórca drewnianych instrumentów muzycznych. Jego żona i córka odnalazły go po kilku latach i zamieszkały razem z nim. Mężczyzna sam uczył Raisę katechizmu i podstaw literatury, nie pozwalając jej chodzić do państwowej szkoły, by nie zetknęła się z ideami ateizmu. Ostatecznie rodzina postanowiła wrócić na Ukrainę. Udali się do rodzinnej wsi Stefana, gdzie ten rozpoczął działania na rzecz ponownego otwarcia miejscowej cerkwi. Za taką postawę został w 1935 po raz kolejny skazany na trzy lata więzienia, jednak z miejsca odbywania kary – Władywostoku – pozwolono mu wrócić przedterminowo. Jeszcze w tym samym roku zamieszkał razem z żoną i córką w Symferopolu, gdzie podjął pracę kościelnego w jednej z działających jeszcze parafii prawosławnych.
Również w 1935 Naliwajko został zadenuncjowany jako zdecydowany antykomunista przez kapłana prawosławnego i współpracownika NKWD Mikołaja Szweca, służącego w parafii, gdzie pracował kościelny. W śledztwie odmawiał składania zeznań. Ostatecznie został skazany na pięć lat obozu w Norylsku. Zmarł tam - według oficjalnej wersji z głodu - na kilka miesięcy przed odbyciem wyroku.
Kanonizowany jako nowomęczennik w 2000. W 2011 zaliczony do Soboru Świętych Nowomęczenników i Wyznawców Eparchii Zaporoskiej.

</doc>
<doc id="2028635" url="https://pl.wikipedia.org/wiki?curid=2028635" title="Eric Bernotas">
Eric Bernotas

Eric A. Bernotas (ur. 5 sierpnia 1971 w West Chester) – amerykański skeletonista, trzykrotny medalista mistrzostw świata.
Kariera.
W 2007 roku zdobył srebrny medal podczas mistrzostw świata w Sankt Moritz, przegrywając tylko z Gregorem Stählim ze Szwajcarii. Na tej samej imprezie zdobył też srebro w zawodach drużynowych. Drugie miejsce w drużynie zajął też na rozgrywanych dwa lata później mistrzostwach świata w Lake Placid. W sezonie 2006/2007 zajął drugie miejsce w klasyfikacji generalnej Pucharu Świata, ulegając jedynie swemu rodakowi, Zachowi Lundowi. Zajął także trzecie miejsce w sezonie 2005/2006, plasując się za Kanadyjczykiem Jeffem Painem i Gregorem Stählim.
Startował na igrzyskach w Turynie, zajmując 6. miejsce. Startował też na igrzyskach w Vancouver, gdzie zajął 14. miejsce.

</doc>
<doc id="2028637" url="https://pl.wikipedia.org/wiki?curid=2028637" title="Folc AZS Warszawa">
Folc AZS Warszawa



</doc>
<doc id="2028640" url="https://pl.wikipedia.org/wiki?curid=2028640" title="Sala nr 6 (film 1987)">
Sala nr 6 (film 1987)

Sala nr 6 – polski telewizyjny film fabularny z 1987 roku, zrealizowany przez Krzysztofa Grubera na podstawie opowiadania Antona Czechowa.
Treść.
Stary doktor Andrzej Bloch jest dyrektorem miejscowego szpitala psychiatrycznego. Będąc człowiekiem samotnym i z natury nietowarzyskim, uwrażliwiony jest na cierpienie swych pacjentów traktując ich jako pełnowartościowe istoty i stosując własne metody leczenia. Zajęty interesującym przypadkiem nowego, niezwykłego pacjenta, pada ofiarą intryg młodszego lekarza oraz niechętnego mu otoczenia, co staje się przyczyną osobistego dramatu.

</doc>
<doc id="2028648" url="https://pl.wikipedia.org/wiki?curid=2028648" title="Kładka Ojca Bernatka">
Kładka Ojca Bernatka

Kładka Ojca Bernatka – kładka pieszo-rowerowa na Wiśle w Krakowie łącząca Kazimierz z Podgórzem, zbudowana w miejscu dawnego mostu Podgórskiego. Decyzją Rady Miasta Krakowa została nazwana imieniem o. Laetusa Bernatka, zakonnika, który na przełomie XIX i XX w. doprowadził do wybudowania budynków szpitala Bonifratrów w Krakowie.
Kładka, zbudowana według projektu Autorskiej Pracowni Projektowo-Plastycznej prof. Andrzeja Gettera, ma formę stalowego łuku rozpiętego pomiędzy istniejącymi przyczółkami mostu Podgórskiego, do którego podwieszone są dwa pomosty (jeden dla pieszych, drugi dla rowerzystów). Stalowy łuk ma długość 145 metrów, natomiast pomosty ok. 130 m. Całość konstrukcji waży ponad 700 ton, a koszt jej budowy to ponad 38 mln zł, z czego 15 mln zł pochodziło ze środków unijnych.
Powstanie kładki przyczyniło się do ożywienia kulturalnego, towarzyskiego i turystycznego prowadzących do niej ulic po obu stronach rzeki, a także przyległej części bulwarów wiślanych. Przywrócone zostało znaczenie dawnego traktu między placem Wolnica a Rynkiem Podgórskim wiodącego ulicami Mostową i Kazimierza Brodzińskiego.
Budowa kładki.
Kładka początkowo budowana była na brzegu Wisły na Bulwarze Kurlandzkim (wzdłuż rzeki), dopiero po przygotowaniu całej konstrukcji na brzegu 19 czerwca 2010 została przerzucona za pomocą barek i dźwigów na drugi brzeg. Do użytku została oddana 30 września 2010.
Inne informacje.
Kładka staje się miejscem zakochanych. Na barierze mostu zapięto już setki kłódek z wypisanymi, a nawet wygrawerowanymi na nich imionami, inicjałami, wyrazami miłości, datami. Zakochane pary wieszają kłódkę na moście, zatrzaskują ją, po czym wrzucają kluczyk do Wisły na znak, że ich uczucie pozostanie nierozerwalne do końca życia.
Kładka stała się więc tzw. "mostem Miłości," przykładów którego istnieje wiele w Europie: florencki Ponte Vecchio nad rzeką Arno, rzymski Most Mulwijski, paryski Pont des Arts, a w Polsce: wrocławski Most Tumski, bydgoska kładka przy Operze Nova, warszawski Most Poniatowskiego.

</doc>
<doc id="2028657" url="https://pl.wikipedia.org/wiki?curid=2028657" title="John Daly (skeletonista)">
John Daly (skeletonista)

John Daly (ur. 10 czerwca 1985 w Nowym Jorku) – amerykański skeletonista, złoty medalista mistrzostw świata.
Startował na igrzyskach w Vancouver. Zajął 17. miejsce.

</doc>
<doc id="2028659" url="https://pl.wikipedia.org/wiki?curid=2028659" title="Port lotniczy Kairuan">
Port lotniczy Kairuan

Port lotniczy Kairuan (IATA: QKN, ICAO: DTTK) – port lotniczy położony w Kairuanie, w Tunezji.

</doc>
<doc id="2028668" url="https://pl.wikipedia.org/wiki?curid=2028668" title="Baima si">
Baima si



</doc>
<doc id="2028671" url="https://pl.wikipedia.org/wiki?curid=2028671" title="2 Korpus Zmechanizowany (LWP)">
2 Korpus Zmechanizowany (LWP)



</doc>
<doc id="2028675" url="https://pl.wikipedia.org/wiki?curid=2028675" title="Port lotniczy Barentu">
Port lotniczy Barentu

Port lotniczy Barentu (ICAO: HHBA) – krajowy port lotniczy położony w Barentu w Erytrei.

</doc>
<doc id="2028681" url="https://pl.wikipedia.org/wiki?curid=2028681" title="Walenty Berrio-Ochoa">
Walenty Berrio-Ochoa

Walenty Berrio-Ochoa, hiszp. "Valentín Faustino de Berrio-Ochoa y Aristi", wiet. "Ðức Cha Vinh" (ur. 14 lutego 1827 w Elorrio, w prowincji Biscay w Hiszpanii, zm. 1 listopada 1861 w Hải Dương w Wietnamie) – dominikanin, misjonarz, biskup tytularny, męczennik, święty Kościoła katolickiego.
Życiorys.
Pochodził z pobożnej, chociaż biednej rodziny, a jego ojciec produkował meble dla dominikanów. Walenty był ministrantem, a w wolnym czasie słuchał opowieści dominikanów o misjach i już jako 12-latek chciał zostać dominikaninem i jechać na misje do Wietnamu. Poważną przeszkodą było jednak ubóstwo jego rodziny. W kolejnych latach pomagał ojcu w pracy stolarskiej i uczył się łaciny.
W wieku 18 lat rozpoczął naukę w seminarium duchownym w Logroño i tam też przyjął święcenia kapłańskie 14 czerwca 1851 r. Po dwóch latach pracy w wyższym seminarium wstąpił do zakonu dominikanów w Ocaña. Następnie wyjechał na misje na Filipiny. Do Manili dotarł 17 czerwca 1857 r., a stamtąd udał się do Wietnamu, gdzie przybył 30 marca 1858 r. W tym czasie w Wietnamie trwały prześladowania chrześcijan, przez co już od chwili przybycia musiał się ukrywać. Biskup Józef Sampedro w obawie o przyszłość diecezji korzystając z nadanego mu wcześniej przywileju, mianował go swoim następcą. W 1858 r. został tytularnym biskupem. Msza z tej okazji była celebrowana potajemnie w nocy z 13 na 14 czerwca 1858 r. Mitra dla niego została zrobiona z grubego papieru, a pastorał z bambusa z końcem owiniętym słomą i okręconym pomalowanym na złoto papierem. Podczas prześladowań biskup został aresztowany 25 października 1861. Stracono go razem z biskupem Hieronimem Hermosilla i księdzem Piotrem Almato.
Kult.
Walenty został beatyfikowany 20 maja 1906 przez papieża Piusa X, a kanonizowany przez Jana Pawła II 19 czerwca 1988 roku w grupie 117 męczenników wietnamskich (znanych jako "Andrzej Trần An Dũng i Towarzysze").
Jego wspomnienie liturgiczne obchodzone jest 24 listopada w grupie 117 męczenników wietnamskich.

</doc>
<doc id="2028689" url="https://pl.wikipedia.org/wiki?curid=2028689" title="Menongue">
Menongue

Menongue – miasto-hrabstwo w Angoli, nad rzeką Cuebe. Stolica prowincji Cuando-Cubango. W 2014 roku hrabstwo liczyło 321 tys. mieszkańców.

</doc>
<doc id="2028700" url="https://pl.wikipedia.org/wiki?curid=2028700" title="Port lotniczy Minneriya">
Port lotniczy Minneriya

Port lotniczy Minneriya – port lotniczy położony w mieście Minneriya, w Sri Lance. Jest używany do celów wojskowych i cywilnych. Obsługiwany przez Sri Lanka Air Force.

</doc>
<doc id="2028701" url="https://pl.wikipedia.org/wiki?curid=2028701" title="10 (album Farby)">
10 (album Farby)

10 – trzecia płyta zespołu Farba, która miała premierę w maju 2010. Wydana przez FAM Studio podsumowuje 10 lat działalności zespołu i stanowi przy okazji reedycję pierwszej płyty grupy "Muszę krzyczeć!". Zawiera 16 piosenek.
Oprócz utworów z pierwszej płyty zawiera dwie singlowe piosenki z płyty "Ślady" oraz dwa utwory, które nigdy nie ukazały się na longplayach. Jednym z nich jest "Ostatnia noc", będący zapowiedzią czwartej płyty i jednocześnie wchodzący w skład ścieżki dźwiękowej do filmu "Świnki" Roberta Glińskiego.

</doc>
<doc id="2028717" url="https://pl.wikipedia.org/wiki?curid=2028717" title="Mistrzostwa Unii Europejskiej w Boksie 2005">
Mistrzostwa Unii Europejskiej w Boksie 2005

Mistrzostwa Unii Europejskiej w Boksie 2005 - były III. edycją MEU w boksie amatorskim mężczyzn, które odbyły się we włoskim Cagliari, w dniach 4 - 15 czerwca 2005.

</doc>
<doc id="2028728" url="https://pl.wikipedia.org/wiki?curid=2028728" title="Hiacynt Casteñeda">
Hiacynt Casteñeda

Św. Jacinto Casteñeda Puchasons wiet. Jacinto Catanhêđa Gia (ur. 13 listopada 1743 w Jativa, Walencja w Hiszpanii, zm. 7 listopada 1773 w Ðồng Mơ w Wietnamie) – dominikanin, męczennik, święty Kościoła katolickiego.
Życiorys.
Jacinto Castaneda w rodzinnym mieście wstąpił do klasztoru dominikanów. Po otrzymaniu święceń kapłańskich został wysłany na misje. Najpierw udał się do Chin. Jednak wkrótce po przybyciu doniesiono na niego władzom. Został uwięziony. Wielokrotnie stawał przed sądem, aż w końcu skazano go na wygnanie. Z tego powodu wrócił do Makau pod koniec 1769 r. W lutym następnego roku wyruszył na misje do Tonkinu w północnym Wietnamie. Tam również musiał ukrywać się przed prześladowcami. W końcu został schwytany 12 lipca 1773 r. W więzieniu w Hưng Yên spotkał innego dominikanina Wincentego Phạm Hiếu Liêm. Po pewnym czasie zostali przetransportowani w klatkach do Hanoi. Wielokrotnie stawali przed sądem. 7 listopada 1773 r. zostali ścięci.
Kult.
Dzień wspomnienia: 24 listopada w grupie 117 męczenników wietnamskich.
Beatyfikowany 20 maja 1906 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2028741" url="https://pl.wikipedia.org/wiki?curid=2028741" title="Port lotniczy Hengchun">
Port lotniczy Hengchun

Port lotniczy Hengchun (IATA: HCN, ICAO: RCKW) – port lotniczy położony w Hengchun na Tajwanie. Obsługuje wyłącznie połączenia krajowe.

</doc>
<doc id="2028757" url="https://pl.wikipedia.org/wiki?curid=2028757" title="5Y3">
5Y3

5Y3 – lampa elektronowa wyprodukowana po raz pierwszy w 1935 r. przez firmę RCA (USA). Jest to próżniowa pełnookresowa dioda prostownicza, żarzona bezpośrednio. Była stosowana w lampowych odbiornikach radiowych oraz lampowych wzmacniaczach gitarowych. Późniejsze wersje tej lampy nosiły oznaczenie 5Y3G oraz 5Y3GT. W pierwszych latach po II wojnie światowej w Państwowej Wytwórni Lamp Radiowych (PWLR) w Dzierżoniowie produkowano lampy oznaczone jako 5Y3GN.

</doc>
<doc id="2028758" url="https://pl.wikipedia.org/wiki?curid=2028758" title="Jewgienija Kulikowska">
Jewgienija Kulikowska

Jewgienija Kulikowska, ros. Евгения Куликовская (ur. 21 grudnia 1978 w Moskwie) – rosyjska tenisistka.
W swojej karierze wygrała cztery turnieje WTA w grze podwójnej. Na swoim koncie ma również wygrane w turniejach ITF, dziewięć w grze pojedynczej i dwanaście w grze podwójnej.
Najwyżej sklasyfikowana w rankingu singlowym 9 czerwca 2003, na 91. miejscu, zaś w deblowym - 3 marca 2003, na 46. pozycji.

</doc>
<doc id="2028760" url="https://pl.wikipedia.org/wiki?curid=2028760" title="Innocenty (Wasiljew)">
Innocenty (Wasiljew)

Innocenty (lit. Inokentijus) , imię świeckie Walerij Fiodorowicz Wasiljew, Валерий Фёдорович Васильев (ur. 9 października 1947 w Starej Russie) – metropolita Rosyjskiego Kościoła Prawosławnego.
Życiorys.
Po ukończeniu szkoły średniej i odbyciu służby wojskowej studiował w Moskwie stosunki międzynarodowe. Po sześciu latach od uzyskania dyplomu, w maju 1981, przyjął święcenia diakońskie, zaś w sierpniu – kapłańskie. W listopadzie tego samego roku został skierowany do pracy duszpasterskiej w cerkwi św. Mikołaja w Michajłowsce (obwód kurski). Następnie pracował w kancelarii eparchii kurskiej. W 1985 został inkardynowany do eparchii irkuckiej jako kapłan w cerkwi św. Michała Archanioła w Irkucku. Następnie był kolejno proboszczem parafii Narodzenia Pańskiego w Chabarowsku, dziekanem dekanatu chabarowskiego i proboszczem parafii Zmartwychwstania Pańskiego w Czycie oraz dziekanem dekanatu czyckiego. W 1989 ukończył w trybie zaocznym moskiewskie seminarium duchowne.
15 stycznia 1992 w ławrze Troicko-Siergijewskiej złożył wieczyste śluby zakonne. Po czterech dniach otrzymał godność archimandryty, zaś 26 stycznia miała miejsce jego chirotonia na biskupa chabarowskiego i błagowieszczeńskiego. 18 czerwca 1995 przeniesiony do eparchii moskiewskiej jako jeden z jej wikariuszy, z tytułem biskupa dmitrowskiego. Następnie od 11 października 1996 do 5 października 1999 był biskupem czyckim i zabajkalskim. W 1999 objął katedrę chersoneską. W 2002 r. podniesiony do godności arcybiskupa.
W maju 2006 stanął na czele komisji, która miała rozwiązać kryzys, jaki wybuchł w eparchii suroskiej Rosyjskiego Kościoła Prawosławnego (obejmującej terytorium Wielkiej Brytanii) po tym, gdy zarządzający nią biskup siergijewski Bazyli (Osborne) ogłosił jednostronnie przejście w jurysdykcję Patriarchatu Konstantynopolitańskiego, zyskując poparcie części parafii. Arcybiskup Innocenty (Wasiljew) pełnił funkcję "locum tenens" eparchii suroskiej do 2007, gdy zdaniem Świętego Synodu Rosyjskiego Kościoła Prawosławnego doszło do poprawy sytuacji w parafiach w Wielkiej Brytanii.
Od roku akademickiego 2009/2010 jest rektorem prawosławnego seminarium duchownego w Épinay-sous-Sénart.
W 2010, po odejściu w stan spoczynku arcybiskupa Chryzostoma (Martiszkina), objął katedrę wileńską i litewską.
W 2016 otrzymał godność metropolity.

</doc>
<doc id="2028765" url="https://pl.wikipedia.org/wiki?curid=2028765" title="Rosyjskie caryce">
Rosyjskie caryce



</doc>
<doc id="2028781" url="https://pl.wikipedia.org/wiki?curid=2028781" title="Artes">
Artes

Artes – polska awangardowa grupa artystyczna założona we Lwowie przez Jerzego Janischa, Mieczysława Adama Wysockiego i Aleksandra Krzywobłockiego, działająca w latach 1929-1935.
Do członków grupy należeli m.in. Ludwik Lille, Otto Hahn, Marek Włodarski, Ludwik Tyrowicz, Roman Sielski, Margit Sielska-Reich i Aleksander Riemer.
Przed powstaniem grupy.
Ówczesnych latach brakowało we Lwowie wyższej uczelni artystycznej. Jeszcze przed powstaniem „Artesu”, w latach 20, istniały we Lwowie przejawy nowych poszukiwań w sztuce. Przyszli członkowie byli powiązani m.in. z wystawą grupy „Formistów” w 1918, 1920 i 1922 r. Z okazji pierwszej rozpisano w lwowskiej prasie ankietę na temat ekspresjonizmu. Wkrótce po tym powstała grupa lwowskich adherentów ruchu formistycznego, w której skład wchodził m.in. Ludwik Lille, Zofia Vorzimmerówna, Zygmunt Radnicki i Stanisław Matusiak. Ludwik Lille razem z Z. Radnickim i S. Matusiakiem zorganizowali własną wystawę w 1922 r. w swoich pracach podkreślali dążenie do oddania „samą barwą i linią” różnych nastrojów i stanów psychicznych oraz wrażeń muzycznych.
W 1924 r. Aleksander Riemer razem z Emilem Kunke wystawił pod hasłem „Sztuka Młoda”, prace ekspresjonistyczne. W 1928 r. Otto Hahn i Marek Włodarski przedstawili wystawę konstruktywizmu, która stanowiła bezpośrednią zapowiedź „Artesu”.
Trzecie, zasadnicze znaczenie w źródłach artystycznej działalności grupy miały związki z Paryżem. W latach 1923-1929 w Paryżu przebywała większość przyszłych członków „Artesu”. Włodarski, Hahn i Sielska uczęszczali do Akademie Moderne, prowadzonej przez Legera i Ozefanta. Prace Janischa, Riemera i Wysockiego były reprodukowane przez dwujęzyczne pismo „L’Art Contemporain- Sztuka współczesna”. W pracach tych artystów uwidaczniał się już wpływ surrealizmu.
W tym czasie wystawiali już Margit Reichówna, Ludwik Tyrowicz i Mieczysław Wysocki.
Założenie grupy.
Grupa „Artes” była pierwszą organizacją na tym terenie stanowiącą sobie za cel torowanie nowych dróg w sztuce. Późnym latem lub wczesną jesienią 1929 r. kilku młodych artystów utworzyło własną organizację i wystąpili wspólnym pokazem swych prac. Wśród artystów, którzy założyli tę grupę, byli dwaj malarze powracający z Paryża: Jerzy Janisch i Mieczysław Wysocki oraz architekt Aleksander Krzywobłocki, autor statutu grupy.
Nazwę zaproponował Jerzy Janisch, miała symbolizować ideę integracji wszystkich dziedzin plastyki (malarstwa, grafiki, architektury, według pierwotnych założeń również rzeźby). Do członków założycieli zaproszono również Romana Sielskiego (pierwszego przewodniczącego zarządu) i Margit Reichówną-Sielską, grafika Ludwika Tyrowicza i architekta Tadeusza Wojciechowskiego.
Pierwszą wystawę otwarto w styczniu 1930 r. w salonie lwowskiego TPSP. Wkrótce po tym zrzeszenie opuścił M. Wysocki. Drugi występ członków grupy odbył się już w rozszerzonym składzie. Do Janischa, Sielskiego, Sielskiej i Tyrowicza dołączyli Lille, Hahn, Włodarski i Riemer. Spowodowało to zmiany z zarządzie grupy.
Zrzeszenie „Artes” zorganizowało w latach 1930-1932 11 wystaw: we Lwowie, Warszawie, Krakowie, Stanisławowie i Tarnopolu. W listopadzie 1930 r. wydano w nakładzie 60 egzemplarzy „"I Tekę artes"”, zawierającą po jednej litografii Hahna, Janischa, Krzywobłockiego, Lillego, Riemera, Sielskiej, Sielskiego, Tyrowicza, Włodarskiego i S. Wojciechowskiego.
W listopadzie 1931 r., z okazji VII wystawy zbiorowej, grupa wydała ulotkę przedstawiającą poglądy artystyczne poszczególnych artystów. Próbowano zwiększyć atrakcyjność pokazów grupowych np. poprzez dołączenie do biletów bezpłatnych premii w postaci litografii członków lub przez urządzenie na wystawie koncertów muzyki współczesnej. Ostatnia wystawa grupowa odbyła się w 1932 r.
Poglądy grupy.
Artyści zgrupowani w „Artesie” nie wysunęli żadnego wspólnego jednolitego programu. Pierwszy katalog wystawy nie posiadał nawet tradycyjnego wstępu, określającego najogólniej wspólne cele. Na podstawie dorywczych wypowiedzi samych artystów i krytyków oraz biorąc pod uwagę rozmaitość na pierwszej wystawie grupy, Łukaszewicz (monografista grupy) podkreśla że punktem wyjścia było wspólne pragnienie połączenia wysiłków dla tworzenie „współczesnego” malarstwa i „współczesnej” architektury, jednocześnie przeciwstawiając się dotychczasowym kanonom w tych dziedzinach. Później w praktyce problematyka architektoniczna pozostała na marginesie.
Od pierwszej wystawy grupa „Artes” pozostawała pod wpływem surrealizmu, z którym wielu członków zrzeszenia zetknęło się bezpośrednio w Paryżu. Część z nich nawiązała nawet kontakt z ważnymi artystami francuskiego surrealizmu. Marek Włodarski nawiązał osobiste kontakty z przywódcą ruchu A. Bretonem i A. Massonem. Pomimo tego program teoretyczny Bretona nigdy nie został przyjęty przez członków grupy.
Pod koniec 1931 r. w poglądach niektórych członków zrzeszenia nastąpiła zmiana, widoczna w wypowiedziach Janischa i Włodarskiego zamieszczonych w „"Ulotce Artes"”.
Jerzy Janisch pisał:„Wyszliśmy po odbytych ćwiczeniach ze sal gimnastycznych kubizmu i konstruktywizmu, następnie odbyliśmy obowiązkowe młodzieńcze „Wanderjahre” w kraj nadrealizmu. Obecnie, po powrocie z podróży (z ćwiczeń gimnastycznych pozostały nam potężne mięśnie) – idziemy lekkim krokiem naprzeciw ciągowi dalszemu ciągowi naszej sztuki”.Włodarski pisał:„likwiduje się ostatni okres malarski, okres poezjo-malarstwa, okres sztucznego romantyzmu i fałszywego bohaterstwa”.Obydwoje artystów nie potrafiło jednoznacznie podać jaki ma być dalszy ciąg sztuki:„Otwieramy drzwi i okna na wszelką treść a nawet anegdotę. (...) Dążę w kierunku treści codziennej: płaszcz, butelka, kapelusz, okręt, koń: podziwiam mistycyzm faktów zwyczajnych, np. pożyczanie komuś ognia od papierosa na ulicy” (Janisch), „odrywam wzrok skierowany dotychczas w niebo i patrzę na ziemię, na ulicę, widzę życie i wypadki bez tytułu, człowiek nie jest już dla mnie aniołem, a kamień romantycznym zdarzeniem, – wytrzeźwiał odór perfumowanej poezji, zwracam się do tematu, do fabuły, daje mi ona ogrom bogactwa, malarskiego pojęcia i radość prostoty” (Włodarski).W 1932 r. Otto Hahn wydał artykuł „"Konstruktywizm, nadrealizm i co dalej?"” pokazując podobne poglądy przeniesione na ogólne rozważania o przyszłości malarstwa europejskiego. Po omówieniu konstruktywizmu i surrealizmu Hahn przeszedł do wniosku, że:„malarstwo które nadchodzi będzie z całą pewnością w treści, pojęciu i przedstawieniu – malarstwem realistycznym.” „Oczekujemy teraz form konkretnych, jasno przedstawionych. Żadnej mgły, żadnych czarów (...). Fabuła nabierze większego znaczenia, wraz z nią powróci temat. Tematy brane będą nie ze starej rekwizytorni malarskiej jak w nadrealizmie, ale z szarego codziennego życia. Dopuszczona będzie – potępiana dotychczas – tendencyjność. To szare malarstwo dla szarego człowieka odwróci się tyłem do elity wybrańców i znawców, zejdzie ze swego cokołu i zmiesza się z tłumem – przeznaczone dla prostego człowieka, zrozumiałe dla wszystkich. Stanie się wyrazicielem codziennej twarzy naszej epoki.”Rozstrzygające znaczenie dla zmian miał rozwój ówczesnej sytuacji społeczno-politycznej. W obliczu kryzysu gospodarczego w latach 1929-1933.
Na początku lat 30. popularny stał się fotomontaż, spośród członków grupy Krzywobłocki najczęściej się nim posługiwał. Poza Krzywobłockim fotomontażem zajmował się również Jerzy Janisch oraz Margit Sielska w stylistyce surrealistycznej, Otto Hahn oraz Marek Włodarski.
W 1933 r. T. Wojciechowski starał się sformułować program tzw. konstruktywizmu realistycznego, kilka myśli z tego zakresu opublikował w artykule „"Temat a sumienie artysty"”. Włodarski podjął pierwsze próby tzw. faktorealizmu.
Sprawa "nowego realizmu" po raz ostatni zjednoczyła większość grupy. W tym okresie działalność grupy zaczęła zanikać w wyniku czego powstało na krótko "neoartes" 1933. W latach 1939–1937 ostatecznie zainteresowania członków grupy się rozeszły.

</doc>
<doc id="2028789" url="https://pl.wikipedia.org/wiki?curid=2028789" title="Wałentyna Czepiha">
Wałentyna Czepiha

Wałentyna Czepiha (ukr. Валентина Чепіга; ur. 27 kwietnia 1962 r. w Charkowie) − profesjonalna ukraińska kulturystka.
Kariera.
Karierę kulturystyczną rozpoczęła w 1988 roku. W 1997 zdobyła tytuły Mistrzyni Europy, a następnie i Mistrzyni Świata w Kulturystyce Amatorskiej. Rok później debiutowała jako zawodniczka profesjonalna podczas prestiżowych zmagań Ms. Olympia, gdzie uplasowała się na pozycji dwunastej. Największy sukces osiągnęła w roku 2000, zwyciężając zawody Ms. Olympia w kategorii wagowej ciężkiej.

</doc>
<doc id="2028814" url="https://pl.wikipedia.org/wiki?curid=2028814" title="Zach Lund">
Zach Lund

Zach Lund (ur. 22 marca 1979 w Salt Lake City) – amerykański skeletonista, startujący od 2000 r.
Znalazł się w reprezentacji USA na igrzyska w Turynie. Do Włoch nie pojechał, ponieważ został zdyskwalifikowany za stosowanie finasterydu.
Startował na igrzyskach w Vancouver. Zajął 5. miejsce.

</doc>
<doc id="2028831" url="https://pl.wikipedia.org/wiki?curid=2028831" title="Wybory do Sejmu Ustawodawczego (1947)">
Wybory do Sejmu Ustawodawczego (1947)



</doc>
<doc id="2028834" url="https://pl.wikipedia.org/wiki?curid=2028834" title="Wybory do Sejmu 1947">
Wybory do Sejmu 1947



</doc>
<doc id="2028842" url="https://pl.wikipedia.org/wiki?curid=2028842" title="Simtek S951">
Simtek S951

Simtek S951 – samochód Formuły 1, zaprojektowany przez Nicka Wirtha oraz Paula Crooksa dla zespołu Simtek na sezon 1995. Kierowcami zespołu byli Domenico Schiattarella i Jos Verstappen, a kierowcą testowym był Hideki Noda. Noda miał zastąpić Schiattarellę w drugiej części sezonu, ale nigdy do tego nie doszło, ponieważ zespół wycofał się z Formuły 1 po 5 wyścigach. Samochód był napędzany przez silniki Ford Cosworth EDB 3.0 V8. Głównym sponsorem było MTV.
Konstrukcja.
Samochód został zaprojektowany przez szefa Simteka i dyrektora technicznego zespołu, Nicka Wirtha, wraz z głównym projektantem Simtek Research, Paulem Crooksem. Model był rozwinięciem Simteka S941. By utrzymać mocną pozycję firmy w Formule 1 po traumatycznym dla Simteka sezonie 1994 (śmierć Rolanda Ratzenbergera), zaprojektowano model S951, który był prostą konstrukcją.
Główne zmiany obejmowały silnik i skrzynię biegów. Silniki Ford Cosworth HBD6 3.5 zostały zastąpione przez silniki EDB, a skrzynie biegów Simtek/XTrac zastąpiono skrzyniami biegów konstrukcji Benettona. Skrzynie biegów Benettona były częścią umowy między Benettonem a Simtekiem, w myśl której kierowcą Simteka miał zostać mający wciąż ważny kontrakt z Benettonem Jos Verstappen. Model S951 był ostatnim gotowym samochodem Formuły 1 na sezon 1995 i do czasu Grand Prix Brazylii był mało testowany.
S951 w wyścigach.
Simtek S951 był znacznie bardziej konkurencyjny niż jego poprzednik. Verstappen kwalifikował się w środku stawki w niektórych wyścigach (najlepsza pozycja – 14 w Grand Prix Argentyny), ale ukończył tylko jeden wyścig. Głównie problemy sprawiała skrzynia biegów. Z powodu awarii skrzyni biegów Holender musiał wycofać się z Grand Prix Argentyny, gdzie stoczył walkę z Gerhardem Bergerem i jechał na punktowanym, szóstym miejscu.
Przed Grand Prix Monako Wirth ujawnił, że w ciągu 18 miesięcy funkcjonowania zespół MTV Simtek Ford zadłużył się na 6 milionów dolarów. Wirth zdecydował się nie brać udziału w Grand Prix Kanady, mając nadzieję na znalezienie sponsorów przed Grand Prix Francji. Tak się nie stało, i zespół zbankrutował. Oba modele zostały wystawione na aukcję: model Verstappena sprzedano za 18 000 funtów, a samochód Schiattarelli za 16 000 funtów.
Samochody S951 nie były używane w latach 1996–2006. W 2007 roku ścigały się one w serii EuroBOSS (kierowcami byli Paul Smith i Peter Alexander).

</doc>
<doc id="2028852" url="https://pl.wikipedia.org/wiki?curid=2028852" title="WWE Over The Limit">
WWE Over The Limit



</doc>
<doc id="2028855" url="https://pl.wikipedia.org/wiki?curid=2028855" title="Jewgienija Maniokowa">
Jewgienija Maniokowa

Jewgienija Aleksandrowna Maniokowa (ros: Евгения Александровна Манюкова; ur. 17 maja 1968 w Moskwie) – rosyjska tenisistka, zwyciężczyni czterech turniejów WTA w grze podwójnej.
Najwyżej sklasyfikowana w rankingu singlowym 22 czerwca 1992, na 66. miejscu, zaś w grze podwójnej – 21 listopada 1994, na 18. pozycji.

</doc>
<doc id="2028856" url="https://pl.wikipedia.org/wiki?curid=2028856" title="WWE Backlash">
WWE Backlash

Backlash – cykl corocznych gal profesjonalnego wrestlingu produkowanych w kwietniu (z wyjątkiem edycji z 2005, 2016, 2017 i 2018) przez federację WWE i nadawanych na żywo w systemie pay-per-view oraz w serwisie WWE Network. Cykl został utworzony w 1999, zaś jego pierwsza gala była ostatnią należącą również do cyklu In Your House. Po podzieleniu federacji na brandy, Backlash stało się ekskluzywne dla zawodników należących do brandu Raw, co weszło w życie w 2004. Trzy lata później wszystkie gale stały się ponownie dostępne dla zawodników ze wszystkich trzech brandów – Raw, SmackDown i ECW. W 2010 cykl został zastąpiony przez Extreme Rules.
W 2016 ogłoszono powrót Backlash jako ekskluzywnej gali dla zawodników brandu SmackDown; zorganizowano ją we wrześniu. Rok później przeniesiono organizację gali na maj. W 2018 zostało ogłoszone, że na wszystkich galach pay-per-view będą występować zawodnicy brandów Raw i SmackDown.
Wyniki gal.
1999.
Backlash (1999) – gala wrestlingu wyprodukowana przez World Wrestling Federation (WWF). Odbyła się 25 kwietnia 1999 w Providence Civic Center w Providence w Rhode Island. Emisja była przeprowadzana na żywo w systemie pay-per-view. Była to pierwsza w cyklu Backlash.
Podczas gali odbyło się dwanaście walk, w tym cztery będące częścią niedzielnej tygodniówki "Sunday Night Heat". W walce wieczoru, którą sędziował Shane McMahon, Stone Cold Steve Austin pokonał The Rocka i obronił WWF Championship. Prócz tego Mankind pokonał Big Showa w Boiler Room Brawlu, który wieńczył ich rywalizację, zaś Triple H pokonał X-Paca, byłego przyjaciela i współtowarzysza z grupy D-Generation X.
2000.
Backlash (2000) – gala wrestlingu wyprodukowana przez World Wrestling Federation (WWF). Odbyła się 30 kwietnia 2000 w MCI Center w Waszyngtonie. Emisja była przeprowadzana na żywo w systemie pay-per-view. Była to druka gala w chronologii cyklu Backlash.
Podczas gali odbyło się dziewięć walk. W walce wieczoru The Rock (z pomocą Stone Cold Steve’a Austina) pokonał Triple H’a i zdobył WWF Championship; walkę sędziował Shane McMahon. Prócz tego Chris Benoit pokonał Chrisa Jericho przez dyskwalifikację w walce o WWF Intercontinental Championship, zaś Edge i Christian obronili WWF Tag Team Championship pokonując D-Generation X (X-Paca i Road Dogga).
2001.
Backlash (2001) – gala wrestlingu wyprodukowana przez World Wrestling Federation (WWF). Odbyła się 29 kwietnia 2001 w Allstate Arena w Rosemont w stanie Illinois. Emisja była przeprowadzana na żywo w systemie pay-per-view. Była to trzecia gala w chronologii cyklu Backlash.
Podczas gali odbyło się dziewięć walk, w tym dwie będące częścią niedzielnej tygodniówki "Sunday Night Heat". W walce wieczoru zmierzyli się WWF Champion Stone Cold Steve Austin i Intercontinental Champion Triple H z posiadaczami WWF Tag Team Championship The Brothers of Destruction (The Undertakerem i Kanem). Wedle stypulacji wszystkie trzy tytuły były na szali. Pojedynek i tytuły tag-team zdobyli Triple H i Austin. Prócz tego Shane McMahon pokonał Big Showa w Last Man Standing matchu, zaś Chris Benoit wygrał z Kurtem Anglem w Ultimate Submission matchu.
2002.
Backlash (2002) – gala wrestlingu wyprodukowana przez World Wrestling Federation (WWF). Odbyła się 21 kwietnia 2002 w Kemper Memorial Arena w Kansas City w stanie Missouri; po raz pierwszy zorganizowano tam galę od czasu tragicznej śmierci Owena Harta podczas wydarzenia Over the Edge 1999. Emisja była przeprowadzana na żywo w systemie pay-per-view. Była to czwarta gala w chronologii cyklu Backlash, a także pierwsza po podziale rosteru na brandy Raw i SmackDown.
Podczas gali odbyło się dziesięć walk, w tym jedna będąca częścią niedzielnej tygodniówki "Sunday Night Heat". W głównej walce zawodników brandu SmackDown Hollywood Hulk Hogan pokonał Triple H’a i zdobył Undisputed WWF Championship, zaś w głównej walce zawodników Raw The Undertaker pokonał Stone Cold Steve’a Austina, gdzie sędzią specjalnym był Ric Flair. Prócz tego Eddie Guerrero zdobył Intercontinental Championship pokonując Roba Van Dama.
2003.
Backlash (2003) – gala wrestlingu wyprodukowana przez federację World Wrestling Entertainment (WWE). Odbyła się 26 kwietnia 2003 w Worcester Centrum w Worcester w stanie Massachusetts. Emisja była przeprowadzana na żywo w systemie pay-per-view. Była to piąta gala w chronologii cyklu Backlash.
Podczas gali odbyło się dziewięć walk, w tym jedna będąca częścią niedzielnej tygodniówki "Sunday Night Heat". W walce wieczoru Goldberg w swoim debiucie w federacji pokonał The Rocka. Prócz tego odbył się pojedynek o WWE Championship, gdzie panujący mistrz Brock Lesnar zdołał pokonać pretendenta Johna Cenę. Kolejną ważną walką w karcie był six-man tag team match, w którym Triple H, Ric Flair i Chris Jericho zawalczyli z Shawnem Michaelsem, Kevinem Nashem i Bookerem T; zwycięstwo swojej drużynie dał Triple H.
2004.
Backlash (2004) – gala wrestlingu wyprodukowana przez federację World Wrestling Entertainment (WWE) dla zawodników z brandu Raw. Odbyła się 18 kwietnia 2004 w Rexall Place w Edmonton w kanadyjskiej prowincji Alberta. Emisja była przeprowadzana na żywo w systemie pay-per-view. Była to szósta gala w chronologii cyklu Backlash.
Podczas gali odbyło się dziewięć walk, w tym jedna będąca częścią niedzielnej tygodniówki "Sunday Night Heat". Walką wieczoru był Triple Threat match o World Heavyweight Championship, gdzie Chris Benoit zdołał obronić mistrzostwo pokonując Triple H’a i Shawna Michaelsa. Oprócz tego Randy Orton zmierzył się i wygrał z Cactusem Jackiem w hardcore matchu o WWE Intercontinental Championship, zaś Chris Jericho pokonał Christiana i Trish Stratus w handicap matchu.
2005.
Backlash (2005) – gala wrestlingu wyprodukowana przez federację World Wrestling Entertainment (WWE) dla zawodników z brandu Raw. Odbyła się 1 maja 2005 w Verizon Wireless Arena w Manchesterze w stanie New Hampshire. Emisja była przeprowadzana na żywo w systemie pay-per-view. Była to siódma gala w chronologii cyklu Backlash.
Podczas gali odbyło się siedem walk, w tym jedna będąca częścią niedzielnej tygodniówki "Sunday Night Heat". W walce wieczoru Batista pokonał Triple H’a i obronił World Heavyweight Championship. Oprócz tego Shawn Michaels i Hulk Hogan wspólnie pokonali Muhammada Hassana i Daivariego w tag team matchu, zaś Edge pokonał Chrisa Benoisa w Last Man Standing matchu.
2006.
Backlash (2006) – gala wrestlingu wyprodukowana przez federację World Wrestling Entertainment (WWE) dla zawodników z brandu Raw. Odbyła się 30 kwietnia 2006 w Rupp Arenie w Lexington w stanie Kentucky. Emisja była przeprowadzana na żywo w systemie pay-per-view. Była to ósma gala w chronologii cyklu Backlash.
Podczas gali odbyło się osiem walk, w tym jedna będąca częścią niedzielnej tygodniówki "Sunday Night Heat". W walce wieczoru John Cena zdołał obronić WWE Championship pokonując Triple H’a i Edge’a w Triple Threat matchu. W kolejnej ważnej walce w karcie, Shawn Michaels i "Bóg" przegrali z Mr. McMahonem i Shane’em McMahonem w No Holds Barred matchu. W pojedynku, w którym na szali były WWE Intercontinental Championship i walizka Money in the Bank, posiadacz walizki Rob Van Dam pokonał mistrza Sheltona Benjamina i zdobył mistrzostwo. Galę w systemie pay-per-view wykupiono 273 000 razy.
2007.
Backlash (2007) – gala wrestlingu wyprodukowana przez federację World Wrestling Entertainment (WWE). Odbyła się 29 kwietnia 2007 w Philips Arenie w Atlancie w stanie Georgia. Emisja była przeprowadzana na żywo w systemie pay-per-view. Była to dziewiąta gala w chronologii cyklu Backlash, a także pierwsza, na której wystąpili zawodnicy brandów Raw, SmackDown! oraz ECW.
Podczas gali odbyło się siedem walk, w tym jedna nietransmitowana w telewizji. W walce wieczoru John Cena obronił WWE Championship pokonując Randy’ego Ortona, Edge’a i Shawna Michaelsa w Fatal 4-Way matchu. Pojedynek o World Heavyweight Championship pomiędzy The Undertakerem i Batistą zakończył się remisem. W handicap matchu o ECW Championship, Mr. McMahon, który był w drużynie z Shane’em McMahonem i Umagą przypiął Bobby’ego Lashleya i stał się nowym posiadaczem mistrzostwa.
2008.
Backlash (2008) – gala wrestlingu wyprodukowana przez federację World Wrestling Entertainment (WWE). Odbyła się 27 kwietnia 2008 w 1st Mariner Arena w Baltimore w stanie Maryland. Emisja była przeprowadzana na żywo w systemie pay-per-view. Była to dziesiąta gala w chronologii cyklu Backlash.
Podczas gali odbyło się osiem pojedynków, w tym jedna nietransmitowana w telewizji. Walką wieczoru był Fatal 4-Way elimination match o WWE Championship, w którym Triple H zdobył mistrzostwo pokonując Johna Cenę, Johna "Bradshaw" Layfielda i poprzedniego mistrza Randy’ego Ortona. Orpócz tego The Undertaker zdołał obronić World Heavyweight Championship w pojedynku z Edgem, zaś Shawn Michaels pokonał Batistę w pojedynku, który sędziował Chris Jericho. Galę w systemie pay-per-view wykupiono 200 000 razy.
2009.
Backlash (2009) – gala wrestlingu wyprodukowana przez federację World Wrestling Entertainment (WWE). Odbyła się 26 kwietnia 2009 w Dunkin's Donuts Center w Providence w stanie Rhode Island. Emisja była przeprowadzana na żywo w systemie pay-per-view. Była to jedenasta gala w chronologii cyklu Backlash, a także ostatnia do czasu powrotu cyklu w 2016.
Podczas gali odbyło się osiem pojedynków, w tym jedna nietransmitowana w telewizji. W walce wieczoru Edge pokonał Johna Cenę w Last Man Standing matchu i odebrał mu World Heavyweight Championship. Przedostatnią walką gali był six-man tag team match o WWE Championship, gdzie grupa The Legacy (Randy Orton, Cody Rhodes i Ted DiBiase zmierzyli się z posiadaczem mistrzostwa Triple H’em, Batistą i Shane’em McMahonem; pojedynek i tytuł wygrał Orton po przypięciu Triple H’a. Galę w systemie pay-per-view wykupiono 182 000 razy.

</doc>
<doc id="2028862" url="https://pl.wikipedia.org/wiki?curid=2028862" title="Herb Sieniawy">
Herb Sieniawy

Herb Sieniawy – jeden z symboli miasta Sieniawa i gminy Sieniawa w postaci herbu.
Wygląd i symbolika.
Herb przedstawia w polu błękitnym księżyc niepełny złoty, do góry rogami obrócony w przodzie swoim gwiazdę sześcioramienną mający. Jest to herb szlachecki Leliwa
Historia.
Herb został nadany w 1676 razem z prawami miejskimi. Herb ten należał do rodu Sieniawskich, dawnych właścicieli miasta.

</doc>
<doc id="2028868" url="https://pl.wikipedia.org/wiki?curid=2028868" title="Ulica Reymonta w Katowicach">
Ulica Reymonta w Katowicach



</doc>
<doc id="2028875" url="https://pl.wikipedia.org/wiki?curid=2028875" title="Cryptocentrus cinctus">
Cryptocentrus cinctus

Cryptocentrus cinctus – gatunek ryby z rodziny babkowatych (Gobiidae).
Występowanie.
Zachodni Pacyfik od Wysp Yaeyama w Japonii na płn. po Wielką Rafę Barierową na płd. i od Singapuru na zach po Palau i Chuuk w Mikronezjii na wsch.
Żyje na piaszczystych lagunach i spokojnych zatokach na głębokości 1 – 25 m (zazwyczaj 10 – 25 metrów). Chroni się w norkach krewetek.
Cechy morfologiczne.
Osiąga 10 cm długości. W płetwach grzbietowych 7 twardych i 10 miękkich promieni, w płetwie odbytowej 1 twardy i 9 miękkich promieni. W płetwach piersiowych 16–18 promieni.
Występuje w dwóch odmianach barwnych: żółtej i ziemisto-białawej; obie formy z 4–5 śniadymi pręgami (słabiej widocznymi u żółtej formy) oraz niebieskawymi bądź białymi plamkami na głowie, grzbietowej stronie ciała i płetwach. Nad górną szczęką ciemnobrązowa pręga.
Znaczenie.
Hodowana w akwariach.

</doc>
<doc id="2028877" url="https://pl.wikipedia.org/wiki?curid=2028877" title="Pokój bukareszteński">
Pokój bukareszteński



</doc>
<doc id="2028885" url="https://pl.wikipedia.org/wiki?curid=2028885" title="Katie Uhlaender">
Katie Uhlaender

Katie Uhlaender (ur. 17 lipca 1984 w Vail) – amerykańska skeletonistka, startująca od 2002.
Startowała na igrzyskach w Turynie. Zajęła 6. miejsce.
Startowała na igrzyskach w Vancouver. Zajęła 11. miejsce.
Startowała na igrzyskach w Soczi. Zajęła 4. miejsce.
Startowała na igrzyskach w Pjongczangu. Zajęła 13. miejsce.

</doc>
<doc id="2028892" url="https://pl.wikipedia.org/wiki?curid=2028892" title="Asterostigma">
Asterostigma

Asterostigma Fisch. &amp; C.A.Mey. – rodzaj bylin, geofitów, należący do rodziny obrazkowatych, liczący 8 gatunków występujących w Brazylii i północno-wschodniej Argentynie, przechodzących okres spoczynku w porze suchej i zawierających sok mleczny. Nazwa naukowa rodzaju pochodzi od greckich słów αστέρι ("asteri" – gwiazda) i στίγμα ("stigma" – piętno, w bot. znamię słupka), i odnosi się do kształtu tego elementu kwiatu żeńskiego roślin.

</doc>
<doc id="2028893" url="https://pl.wikipedia.org/wiki?curid=2028893" title="Kościół Najświętszej Marii Panny Królowej Polski w Brzozie">
Kościół Najświętszej Marii Panny Królowej Polski w Brzozie

Kościół Najświętszej Marii Panny Królowej Polski w Brzozie – kościół położony we wsi Brzoza, którego patronką jest Najświętsza Maryja Panna Królowa Polski.
Położenie.
Kościół znajduje się przy drodze wojewódzkiej nr 254, w południowej części wsi Brzoza, gmina Nowa Wieś Wielka, powiat bydgoski, w odległości ok. 10 km od miasta Bydgoszczy.
Historia.
Parafia w Brzozie powstała w 1924 r., po podziale parafii farnej w Bydgoszczy przez kard. Edmunda Dalbora. Do odprawiania nabożeństw wykorzystywano początkowo kaplicę w Przyłękach. W 1925 r. powstał Komitet Budowy Kościoła w Brzozie. W 1934 roku z inicjatywy starosty bydgoskiego Józefa Nowaka i proboszcza parafii ks. Franciszka Laczkowskiego rozpoczęto budowę kościoła na działce zakupionej od prywatnego właściciela, Kozikowskiego. Miejsce wybrane pod nową świątynię wybrano nieprzypadkowo – w styczniu 1919 r. toczyły się tutaj walki w czasie powstania wielkopolskiego. 
17 czerwca 1934 r. kamień węgielny pod budowę poświęcił arcybiskup gnieźnieński Antoni Laubitz. Kosztem 10 tys. złotych wybudowano w ciągu 3 lat świątynię według projektu Stefana Cybichowskiego.
Konsekracji kościoła dokonał kard. August Hlond 15 maja 1938 r. Podczas uroczystości, we wnętrzu umieszczono figurę św. Wojciecha, a jedna z bocznych kaplic otrzymała wezwanie Matki Bożej Królowej Korony Polskiej. W latach 1936-1938 wzniesiono przy kościele plebanię według projektu bydgoskiego architekta Jana Kossowskiego w stylu tzw. dworkowym, popularnym w okresie międzywojennym.
W czasie II wojny światowej władze hitlerowskie odebrały świątynię katolikom i przekazały w użytkowanie ewangelikom. W końcu wojny kościół został uszkodzony, m.in. zbito wszystkie szyby, zniszczono w większej części okna oraz dach. Podobnie plebania, zbudowana w 1936 roku ucierpiała wskutek działań wojennych i zakwaterowania wojska. 
Po zakończeniu wojny kościół został przejęty przez katolików. Naprawiono szkody wojenne, a w 1946 r. przeniesiono do kościoła organy z kaplicy w Przyłękach. Na głównym ołtarzu ustawiono Grupę Ukrzyżowania wykonaną w 1937 roku przez bydgoskiego rzeźbiarza Bronisława Kłobuckiego pierwotnie dla kościoła Najświętszego Serca Pana Jezusa w Bydgoszczy.
W 2000 r. wokół kościoła ułożono chodnik z kostki oraz założono ogrodzenie.
Architektura.
Kościół jest jednonawowy, z zamkniętym półkoliście prezbiterium. Portyk wejścia wsparty jest na parze kolumn o jońskich kapitelach, które dźwigają belkowanie i trójkątny przyczółek.
Zewnętrzna bryła posiada styl neoklasycystyczny, zaś wnętrze jest urządzone w stylu neobarokowym. Nad korpusem nawy nakrytej dwuspadowym dachem dominuje kwadratowa w obrysie wieża, zwieńczona latarnią. Układ wnętrza jest symetryczny, z wyjątkiem strefy podwieżowej oraz zakrystii. Kruchta otwiera się na strefę pod emporą wspartą na parze filarów. 
Formą architektoniczną kościół przypomina zaprojektowaną również przez Stefana Cybichowskiego świątynię w Gołańczy (1931-1934).
Po obu stronach nawy głównej znajdują się dwa ołtarze boczne. W nadstawie ołtarza po lewej stronie umieszczony jest obraz św. Antoniego (artysty malarza Władysława Drapiewskiego), po prawej - obraz Najświętszego Serca Pana Jezusa (artysty mal. Olewińskiego). Z kaplicą znajdującą się przy południowej ścianie kościoła, związany jest kult Matki Boskiej Częstochowskiej (ołtarz według planu Cybichowskiego wykonał artysta rzeźbiarz z Bydgoszczy, Kłobucki).
Na wieży zawieszone są trzy dzwony, jeden odlany „z pomnika cesarza” w latach 30. XX wieku, dwa pozostałe odlane po 1945 roku. Witraże, ławki i konfesjonały pochodzą z okresu po 1945 roku. 
Przy kościele rozpoczyna się 16.9 km szlak przez Puszczę Bydgoską im. bł. Czesława Jóźwiaka, jednego z Poznańskiej Piątki męczenników beatyfikowanych 13 czerwca 1999 przez św. Jana Pawła II. Szlak prowadzi przez nieistniejącą obecnie wieś Łażyn, miejsce urodzenia błogosławionego, gdzie znajduje się głaz z tablicą pamiątkową i biegnie w kierunku południowym, kończąc się przy kościele Niepokalanego Poczęcia Najświętszej Maryi Panny w Nowej Wsi Wielkiej. 
W 2022 r. kościół został wpisany do rejestru zabytków Narodowego Instytutu Dziedzictwa (nr A/1803 z 2022-03-31). 

</doc>
<doc id="2028894" url="https://pl.wikipedia.org/wiki?curid=2028894" title="Babka paskowana">
Babka paskowana

Babka paskowana, babka Braunera ("Benthophiloides brauneri") – gatunek ryby z rodziny babkowatych (Gobiidae).
Występowanie.
Zlewiska i estuaria Morza Czarnego, Azowskiego i Kaspijskiego. Żyje w słonawych ujściach rzek i ich dolnych odcinkach. Występuje na większych głębokościach oraz w płytkich wodach przybrzeżnych jezior nadmorskich.
Cechy morfologiczne.
Samce osiągają 7,2 cm długości, samice 5,1 cm długości.
Odżywianie.
Żywi się larwami ochotkowatych, skorupiakami i ślimakami.
Rozród.
Trze się w VII–VIII. Ziarenka ikry są duże, gruszkowatego kształtu.

</doc>
<doc id="2028898" url="https://pl.wikipedia.org/wiki?curid=2028898" title="Herb Błażowej">
Herb Błażowej

Herb Błażowej – jeden z symboli miasta Błażowa i gminy Błażowa w postaci herbu.
Wygląd i symbolika.
Herb przedstawia na czerwonej tarczy orla białego w żółtej koronie oraz jeźdźca na białym koniu wspartego na przednich nogach (Pogoń Litewska). Jeździec ubrany jest w niebieski strój. W lewej ręce trzyma żółtą tarczę ochronną z czerwonym krzyżem z dwoma ramionami. W prawej ręce trzyma biały miecz wzniesiony do góry nad głową. Orzeł i jeździec są oznaczone czarnymi konturami. W dolnej części herbu umieszczona jest czarna liczba 1435.

</doc>
<doc id="2028900" url="https://pl.wikipedia.org/wiki?curid=2028900" title="No Boundaries (album Alexandra Rybaka)">
No Boundaries (album Alexandra Rybaka)

No Boundaries – to drugi album studyjny autorstwa norweskiego muzyka Alexandra Rybaka wydany w Norwegii 14 czerwca 2010 za pośrednictwem wytwórni Universal Music Group. Większość piosenek została napisana i skomponowana przez samego Rybaka. Został nagrany w Yla Studios in Malmö.
Pierwszy singel z albumu to "Oah", piosenka którą napisał dla jednej z występujących nim skrzypaczek, Moi Meinich. Także Kathrina Hals i Maria Slyngstad mają dedykowane im piosenki (odpowiednio "Why Not Me" i "First Kiss").
Utwór "Kaja's Letter" to list, który Alexander otrzymał od swojej norweskiej fanki, Kai.
Rybak nagrał też covery dwóch piosenek. "I'm in Love" to piosenka duńskiego artysty, Umberto Carli, który występował pod aliasem John the Whistler; ukazała się ona na jego debiutanckim albumie "It's Crazy" w 2001 roku. Cover tej piosenki nagrał też Fabrizio Faniello, który reprezentował Maltę podczas Eurowizji w latach 2001 i 2006. Natomiast "Disney Girls" to utwór, który w latach '50 został nagrany przez zespół The Beach Boys.

</doc>
<doc id="2028902" url="https://pl.wikipedia.org/wiki?curid=2028902" title="Uriel Álvarez">
Uriel Álvarez

Uriel Álvarez Rivera (ur. 1 maja 1990 w Acapulco) – meksykański piłkarz występujący na pozycji prawego obrońcy, obecnie zawodnik Chiapas.
Kariera klubowa.
Álvarez jest wychowankiem zespołu Club Santos Laguna z siedzibą w mieście Torreón, do którego seniorskiej drużyny został włączony jako dziewiętnastolatek przez szkoleniowca Sergio Bueno. W meksykańskiej Primera División zadebiutował 16 sierpnia 2009 w wygranym 3:2 spotkaniu z Cruz Azul, zaś premierowego gola w najwyższej klasie rozgrywkowej strzelił 27 lutego 2010 w zremisowanym 1:1 meczu z Querétaro. W tym samym sezonie, Bicentenario 2010, zdobył ze swoją drużyną tytuł wicemistrza Meksyku. Sukces ten powtórzył również pół roku później, podczas jesiennych rozgrywek Apertura 2010. Początkowo często pojawiał się na boiskach w wyjściowej jedenastce, lecz później stracił pewne miejsce w składzie i w połowie 2011 roku udał się na sześciomiesięczne wypożyczenie do Puebla FC, gdzie jednak nie wystąpił w żadnym spotkaniu. W styczniu 2012 wypożyczono go po raz kolejny, tym razem do drugoligowego Tiburones Rojos de Veracruz, w którego barwach również występował przez pół roku bez większych sukcesów.
Latem 2012 Álvarez został ściągnięty na wypożyczenie do ekipy Monarcas Morelia przez Rubéna Omara Romano, swojego byłego trenera z Santos Laguny. Tam występował przez kolejny rok, pełniąc rolę podstawowego zawodnika zespołu, lecz nie odniósł z nim poważniejszych osiągnięć. W lipcu 2013, również na zasadzie wypożyczenia, zasilił drużynę Chiapas FC z siedzibą w mieście Tuxtla Gutiérrez.

</doc>
<doc id="2028904" url="https://pl.wikipedia.org/wiki?curid=2028904" title="Koshu kaido">
Koshu kaido



</doc>
<doc id="2028912" url="https://pl.wikipedia.org/wiki?curid=2028912" title="Ulica Sienkiewicza w Katowicach">
Ulica Sienkiewicza w Katowicach



</doc>
<doc id="2028914" url="https://pl.wikipedia.org/wiki?curid=2028914" title="Rudolf Redlinghofer">
Rudolf Redlinghofer

Rudolf Redlinghofer (ur. 31 października 1900 w Wiedniu, zm. 11 stycznia 1940 w Berlinie) – austriacka ofiara narodowego socjalizmu z Krems w Dolnej Austrii. Jako Świadek Jehowy, ze względu na sumienie, odmówił pełnienia służby wojskowej. Został stracony przez ścięcie na gilotynie. Wyrok wykonano 11 stycznia 1940 roku w berlińskim więzieniu Plötzensee. 58 lat po egzekucji został zrehabilitowany przez Republikę Austrii.
Życiorys.
Redlinghofer Rudolf na początku lat 30. XX wieku przyjął wierzenia Świadków Jehowy. Mieszkał ze swoją żoną Agnes w Krems. Pracował w kamieniołomie w pobliżu Meidling. Wkrótce po ślubie, 3 listopada 1937, urodziła się im córka Regina. 25 lipca 1939 Rudolf odmówił szkolenia wojskowego, później nie przyjął wezwania do stawienia się w jednostce wojskowej. 18 sierpnia 1939 roku został aresztowany przez gestapo i osadzony w więzieniu w St. Pölten. Tam bezskutecznie próbowano złamać jego opór. 13 listopada 1939 dochodzenie przeniesiono do więzienia w Berlinie Alt-Moabit.
Proces sądowy odbył się przed Najwyższym Trybunałem Wojennym w dniu 9 grudnia 1939 bez udziału obrońcy. Wyrokiem sądu (pod którym podpisali się Schmauser v. Göldel, Schroth, Büscher, Block) odebrano mu prawa obywatelskie i skazano na śmierć. 21 grudnia 1939 wyrok potwierdził prezes Sądu Wojskowego Rzeszy. Skazanego osadzono w więzieniu Berlin-Plötzensee i 11 stycznia 1940 r. zgilotynowano. Jego żona Agnes i dwie córki znalazły się w bardzo trudnej sytuacji materialnej. Agnes Redlinghofer starała się dorobić jako gospodyni. Później wraz z córkami przeniosła się na Heinemannstrasse 5, gdzie mieszkała do śmierci.
Rehabilitacja.
14 października 1998 sąd w Wiedniu wydał orzeczenie w sprawie byłych hitlerowskich wyroków sądowych, w którym zrehabilitował również Redlinghofera. 23 czerwca 2009 w Krems nad Dunajem, na ulicy Spitalgasse 3 – w miejscu jego ostatniego miejsca zamieszkania – odsłonięto pamiątkową tablicę z jego imieniem. Ponieważ dom, w którym mieszkał został wyburzony, tablicę umieszczono na chodniku jako stolperstein.

</doc>
<doc id="2028915" url="https://pl.wikipedia.org/wiki?curid=2028915" title="Suwałki Plaza">
Suwałki Plaza

Suwałki Plaza – centrum handlowo-rozrywkowe Plaza znajdujące się w centrum Suwałk w miejscu carskiego więzienia, którego elementy zachowano w projekcie budowy. Zostało otwarte w maju 2010 roku. 
Budynek ma 40 tys. m² powierzchni całkowitej wraz z 500. miejscami w parkingu podziemnym. Znajdują się w nim sklepy ok. 100 marek, jak również multipleks kinowy Cinema Lumière z trzema salami, w tym dwie w technologii 3D. Mieści się tam również park rozrywki MK Bowling

</doc>
<doc id="2028916" url="https://pl.wikipedia.org/wiki?curid=2028916" title="Ulica Skargi w Katowicach">
Ulica Skargi w Katowicach



</doc>
<doc id="2028920" url="https://pl.wikipedia.org/wiki?curid=2028920" title="Coenrad Zuidema">
Coenrad Zuidema

Coenrad (Coen) Zuidema (ur. 29 sierpnia 1942) – holenderski szachista, mistrz międzynarodowy od 1964 roku.
Kariera szachowa.
Pierwszy międzynarodowy sukces odniósł w 1961 r., zajmując w Hadze IV m. (za Bruno Parmą, Florinem Gheorghiu i Aleksandrem Kuindżim) w mistrzostwach świata juniorów do 20 lat. W 1963 r. zwyciężył w Beverwijk (turniej "Hoogovens–B") oraz zajął II m. w Amsterdamie (turniej "IBM–B", za Heinzem Lehmannem), awansując do ścisłej czołówki holenderskich szachistów. W 1964, 1966, 1970 i 1972 r. czterokrotnie reprezentował narodowe barwy na szachowych olimpiadach, natomiast w 1965 r. uczestniczył w rozegranym w Hamburgu finale drużynowych mistrzostw Europy. Był również sześciokrotnym (w latach 1964–1974) reprezentantem kraju na drużynowym turnieju o Puchar Clare Benedict, czterokrotnie zdobywając wspólnie z drużyną medale (złoty, dwa srebrne i brązowy), jak również dwukrotnie (1960, 1966) na drużynowych mistrzostwach świata studentów.
Wielokrotnie startował w finałach indywidualnych mistrzostw Holandii, zdobywając cztery medale: złoty (1972) i trzy srebrne (1965, 1970, 1973). W 1971 r. podzielił IV-V m. (za Janem Timmanem, Robertem Hartochem i Andrasem Adorjanem, wspólnie z Bjørnem Brinckiem-Claussenem) w turnieju "Hoogovens–B" w Wijk aan Zee. Pod koniec lat 70. zakończył szachową karierę.
Najwyższy ranking w karierze osiągnął 1 stycznia 1977 r., z wynikiem 2450 punktów zajmował wówczas 5. miejsce wśród holenderskich szachistów.

</doc>
<doc id="2028921" url="https://pl.wikipedia.org/wiki?curid=2028921" title="Ulica Słowackiego w Katowicach">
Ulica Słowackiego w Katowicach



</doc>
<doc id="2028922" url="https://pl.wikipedia.org/wiki?curid=2028922" title="Franz Dominik Almesloe">
Franz Dominik Almesloe

Franz Dominik Almesloe (ur. 10 lutego 1704 r. w Jaworze, zm. 1 marca 1760 r. we Wrocławiu) – hrabia, duchowny, biskup pomocniczy we Wrocławiu od 1743 roku.
Życiorys.
Urodził się w 1704 roku w Jaworze. Kształcił się na uczelniach we Wrocławiu i Pradze, gdzie uzyskał tytuł doktora prawa. Od 1727 roku był kanonikiem wrocławskiej kapituły katedralnej, a rok później przyjął święcenia kapłańskie. W 1736 roku awansował na radcę kapitulnego. Zasłynął w tym czasie ze szczególnej troski o ludzi ubogich i chorych. 28 stycznia 1743 roku papież Benedykt XIV mianował go biskupem pomocniczym diecezji wrocławskiej oraz biskupem tytularnym Cambysopolis. Do godności tej doszły z czasem inne kanonie we wrocławskiej kolegiacie świętokrzyskiej oraz kapitule katedralnej w Salzburgu. Po oskarżeniu o zdradę państwa pruskiego został internowany w latach 1756-1759 w Magdeburgu. Zarzucano mu rzekome nadużycia finansowe. Zmarł w 1760 roku we Wrocławiu.

</doc>
<doc id="2028923" url="https://pl.wikipedia.org/wiki?curid=2028923" title="Shokei Matsui">
Shokei Matsui



</doc>
<doc id="2028926" url="https://pl.wikipedia.org/wiki?curid=2028926" title="Leszek Piechota">
Leszek Piechota

Leszek Marian Piechota (ur. 20 września 1958 w Katowicach) – polski inżynier, polityk i samorządowiec. Wiceprezydent Katowic w latach 2008–2010, senator VII, VIII i IX kadencji.
Życiorys.
Ukończył studia na Wydziale Elektrycznym Politechniki Śląskiej. W 1980 był wśród założycieli uczelnianych struktur opozycyjnego Niezależnego Zrzeszenia Studentów. Zawodowo przez wiele lat pracował w przemyśle górniczym, m.in. jako kierownik działu w Katowickim Holdingu Węglowym. Był też zatrudniony w urzędzie górniczym.
Przez wiele lat należał do Unii Polityki Realnej, z której startował do Sejmu w 1997, nie uzyskując mandatu. Jako członek UPR bezskutecznie kandydował do Sejmu w wyborach parlamentarnych w 2001 z listy Platformy Obywatelskiej. W wyborach samorządowych w 2002 kandydował bez powodzenia do rady miejskiej w Katowicach. Mandat radnego objął w ostatnim roku kadencji po rezygnacji innej radnej. W wyborach w 2006 z listy Platformy Obywatelskiej uzyskał reelekcję. W wyborach parlamentarnych w 2007 ponownie kandydował bez powodzenia do Sejmu z ramienia PO. W 2008 objął stanowisko zastępcy prezydenta Katowic.
W 2010 po śmierci Krystyny Bochenek w katastrofie lotniczej w Smoleńsku PO zgłosiła go jako kandydata tej partii w wyborach uzupełniających do Senatu w okręgu katowickim, rozpisanych na dzień 20 czerwca. W głosowaniu zdobył 244 899 głosów, uzyskując mandat senatora. W wyborach w 2011 z powodzeniem ubiegał się o reelekcję, w nowym okręgu jednomandatowym dostał 69 789 głosów. W 2015 został ponownie wybrany na senatora (otrzymał 55 179 głosów). 13 grudnia 2017 wystąpił (razem z senatorem Andrzejem Misiołkiem) z Platformy Obywatelskiej i jej klubu parlamentarnego. Sześć dni później obaj senatorowie dołączyli do klubu parlamentarnego Prawa i Sprawiedliwości. W lutym 2018 Leszek Piechota przystąpił także do partii. W tym samym roku był kandydatem PiS na prezydenta Chorzowa.
W wyborach w 2019 bez powodzenia kandydował do Sejmu, uzyskując 1256 głosów. Powrócił następnie do pracy w administracji lokalnej jako główny specjalista w Wydziale Zarządzania Kryzysowego Urzędu Miasta Katowice.
Życie prywatne.
Jest żonaty, ma troje dzieci.

</doc>
<doc id="2028929" url="https://pl.wikipedia.org/wiki?curid=2028929" title="Jon Berkeley">
Jon Berkeley

Jon Berkeley (ur. 1962 r.) – irlandzki ilustrator i autor książek dla dzieci.
Życiorys.
Rozpoczął pracę w latach 80. jako wolny strzelec, tworzący ilustracje dla różnych czasopism, m.in. w Londynie, Barcelonie, Sydney i Hongkongu. W 1992 roku powrócił do Dublina i wraz z czołowymi irlandzkimi ilustratorami: Rogerem O'Reilly i P.J. Lynchem, założył nieformalny związek "Baggot Street Central".
Jego ilustracje znaleźć można było w prestiżowych światowych pismach, jak np.: Time, The Sunday Independent, The Washington Post i The Economist. Wiele karykatur jego autorstwa opublikowały The Sunday Times oraz LA Times. Jego prace nagrodzone zostały m.in. przez Society of News Design, 4A's, oraz Institute of Creative Advertising and Design.
Prawdziwą popularność przyniosły mu jednak książeczki dla dzieci, które napisał i zilustrował. Pierwszą była wydana w 2005 roku "Pałeczka" (Chopsticks) o przyjaźni myszy i chińskiego smoka. Dobre przyjęcie książeczki zaowocowało kontraktem z wydawnictwem Harper Collins na kolejne.
Berkeley napisał serię trzech opowieści dla dzieci, które zilustrował Brandon Dorman:
Kolejna książka Berkleya – "The Hidden Boy" – ukazała się w lutym 2010 r. Jest to historia dziewczynki, która wygrywa wakacje marzeń i trafia do magicznego świata, z którego nie ma powrotu.

</doc>
<doc id="2028930" url="https://pl.wikipedia.org/wiki?curid=2028930" title="Necturus alabamensis">
Necturus alabamensis

Necturus alabamensis – gatunek płaza ogoniastego z rodziny odmieńcowatych występujący w południowo-wschodniej części Stanów Zjednoczonych.
Necturus alabamensis osiąga długość ciała 15-22cm. Skrzela trwałe, krzaczaste. Odżywia się bezkręgowcami, larwami owadów i małymi rybami. Występuje ogranicza się do Black Warrior River w Alabamie. Dorosłe osobniki zachowują skrzela i mają płetwy.

</doc>
<doc id="2028935" url="https://pl.wikipedia.org/wiki?curid=2028935" title="Michał Boszko">
Michał Boszko

Michał Ludwik Boszko (ur. 6 lipca 1939 w Drwałach) – polski pedagog, polityk i samorządowiec. Senator VII kadencji w latach 2010–2011, starosta płocki w latach 1999–2010 oraz 2011–2014.
Życiorys.
W 1972 ukończył studia pedagogiczne na Uniwersytecie Warszawskim, a w 1984 studia podyplomowe z organizacji i zarządzania oświatą w Instytucie Kształcenia Nauczycieli w Kaliszu. W latach 1956–1972 pracował jako nauczyciel, następnie do 1990 był dyrektorem Szkoły Podstawowej w Wyszogrodzie. Uczył wychowania fizycznego, przysposobienia obronnego i biologii.
W 1968 wstąpił do Zjednoczonego Stronnictwa Ludowego. W III RP zaangażowany w działalność Polskiego Stronnictwa Ludowego, początkowo zasiadał w Naczelnym Komitecie Wykonawczym, później został m.in. prezesem struktur gminnych i członkiem zarządu struktur powiatowych tej partii. W latach 1994–1998 był ostatnim przewodniczącym sejmiku samorządowego województwa płockiego. W 1998 został radnym sejmiku mazowieckiego, z której to funkcji zrezygnował wkrótce w związku z powołaniem na urząd starosty płockiego I kadencji.
W 2002 i 2006 był wybierany do rady powiatu płockiego. Po obu tych wyborach utrzymywał stanowisko starosty. W 2001 i 2005 bez powodzenia kandydował do Sejmu.
W 2010 po śmierci Janiny Fetlińskiej w katastrofie lotniczej w Smoleńsku PSL zgłosiło go jako kandydata tej partii w wyborach uzupełniających do Senatu w okręgu płockim, rozpisanych na dzień 20 czerwca. W wyborach zdobył 132 427 głosów, uzyskując mandat senatora. Ślubowanie złożył 2 lipca 2010. W związku z wyborem na senatora zrezygnował z funkcji starosty płockiego; jego następcą na został Piotr Zgorzelski. W wyborach parlamentarnych w 2011 bez powodzenia ubiegał się o reelekcję w okręgu nr 38 z ramienia PSL. 26 października 2011 został ponownie wybrany na starostę płockiego. Funkcję tę pełnił do 1 grudnia 2014.
Należy do Towarzystwa Naukowego Płockiego. Odznaczony Krzyżem Oficerskim Orderu Odrodzenia Polski (1999). W 2008 otrzymał medal „Pro Masovia”, a w 2013 odznakę „Za Wybitne Zasługi dla Związku Kombatantów RP i Byłych Więźniów Politycznych”. W 2015 został odznaczony Odznaką Honorową za Zasługi dla Samorządu Terytorialnego.
Jest żonaty, ma dwoje dzieci.

</doc>
<doc id="2028951" url="https://pl.wikipedia.org/wiki?curid=2028951" title="Ding Shaoguang">
Ding Shaoguang

Ding Shaoguang (ur. 7 października 1939 w Chenggu w prowincji Shaanxi) – współczesny chiński malarz, jeden z czołowych twórców tzw. szkoły yunnańskiej, łączącej tradycyjne malarstwo guohua z nowoczesnym malarstwem zachodnim. 
Zaczął malować w wieku 11 lat. W 1962 roku ukończył (z wyróżnieniem) Centralną Akademię Sztuk Pięknych w Pekinie, następnie wykładał w Instytucie Sztuki w Kunming. Malował abstrakcyjne obrazy inspirowane sztuką Picassa, Matisse’a i Modiglianiego. Po rozpoczęciu rewolucji kulturalnej jego malarstwo uznano za nieprawomyślne; zwolniony z pracy schronił się przed prześladowaniami ze strony hunwejbinów w buddyjskim klasztorze w prowincji Gansu. Zajmował się wówczas badaniem starożytnych fresków w jaskiniach Mogao. W 1968 roku powrócił do Kunmingu. Chociaż do końca rewolucji kulturalnej pozostawał bez pracy, udało mu się przetrwać spokojnie ten okres. 
W roku 1979 wykonał monumentalne malowidło ścienne "Xishuangbanna – piękna, bogata i tajemnicza", znajdujące się w Wielkiej Hali Ludowej w Pekinie. W tym samym roku odbyła się w Hongkongu pierwsza wystawa jego prac.
W lipcu 1980 roku wyjechał na stałe do Stanów Zjednoczonych, dwa lata później otrzymał amerykańskie obywatelstwo. Obecnie mieszka w Los Angeles. W latach 1986–1996 odbyło się ponad 400 wystaw jego prac w kilkunastu różnych krajach; jego obrazy sprzedano do ponad 1500 galerii na całym świecie. Wykładał także chińskie malarstwo na University of California. Był wielokrotnie nagradzany.
W 1993 roku wykonał na zamówienie ONZ obraz "Światło praw człowieka", a rok później "Miłość macierzyńska". Oba obrazy zostały rozpowszechnione w milionach reprodukcji na pocztówkach wydanych przez ONZ.

</doc>
<doc id="2028977" url="https://pl.wikipedia.org/wiki?curid=2028977" title="Droga krajowa B263 (Niemcy)">
Droga krajowa B263 (Niemcy)

Droga krajowa B263 ("Bundesstraße 263") – niemiecka droga krajowa przebiegająca w całości w granicach kraju związkowego Hesja. Liczy 2,2 km i biegnie w miejscowości Wiesbaden. 

</doc>
<doc id="2028982" url="https://pl.wikipedia.org/wiki?curid=2028982" title="It’s My War">
It’s My War

It's My War – debiutancki album azerskiej piosenkarki Safury Alizadeh.

</doc>
<doc id="2028988" url="https://pl.wikipedia.org/wiki?curid=2028988" title="Take a Look Around (album)">
Take a Look Around (album)

Take a Look Around to debiutancki album amerykańskiego rapera Masta Ace (wtedy znanego pod pseudonimem Master Ace), wydany 14 lipca 1990 roku nakładem wytwórni Cold Chillin’ Records.
Album został wyprodukowany przez dwóch producentów, Marley Marla oraz Mister Cee i zadebiutował na 38. miejscu notowania Top R&amp;B/Hip-Hop Albums.
Lista utworów.
Opracowano na podstawie źródła.

</doc>
<doc id="2028997" url="https://pl.wikipedia.org/wiki?curid=2028997" title="Necturus beyeri">
Necturus beyeri

Necturus beyeri – gatunek płaza ogoniastego z rodziny odmieńcowatych.
Osiąga rozmiary 15-22cm. Skóra kolorze brązowym z jasno-brązowymi cętkami. Ze względu na ich wodne przystosowanie maja krótkie nogi i cztery palce. Mają pierzaste skrzela po obu stronach głowy. Żywią się wszystkimi wodnymi bezkręgowcami, które uda im się złapać.
Występuje w Luizjanie, Missisipi, Teksasie oraz Georgii.

</doc>
<doc id="2029057" url="https://pl.wikipedia.org/wiki?curid=2029057" title="Łuszcz czarnogłowy">
Łuszcz czarnogłowy

Łuszcz czarnogłowy ("Pheucticus melanocephalus") – gatunek małego, przeważnie wędrownego ptaka z rodziny kardynałów (Cardinalidae). Zasiedla Amerykę Północną. Nie jest zagrożony.
Systematyka.
Opisany w 1827 roku przez angielskiego ornitologa Williama Swainsona pod nazwą "Guiraca melanocephala". Obecnie umieszczany jest w rodzaju "Pheucticus". Nazwa naukowa pochodzi z greki, "pheucticus" oznacza „nieśmiały”, a "melanocephalus" – „czarnogłowy”. Wyróżniono dwa podgatunki "P. melanocephalus":
Występowanie.
Łuszcz czarnogłowy w sezonie lęgowym zasiedla południowo-zachodnią Kanadę, zachodnią połowę Stanów Zjednoczonych oraz Meksyk. Jest ptakiem przeważnie wędrownym – zimę spędza w Meksyku, w tym w Kalifornii Dolnej. Nie migrują jedynie populacje z południa zasięgu. Jego środowiskiem są różnorodne lasy liściaste oraz mieszane. Zasięg występowania szacowany jest na 4 521 000 km².
Charakterystyka.
Długość ciała wynosi 15–20 cm, rozpiętość skrzydeł 30–33 cm, a masa ciała 38–84 g. Występuje bardzo wyraźny dymorfizm płciowy. Obie płcie charakteryzują się szarymi nogami oraz szaro-białym, grubym dziobem, przy czym żuchwa nieco większa niż górna szczęka. Młode jak samice, ale szarawe.
Samce mają czarną całą głowę, z białą obrączką wokół oczu. Spód i wierzch ciała mniej lub bardziej intensywnie ceglastoczerwone. Pokrywy podogonowe białe, a sterówki czarne. Skrzydła także czarnej barwy, są na nich dwie duże, białe plamy oraz kilka mniejszych, na zakończeniach lotek II rzędu.
Samice wszystkie czarne u samców obszary upierzenia mają oliwkowo-brązowe (skrzydła także z żółtymi zakończeniami lotek), jedynie wierzch głowy ciemnoszary. Poza tym są jakby wyblakłe, a na bokach delikatnie, czarno paskowane. Przez ich głowę biegnie biała brew i wąs, a na skrzydłach dwa białe paski.
Zachowania.
Prowadzi dzienny tryb życia. Ma charakterystyczny lot. W okresie lęgowym pary agresywnie bronią terytorium, poza nim przebywa w małych stadkach. Odżywia się owadami, nasionami oraz owocami. Pożywia się na drzewach i w krzakach, niekiedy na dworcach i kempingach. Może tworzyć hybrydy z łuszczem strojnym ("P. ludovicianus"), a także z łuszczem żółtym ("P. chrysopeplus").
Lęgi.
Okres lęgowy trwa od kwietnia do lipca. Rozmiar terytorium to około 7900–27 000 m². Gniazdo zbudowane jest na drzewie, 4–25 stóp nad ziemią, ma kształt miseczki. Jego budowa trwa zaledwie 3 lub 4 dni. 2–5 jaj ma wymiary 28×18 mm i barwę morską w brązowe, podłużne kropki. Składane są przez samicę w jednodniowym odstępie. Inkubacja trwa 12 lub 13 dni. Młode są opierzone po około 12 dniach, a po kolejnych dwóch tygodniach uzyskują pełną niezależność. Samce mogą się rozmnażać po 3 latach, samice już po roku. W naturze żyje 5–6 lat, w niewoli do 25.
Status.
IUCN uznaje łuszcza czarnogłowego za gatunek najmniejszej troski (LC, "Least Concern"). W 2020 organizacja Partners in Flight szacowała liczebność populacji lęgowej na około 19 milionów osobników. Globalny trend liczebności populacji oceniany jest jako wzrostowy.

</doc>
<doc id="2029102" url="https://pl.wikipedia.org/wiki?curid=2029102" title="A1 Ring">
A1 Ring



</doc>
<doc id="2029103" url="https://pl.wikipedia.org/wiki?curid=2029103" title="Ondjiva">
Ondjiva

Ondjiva (do 1975 znane jako "Vila Pereira d’Eça") – miasto w Angoli, stolica prowincji Cunene. Liczy ponad 10 tys. mieszkańców. 
Jedno z miast frontu południowego wojny domowej w Angoli odwiedzone przez Ryszarda Kapuścińskiego, opisane w książce Jeszcze dzień życia.

</doc>
<doc id="2029117" url="https://pl.wikipedia.org/wiki?curid=2029117" title="Jan Baptysta Dembiński">
Jan Baptysta Dembiński

Jan Baptysta Dembiński OFMCap (ur. ok. połowy XVI wieku, zm. 1632 w Konstancji) – pierwszy polski kapucyn.
Był synem kasztelana krakowskiego, dzięki czemu odbył podróże zagraniczne. We Włoszech poznał Karola Boromeusza i wstąpił w Mediolanie do zakonu. W Konstancji wykładał filozofię i teologię, brał też udział w rekatolizacyjnych pracach zakonu. Jednym z uczniów Dembińskiego był Fidelis z Sigmaringen. Podjętym po 1754 roku staraniom o beatyfikację Jana Baptysty Dembińskiego przeszkodziły rozbiory.

</doc>
<doc id="2029118" url="https://pl.wikipedia.org/wiki?curid=2029118" title="Necturus lewisi">
Necturus lewisi

Necturus lewisi – gatunek płaza z rodziny odmieńcowatych. Występuje w Karolinie Północnej w USA w systemach rzecznych Neuse River i Tar-Pamlico River do wysokości 160 m n.p.m.
Ma Rdzawo brązowy, niebieskawe plamy po stronie grzbietowej. Strona brzuszna jest ciemnobrązowa lub szara. Skrzela ciemnoczerwone, krzaczaste. Dorosły osobnik osiąga 16.5-28 cm. Samce i samice maja podobną wielkość. Dojrzałość płciową osiąga po osiągnięciu 10 cm (ok. 5,5 roku).
Żyje w strumieniach.

</doc>
<doc id="2029121" url="https://pl.wikipedia.org/wiki?curid=2029121" title="Longonjo">
Longonjo

Longonjo – miasto w Angoli, w prowincji Huambo. W 2010 liczyło 5 390 mieszkańców.

</doc>
<doc id="2029122" url="https://pl.wikipedia.org/wiki?curid=2029122" title="Plac Hlonda w Katowicach">
Plac Hlonda w Katowicach



</doc>
<doc id="2029123" url="https://pl.wikipedia.org/wiki?curid=2029123" title="Grande Otelo">
Grande Otelo

Grande Otelo (właśc. Sebastião Bernardes de Souza Prata; ur. 18 października 1915 w Uberlândii, zm. 26 listopada 1993 w Paryżu) – brazylijski aktor, komik, piosenkarz i kompozytor.
Swoją karierę filmową rozpoczął w 1935 roku, grając w filmie "Noites Cariocas". Wystąpił m.in. w filmie "Macunaíma" (1969) i "Fitzcarraldo" (1982). 
Zmarł w 1993 roku na atak serca.

</doc>
<doc id="2029125" url="https://pl.wikipedia.org/wiki?curid=2029125" title="Plac Budnioka w Katowicach">
Plac Budnioka w Katowicach



</doc>
<doc id="2029127" url="https://pl.wikipedia.org/wiki?curid=2029127" title="Necturus punctatus">
Necturus punctatus

Necturus punctatus – gatunek płaza ogoniastego z rodziny odmieńcowatych. Występuje w przybrzeżnych równinach Wirginii i Georgii. Osiąga długość 11,4-18,9 cm. Jest ciemnobrązowy, ma szary brzuch z niebieskim paskiem wzdłuż środka. W przeciwieństwie do innych członków odmieńcowatych jest bez czarnych punktów. Żyje na piaszczystym lub błotnistym dnie strumieni.

</doc>
<doc id="2029129" url="https://pl.wikipedia.org/wiki?curid=2029129" title="Al-Ajn al-Bajda">
Al-Ajn al-Bajda

Al-Ajn al-Bajda (arab. عين البيضاء, fr. "Aïn el Beïda") – miasto w Algierii, w Umm al-Bawaki. W 2010 liczyło 117 341 mieszkańców.

</doc>
<doc id="2029130" url="https://pl.wikipedia.org/wiki?curid=2029130" title="Komedianci z wczorajszej ulicy">
Komedianci z wczorajszej ulicy

Komedianci z wczorajszej ulicy – polski film obyczajowy z 1986 roku w reżyserii Janusza Kidawy. Zdjęcia kręcono w Katowicach, Chorzowie i Siemianowicach Śląskich
Fabuła.
Dwóch milicjantów, Karlik i Lucek, patroluje wieczorem opustoszałe ulice Katowic. W jednym z salonów radiowo-telewizyjnych znajdują dwóch włamywaczy, zapatrzonych w film. Karlik i Lucek zaczynają z nimi oglądać film i są nim tak zainteresowani, że włamywacze uciekają. Za niedopełnienie obowiązków Karlik i Lucek zostają wyrzuceni z pracy. Karlik proponuje Luckowi, żeby spróbowali zarabiać śpiewaniem. Wyruszają, aby znaleźć ludzi do zespołu, który będzie się nazywać „Nasza kara”. Przyjeżdżają do Jana Skrzeka i poznają jego narzeczoną, Adelę. Zostają zaproszeni na ślub, do którego nie dochodzi, ponieważ Jan, pochłonięty śpiewaniem, zostawia Adelę na ulicy.
Karlik proponuje występy w zespole.

</doc>
<doc id="2029132" url="https://pl.wikipedia.org/wiki?curid=2029132" title="Ajn Wisara">
Ajn Wisara

Ajn Wisara (arab. عين وسارة, fr. "Aïn Oussera") – miasto w Algierii, w Dżilfa. W 2010 liczyło 148 678 mieszkańców.

</doc>
<doc id="2029134" url="https://pl.wikipedia.org/wiki?curid=2029134" title="Gminy w departamencie Loara">
Gminy w departamencie Loara

Lista 327 gmin w departamencie Loara we Francji.

</doc>
<doc id="2029139" url="https://pl.wikipedia.org/wiki?curid=2029139" title="Al-Bajad">
Al-Bajad

Al-Bajad – miasto w Algierii, w Al-Bajad. W 2010 liczyło 82 059 mieszkańców.

</doc>
<doc id="2029142" url="https://pl.wikipedia.org/wiki?curid=2029142" title="Peryskop odwracalny Gundlacha">
Peryskop odwracalny Gundlacha



</doc>
<doc id="2029143" url="https://pl.wikipedia.org/wiki?curid=2029143" title="Smażalnia story">
Smażalnia story

Smażalnia – polski film komediowy z 1984 roku.
O filmie.
Lokacje: Goniądz na Podlasiu, Gdynia (night club „Maxim”), Gdańsk. W filmie wystąpił gdański zespół Wały Jagiellońskie. Reżyser obsadził w wielu rolach aktorów niezawodowych.
Fabuła.
Dwaj muzycy, „Redaktorek” i „Broda”, po okresie pobytu zarobkowego w Finlandii wracają promem via Gdańsk do kraju, w którym właśnie trwa stan wojenny. Przywożą ze sobą używanego mercedesa, w którym przemycają na handel modną odzież, a w akordeonie kamerę filmową. Ponieważ gdańska narzeczona „Brody” podczas jego nieobecności znalazła sobie nowego narzeczonego, pierwszy wieczór na ojczystej ziemi spędzają w nocnym lokalu znajomego, Prysleya. Po suto zakrapianej nocy budzą się rano w zepsutym własnym mercedesie, w nieznanej leśnej głuszy. W dodatku okazuje się, że przemycona odzież zniknęła. Przypadkowy patrol wojskowy, w składzie którego znajduje się komisarz wojskowy w stopniu majora, nakłania przejeżdżającego okolicznego mieszkańca Kazika do pomocy przy uruchomieniu samochodu. Oklejony reklamami mercedes, z leżącą na tylnym siedzeniu kamerą filmową, sprawiają, że „Redaktorek” i „Broda” zostają wzięci za redaktorów z telewizji. Kazik bierze ich na hol do nysy i dowozi do swojej miejscowości Baciuty. Tam informacja o przyjeździe telewizji szybko dociera do władz i wywołuje panikę. Naczelnik wydaje polecenie, aby gości przyjęto jak najlepiej, a sprawa ciągnącej się od lat budowy smażalni ryb została starannie ukryta. „Redaktorek” i „Broda” widząc dobre przyjęcie, wcielają się w nowe role, co skutkuje zaproszeniami na bankiety, szaleństwa w saunie czy przejażdżkę motorówką. Przyjezdni stopniowo zapoznają się z różnymi małomiasteczkowymi „kombinacjami”, suto zakrapianymi alkoholem. „Redaktorek” stara się bliżej poznać z miejscową pięknością, Kasią. Kazik ujawnia „redaktorom” sprawę smażalni, która w rzeczywistości ma być willą naczelnika. Tymczasem do miasteczka przyjeżdża na występ Prysley, który demaskuje „redaktorów”. Naczelnik wydaje polecenie zburzenia niedokończonej inwestycji, by zatrzeć wszelkie ślady. Niespodziewanie komisarz wojskowy przywozi do naczelnika prawdziwą ekipę telewizyjną, która filmuje miejscowy bałagan, wobec czego komisarz wojskowy zawiesza naczelnika. „Redaktorek” i „Broda” mercedesem opuszczają Baciuty.

</doc>
<doc id="2029145" url="https://pl.wikipedia.org/wiki?curid=2029145" title="Baraki (Algieria)">
Baraki (Algieria)

Baraki (arab. بلدية براقي) - miasto w Algierii, w Algier. W 2010 liczyło 123 101 mieszkańców.

</doc>
<doc id="2029146" url="https://pl.wikipedia.org/wiki?curid=2029146" title="Barika">
Barika

Barika (arab. بلدية براقي) – miasto w Algierii, w Batina. W 2012 liczyło 118 610 mieszkańców.

</doc>
<doc id="2029147" url="https://pl.wikipedia.org/wiki?curid=2029147" title="Zwisogłówka koroniasta">
Zwisogłówka koroniasta

Zwisogłówka koroniasta ("Loriculus galgulus") – gatunek małego ptaka z rodziny papug wschodnich (Psittaculidae), zamieszkujący Azję Południowo-Wschodnią. Nie wyróżnia się podgatunków. Nie jest zagrożony wyginięciem; obecnie rzadko spotykany w hodowlach.

</doc>
<doc id="2029148" url="https://pl.wikipedia.org/wiki?curid=2029148" title="Peryskop odwracalny">
Peryskop odwracalny

Peryskop odwracalny – opracowany przez polskiego inżyniera Rudolfa Gundlacha peryskop, umożliwiający obserwację w zakresie 360° bez odwracania głowy czy zmiany pozycji obserwatora. Używany w czołgach, okrętach podwodnych oraz wozach bojowych. W odróżnieniu od ówczesnych peryskopów czołgowych, dzięki dodatkowej przystawce pryzmatycznej umożliwiał on obserwację dookólną (360°) bez odwracania głowy obserwatora.
Historia.
Peryskop odwracalny został opracowany na początku lat 30. XX wieku przez inżyniera Rudolfa Gundlacha z Wojskowego Instytutu Badań Inżynierii. Po próbach i doskonaleniu konstrukcji, został 14 czerwca 1935 roku przyjęty na uzbrojenie Wojska Polskiego pod oznaczeniem: peryskop odwracalny G wz. 34. Peryskop został opatentowany 3 stycznia 1936 roku. Od roku 1936 produkowano go we Lwowie, a po raz pierwszy został zastosowany w polskich tankietkach TKS i czołgach 7TP, a następnie, po sprzedaży patentu firmie Vickers-Armstrong, produkowany jako "Tank periscope Mk IV" był stosowany w większości czołgów angielskich "Crusader", "Churchill", "Valentine", "Cromwell". Dał też początek podobnym rozwiązaniom amerykańskim (peryskop M6 w czołgach "M3/M5 Stuart", "M4 Sherman" i innych). Po skopiowaniu w ZSRR masowo stosowany w radzieckich czołgach włączając T-34 oraz T-70, a także w pojazdach niemieckich używanych przez Wehrmacht.
Po zakończeniu wojny znalazł się w wyposażeniu ludowego Wojska Polskiego jako peryskop obserwacyjny MK-4 i jest do dnia dzisiejszego używany w czołgach oraz wozach bojowych.

</doc>
<doc id="2029149" url="https://pl.wikipedia.org/wiki?curid=2029149" title="Bir al-Atir">
Bir al-Atir

Bir al-Atir (arab. بئر العاتر, fr. "Bir el-Ater") – miasto w Algierii, w Tibissa. W 2010 roku liczyło 78 823 mieszkańców.

</doc>
<doc id="2029151" url="https://pl.wikipedia.org/wiki?curid=2029151" title="Samorządność pracownicza">
Samorządność pracownicza

Samorządność pracownicza, określana również jako samorządność organizacyjna i zarządzanie pracą – forma zarządzania organizacją opartą na samodzielnie kierowanych procesach pracowniczych po stronie pracowników. Samozarządzanie jest cechą charakterystyczną socjalizmu, z propozycjami samozarządzania pojawiającymi się wielokrotnie w historii ruchu socjalistycznego, popieranymi na różne sposoby przez wolnościowych i rynkowych socjalistów, komunistów i anarchistów.
Istnieje wiele odmian samozarządzania. W niektórych wariantach wszyscy pracownicy-członkowie zarządzają przedsiębiorstwem bezpośrednio poprzez zgromadzenia, podczas gdy w innych formach pracownicy sprawują funkcje zarządcze pośrednio poprzez wybór wyspecjalizowanych menedżerów. Samozarządzanie może obejmować nadzór i nadzorowanie organizacji przez wybrane organy, wybór wyspecjalizowanych menedżerów lub samozarządzanie bez udziału wyspecjalizowanych menedżerów jako takich. Celem samozarządzania jest poprawa wyników poprzez przyznanie pracownikom większej autonomii w ich codziennych działaniach, zwiększenie morale, zmniejszenie wyobcowania i wyeliminowanie wyzysku w połączeniu z własnością pracowników.
Przedsiębiorstwo, które jest zarządzane we własnym zakresie, jest określane jako przedsiębiorstwo zarządzane przez pracowników. Samozarządzanie odnosi się do praw kontroli w organizacji produkcyjnej, różniących się od kwestii własności i systemu ekonomicznego, w ramach którego organizacja działa. Samozarządzanie organizacją może zbiegać się z własnością pracowniczą organizacji, ale może również istnieć w kontekście organizacji będących własnością publiczną oraz w ograniczonym zakresie w ramach spółek prywatnych w formie współzarządzania i reprezentacji pracowników w zarządzie.
Teoria ekonomiczna.
System gospodarczy składający się z samozarządzanych przedsiębiorstw jest czasami określany jako gospodarka partycypacyjna, gospodarka zarządzana we własnym zakresie lub gospodarka spółdzielcza. Ten model ekonomiczny jest główną wersją socjalizmu rynkowego i zdecentralizowanej gospodarki planowej, wynikającą z przekonania, że ludzie powinni mieć możliwość uczestniczenia w podejmowaniu decyzji, które wpływają na ich dobrobyt. Do głównych zwolenników samozarządzania socjalizmem rynkowym w XX wieku należą ekonomiści Benjamin Ward, Jaroslav Vanek i Branko Horvat. Model Ward-Vanka zakłada dyfuzję ról przedsiębiorczych wśród wszystkich partnerów przedsiębiorstwa.
Branko Horvat zauważa, że uczestnictwo jest nie tylko bardziej pożądane, ale także bardziej opłacalne ekonomicznie niż tradycyjne zarządzanie hierarchiczne i autorytarne, o czym świadczą pomiary ekonometryczne, które wskazują na wzrost wydajności przy większym udziale w podejmowaniu decyzji. Według Horvata, zmiany te kierują świat w stronę samorządowego, socjalistycznego sposobu organizacji.
W ekonomicznej teorii samozarządzania pracownicy nie są już pracownikami, lecz partnerami w administrowaniu swoim przedsiębiorstwem. Teorie zarządzania na korzyść większego samozarządzania i samokierowania działalnością powołują się na znaczenie autonomii dla wydajności w firmie, a ekonomiści na korzyść samozarządzania twierdzą, że spółdzielnie są bardziej wydajne niż firmy zarządzane centralnie, ponieważ każdy pracownik otrzymuje część zysku, tym samym bezpośrednio wiążąc swoją wydajność z poziomem wynagrodzenia.
Historycznymi postaciami ekonomicznymi, które wspierały spółdzielnie i pewnego rodzaju samozarządzanie, byli anarchista Pierre-Joseph Proudhon, klasyczny ekonomista John Stuart Mill i neoklasyczny ekonomista Alfred Marshall. Współcześni zwolennicy samozarządzania to między innymi amerykański ekonomista marksistowski Richard D. Wolff, anarchistyczny filozof Noam Chomsky oraz teoretyk i socjolog Marcelo Vieta.
Firmy zarządzane samorządnie.
Teoria firmy samorządniczej wyjaśnia zachowanie, wydajność i charakter samodzielnie zarządzanych form organizacyjnych. Chociaż firmy zarządzane samorządnie (lub zarządzane przez pracowników) mogą być równoznaczne z własnością pracowniczą (własnością pracowników), te dwa pojęcia są różne i jedno nie musi oznaczać drugiego. Zgodnie z tradycyjną neoklasyczną teorią ekonomii, w konkurencyjnej gospodarce rynkowej posiadanie aktywów kapitałowych przez pracowników (siłę roboczą danej firmy) nie powinno mieć znaczącego wpływu na wyniki firmy.
Klasyczny liberalny filozof John Stuart Mill uważał, że spółdzielnie prowadzone przez pracowników i będące ich własnością ostatecznie wyprą tradycyjne kapitalistyczne (zarządzane kapitałowo) firmy z konkurencyjnej gospodarki rynkowej ze względu na ich wyższą efektywność i silniejszą strukturę motywacyjną. Podczas gdy zarówno Mill, jak i Karol Marks uważali, że demokratyczne zarządzanie pracownicze będzie na dłuższą metę bardziej efektywne w porównaniu z zarządzaniem hierarchicznym, Marks nie miał nadziei na to, że firmy zarządzane przez pracowników i będące ich własnością będą w stanie wyprzeć tradycyjne firmy kapitalistyczne z gospodarki rynkowej. Pomimo ich zalet w zakresie efektywności, w zachodnich gospodarkach rynkowych firma zarządzana przez pracowników jest stosunkowo rzadkim zjawiskiem.
Benjamin Ward skrytykował obiektywną funkcję firm zarządzanych pracowniczo. Według Warda, firma zarządzana przez pracowników dąży do maksymalizacji zysku netto dla wszystkich swoich członków, w przeciwieństwie do tradycyjnie kapitalistycznych firm, których celem jest maksymalizacja zysku dla zewnętrznych właścicieli. Obiektywna funkcja firmy zarządzanej siłą roboczą stwarza zachętę do ograniczania zatrudnienia w celu zwiększenia dochodu netto dotychczasowych członków firmy. W ten sposób gospodarka składająca się z firm zarządzanych siłą roboczą miałaby tendencję do niepełnego wykorzystania siły roboczej i do wysokiego poziomu bezrobocia.
W ekonomii klasycznej.
W XIX wieku idea samozarządzanej gospodarki została po raz pierwszy w pełni opisana przez anarchistycznego filozofa i ekonomistę Pierre’a-Josepha Proudhona. Ten model ekonomiczny został nazwany mutualizmem, aby podkreślić wzajemne relacje między jednostkami w tym systemie (w przeciwieństwie do pasożytnictwa społeczeństwa kapitalistycznego) i obejmował spółdzielnie działające w gospodarce wolnorynkowej.
John Stuart Mill twierdził, że spółdzielnie prowadzone przez robotników ostatecznie wyprą z konkurencyjnej gospodarki rynkowej tradycyjne przedsiębiorstwa kapitalistyczne (zarządzane kapitałowo) ze względu na ich wyższą efektywność.
Karol Marks opowiadał się za ideą wolnego zrzeszania się producentów jako charakterystyczną dla społeczeństwa komunistycznego, gdzie procesy samozarządzania zastąpiły tradycyjne pojęcie państwa scentralizowanego. Koncepcja ta jest związana z marksistowską ideą przekraczania wyobcowania.
W gospodarce radzieckiej.
Model gospodarczy typu radzieckiego, praktykowany w byłym Związku Radzieckim i bloku wschodnim, jest krytykowany przez socjalistów za brak powszechnego samozarządzania i wkładu w zarządzanie ze strony pracowników przedsiębiorstw. Jednak zarówno w ujęciu bolszewickim, jak i w perspektywie Marksa pełna transformacja procesu pracy może nastąpić dopiero po wyeliminowaniu przez postęp techniczny pracy ponurej i powtarzalnej, która nie została jeszcze osiągnięta nawet w zaawansowanych gospodarkach zachodnich.
Teoria zarządzania.
W swojej książce "Drive: The Surprising Truth About What Motivates Us" Daniel H. Pink argumentuje na podstawie dowodów empirycznych, że samozarządzanie/podejmowanie samodzielnych działań, opanowanie, autonomia i cel (definiowane jako nagrody wewnętrzne) są znacznie skuteczniejszymi zachętami niż zyski pieniężne (nagrody zewnętrzne). Według Pink'a, dla zdecydowanej większości pracy w XXI wieku samozarządzanie i związane z nim nieodłączne bodźce mają o wiele większe znaczenie niż przestarzałe przesłanki o zarządzaniu hierarchicznym i nadmierne poleganie na rekompensacie pieniężnej jako nagrodzie.
Najnowsze badania sugerują, że bodźce i premie mogą mieć pozytywny wpływ na wyniki i motywację autonomiczną. Według tych badań kluczem jest ujednolicenie premii i zachęt w celu wzmocnienia, a nie ograniczania, poczucia autonomii, kompetencji i pokrewieństwa (trzy potrzeby, które teoria samostanowienia określa dla motywacji autonomicznej).
Ruchy polityczne.
W Europie.
Samozarządzanie pracownicze stało się podstawowym składnikiem niektórych organizacji związkowych, w szczególności rewolucyjnego syndykalizmu, który został wprowadzony pod koniec XIX wieku we Francji i socjalizmu gildyjnego na początku XX wieku w Wielkiej Brytanii, chociaż oba ruchy upadły na początku lat 20. ubiegłego wieku. Francuski związek zawodowy CFDT (Confédération Française Démocratique du Travail) włączył samozarządzanie pracownikami do swojego programu z 1970, a następnie go porzucił. Filozofia samozarządzania robotniczego jest promowana przez organizację Robotnicy Przemysłowi Świata (IWW) od jej założenia w Stanach Zjednoczonych w 1905.
Krytycy samozarządzania robotniczego z lewicy, tacy jak Gilles Dauvé i Jacques Camatte, nie wyrażają się o tym modelu jako reakcyjnym, ale po prostu jak o nie postępowym w kontekście rozwiniętego kapitalizmu. Tacy krytycy sugerują, że kapitalizm jest czymś więcej niż tylko relacją zarządzania. Sugerują raczej, że kapitalizm powinien być postrzegany jako całość społeczna, którą samozarządzanie pracownicze samo w sobie tylko utrwala i nie podważa, mimo pozornie radykalnej idei i aktywności. Teoria ta jest wykorzystywana do wyjaśnienia, dlaczego samozarządzanie w Jugosławii nigdy nie wykraczało poza granice większej gospodarki państwowo-monopolowej, lub dlaczego wiele nowoczesnych zakładów będących własnością pracowniczą ma tendencję do powrotu do zatrudniania menedżerów i księgowych już po kilku latach działalności.
Socjalizm gildyjny to ruch polityczny popierający robotniczą kontrolę nad przemysłem za pośrednictwem gildii związanych z handlem „w domniemanym stosunku umownym ze społeczeństwem”. Pochodzi z Wielkiej Brytanii i był najbardziej wpływowy w pierwszej ćwierci XX wieku. Był silnie związany z G.D.H. Cole’em i pod wpływem idei Williama Morrisa. Jeden z istotnych eksperymentów z samozarządzaniem robotniczym miał miejsce podczas Rewolucji Hiszpańskiej (1936–1939). W książce "Anarchosyndykalizm" (1938) Rudolf Rocker ta opisywał przemiany w Hiszpanii: „Lecz przejmując grunty i zakłady przemysłowe pod swoje własne kierownictwo zrobili pierwszy i najważniejszy krok na drodze do socjalizmu. Przede wszystkim oni (samorządni robotnicy i chłopi) udowodnili, że pracownicy, nawet bez kapitalistów, są w stanie prowadzić produkcję i robić to lepiej niż wielu głodnych zysku przedsiębiorców”.
W szczytowym okresie zimnej wojny w latach 50. Jugosławia opowiadała się za tym, co oficjalnie nazywano socjalistycznym samozarządzaniem w odróżnieniu od krajów bloku wschodniego, z których wszystkie praktykowały centralne planowanie i scentralizowane zarządzanie swoimi gospodarkami. Gospodarka Jugosławii była zorganizowana według teorii Josipa Broz Tito i bardziej bezpośrednio Edvarda Kardelja. Również chorwacki naukowiec Branko Horvat wniósł znaczący wkład w teorię samorządności pracowników ("radničko samoupravljanje") praktykowaną w Jugosławii. Ze względu na neutralność Jugosławii i jej wiodącą rolę w Ruchu Państw Niezaangażowanych, jugosłowiańskie firmy eksportowały zarówno na rynki zachodnie, jak i wschodnie. Jugosłowiańskie firmy realizowały wiele dużych projektów infrastrukturalnych i przemysłowych w Afryce, Europie i Azji.
Po maju 1968 we Francji fabryka zegarów LIP z siedzibą w Besançon, od 1973, po decyzji kierownictwa o jej likwidacji, stała się samodzielnym zarządem. Doświadczenie LIP było emblematycznym konfliktem społecznym po 1968 we Francji. Związkowiec Charles Piaget prowadził strajk, w którym pracownicy domagali się kontroli środków produkcji. Zunifikowana Partia Socjalistyczna (PSU), do której należał były Radykał Pierre Mendès-France, opowiadała się za samozarządzaniem.
W Kraju Basków w Hiszpanii, Kooperatywa Mondragon stanowi być może najdłużej trwający i najbardziej udany przykład samozarządzania pracowników na świecie. Został on opracowany przez zróżnicowaną grupę ludzi, takich jak ekonomista z Richard D. Wolff. Z kolei książka badawcza "Capital and the Debt Trap" autorstwa Claudii Sanchez Bajo i Bruno Roelansa przedstawia, jak można zorganizować gospodarkę na zasadzie alternatywnej dla kapitalistycznego sposobu produkcji.
W związku z kryzysem gospodarczym w Grecji w 2010, wiele fabryk zostało zajętych i stało się samorządnymi.
Ameryka Północna.
W okresie Wielkiego Kryzysu spółdzielnie robotnicze i użytkowe rozkwitły do tego stopnia, że ponad połowa amerykańskich rolników należała do spółdzielni. Na ogół w całym kraju powstawały spółdzielnie robotnicze i instytucje bankowości spółdzielczej, które stały się kwitnącą alternatywą dla pracowników i klientów. W związku ze spowolnieniem gospodarczym i stagnacją w Pasie rdzy powstały spółdzielnie robotnicze, takie jak Evergreen Cooperatives, zainspirowane przez Mondragon.
Ameryka Południowa.
W październiku 2005 w Caracas w Wenezueli odbyło się pierwsze spotkanie Encuentro Latinoamericano de Empresas Recuperadas („Latynoamerykańskie Spotkanie Firm Odzyskiwanych”), w którym udział wzięli przedstawiciele 263 takich firm z różnych krajów znajdujących się w podobnej sytuacji ekonomicznej i społecznej. Głównym rezultatem spotkania było Compromiso de Caracas („Zobowiązanie Caracas”), manifest tego ruchu.
Ruch e"mpresas recuperadas".
Angielskojęzyczne dyskusje na temat tego zjawiska mogą obejmować kilka różnych tłumaczeń oryginalnego hiszpańskiego wyrażenia innego niż fabryka odzysku. Odnotowano na przykład: przedsiębiorstwo odzyskane, fabryka/firma odzyskana czy fabryka prowadzona przez pracowników. Zjawisko to znane jest również jako "autogestión", pochodzące od francuskiego i hiszpańskiego słowa oznaczającego samozarządzanie (stosowane w odniesieniu do fabryk, powszechnych systemów edukacyjnych i innych zastosowań). Samozarządzanie pracownicze może zbiegać się w czasie z jego własnością pracowniczą.
Argentyński ruch pojawił się w odpowiedzi na wybuch i skutki kryzysu gospodarczego w Argentynie w 2001 i jest obecnie najważniejszym na świecie zjawiskiem samozarządzania pracowniczego. Z różnych powodów, w tym z powodu zerwanych umów o pracę, wstrząsów i kryzysów mikro- i makroekonomicznych, rosnących wskaźników wyzysku w pracy i zagrożenia bezrobociem lub rzeczywistego zamknięcia firmy z powodu upadłości, pracownicy przejęli kontrolę nad fabrykami i sklepami, w których byli zatrudnieni, często po zajęciu fabryki w celu obejścia lokautu.
"Empresas recuperadas" oznacza „odzyskane/odzyskiwane przedsiębiorstwa/fabryki/spółki”. Hiszpański czasownik "recuperar" oznacza nie tylko „odzyskać” czy „odebrać", ale również „przywrócić używalność”. Chociaż początkowo termin ten odnosił się do obiektów przemysłowych, może on również dotyczyć przedsiębiorstw innych niż fabryki (np. Hotel Bauen w Buenos Aires).
W latach dziewięćdziesiątych XX wieku w południowej prowincji Neuquén w Argentynie miały miejsce drastyczne wydarzenia gospodarcze i polityczne, w wyniku których obywatele ostatecznie zrobili zryw. Chociaż pierwsza zmiana miała miejsce w jednej fabryce, szefowie byli stopniowo zwalniani w całej prowincji, tak że do 2005 pracownicy prowincji kontrolowali większość fabryk.
Ruch ten pojawił się w odpowiedzi na lata kryzysu, które doprowadziły do zapaści gospodarczej w Argentynie w 2001 włącznie. W latach 2001–2002 około 200 argentyńskich firm zostało odzyskanych przez swoich pracowników i przekształconych w spółdzielnie pracownicze. Do wybitnych przykładów należą fabryka Brukman, Hotel Bauen i FaSinPat (wcześniej znany jako Zanon). W 2020 około 16 000 argentyńskich pracowników prowadziło blisko 400 odzyskanych fabryk.
Zjawisko "empresas recuperadas" nie jest nowe w Argentynie. Takie ruchy społeczne zostały raczej całkowicie zlikwidowane podczas tzw. brudnej wojny w latach siedemdziesiątych. Toteż podczas pierwszych miesięcy rządów Héctora Cámpory (maj-lipiec 1973), dość umiarkowanego i lewicowego peronisty, miało miejsce około 600 konfliktów społecznych, strajków i okupacji fabryk. Wiele odzyskanych fabryk/przedsiębiorstw/zakładów pracy jest prowadzonych spółdzielczo, a pracownicy w wielu z nich otrzymują takie samo wynagrodzenie. Ważne decyzje dotyczące zarządzania są podejmowane w sposób demokratyczny przez zgromadzenie wszystkich pracowników, a nie przez zawodowych menedżerów.
Rozprzestrzenianie się tych „rekonwalescencji” doprowadziło do powstania ruchu odzyskiwania fabryk, który jest powiązany z różnorodną siecią polityczną obejmującą socjalistów, peronistów, anarchistów i komunistów. Pod względem organizacyjnym obejmuje dwie duże federacje fabryk odzyskanych, po lewej stronie większy Movimiento Nacional de Empresas Recuperadas (Krajowy Ruch Przedsiębiorstw Odzyskiwanych, MNER), a po prawej mniejszy Krajowy Ruch Fabryk Odzyskiwanych (MNFR). Niektóre związki zawodowe, bezrobotni protestujący (tzw. "piqueteros") czy tradycyjne spółdzielnie pracownicze i szereg grup politycznych również wspierały te przejęcia. W marcu 2003, z pomocą MNER, byli pracownicy luksusowego Hotelu Bauen zajęli budynek i przejęli nad nim kontrolę.
Jedną z trudności takiego ruchu jest jego konflikt z klasycznym systemem gospodarczym, ponieważ większość klasycznie zarządzanych firm z różnych powodów (m.in. wrogość ideologiczna i sama zasada samozarządzania) odmawiała współpracy z odzyskanymi fabrykami. W ten sposób odizolowanym przedsiębiorstwom odzyskiwanym łatwiej jest współpracować w budowaniu alternatywnego, bardziej demokratycznego systemu gospodarczego i osiągnąć krytyczną wielkość i siłę, które umożliwią im negocjacje ze zwykłymi firmami kapitalistycznymi. Ruch ten doprowadził w 2011 do powstania nowego prawa upadłościowego, które ułatwia przejmowanie przez pracowników. Ustawodawstwo zostało podpisane przez prezydent Cristinę Kirchner 29 czerwca 2011.

</doc>
<doc id="2029152" url="https://pl.wikipedia.org/wiki?curid=2029152" title="Bir Chadim">
Bir Chadim

Bir Chadim (arab. بئر خادم, fr. "Birkhadem") – miasto w Algierii, w prowincji Algier. W 2010 liczyło 87 070 mieszkańców.

</doc>
<doc id="2029153" url="https://pl.wikipedia.org/wiki?curid=2029153" title="Zamek dobczycki">
Zamek dobczycki



</doc>
<doc id="2029154" url="https://pl.wikipedia.org/wiki?curid=2029154" title="Szaciłki">
Szaciłki



</doc>
<doc id="2029156" url="https://pl.wikipedia.org/wiki?curid=2029156" title="Nick Baumgartner">
Nick Baumgartner

Nick Baumgartner (ur. 17 grudnia 1981 w Iron River) – amerykański snowboardzista, trzykrotny medalista mistrzostw świata.
Kariera.
Po raz pierwszy na arenie międzynarodowej pojawił się 8 stycznia 2005 roku w Mount Bachelor, gdzie w zawodach Nor-Am Cup zajął dziesiąte miejsce w snowcrossie. Nigdy nie wystąpił na mistrzostwach świata juniorów. W zawodach Pucharu Świata zadebiutował 6 marca 2005 roku w Lake Placid, zajmując 49. miejsce w snowcrossie. Na podium zawodów tego cyklu po raz pierwszy stanął 17 marca 2007 roku w Stoneham, kończąc rywalizację na drugiej pozycji. W zawodach tych rozdzielił Francuza Pierre'a Vaultiera i Drew Neilsona z Kanady. Najlepsze wyniki osiągnął w sezonie 2008/2009, kiedy to zajął trzecie miejsce w klasyfikacji generalnej snowcrossu.
Pierwszy medal wywalczył w 2009 roku, kiedy podczas mistrzostw świata w Gangwon zajął trzecie miejsce w snowcrossie. W zawodach tych wyprzedzili go jedynie Austriak Markus Schairer i Francuz Xavier de Le Rue. Kolejny medal zdobył na odbywających się w 2015 roku mistrzostwach świata w Kreischbergu, gdzie ponownie zajął trzecie miejsce. Tym razem lepsi okazali się Włoch Luca Matteotti i Kanadyjczyk Kevin Hill. Ponadto w parze z Hagenem Kearneyem wywalczył złoty medal w snowcrossie drużynowym na mistrzostwach świata w Sierra Nevada. Na tych samych mistrzostwach był też czwarty indywidualnie, przegrywając walkę o podium z Alexem Pullinem z Australii.
W 2010 roku wystąpił na igrzyskach olimpijskich w Vancouver, gdzie rywalizację w snowcrossie ukończył na 20. pozycji. Bez medalu wrócił także z mistrzostw świata w Stoneham w 2013 roku (7. miejsce) oraz igrzysk w Soczi w 2014 roku (25. miejsce).

</doc>
<doc id="2029158" url="https://pl.wikipedia.org/wiki?curid=2029158" title="Ignacy Delgado">
Ignacy Delgado

Św. Ignacio Delgado (właściwie Clemente Ignacio Delgado y Cebrián) (ur. 23 listopada 1761 r. w Villafeliche, Saragossa (prowincja) w Hiszpanii – zm. 12 lipca 1838 r. w Nam Định w Wietnamie) – święty Kościoła katolickiego, dominikanin, misjonarz, biskup, męczennik.
Urodził się we wsi Villafeliche w prowincji Saragossa w Hiszpanii 23 listopada 1761 r. Został dominikaninem w wieku 19 lat. W wieku 25 lat przybył na misje do Manilii, gdzie kontynuował naukę. W 1787 r. przyjął święcenia kapłańskie. Do Wietnamu przybył razem z trzema innymi księżmi w końcu października 1790 r. Po kilku miesiącach nauki języka wietnamskiego wyznaczono go do pracy w seminarium duchownym. Po kilku latach został mianowany biskupem koadiutorem Wschodniego Tonkinu. Podczas prześladowań został w końcu maja 1838 r. aresztowany i zamknięty w małej klatce. Stracono go przez ścięcie 12 lipca 1838 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2029161" url="https://pl.wikipedia.org/wiki?curid=2029161" title="Żyła próżna dolna">
Żyła próżna dolna



</doc>
<doc id="2029163" url="https://pl.wikipedia.org/wiki?curid=2029163" title="Żyła próżna górna">
Żyła próżna górna



</doc>
<doc id="2029165" url="https://pl.wikipedia.org/wiki?curid=2029165" title="Benedykt Rejt">
Benedykt Rejt

Benedykt Rejt (Rieth, Ryed, właściwie Benedikt Ried, ur. ok. 1454, zm. 30 września 1543 w Lounach) – czeski budowniczy, architekt i kamieniarz pochodzenia niemieckiego, zwany Mistrzem Benedyktem. Reprezentant architektury przełomu gotyku i renesansu.
Jest autorem m.in. kościoła św. Barbary w Kutnej Horze (ok. 1482), Sali władysławowskiej (1497–1500) i schodów jeździeckich w Zamku Królewskim w Pradze, kościoła św. Mikołaja w Lounach (1517–1537), przebudów zamku w Blatnej (1523-1530) i zamku w Ząbkowicach Śląskich (1524-1532) oraz jest wymieniany jako hipotetyczny autor kościoła św. Anny w Wilnie (niepotwierdzone).

</doc>
<doc id="2029168" url="https://pl.wikipedia.org/wiki?curid=2029168" title="Franciszek Gil de Frederich">
Franciszek Gil de Frederich

Św. Francesco Gil de Federich de Sans (ur. 14 grudnia 1702 w Tortosa, Tarragona w Hiszpanii, zm. 22 stycznia 1745 w Hanoi w Wietnamie) – dominikanin, misjonarz, męczennik, święty Kościoła katolickiego.
Życiorys.
Franciszek Gil de Federich wstąpił do klasztoru dominikanów w Barcelonie. Święcenia kapłańskie otrzymał 29 marca 1727 r. Wyjechał na misje na Filipiny. Spędził tam kilka miesięcy jako sekretarz prowincjała. Następnie poprosił o pozwolenie na udanie się do Wietnamu. Po otrzymaniu zgody przybył do Tonkinu w 28 sierpnia 1735 r. Pracował w wielu parafiach. Z powodu prześladowań musiał się ukrywać. Został aresztowany 3 sierpnia 1737 r., gdy kończył odprawiać mszę. Skazano go na śmierć za nauczanie religii chrześcijańskiej. Po ponad 7 latach spędzonych w więzieniu został ścięty 22 stycznia 1745 r. razem z innym dominikaninem Mateuszem Alonso de Leciniana, z którym spotkał się w więzieniu.
Dzień wspomnienia: 24 listopada w grupie 117 męczenników wietnamskich.
Beatyfikowany 20 maja 1906 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2029170" url="https://pl.wikipedia.org/wiki?curid=2029170" title="Zaproszenie do wnętrza">
Zaproszenie do wnętrza

Zaproszenie do wnętrza ("Einladung zur Besichtigung") – film dokumentalny z 1978 w reżyserii Andrzeja Wajdy, opowiadający o kolekcji polskiej sztuki ludowej zgromadzonej przez niemieckiego dziennikarza Ludwiga Zimmerera.

</doc>
<doc id="2029171" url="https://pl.wikipedia.org/wiki?curid=2029171" title="Józef Fernández">
Józef Fernández

Św. José Fernández (właściwie José Fernández de Ventosa) (ur. 3 września 1775 w Ventosa de la Cueva, Ávila (prowincja) w Hiszpanii, zm. 24 lipca 1838 w Nam Định w Wietnamie) – dominikanin, misjonarz, męczennik, święty Kościoła katolickiego.
Józef Fernández pochodził z religijnej rodziny. Został wysłany na misje na Daleki Wschód. Najpierw przybył do Manili. Później udał się do Makau razem z trzema innymi dominikanami. Następnie na angielskim statku przybył do portu Turane. Stamtąd pieszo udał się do miejsca przeznaczenia – dominikańskiej misji w północnym Wietnamie. W czasie prześladowań musiał ukrywać się i często zmieniał miejsce pobytu. W jednej z kryjówek spotkał księdza Piotra Nguyễn Bá Tuần. Ze względu na zły stan zdrowia Józefa Fernández Piotr Nguyễn Bá Tuần postanowił pozostać razem z nim i od tej pory podróżowali razem. Zostali uwięzieni w czerwcu 1838 r. Wielokrotnie stawali sądem. Józef Fernández odmówił podeptania krzyża. Został ścięty 24 lipca 1838 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2029172" url="https://pl.wikipedia.org/wiki?curid=2029172" title="Vanellus">
Vanellus

Vanellus – rodzaj ptaka z podrodziny sieweczek (Charadriinae) w rodzinie sieweczkowatych (Charadriidae).
Zasięg występowania.
Rodzaj obejmuje gatunki występujące w Eurazji, Afryce, Australii i Oceanii oraz w Ameryce Południowej i Centralnej.
Morfologia.
Długość ciała 20–38 cm; masa ciała 99–426 g; rozpiętość skrzydeł 55–87 cm.
Systematyka.
Podział systematyczny.
Do rodzaju należą następujące gatunki:

</doc>
<doc id="2029173" url="https://pl.wikipedia.org/wiki?curid=2029173" title="Pogoda domu niechaj będzie z Tobą...">
Pogoda domu niechaj będzie z Tobą...

Pogoda domu niechaj będzie z Tobą... – polski film dokumentalny z roku 1979 w reżyserii Andrzeja Wajdy.
Fabuła.
Bohater filmu.
Jarosław Iwaszkiewicz

</doc>
<doc id="2029174" url="https://pl.wikipedia.org/wiki?curid=2029174" title="Ryjownik górski">
Ryjownik górski

Ryjownik górski ("Paracrocidura graueri") – gatunek owadożernego ssaka z rodziny ryjówkowatych (Soricidae). Znany tylko z holotypu znalezionego w 1908 roku w górach Itombwe w Demokratycznej Republice Konga na wysokości 2000 m n.p.m. Holotyp opisany naukowo przez Hutterera w 1986 roku. Ekologia i wielkość populacji nieznana. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii DD (niedostateczne dane). Nie są znane zagrożenia dla tego gatunku.

</doc>
<doc id="2029175" url="https://pl.wikipedia.org/wiki?curid=2029175" title="Siarczek arsenu">
Siarczek arsenu



</doc>
<doc id="2029176" url="https://pl.wikipedia.org/wiki?curid=2029176" title="Dominik Henares">
Dominik Henares

Św. Domingo Henares de Zafra Cubero (ur. 19 grudnia 1765 w Baena, Kordoba (prowincja) w Hiszpanii, zm. 25 czerwca 1838 w Nam Định w Wietnamie) – święty Kościoła katolickiego, dominikanin, biskup, męczennik.
Urodził się w Baena 19 grudnia 1765 r. Po kilku latach rodzina przeniosła się do Grenady. Habit dominikański otrzymał 30 sierpnia 1783 r. Na misję udał się na Filipiny, gdzie przybył 9 lipca 1786 r. Święcenia kapłańskie przyjął 20 września 1789 r. Następnie razem z innym dominikaninem ojcem Ignacym Delgado udał się do Wietnamu, gdzie dotarli w końcu października 1790 r. 9 września 1800 r. został biskupem koadiutorem Wschodniego Tonkinu i tytularnym biskupem Fezu. Ponieważ znał się na medycynie i astronomii, był poważany przez miejscowych uczonych i prawników, a nawet doradzał mandarynom. Nie uchroniło go to jednak przed prześladowaniami. 9 czerwca 1838 r. został aresztowany i zamknięty w klatce. Następnie zabrano go do stolicy, gdzie wielokrotnie stawał przed trybunałem. Został ścięty 25 czerwca 1838 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2029190" url="https://pl.wikipedia.org/wiki?curid=2029190" title="Parafia Dziesięciu Tysięcy Rycerzy Męczenników w Trzebieszowie">
Parafia Dziesięciu Tysięcy Rycerzy Męczenników w Trzebieszowie

Parafia Dziesięciu Tysięcy Rycerzy Męczenników w Trzebieszowie – parafia rzymskokatolicka w Trzebieszowie.
Kościół istniał już w 1418 r., uposażony przez króla Władysława Jagiełłę w 1430 r. Następny kościół był fundacji Adama Szaniawskiego, kasztelana lubelskiego z 1724 r. Uległ on pożarowi od pioruna w 1855 r. Obecny kościół parafialny murowany, wybudowany w 1863 r., staraniem ks. Alojzego Radzikowskiego, konsekrowany w 1901 r. przez Franciszka Jaczewskiego, biskupa lubelskiego.
Kościół jest zbudowany w stylu eklektycznym z cechami neoklasycyzmu, a wystrój wnętrza jest barokowy. Do parafii należy również cmentarz grzebalny, oddalony o 1,5 km.
Księgi metrykalne są prowadzone od 1585 r. Kościół był wizytowany w 1993 r. przez biskupa seniora diecezji siedleckiej Wacława Skomuruchę
Zasięg parafii.
Do parafii należą wierni z miejscowości: Trzebieszów, I, II, III, IV, Dębowierzchy, 
Gołowierzchy, Jakusze, Karwów, Kurów, Leszczanka, Popławy-Rogale, Wierzejki i Wylany.

</doc>
<doc id="2029195" url="https://pl.wikipedia.org/wiki?curid=2029195" title="Graham Watanabe">
Graham Watanabe

Graham Watanabe (ur. 19 marca 1982 w Sun Valley) – amerykański snowboardzista, startujący od 1996 r. Startował na igrzyskach w Turynie, gdzie zajął 31. miejsce w snowcrossie. Na igrzyskach w Vancouver był 18 w snowcrossie. Najlepsze wyniki w Pucharze Świata osiągnął w sezonie 2009/2010, kiedy to zajął 11. miejsce w klasyfikacji generalnej, a w klasyfikacji snowboardcrossu był trzeci.

</doc>
<doc id="2029211" url="https://pl.wikipedia.org/wiki?curid=2029211" title="Herb Iwonicza-Zdroju">
Herb Iwonicza-Zdroju

Herb Iwonicza-Zdroju – jeden z symboli miasta Iwonicz-Zdrój i gminy Iwonicz-Zdrój w postaci herbu.
Wygląd i symbolika.
Herb przedstawia na dwupolowej tarczy, w polu górnym – żółtym, trzy zielone jodły, w dolnym – niebieskim, biały rysunek wyobrażający zabytkowy pawilon zdrojowy z bijącym źródłem.
Symbolika herbu nawiązuje do uzdrowiskowego charakteru miejscowości.

</doc>
<doc id="2029213" url="https://pl.wikipedia.org/wiki?curid=2029213" title="Karl Aulock">
Karl Aulock

Karl von Aulock (ur. 22 października 1771 r., zm. 3 maja 1830 r. we Wrocławiu) – niemiecki duchowny, biskup pomocniczy we Wrocławiu od 1743 roku.
Życiorys.
Uczęszczał do seminarium i otrzymał święcenia kapłańskie we Wrocławiu w 1795 roku. Początkowo pracował jako wikariusz w Wysokim Kościele, a następnie w Wierzbięcicach koło Nysy. W latach 1793-1810 i od 1812 roku zasiadał w kapitule katedralnej. W 1805 roku otrzymał rezydencję kanonicką, a pięć lat później został dziekanem kapituły kolegiackiej w Głogowie oraz oficjałem sądu kościelnego. Ponadto piastował urzędy: prokuratora szpitala św. Łazarza, "magistra fabricae ecclesiae" w katedrze i kolegiacie świętokrzyskiej, radcy wikariusza generalnego i prezesem drugiej instancji w sądzie duchownym. W 1825 roku awansował na dziekana i prałata kapituły katedralnej. W 1826 roku został mianowany przez papieża Leona XII sufraganem wrocławskim i biskupem tytularnym Marocco. Zmarł cztery lata później i został pochowany we wrocławskiej katedrze.

</doc>
<doc id="2029235" url="https://pl.wikipedia.org/wiki?curid=2029235" title="Gmina zbiorowa Jümme">
Gmina zbiorowa Jümme

Gmina zbiorowa Jümme (niem. "Samtgemeinde Jümme") – gmina zbiorowa położona w niemieckim kraju związkowym Dolna Saksonia, w powiecie Leer. Siedziba administracji gminy zbiorowej znajduje się w miejscowości Filsum.
Podział administracyjny.
Do gminy zbiorowej Jümme należą trzy gminy, w tym jedno miasto (niem. "Flecken"):

</doc>
<doc id="2029242" url="https://pl.wikipedia.org/wiki?curid=2029242" title="Miłość w Niemczech">
Miłość w Niemczech

Miłość w Niemczech (niem. "Eine Liebe in Deutschland") – niemiecko-francuski dramat wojenny z 1983 roku w reżyserii Andrzeja Wajdy. Adaptacja powieści Rolfa Hochhutha. Zdjęcia do filmu powstały w Badenii-Wirtembergii (Efringen-Kirchen, Eimeldingen i Lörrach) oraz w Berlinie Zachodnim.
Obsada.
i inni

</doc>
<doc id="2029314" url="https://pl.wikipedia.org/wiki?curid=2029314" title="Ust'-Kamienogorsk">
Ust'-Kamienogorsk



</doc>
<doc id="2029315" url="https://pl.wikipedia.org/wiki?curid=2029315" title="Ligeja (nowela)">
Ligeja (nowela)

Ligeja (ang. "Ligeia") – nowela Edgara Allana Poego opublikowana w 1838 roku.
Opis fabuły.
Anonimowy narrator podejmuje się próby opisu postaci Ligei, kobiety pięknej, namiętnej, intelektualistki o czarnych włosach i ciemnych oczach. Miał ją spotkać w dużym, starym, podupadłym mieście nad Renem. Nie potrafi on jednak sobie przypomnieć niczego o jej przeszłości, a w pamięci pozostaje mu jedynie jej oryginalna uroda oraz, przede wszystkim, niezwykły wyraz oczu, który powoduje sugestywne, acz ulotne skojarzenia. Pobierają się, a Ligeja imponuje mężowi swoją rozległą wiedzą naukową, jak i płynną znajomością języków klasycznych oraz nowożytnych, co jest dość nietypowym zjawiskiem, jak na ówczesną kobietę. Wprowadza przy tym małżonka w tajemnicy wiedzy metafizycznej. 
Po pewnym czasie Ligeja zaczyna chorować i umiera. Żegna się z życiem zacięcie walcząc ze śmiercią. Życie jest jedynym czego pragnie, darem, który zostaje jej odebrany przemocą, niezgodnie z jej wolą i z teorią, w którą uparcie wierzy. Cytat, który rozpoczyna nowelę jest zarazem wstępem do rozważań Ligei na temat metafizyki "I jest w tym wola, co nie umiera. Któż zbadał tajemnice woli oraz jej moce? Albowiem Bóg jest tylko możną wolą, dzięki swemu natężeniu przenikającą wszechrzeczy. Człowiek nie ustępowałby aniołom i nie podlegałby wcale śmierci, gdyby nie słabość wątłej jego woli". Ligeja nie może pogodzić się ze swoją śmiercią. 
Pogrążony w rozpaczy narrator nabywa opactwo w Anglii, które zastaje w runie. Postanawia zachować zdewastowany stan zewnętrza i skupić się na odnowię wnętrza. Wkrótce poślubia jasnowłosą, niebieskooką Rowenę Trevanion. Dwa miesiące później Rowena zaczyna gorączkować i popada w stany lękowe. Pewnej nocy, gdy jest bliska omdlenia, narrator nalewa jej puchar wina. Będąc pod wpływem opium, dostrzega on (lub tak mu się tylko wydaje) krople rubinowej substancji wpadającej do naczynia. Stan kobiety natychmiast się pogarsza. Rowena umiera dzień później, a jej ciało zostaje owinięte i przygotowane do pochówku. 
Czuwając nocą przy ciele żony, narrator zauważa chwilową zmianę koloru jej policzków. Mąż próbuje ją reanimować, lecz intensywne próby nie przynoszą rezultatu. Cykl odzyskiwania życia i ponownej śmierci, przy jednoczesnym pogarszaniu się stanu zwłok powtarza się wielokrotnie podczas trwania nocy. Nad ranem, emocjonalnie wyczerpany, widzi, że ciało ożywia się raz jeszcze, wstaje i zmierza do środka pomieszczenia. Po dotknięciu bandaże z twarzy opadają i odkrywają czarne włosy i ciemne oczy kobiety: Rowena zamieniła się w Ligeję.
Analiza.
Narrator polega na Ligei niczym dziecko, obdarzając ją niemalże "dziecięcą ufnością". W momencie jej śmierci, staje się "dzieckiem zbłąkanym wśród ciemności", pozostawionym sam na sam ze swoją "dziecięcą przewrotnością". Mimo zależności od Ligei, po jej śmierci pragnie o niej zapomnieć (co prawdopodobnie nie pozwala mu kochać Roweny). 
Ligeję cechuje nietuzinkowa inteligencja, jakiej narrator jeszcze "nie widział u żadnej kobiety". Co ważniejsze, wspiera go ona w różnorakich metafizycznych dociekaniach i przekazuje wiedzę, "co zbyt jest cenna i zanadto boska, by nie miała być zabroniona!"
Jej mistyczna wiedza, połączona z intensywnym pragnieniem życia, może być później powodem jej ożywienia. 
Ligeja i Rowena to estetyczne przeciwieństwa. Czarnowłosa Ligeja pochodzi z miasta nad Renem, podczas gdy Rowena (nazwana prawdopodobnie na wzór postaci z powieści "Ivanhoe") jest jasnowłosą Anglosaską. To symboliczne zestawienie sugeruje kontrast między niemieckim i angielskim romantyzmem. 
Kwestią sporną jest znaczenie metamorfozy tytułowej bohaterki, a analizę dodatkowo komplikuje stwierdzenie autora, który w listach zaprzeczał, jakoby Ligeja odrodziła się w ciele Roweny, choć później się z tego wycofał. O tym, że Rowena naprawdę stała się zmarłą Ligeją, świadczą wyłącznie słowa narratora, co pozostawia miejsce na spekulacje. On sam został ukazany jako uzależniony od opium, co czyni go mało wiarygodnym. Nawet opisując piękno Ligei mówi, że jest ono niczym "rozblask snów, wykołysanych przez opium"”. 
Mówi także, że "w rozkołysaniu snów opiumowych zdarzało się, iż śród ciszy nocnej powtarzałem głośno jej imię (…) jak gdyby dzika zgryzota, wniebowzięta czułość i zabójczy żar mej tęsknicy za umarłą mogły przywołać ją z powrotem na szlaki ziemskie, które opuściła"”. To może sugerować, że powrót Ligei był niczym więcej niż tylko halucynacją, wywołaną zażyciem narkotyków. 
Jeśli jednak ożywienie Ligei ma być rozumiane dosłownie, to może mieć ono swoje źródło w jej przeświadczeniu, że umiera się tylko przez słabą wolę. To znowu sugeruje, że silna wola trzyma ludzi przy życiu. Nie jest jednak jasne, czy to wola jej samej, czy też jej męża spowodowała powstanie z martwych.
Wiersz "Czerw Zwycięzca" zawarty w noweli może stawiać zmartwychwstanie Ligei pod znakiem zapytania. Utwór obrazuje jej przejście w kierunku nieuniknionej śmiertelności. Jego zawarcie w tekście może oznaczać ironię lub być parodią ówczesnych konwencji, zarówno w literaturze, jak i życiu codziennym. (por. protagonista w dziele Dickensa "Nasz wspólny przyjaciel" lub śmierć Helen Burns w książce Charlotte Brontë pt. "Dziwne losy Jane Eyre".) Sama Ligeja wspomina o strachu, którego uosobieniem jest "twór czerwony jak krew". Także inne interpretacje były przedmiotem dyskusji. 
Przyjaciel Poego Philip Pendleton Cooke sugerował, że fabuła noweli byłaby bardziej artystyczna, gdyby przejęcie ciała Roweny przez Ligeję odbywało się stopniowo. Sam autor zgodził się z owym stwierdzeniem; podobny motyw pojawił się w "Morelli". Poe pisał także, że powinien pozwolić opętanej Rowenie powrócić ponownie do jej własnego ja, tak, aby mogła być pochowana z jej własną tożsamością, a "cielesne zmiany stopniowo same by ustąpiły". Jednak w kolejnym liście się z tego wycofał. 
Epigraf, użyty na wstępie noweli, jest przypisywany Josephowi Glanvillowi, choć nie został on odnaleziony w pracach autora. Sam Poe mógł także sfabrykować ów fragment i przypisać go Glanvillowi, by zasugerować czytelnikom skojarzenia z czarną magią, w którą wierzył Glanvill. 
Satyra.
W niektórych debatach sugerowano, że "Ligeja" to satyra na literaturę gotycką. W roku, w którym nowela została opublikowana, Poe wydał jeszcze tylko dwa inne utwory prozatorskie: "Silence – A Fable" i "A Predicament" – oba utrzymane w satyrycznej konwencji gotyckiej. Ową teorię zdaje się potwierdzać fakt, że Ligeja pochodzi z Niemiec, głównego źródła literatury gotyckiej XIX wieku oraz że jej opis wiele sugeruje, ale mało mówi czytelnikowi, zwłaszcza w odniesieniu do jej oczu. Narrator opisuje ich "wyraz", który, jak sam przyznaje, jest "słowem bez znaczenia". Fabuła sugeruje także, że Ligeja reprezentuje transcendentalizm, który był często krytykowany przez Poego.
Publikacja.
"Ligeja" została opublikowana 18 września 1838 roku na łamach "American Museum", magazynu redagowanego przez dwóch przyjaciół Poego, dr Nathana C. Brooksa i dr Josepha E. Snodgrassa. Poe dostał za publikację Ligei 10 dolarów.
Nowela była korygowana w procesie jej publikacji. Była przedrukowana w "Opowieściach groteskowo – arabeskowych" (1840), w zbiorach "Opowieści fantastyczne" (1842), "Opowiadania Edgara Allana Poego" (1845) oraz na łamach "New York World" (15 lutego, 1845) i "Broadway Journal" (27 września, 1845). Wiersz "Czerw Zwycięzca" (jako utwór spisany przez Ligeję) po raz pierwszy został zawarty w publikacji ma łamach "New York World".
Recepcja.
Charles Eames z "The New World" napisał: "Siła i śmiałość koncepcji oraz wysoki artyzm, z jakim zamiar autora jest rozpisany, są godne podziwu w równym stopniu". Thomas Dunn English, pisząc w październiku 1845 roku na łamach magazynu "Aristidean", stwierdził, że "Ligeja jest jedną z najbardziej niezwykłych w jej gatunku, ze wszystkich jego dzieł".
Irlandzki krytyk i dramaturg George Bernard Shaw powiedział, że "Historia Lady Ligei nie jest tylko jednym z cudów literackich, jest również niezrównana i niedościgniona".
Adaptacje.
Roger Corman nakręcił "Grobowiec Ligei" na podstawie noweli w 1964. Był to ostatni z ośmiu filmów, będących adaptacją dzieł Edgara Allana Poego. Motywy z "Ligei", jak śmierć i zmartwychwstanie ukochanej kobiety, pojawiły się w filmie Hitchcocka "Zawrót głowy". Fabuła noweli została także zaadaptowana w 2009 na potrzeby niezależnej produkcji "Ligeia" Johna Shirleya. W filmie występują Wes Bentley, Michael Madsen oraz Eric Roberts.

</doc>
<doc id="2029317" url="https://pl.wikipedia.org/wiki?curid=2029317" title="Cyathea dealbata">
Cyathea dealbata

Cyathea dealbata (tzw. srebrna paproć; "ponga" w języku maori) – gatunek paproci drzewiastej z rzędu olbrzymkowców, rosnący na Nowej Zelandii. Charakteryzuje się biało-srebrnym spodem liści. Dorasta do 10 m wysokości.
Jest nieoficjalnym symbolem Nowej Zelandii i Nowozelandczyków, występuje m.in. w herbie państwa, a także w logo Nowozelandzkiego Komitetu Olimpijskiego, a także reprezentacji w piłce nożnej i rugby union. Wiele spośród propozycji nowej flagi państwowej również zawiera wizerunek srebrnej paproci.

</doc>
<doc id="2029322" url="https://pl.wikipedia.org/wiki?curid=2029322" title="Jümme">
Jümme

Niemcy:

</doc>
<doc id="2029333" url="https://pl.wikipedia.org/wiki?curid=2029333" title="Juemme">
Juemme



</doc>
<doc id="2029372" url="https://pl.wikipedia.org/wiki?curid=2029372" title="Pakistan na Letnich Igrzyskach Olimpijskich 2000">
Pakistan na Letnich Igrzyskach Olimpijskich 2000

Pakistan na Letnich Igrzyskach Olimpijskich 2000 reprezentowało 27 zawodników, 26 mężczyzn i 1 kobieta.
Skład kadry.
Hokej na trawie.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Strzelectwo.
Mężczyźni
Wioślarstwo.
Mężczyźni

</doc>
<doc id="2029376" url="https://pl.wikipedia.org/wiki?curid=2029376" title="Biesy (film 1988)">
Biesy (film 1988)

Biesy (fr. "Les possédés") – francuski dramat psychologiczny z 1988 roku w reżyserii Andrzeja Wajdy, oparty na powieści pod tym samym tytułem autorstwa Fiodora Dostojewskiego.
Zdjęcia do filmu kręcono w następujących lokacjach: Warszawa (m.in. teren Uniwersytetu Warszawskiego), stacja kolejowa Białowieża Towarowa, osada leśna Grudki, Piotrków Trybunalski (cerkiew, ulice: Pijarska, Konarskiego, Grodzka, Farna, Pereca, Wojska Polskiego), wieś Wola Grzymalina (nieistniejąca, obecnie teren kopalni Bełchatów).

</doc>
<doc id="2029406" url="https://pl.wikipedia.org/wiki?curid=2029406" title="Dominion VIII">
Dominion VIII

Dominion VIII - ósmy album studyjny szwedzkiej grupy muzycznej Grave. Wydawnictwo ukazało się 21 kwietnia 2008 roku nakładem wytwórni muzycznej Regain Records.
Instrumenty zostały nagrane w Soulless Studio w Sztokholmie. Natomiast wokalizy w Sandkvie Studio Visby. Proces miksowania odbył się również w Sandkvie Studio. Z kolei mastering nagrań odbył się w Masters Of Audio w Sztojholmie.
Lista utworów.
Opracowano na podstawie materiału źródłowego
Twórcy.
Opracowano na podstawie materiału źródłowego

</doc>
<doc id="2029427" url="https://pl.wikipedia.org/wiki?curid=2029427" title="Drechterland">
Drechterland

Drechterland – gmina w prowincji Holandia Północna, w Holandii. Liczy 19 282 mieszkańców (stan na 1 stycznia 2010) i zajmuje powierzchnię 101,44 km².
Gmina powstała 1 stycznia 1979 (pod nazwą Bangert) z połączenia mniejszych gmin, Hoogkarspel, Westwoud i Blokker. Rok później zmieniono nazwę gminy na obecną. Zajmowała wtedy powierzchnię 24,07 km², a w 2003 liczyła 10,194 mieszkańców. 1 stycznia 2006 została połączona z leżącą na południe od niej gminą Venhuizen.
Drechterland jest gminą partnerską gminy Bardowick w Niemczech (porozumienie podpisane 3 października 1970) oraz gminy Skoki w Polsce (porozumienie podpisane 8 listopada 1995). Partnerstwa te zostały przejęte od gminy Venhuizen, po połączeniu się z nią 1 stycznia 2006.

</doc>
<doc id="2029451" url="https://pl.wikipedia.org/wiki?curid=2029451" title="Palestyna na Letnich Igrzyskach Olimpijskich 2000">
Palestyna na Letnich Igrzyskach Olimpijskich 2000

Palestynę na Letnich Igrzyskach Olimpijskich 2000 reprezentowało dwoje zawodników – jeden mężczyzna i jedna kobieta.
Skład kadry.
Lekkoatletyka.
Mężczyźni
Pływanie.
Kobiety

</doc>
<doc id="2029453" url="https://pl.wikipedia.org/wiki?curid=2029453" title="Parafia Wniebowzięcia Najświętszej Maryi Panny w Przecławiu">
Parafia Wniebowzięcia Najświętszej Maryi Panny w Przecławiu

Parafia pw. Wniebowzięcia Najświętszej Maryi Panny w Przecławiu – parafia rzymskokatolicka znajdująca się w diecezji tarnowskiej w dekanacie Mielec Południe. Erygowana w XIV wieku. Mieści się przy ulicy Kolejowej. Prowadzą ją księża diecezjalni.
Historia i terytorium parafii.
Budowę pierwszego drewnianego kościoła rozpoczęto w Przecławiu w roku 1258. W roku 1457 dziedzic Przecławia Stanisław Ligęza ufundował nowy kościół na miejscu dawnego. Obecny murowany kościół został wybudowany na wzgórzu w latach 1881–1886 w stylu neogotyckim.
Do parafii należą wierni z Przecławia oraz z wsi: Błonie, Podole, Tuszyma, Wólka Błońska, Wólka Podolska i Wylów.

</doc>
<doc id="2029474" url="https://pl.wikipedia.org/wiki?curid=2029474" title="Fraternité2020">
Fraternité2020

Fraternité2020 to europejska inicjatywa obywatelska, która została założona w 2010 roku przez Europejską Sieć Obywateli. Głównym celem tej inicjatywy jest promowanie programów wymian międzynarodowych (EVS – Wolontariat Europejski, Erasmus, itp.) na obszarze Unii Europejskiej. Wspieranie tych programów miałoby polegać między innymi na przeznaczaniu dla nich większych środków z budżetu UE. Za cel Fratemité2020 stawia sobie także, aby 20% Europejczyków spędziło co najmniej 20 tygodni w innym kraju europejskim do końca 2020 roku. 
Wstęp.
Obecnie mobilność geograficzna na obszarze UE jest stosunkowo niska. Popularność programów wymian studenckich, takich jak Erasmus, jest ograniczony, np.: w roku 2006 zaledwie 1% wszystkich studentów w UE wzięło udział w tym programie. Jednym z powodów, dla których tak niewielka liczba studentów korzysta z programu Erasmus jest niewystarczające wsparcie finansowe. Dodatkowo według innych statystyk, które także wskazują na niską mobilność w obrębie UE, niski jest również odsetek obywateli UE mieszkających w innych krajach UE, niż ich ojczysty. W roku 2008 średnio tylko 2,3% całkowitej populacji UE-27 było obywatelami innego państwa członkowskiego.
Cele.
Obywatelska inicjatywa Fraternité2020 ma trzy cele:
Krytyka.
Inicjatywa Fraternité2020 jest krytykowana za swój zbyt szeroki zakres, przez który nie może być rozpatrywana jako europejska inicjatywa obywatelska na mocy artykułu 11 Traktatu Lizbońskiego, który przewiduje, że takie inicjatywy mogą być tylko bezpośrednio skierowana do Komisji Europejskiej. Zwłaszcza trzeci cel inicjatywy uznano za zbyt szeroki, głównie przez to , że odnosi się on do państw członkowskich UE. Inicjatorzy zasugerowali bowiem wzmocnienie działań na rzecz nauczania języków obcych w szkołach publicznych, podczas gdy edukacja wyraźnie nie należy do zakresu kompetencji europejskich. Organizatorzy, chcąc odeprzeć zarzuty, skierowali inicjatywę Fraternité2020 do Rady Europejskiej, a także do Parlamentu Europejskiego, zatem do dwóch organów, które wspólnie ustalają budżet UE, a w tym także zmiany, które przewiduje pierwszy cel inicjatywy Fraternité2020. Dzieje się to jednak i tak na wniosek Komisji Europejskiej. 
Poparcie społeczeństwa.
Pomysłodawcy starają się zdobyć poparcie dla swojej inicjatywy szczególnie wśród naukowców, kosmopolitów i artystów. Ci ostatni są zachęcani do przedstawiania nowych propozycji dotyczących wyglądu flagi europejskiej i hymnu.

</doc>
<doc id="2029476" url="https://pl.wikipedia.org/wiki?curid=2029476" title="Alkett-Raumer">
Alkett-Raumer



</doc>
<doc id="2029492" url="https://pl.wikipedia.org/wiki?curid=2029492" title="Fraternite2020">
Fraternite2020



</doc>
<doc id="2029499" url="https://pl.wikipedia.org/wiki?curid=2029499" title="Andrzej Wajda. Moje notatki z historii">
Andrzej Wajda. Moje notatki z historii

Andrzej Wajda. Moje notatki z historii – polski serial z 1996 w reżyserii Andrzeja Wajdy.

</doc>
<doc id="2029500" url="https://pl.wikipedia.org/wiki?curid=2029500" title="Hieronim Hermosilla">
Hieronim Hermosilla

Św. Jerónimo Hermosilla y Aransay (ur. 30 września 1800 w Santo Domingo de la Calzada w Hiszpanii, zm. 1 listopada 1861 w Hải Dương w Wietnamie) – dominikanin, misjonarz, biskup, męczennik, święty Kościoła katolickiego.
Urodził się w biednej, ale pobożnej rodzinie. W wieku 15 lat chciał zostać benedyktynem. Jednak pod rządami Napoleona I zakonom zabroniono przyjmować nowicjuszy. W związku z tym rozpoczął naukę w seminarium duchownym w Walencji. Jednak z powodu uwarunkowań politycznych musiał opuścić seminarium i trafił do wojska. Po powrocie do władzy króla Ferdynanda VII Hieronim Hermosilla mógł kontynuować naukę w seminarium, a ponadto wstąpił do zakonu dominikanów.
2 marca 1825 r. w towarzystwie 11 zakonników przybył do Manili. Tam też przyjął święcenia kapłańskie w 1826 r. W 1829 r. udał się do Wietnamu razem z trzema innymi misjonarzami. Po kilku miesiącach nauki języka wietnamskiego rozpoczął pracę misjonarza. W czasie prześladowań w 1838 r. był intensywnie poszukiwany, a nawet wyznaczono nagrodę za jego schwytanie. Prześladowcom jednak nie udało się go pojmać.
W sierpniu 1840 r. został mianowany wikariuszem apostolskim. W 1848 r., gdy liczba katolików w Wietnamie sięgnęła 184 000, poprosił Stolicę Apostolską o podzielenie diecezji na dwie części.
Na skutek zdrady dostał się w ręce prześladowców. Został uwięziony 20 października 1861 r. razem z katechistą Józefem Nguyễn Duy Khang i zabrany do miasta Hải Dương. Po odmowie podeptania krzyża zostali zamknięci w klatkach. Został ścięty 1 listopada 1861 r. razem z biskupem Berrio-Ochoa i Almato. Ich ciała pochowano w miejscu egzekucji, natomiast głowy wisiały przez trzy dni na bramie. Po kilku dniach ścięto również Józefa Nguyễn Duy Khang.
Dzień wspomnienia: 24 listopada w grupie 117 męczenników wietnamskich.
Beatyfikowany 20 maja 1906 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2029593" url="https://pl.wikipedia.org/wiki?curid=2029593" title="Mateusz Alonso de Leciniana">
Mateusz Alonso de Leciniana

Św. Mateo Alonso de Leciniana (ur. 26 listopada 1702 r. w Nava del Rey, Valladolid w Hiszpanii – zm. 22 stycznia 1745 r. w Hanoi w Wietnamie) – dominikanin, męczennik, święty Kościoła katolickiego.
Mateo Alonso de Leciniana urodził się w Nava del Rey w prowincji Valladolid w Hiszpanii 26 listopada 1702 r. wstąpił do klasztoru dominikanów w Segovii. W 1730 r. przybył do Manilii na misje. 13 lutego 1731 wyruszył do Tonkinu w Wietnamie, gdzie dotarł 19 grudnia tego samego roku. Podczas prześladowań został aresztowany w listopadzie 1743 r., gdy sprawował mszę. Zdradził go pewien odstępca chrześcijanin. Został zamknięty w specjalnie przygotowanej klatce i zabrany do domu misyjnego, gdzie obcięto mu włosy i brodę. Po kilku dniach zabrano go razem z kilkoma katechistami do Nam Định. Chrześcijanie zapłacili okup żeby go ratować, mimo to nie odzyskał wolności. Wielokrotnie stawał przed sądem. Został skazany na śmierć, ale jednemu z mandarynów, sympatyzującemu z chrześcijaństwem, udało się zmienić wyrok na więzienie. W więzieniu spotkał dominikanina Franciszka Gil de Frederich. Po pewnym czasie zmieniono ponownie wyrok na karę śmierci. Został ścięty razem z ojcem Gil 22 stycznia 1745 r.
Dzień wspomnienia: 24 listopada w grupie 117 męczenników wietnamskich.
Beatyfikowany 20 maja 1906 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2029634" url="https://pl.wikipedia.org/wiki?curid=2029634" title="Józef María Díaz Sanjurjo">
Józef María Díaz Sanjurjo

Św. José María Díaz Sanjurjo wiet. Giuse Maria Diaz Sanjuro An (ur. 25 października 1818 r. w Santa Eulalia de Suegos, Lugo (prowincja) w Hiszpanii, zm. 20 lipca 1858 r. w Nam Định w Wietnamie) – święty Kościoła katolickiego, dominikanin, misjonarz, biskup, męczennik.
Był najstarszym z pięciorga dzieci w rodzinie. Jego siostra Antonia została zakonnicą. Uczył się łaciny w seminarium duchownym w Lugo. Z powodu wojny musiał przerwać naukę na 3 lata. Następnie studiował na uniwersytecie w Composteli. W 1842 r. otrzymał habit dominikański. 23 marca 1844 r. w Kadyksie przyjął święcenia kapłańskie. 14 września 1844 r. przybył do Manilii. We wrześniu 1845 r. udał się na misje do Wietnamu. Napisał podręcznik gramatyki łacińskiej po wietnamsku. W marcu 1849 r. został koadiutorem wikariatu apostolskiego. Podczas prześladowań został aresztowany w marcu 1856 r. lub maju 1857 r. i przetransportowany do Nam Định. Został ścięty 20 lipca 1857 r. Jego ciało wrzucono do rzeki i nie udało się go wyłowić. Natomiast jego głowa była 3 dni wystawiona na widok publiczny, a później również wrzucona do rzeki. Wyłowił ją pewien rybak chrześcijanin. W późniejszym czasie została przewieziona do Hiszpanii do jego macierzystego klasztoru.
Dzień wspomnienia: 24 listopada w grupie 117 męczenników wietnamskich.
Beatyfikowany 29 kwietnia 1951 r. przez Piusa XII. kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2029645" url="https://pl.wikipedia.org/wiki?curid=2029645" title="Gminy w departamencie Alpy Nadmorskie">
Gminy w departamencie Alpy Nadmorskie

Lista 163 gmin w departamencie Alpy Nadmorskie we Francji.

</doc>
<doc id="2029650" url="https://pl.wikipedia.org/wiki?curid=2029650" title="Papryka (film)">
Papryka (film)



</doc>
<doc id="2029673" url="https://pl.wikipedia.org/wiki?curid=2029673" title="Józef Sampedro">
Józef Sampedro

Św. José Melchór García-Sampedro Suárez (ur. 26 kwietnia 1821 w Cortes, Asturia w Hiszpanii, zm. 28 lipca 1858 w Nam Định w Wietnamie) – święty Kościoła katolickiego, dominikanin, misjonarz, biskup, męczennik.
Urodził się w Cortes w Hiszpanii. Gdy miał 7 lat rodzina przeniosła się do San Pedro del Arrojo. Już jako dziecko chciał zostać księdzem. 16 sierpnia 1845 r. otrzymał dominikański habit. Święcenia kapłańskie przyjął 29 maja 1847 r. w Madrycie. W końcu lipca 1848 r. przybył do Manilii, a pod koniec lutego 1849 r. do Wietnamu. W 1855 r. został mianowany biskupem koadiutorem i tytularnym biskupem Tricomia. Aresztowano go 8 lipca 1858 r. i w klatce przewieziono do stolicy. Został stracony 28 lipca 1858 r.
Dzień wspomnienia: 24 listopada w grupie 117 męczenników wietnamskich.
Beatyfikowany 29 kwietnia 1951 r. przez Piusa XII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2029704" url="https://pl.wikipedia.org/wiki?curid=2029704" title="Stanisław Bronikowski">
Stanisław Bronikowski

Stanisław Bronikowski (ur. 10 lutego 1895 r. w Chotowie w Wielkopolsce – zm. 25 września 1917 r. w Tatrach) – polski turysta górski i taternik, zginął tragicznie w górach podczas próby przejścia południowej ściany Zamarłej Turni.
Od 1914 r. mieszkał w Zakopanem, dużo chodził po Tatrach turystycznie, rozpoczął również uprawianie taternictwa. 25 września 1917 r. wraz ze swym przyjacielem, Rafałem Malczewskim (synem Jacka), postanowili pokonać (jako szósty zespół w historii) słynną już wówczas południową ścianę Zamarłej Turni.
W trakcie pokonywania największych trudności drogi Bronikowski wspiął się na wysokość ok. 15 metrów powyżej ostatniego haka. Tam odpadł od ściany. Lina łącząca go z Malczewskim nie wytrzymała trzydziestometrowego lotu i pękła. Bronikowski spadł na piargi pod ścianą, ponosząc śmierć na miejscu, Malczewski zaś przypięty do haka oczekiwał na ratunek przez całą noc.
Upadek Bronikowskiego był pierwszym śmiertelnym wypadkiem taternickim na południowej ścianie Zamarłej Turni, wielokrotnie później wspominanym w literaturze tatrzańskiej. Krytyczne miejsce w ścianie Zamarłej Turni – nadzwyczaj trudny odcinek drogi wspinaczkowej, wiodący bardzo stromą rysą – nazwano potem Rysą Bronikowskiego. Przy ścieżce i znakowanym szlaku turystycznym, wiodących z Doliny Pięciu Stawów Polskich na przełęcz Zawrat umieszczono później na dużym głazie niewielką tablicę, upamiętniającą zmarłego tragicznie wspinacza (tzw. tablica Bronikowskiego).

</doc>
<doc id="2029714" url="https://pl.wikipedia.org/wiki?curid=2029714" title="Związki bicykliczne">
Związki bicykliczne



</doc>
<doc id="2029764" url="https://pl.wikipedia.org/wiki?curid=2029764" title="Zakwasy (medycyna sportowa)">
Zakwasy (medycyna sportowa)



</doc>
<doc id="2029769" url="https://pl.wikipedia.org/wiki?curid=2029769" title="As Rapture Comes">
As Rapture Comes

As Rapture Comes - siódmy album studyjny szwedzkiej grupy muzycznej Grave. Wydawnictwo ukazało się 25 lipca 2006 roku nakładem wytwórni muzycznej Regain Records.
Wszystkie instrumenty zostały nagrane w Soulless Studios w Sztokholmie. Natomiast wokalisy zostały zrealizowane w Abyss Studio. Mastering nagrań wykonał Henrik Johnsson w Masters of Audio.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2029771" url="https://pl.wikipedia.org/wiki?curid=2029771" title="Parafia Miłosierdzia Bożego w Podłopieniu">
Parafia Miłosierdzia Bożego w Podłopieniu

Parafia Miłosierdzia Bożego w Podłopieniu – parafia rzymskokatolicka, należąca do dekanatu Tymbark w diecezji tarnowskiej. Opiekę nad nią sprawują księża diecezjalni. Swoim zasięgiem obejmuje wieś Podłopień w powiecie limanowskim. Funkcję kościoła parafialnego pełni wzniesiona w latach 1985-1991 świątynia pw. Miłosierdzia Bożego.
Odpust parafialny obchodzony jest w drugą niedzielę wielkanocną, czyli w święto Miłosierdzia Bożego. 
Proboszczem parafii jest od 2006 ks. Wiesław Orwat.
Historia.
Parafia w Podłopieniu została erygowana przez biskupa Jerzego Ablewicza 27 marca 1984 roku, który wydzielił ją z parafii w Tymbarku. Pierwszym proboszczem został ks. Czesław Bahula, jeszcze w tym samym roku zastąpiony przez ks. Tadeusza Machała. W latach 1985–1991 wybudowano na potrzeby parafii nowoczesną świątynię, która została poświęcona w 1993.

</doc>
<doc id="2029773" url="https://pl.wikipedia.org/wiki?curid=2029773" title="Irakli Labadze">
Irakli Labadze

Irakli Labadze, gruz. ირაკლი ლაბაძე (ur. 9 czerwca 1981 w Tbilisi) – gruziński tenisista, reprezentant w Pucharze Davisa.
Kariera tenisowa.
Występując jeszcze jako junior wygrał wspólnie z Lovro Zovkiem w roku 1999 wielkoszlemowy turniej im. Rolanda Garrosa w grze podwójnej. Ponadto w 1998 roku Gruzin dotarł do finału Wimbledonu w konkurencji singlowej juniorów. Pojedynek finałowy przegrał z Rogerem Federerem.
Jako zawodowy tenisista występował w latach 1998–2010.
W singlu pierwsze sukcesy zaczął odnosić w roku 2000, kiedy to wygrał na początku czerwca zawody ATP Challenger Tour w Fürth. W sezonie 2001 zwyciężył w maju w 2 turniejach ATP Challenger Tour, w Birmingham, gdzie w finale pokonał Jamesa Blake'a oraz Bukareszcie. Kolejny sezon rozpoczął od triumfu w Brest, a w finale Labadze pokonał Paradorna Srichaphana. We wrześniu odniósł zwycięstwo w Kijowie. We wrześniu 2003 roku ponownie zatriumfował w Kijowie oraz we francuskim Saint-Jean-de-Luz. W połowie listopada wygrał jeszcze turniej ATP Challenger Tour w Dniepropetrowsku. W marcu 2004 roku doszedł do półfinału turnieju ATP Masters Series w Indian Wells. Po drodze pokonał m.in. będącego wówczas na 7. miejscu w rankingu ATP Carlosa Moyę; pojedynek o finał przegrał z Brytyjczykiem Timem Henmanem. Pod koniec czerwca 2005 roku wygrał swój 9 turniej kategorii ATP Challenger Tour, w Bielli.
W grze podwójnej Labadze jest trzykrotnym uczestnikiem finałów turniejów rangi ATP World Tour. Pierwszy finał osiągnął w Sopocie, wspólnie z Attilą Sávoltem. Kolejne dwa finały rozegrał w Petersburgu w sezonie 2001 i 2002, grając za każdym razem w parze z Maratem Safinem.
W latach 2003–2010 reprezentował Gruzję w Pucharze Davisa, grając łącznie w 38 meczach, 28 wygrywając.
Najwyżej sklasyfikowany w rankingu singlistów był na 42. miejscu w lipcu 2004 roku, natomiast w zestawieniu deblistów pod koniec października 2001 roku zajmował 100. pozycję.

</doc>
<doc id="2029774" url="https://pl.wikipedia.org/wiki?curid=2029774" title="Tór-Ingar Akselsen">
Tór-Ingar Akselsen

Tór-Ingar Akselsen (ur. 1 maja 1981 w Miðvágur na Wyspach Owczych) – farerski piłkarz występujący na pozycji ofensywnego pomocnika w klubie HB Tórshavn ze stolicy archipelagu.
Kariera klubowa.
FS Vágar.
Swą karierę Tór-Ingar Akselsen zaczynał w drugim składzie klubu FS Vágar w roku 1997, kiedy miał szesnaście lat. Jego drużyna rozgrywała wtedy mecze w 2.deild. Skończyła jednak tamten sezon na dziewiątej pozycji i spadła do 3.deild. Tór-Ingar Akselsen rozegrał pięć spotkań i strzelił dwie bramki.
Podczas kolejnego sezonu Akselsenowi dano możliwość rozegrania swojego pierwszego meczu w pierwszym składzie drużyny. Był to mecz 5 kwietnia 1998 w ramach Pucharu Wysp Owczych, który jego klub przegrał z HB Tórshavn 7:0. Pierwszego gola w tym składzie Akselsen zdobył 22 sierpnia 1998. FS Vágar zajął wtedy trzecie miejsce w tabeli drugiej ligi, nie otrzymując szans na awans. Na ten sukces musieli poczekać do kolejnego roku, kiedy klub ten zajął pierwsze miejsce w tabeli, uzyskując automatyczny awans. Akselsen zagrał w siedemnastu spotkaniach i zdobył pięć bramek.
W sezonie 2000 FS Vágar grał w 1. deild. Swój pierwszy mecz w pierwszej lidze Akselsen zagrał przeciwko B68 Toftir 24 kwietnia 2000, kiedy jego zespół przegrał na wyjeździe 0:2. Na pierwszego gola musiał czekać do 30 kwietnia. W sumie strzelił dla swojego klubu trzy gole w dwudziestu jeden spotkaniach. Jego klubowi udało się wtedy utrzymać w pierwszej lidze, po wygranych barażach z ÍF Fuglafjørður.
W kolejnym sezonie klub ten nie miał już tej możliwości i z dziesiątego miejsca został zdegradowany do 2.deild. Akselsen zagrał wtedy w dwudziestu jeden spotkaniach i zdobył osiem bramek (sześć w lidze), przez co stał się najlepszym strzelcem FS Vágar, co sprawiło, że zainteresowały się nim inne kluby. W tamtym sezonie otrzymał także swoją pierwszą żółtą kartkę w karierze.
HB Tórshavn.
W sezonie 2002 Akselsen został piłkarzem klubu HB Tórshavn ze stolicy Wysp Owczych. Swój pierwszy mecz w jego barwach rozegrał 23 marca 2002. Było to wygrane 3:1 spotkanie pucharowe przeciwko B68 Toftir. Akselsen wystąpił wtedy w dwudziestu sześciu spotkaniach, a swoją pierwszą i jedyną w tamtym sezonie, bramkę dla nowego klubu strzelił 6 kwietnia 2002. HB Tórshavn zdobył wtedy mistrzostwo Wysp Owczych.
Z racji tego mistrzostwa dostał możliwość uczestnictwa w Lidze Mistrzów UEFA 2003/04, gdzie przegrał dwumecz z litewskim FBK Kowno 1:5 (0:1, 1:4). Akselsen zagrał w obu meczach i był to jego pierwszy występ w europejskich pucharach. Dla HB w sezonie 2003 rozegrał dwadzieścia cztery spotkania i zdobył osiem bramek.
FS Vágar.
Na krótko w roku 2004 Akselsen przeniósł się na rodzimą wyspę, by rozegrać osiem meczów i strzelić pięć bramek w swoim pierwszym klubie FS Vágar, który grał wtedy w drugiej lidze i zajął w niej ostatecznie szóste miejsce.
HB Tórshavn.
Po tym krótkim epizodzie Akselsen ponownie znalazł się w składzie HB Tórshavn. W sezonie 2005 zagrał w dwudziestu dziewięciu spotkaniach i zdobył dziewięć bramek. Jego klub zajął trzecie miejsce w tabeli ligowej.
Rok później HB Tórshavn zdobył mistrzostwo archipelagu. Akselsen wystąpił w dwudziestu dziewięciu meczach i zdobył sześć bramek. Po raz pierwszy pojawił się też w jednym spotkaniu drugoligowej drużyny HB Tórshavn II, zdobywając w tym meczu jedną bramkę.
Następny sezon klub Akselsena zakończył na czwartej pozycji w tabeli, on sam zaś zagrał w trzydziestu meczach, przy czym nie pojawił się w kwalifikacyjnym dwumeczu Ligi Mistrzów UEFA 200708 przeciwko islandzkiemu Hafnarfjarðar.
07 Vestur.
Po tym sezonie Akselsen zdecydował się na powrót na rodzimą wyspę i rozgrywaniu spotkań dla utworzonego z połączenia FS Vágar 2004 i SÍ Sørvágur, grającego w ramach 1.deild. Razem z zespołem udało mu się wywalczyć awans do Formuladeildin. Podczas tego sezonu zdobył rekordową, dla siebie, jak dotąd, liczbę bramek (dwadzieścia dwie) i zagrał w dwudziestu dziewięciu meczach.
Podczas sezonu 2009 jego zespołowi nie udało się utrzymać w pierwszej lidze i spadł znów do 1.deild, zająwszy ostatnie miejsce w tabeli. Akselsen zagrał w dwudziestu ośmiu spotkaniach i zdobył siedem bramek.
HB Tórshavn.
Na sezon 2010 Akselsen ponownie wrócił do HB Torshavn. Jak dotąd zagrał w dwóch spotkaniach Pucharu Wysp Owczych 2010, nie zdobywszy żadnej bramki.
Osiągnięcia.
HB Tórshavn
Kariera reprezentacyjna.
Tór-Ingar Akselsen pojawił się także w reprezentacji Wysp Owczych. Zadebiutował w niej 6 września 2003 roku w meczu eliminacji do Mistrzostw Europy w piłce nożnej 2004 w spotkaniu przeciwko Szkocji (1:3). Później pojawił się jeszcze na boisku dwukrotnie. Nie strzelił żadnej bramki dla reprezentacji swojego kraju.

</doc>
<doc id="2029775" url="https://pl.wikipedia.org/wiki?curid=2029775" title="Kapitan Khlebnikov">
Kapitan Khlebnikov



</doc>
<doc id="2029777" url="https://pl.wikipedia.org/wiki?curid=2029777" title="Jan Bonnard">
Jan Bonnard

Św. Jean-Louis Bonnard (ur. 1 marca 1824 r. w Saint-Christo-en-Jarez we Francji – zm. 1 maja 1852 r. w Nam Định w Wietnamie) – ksiądz, misjonarz, męczennik, święty Kościoła katolickiego.
Był piątym z szóstki dzieci Gabriela Bonnard i Anny Bonnier. Jego rodzina była bardzo religijna. Już w dzieciństwie postanowił, że zostanie księdzem. Uczył się w niższym seminarium w Saint-Jodard, a następnie w wyższym seminarium w Lyonie. Wstąpił do Stowarzyszenia Misji Zagranicznych ("Missions Etrangères de Paris") 11 kwietnia 1846 r. Święcenia kapłańskie przyjął 28 grudnia 1848 r. Już w lutym 1849 r. udał się na misje do Hongkongu. Następnie został wysłany do Tonkinu w północnym Wietnamie. 1 marca 1851 r. król Wietnamu wydał edykt o prześladowaniu chrześcijan. Jean Bonnard został aresztowany w marcu 1852 r. podczas wizyty w Bôi Xuyen. Próbowano skłonić go do wyrzeczenia się wiary. Został ścięty 1 maja 1852 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2029847" url="https://pl.wikipedia.org/wiki?curid=2029847" title="Piotr Borie">
Piotr Borie

Pierre Rose Ursule Dumoulin Borie (ur. 20 lutego 1808 w Beynat we Francji, zm. 24 listopada 1838 w Đồng Hới w Wietnamie) – biskup, misjonarz, męczennik, święty Kościoła katolickiego.
Jego rodzicami byli Guillaume i Rose Borie. Uczył się w seminarium duchownym w Paryżu. Ponieważ pragnął zostać misjonarzem wstąpił do Stowarzyszenia Misji Zagranicznych ("Missions Etrangères de Paris"). Święcenia kapłańskie przyjął 21 listopada 1830. Następnie wysłano go na misje na Daleki Wschód. Przybył do Wietnamu 15 maja 1832.
Pół roku po jego przyjeździe wydano w Wietnamie edykt królewski skierowany przeciwko chrześcijanom. Z tego powodu Piotr Borie musiał często zmieniać miejsce pobytu. Podczas prześladowań aresztowano go w 1836 r. Gdy był w więzieniu został mianowany wikariuszem apostolskim, biskupem Zachodniego Tonkinu i tytularnym biskupem Acanto. Ponieważ był uwięziony, nie odbyła się ceremonia ingresu. Został ścięty 24 listopada 1838. Razem z nim stracono Piotra Vũ Đăng Khoa i Wincentego Nguyễn Thế Điểm.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2029877" url="https://pl.wikipedia.org/wiki?curid=2029877" title="Willa Paula Steinbacha w Poznaniu">
Willa Paula Steinbacha w Poznaniu

Willa Paula Steinbacha – secesyjna, zabytkowa willa miejska w Poznaniu przy ul. Limanowskiego 15A. Zbudowana w 1905.
Budynek zaprojektował, jako dom własny, poznański architekt Paul Steinbach. Jest nietypową dla tej części Łazarza realizacją - w tym rejonie dominują duże kamienice czynszowe, a nie wille z ogrodami (np. Johow-Gelände lub domy urzędnicze przy ul. Głogowskiej). Obiekt wzorowano na architekturze berlińskiej z tego okresu.
Budynek posiada miękko rozwiązaną organizację fasady z dominującym wysokim szczytem i mocno zaakcentowanym wejściem ozdobionym wysokimi schodami i wydatną kolumną. Wewnątrz znajdował się dawniej duży ogród zimowy. Całość otaczał rozległy, jak na tę część miasta, ogród zewnętrzny. Elewację wschodnią ozdabia zegar słoneczny z postacią kobiety.
Innym przykładem budownictwa willowego z tego rejonu jest willa Paula Ueckera.

</doc>
<doc id="2029884" url="https://pl.wikipedia.org/wiki?curid=2029884" title="Adelbert">
Adelbert



</doc>
<doc id="2029895" url="https://pl.wikipedia.org/wiki?curid=2029895" title="Wład II Diabeł">
Wład II Diabeł



</doc>
<doc id="2029910" url="https://pl.wikipedia.org/wiki?curid=2029910" title="Wład II">
Wład II



</doc>
<doc id="2029924" url="https://pl.wikipedia.org/wiki?curid=2029924" title="Wład III Palownik">
Wład III Palownik



</doc>
<doc id="2029934" url="https://pl.wikipedia.org/wiki?curid=2029934" title="Wład III">
Wład III



</doc>
<doc id="2029945" url="https://pl.wikipedia.org/wiki?curid=2029945" title="Wład I Uzurpator">
Wład I Uzurpator



</doc>
<doc id="2029949" url="https://pl.wikipedia.org/wiki?curid=2029949" title="Wład I">
Wład I



</doc>
<doc id="2029986" url="https://pl.wikipedia.org/wiki?curid=2029986" title="Eddie Scholl">
Eddie Scholl

Eduard Cornelis (Eddie) Scholl (ur. 17 października 1944 w Leeuwarden) – holenderski szachista.
Kariera szachowa.
W 1963 r. reprezentował Holandię na rozegranych we Vrnjačkiej Banji mistrzostwach świata juniorów do 20 lat. W 1966 r. podzielił I m. (wspólnie z Jensem Enevoldsenem i Theodorem Ghiţescu) w kołowym turnieju "IBM–B" w Amsterdamie oraz uczestniczył w drużynowych mistrzostwach świata studentów. Wkrótce awansował do ścisłej czołówki holenderskich szachistów. Trzykrotnie zdobył medale indywidualnych mistrzostwa Holandii: złoty (1970) oraz dwa brązowe (1967, 1971). W 1970 r. wystąpił w narodowej drużynie na rozegranej w Siegen szachowej olimpiadzie. W 1971 r. wystąpił w międzypaństwowym meczu Holandii z Republiką Federalną Niemiec, pokonując Rudolfa Teschnera w stosunku 1½–½, jak również w reprezentacji kraju na drużynowym turnieju o Puchar Clare Benedict, zdobywając złoty medal.
Najwyższy ranking w karierze osiągnął 1 lipca 1971 r., z wynikiem 2430 punktów dzielił wówczas 3. miejsce (za Janem Heinem Donnerem i Janem Timmanem, wspólnie z Hansem Bouwmeesterem, Hansem Ree i Coenradem Zuidemą) wśród holenderskich szachistów.

</doc>
<doc id="2030003" url="https://pl.wikipedia.org/wiki?curid=2030003" title="Lista nagród i nominacji Miley Cyrus">
Lista nagród i nominacji Miley Cyrus

Lista nagród i nominacji Miley Cyrus – zestawienie nagród i nominacji otrzymanych przez amerykańską piosenkarkę popową, aktorkę, kompozytorkę, autorkę tekstów, producentkę muzyczną, producentkę filmową, reżyserkę i filantropkę Miley Cyrus.
Według poniższej listy Cyrus zdobyła łącznie 59 nagród z 205 nominacji. Za twórczość muzyczną otrzymała 2 nominacje do Grammy, 2 do Brit Awards, 16 do MTV Video Music Awards (z czego 3 zmieniły się w nagrody), 13 do Europejskie Nagrody Muzyczne MTV (2 nagrody), 2 do American Music Awards, 10 do Billboard Music Awards (2 nagrody) i 2 do ARIA Music Awards. Za działalność w obszarze filmu i telewizji otrzymała po jednej nominacji do Złotego Globu i Broadcast Film Critics Association Awards, 2 do MTV Movie Awards (z czego jedna zmieniła się w nagrodę) i 5 do Young Artist Awards (jedna nagroda). Ponadto Cyrus jest laureatką 18 Teen Choice Awards, 6 Nickelodeon Kids’ Choice Awards i 2 People’s Choice Awards.

</doc>
<doc id="2030053" url="https://pl.wikipedia.org/wiki?curid=2030053" title="Susan Mathies">
Susan Mathies

Susan Mathies (ur. 22 stycznia 1977) – niemiecka lekkoatletka, która specjalizowała się w rzucie oszczepem.
Największym sukcesem zawodniczki było wywalczenie w 1999 roku złotego medalu podczas młodzieżowych mistrzostw Europy w Göteborgu. Rekord życiowy: 57,64 (4 lipca 1999, Erfurt).

</doc>
<doc id="2030080" url="https://pl.wikipedia.org/wiki?curid=2030080" title="Jan Cornay">
Jan Cornay

Św. Jean-Charles Cornay (ur. 27 lutego 1809 r. w Loudun we Francji – zm. 20 września 1837 r. w Sơn Tây w Wietnamie) – ksiądz, misjonarz, męczennik, święty Kościoła katolickiego.
Pochodził z zamożnej rodziny. Po otrzymaniu święceń diakonatu udał się na misje na Daleki Wschód. Z Makau wysłano go do Chin. Z powodu trudności z dotarciem do miejsca docelowego (władze nie chciały wpuszczać misjonarzy do kraju) podróżował drogą okrężną przez Wietnam. Święcenia kapłańskie przyjął 20 kwietnia 1834 r. Ponieważ podróż do Chin okazała się niemożliwa, w 1836 r. poprosił o zgodę na pozostanie w Wietnamie. W pracy misyjnej pomagali mu katechiści Paweł Nguyễn Văn Mỹ i Piotr Trương Văn Đường, którzy zostali później razem z nim aresztowani. Uwięziono go w czerwcu 1837 r. Torturowano go, by zmusić do podeptania krzyża. Został pochowany w miejscu egzekucji. Po 2 miesiącach jego relikwie przeniesiono do Chiêu Ửng.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2030103" url="https://pl.wikipedia.org/wiki?curid=2030103" title="Nice">
Nice



</doc>
<doc id="2030137" url="https://pl.wikipedia.org/wiki?curid=2030137" title="Mistrzostwa Świata Kobiet w Curlingu 2003">
Mistrzostwa Świata Kobiet w Curlingu 2003

Mistrzostwa Świata Kobiet w Curlingu 2003 odbyły się między 5 a 14 kwietnia 2003 w kanadyjskim Winnipeg (Manitoba), w Winnipeg Arena.
Pierwszy raz w historii tytuł mistrzyń świata wywalczyły Amerykanki (Debbie McCormick), które pokonały w finale Kanadyjki (Colleen Jones) 5:3. W małym finale Szwedki (Anette Norberg) pokonały 7:5 Norweżki (Dordi Nordby). 
__BEZSPISU__

</doc>
<doc id="2030144" url="https://pl.wikipedia.org/wiki?curid=2030144" title="Godło Reunionu">
Godło Reunionu



</doc>
<doc id="2030169" url="https://pl.wikipedia.org/wiki?curid=2030169" title="Kładka pieszo-rowerowa przy Stopniu Wodnym Kościuszko">
Kładka pieszo-rowerowa przy Stopniu Wodnym Kościuszko

Kładka pieszo-rowerowa przy stopniu wodnym Kościuszko – przeprawa na Wiśle wybudowana w ciągu autostrady A4 przy stopniu wodnym Kościuszko, wybudowana nakładem i staraniem Generalnej Dyrekcji Dróg Krajowych i Autostrad.
Kładka została otwarta na przełomie lutego i marca 2009 roku. Koszt budowy wyniósł około złotych. Stanowi ważne ogniwo rekreacyjnego ruchu rowerowego w Krakowie i okolicach, gdyż łączy często uczęszczane szlaki rowerowe po obu stronach Wisły. Przed jej wybudowaniem piesi i rowerzyści korzystali nielegalnie z chodników technicznych przy moście na autostradzie A4 (E40). Podczas ostatniego remontu stopnia wodnego, jezdnie zostały poszerzone a chodniki zlikwidowane.
Przeprawa ma duże znaczenie, gdyż najbliższe możliwe drogi oddalone są o 5–7 kilometrów: most Zwierzyniecki i przeprawa promowa na Wiśle Kopanka – Jeziorzany.
Kładka ma długość 285 m a szerokość 4,2 m. Bariery na kładce mierzą ponad 1,5 m i mają kształt łuków wygiętych w stronę środka, uniemożliwiając zahaczanie kierownicą o balustradę. Most jest oświetlony.
Budowa kładki została zakończona, jednak wciąż nie gotowe są odcinki łączące istniejące szlaki rowerowe z jej przyczółkami. Aby dostać się na przeprawę należy obecnie pokonać kilkaset metrów drogami gruntowymi, które podczas wzmożonych opadów zamieniają się w bagna.

</doc>
<doc id="2030244" url="https://pl.wikipedia.org/wiki?curid=2030244" title="Rhein">
Rhein

Geografia.
Polska.
Dawna nazwa miejscowości:

</doc>
<doc id="2030252" url="https://pl.wikipedia.org/wiki?curid=2030252" title="Garonne">
Garonne



</doc>
<doc id="2030257" url="https://pl.wikipedia.org/wiki?curid=2030257" title="Electroputere">
Electroputere

Electroputere (Uzinele Electroputere, Craiova) – rumuńskie zakłady produkujące tabor kolejowy, transformatory oraz różnorakie maszyny elektryczne i elektryczną aparaturę. Zostały założone w 1949 roku; początkowy profil produkcji obejmował wytwarzanie sprzętu elektrycznego pracującego pod wysokim napięciem i przeznaczonego dla sektora energetycznego oraz kolei.
Zakłady Electroputere sprywatyzowano w połowie października 2007 roku. Obecnie przedsiębiorstwo posiada także certyfikaty: ISO 9001:2000, ISO 14001:2004, OH SAS 18001:2007 oraz NUCLEAR i INSEMEX.
Produkcja kolejowa.
Electroputere rozpoczęły działalność od napraw lokomotyw parowych. Do 1960 roku produkowano także tramwaje i lokomotywki elektryczne przeznaczone dla kompanii górniczych. Od 1960 roku zaczęto wytwarzać (na licencji szwajcarskich firm Brown Boveri, SLM oraz Sulzer) 2100-konne lokomotywy spalinowe typu 060DA, eksportowane później do wielu krajów, w tym Polski, Bułgarii i Chin (na PKP lokomotywy te otrzymały znak serii ST43. Łącznie zakłady zbudowały ponad 2400 egzemplarzy tych pojazdów.
Zakłady produkowały także lokomotywy na licencji firmy Alco.
Obecnie Electroputere, oprócz produkcji podzespołów lokomotyw (dla koncernu Adtranz – późniejszego Bombardier Transportation), modernizuje także wagony metra (dla przedsiębiorstwa METROREX), trolejbusy i tramwaje (przykładowo pojazdy typu V3A z Bukaresztu).
Od nazwy zakładów pochodzi nazwa jednej z pętli tramwajowych w mieście Krajowa (siedzibie firmy) – „Pod Electroputere” lub „Electro”

</doc>
<doc id="2030281" url="https://pl.wikipedia.org/wiki?curid=2030281" title="Saône">
Saône



</doc>
<doc id="2030321" url="https://pl.wikipedia.org/wiki?curid=2030321" title="Stefan Cuenot">
Stefan Cuenot

Św. Étienne-Théodore Cuenot (ur. 8 lutego 1802 r. w Bélieu we Francji – zm. 14 listopada 1861 r. w Bình Định w Wietnamie) – ksiądz, misjonarz, biskup, męczennik, święty Kościoła katolickiego.
Uczył się w seminarium duchownym w Besançon. Święcenia kapłańskie przyjął 8 lutego 1802 r. Jednak jego celem było zostanie misjonarzem. W związku z tym w 1828 r. wstąpił do Stowarzyszenia Misji Zagranicznych ("Missions Etrangères de Paris"). W następnym roku wysłano go na misje do Wietnamu. 31 maja 1829 r. przybył do Kẻ Vĩnh. Wysłano go do seminarium w Lái Thiêu, gdzie miał uczyć się wietnamskiego i nauczać seminarzystów. Pracował tam przez 4 lata. W 1833 r. król Wietnamu wydał edykt o prześladowaniu chrześcijan. W związku z tym biskup Tabert kazał przenieść mu się razem z grupą 15 seminarzystów do Tajlandii, gdzie dotarli po trwającej miesiąc podróży. W 1835 r. biskup Tabert przybył łodzią do Penang, wyznaczył go na biskupa pomocniczego i wysłał z powrotem do diecezji. W 1861 wydano kolejny edykt przeciwko chrześcijanom. Stefan Cuenot został aresztowany w październiku 1861 r. Umieszczono go w klatce. W czasie uwięzienia poważnie zachorował i zmarł 14 listopada 1861 r. Dzień później przysłano z Huế wyrok skazujący go na śmierć. 
Dzień wspomnienia: 24 listopada w grupie 117 męczenników wietnamskich.
Beatyfikowany 2 maja 1909 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2030326" url="https://pl.wikipedia.org/wiki?curid=2030326" title="Cleber Santana">
Cleber Santana



</doc>
<doc id="2030327" url="https://pl.wikipedia.org/wiki?curid=2030327" title="Corse">
Corse



</doc>
<doc id="2030328" url="https://pl.wikipedia.org/wiki?curid=2030328" title="Zoltán Tildy">
Zoltán Tildy

Zoltan Tildy (ur. 18 listopada 1889 w Losonc, zm. 3 sierpnia 1961 w Budapeszcie) – węgierski polityk, działacz , premier Królestwa Węgier w latach 1945-1946, prezydent Republiki Węgier w latach 1946-1948.
W 1929 wstąpił do NPDR. W latach 30. zasiadał w parlamencie. Podczas II wojny światowej ukrywał się. Po pierwszych powojennych wyborach parlamentarnych, w których zwyciężyła NPDR, 15 listopada 1945 objął urząd premiera i sprawował go do 1 lutego 1946, gdy Królestwo Węgier zostało przemianowane na Republikę Węgier, a on został jej pierwszym prezydentem. 31 lipca 1948 został zmuszony do rezygnacji w związku z aresztowaniem jego zięcia przez kierowaną przez komunistów policję polityczną AVO. Do 1 maja 1956 "de facto" przebywał w areszcie domowym. W październiku 1956 podczas powstania narodowego wszedł w skład rządu Imre Nagya, jednak podczas interwencji wojsk sowieckich został aresztowany, a 15 czerwca 1958 skazany na sześć lat więzienia. Został uwolniony w kwietniu 1959 na skutek indywidualnej amnestii ze względu na wiek i stan zdrowia.

</doc>
<doc id="2030330" url="https://pl.wikipedia.org/wiki?curid=2030330" title="Bitwa nad Halys">
Bitwa nad Halys



</doc>
<doc id="2030333" url="https://pl.wikipedia.org/wiki?curid=2030333" title="Franciszek Gagelin">
Franciszek Gagelin

Św. François-Isidore Gagelin (ur. 10 maja 1799 w Montperreux we Francji, zm. 17 października 1833 w Huế w Wietnamie) – ksiądz, misjonarz, męczennik, święty Kościoła katolickiego.
Już jako dziecko pragnął zostać księdzem. Uczył się w wyższym seminarium w Besançon. Wstąpił do Stowarzyszenia Misji Zagranicznych ("Missions Etrangères de Paris") w 1817 lub 1819 r. Wyjechał na misje do Wietnamu w 1822. Święcenia kapłańskie przyjął w Quảng Trị w Wietnamie. W 1827 r. został razem z innymi misjonarzami wezwany do stolicy Huế pod pretekstem, że są potrzebni królowi jako tłumacze. W rzeczywistości chodziło o zastopowanie ich pracy ewangelizacyjnej. Franciszek Gagelin udał się do stolicy dopiero otrzymawszy polecenie po raz trzeci. Spotkał tam dwóch innych misjonarzy. Po pewnym czasie pozwolono im opuścić stolicę. 6 stycznia 1833 r. wydano królewski edykt o prześladowaniach chrześcijan. Mimo to Franciszek Gagelin nie zaprzestał pracy misyjnej. Ponieważ wiedział, że aresztowano wielu chrześcijan gdyż chciano odszukać właśnie jego, poprosił biskupa o zgodę na ujawnienie się w celu zapobieżenia dalszym prześladowaniom. Po otrzymaniu pozwolenia, oddał się w ręce władz w maju 1833 r. Został przetransportowany do stolicy. Stracono go przez uduszenie w Huế 17 października 1833 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2030334" url="https://pl.wikipedia.org/wiki?curid=2030334" title="Bitwa o whisky">
Bitwa o whisky

Bitwa o whisky (ang. "The Moonshine War") – amerykański film kryminalny z 1970 roku. Adaptacja powieści Elmora Leonarda.
Fabuła.
Fabuła dzieje się w Ameryce lat dwudziestych XX wieku, w czasach prohibicji. Agent podatkowy Frank Long pragnie zbić interes na handlu whisky, zanim zakaz sprzedaży alkoholu nie zostanie zdjęty. Postanawia wejść w spółkę z dawnym kolegą, a obecnie przemytnikiem Johnem „Sonem” Martinem. Jednak John Martin wbrew umowie nie chce mu wydać alkoholu. Wówczas Long wynajmuje kryminalistów, by go zastraszyć.

</doc>
<doc id="2030335" url="https://pl.wikipedia.org/wiki?curid=2030335" title="The Moonshine War">
The Moonshine War



</doc>
<doc id="2030336" url="https://pl.wikipedia.org/wiki?curid=2030336" title="Lista meczów reprezentacji Timoru Wschodniego w piłce nożnej mężczyzn">
Lista meczów reprezentacji Timoru Wschodniego w piłce nożnej mężczyzn

Lista spotkań międzynarodowych rozegranych przez reprezentację Timoru Wschodniego w piłce nożnej

</doc>
<doc id="2030338" url="https://pl.wikipedia.org/wiki?curid=2030338" title="Martin Rowe">
Martin Rowe

Martin Rowe (ur. 24 czerwca 1971) – brytyjski kierowca rajdowy. Ma za sobą starty w Mistrzostwach Świata. Był mistrzem swojego kraju oraz Chin, a także zwyciężył w serii Production Cars WRC w 2003 roku.
W 1994 roku Rowe zadebiutował w Rajdowych Mistrzostwach Świata. Pilotowany przez Chrisa Wooda i jadący Peugeotem 306 S16 zajął wówczas 14. miejsce w Rajdzie Wielkiej Brytanii. W latach 1997-1999 zaliczał sporadyczne występy w Mistrzostwach Świata samochodem Renault Mégane Maxi. W 1999 roku podczas Rajdu Australii zajął 10. pozycję, najwyższą w historii swoich startów w MŚ. Sukces ten powtórzył potem jeszcze tylko w 2003 roku w Rajdzie Cypru. W 2002 roku brał udział zarówno w Junior WRC startując Fordem Pumą S1600, jak i w Production Cars WRC (Mitsubishi Lancer Evo 7). W JWRC zajął 11. pozycję, a w PCWRC - 6. Z kolei w 2003 roku zdobył 43 punkty w Production Cars WRC i wywalczył mistrzostwo świata tej serii. W PCWRC wygrał Rajd Australii, a w Rajdzie Cypru i Rajdzie Niemiec zajmował 2. pozycję. Od 2004 roku nie startuje w Mistrzostwach Świata.
Swój debiut rajdowy Rowe zaliczył w 1990 roku. W 1998 roku startując Renault Mégane Maxi wywalczył tytuł rajdowego mistrza Wielkiej Brytanii. Z kolei w 2001 roku jako kierowca Forda Pumy S1600 sięgnął po mistrzostwo serii Formula Rally for Drivers.

</doc>
<doc id="2030340" url="https://pl.wikipedia.org/wiki?curid=2030340" title="Ludwik Szczepański">
Ludwik Szczepański

Ludwik Szczepański, ps. "Wincenty Ogórek" (ur. 5 marca 1872 w Krakowie, zm. 19 lutego 1954 tamże) – polski literat, publicysta, dziennikarz, poeta, w młodości również taternik.
Życiorys.
Był synem literata i publicysty Alfreda Szczepańskiego oraz ojcem znanych taterników Jana Alfreda Szczepańskiego i Alfreda Szczepańskiego. Studiował prawo na Uniwersytecie Wiedeńskim i Jagiellońskim. Przez większość życia zajmował się dziennikarstwem. Wydawał czasopisma: „Życie” (założone przez siebie), dwutygodnik satyryczny „Urwisz”, „Ilustracja Polska”, „Nowiny dla Wszystkich”. W dwudziestoleciu międzywojennym był pracownikiem „Ilustrowanego Kuriera Codziennego”. Zajmował się spirytyzmem, na temat którego pisał broszury. Był współzałożycielem Towarzystwa Metapsychicznego w Krakowie.
Jego ważniejsze dzieła to dwa tomiki poezji: "Hymny" (1897) i "Srebrne noce. Lunatica" (1897), utrzymane w młodopolskim nastroju dekadentyzmu i melancholii. Napisał też powieści "Król powietrza" (1908) i "Przewrót" (1911).
Został pochowany na Cmentarzu Rakowickim w Krakowie (kwatera M–płd-zach–po prawej Haitlingerów.

</doc>
<doc id="2030342" url="https://pl.wikipedia.org/wiki?curid=2030342" title="Droga krajowa B272 (Niemcy)">
Droga krajowa B272 (Niemcy)

Droga krajowa B272 ("Bundesstraße 272") – niemiecka droga krajowa przebiegająca w całości w granicach kraju związkowego Nadrenia-Palatynat. Liczy 15 km i łączy Landau in der Pfalz z Schwegenheim.

</doc>
<doc id="2030343" url="https://pl.wikipedia.org/wiki?curid=2030343" title="Alfred Szczepański (wspinacz)">
Alfred Szczepański (wspinacz)

Alfred Szczepański (ur. 25 maja 1908 w Krakowie, zm. 17 lutego 1954 tamże) – z zawodu technik dentystyczny, w latach międzywojennych jeden z najwybitniejszych polskich wspinaczy, zdobywca wielu dróg skalnych w Tatrach.
Życiorys.
Był synem Ludwika Szczepańskiego i bratem Jana Alfreda Szczepańskiego. Do jego górskich partnerów, poza bratem, należeli m.in. Stanisław Krystyn Zaremba, Jadwiga Honowska, Mieczysław Szczuka, Jan Kazimierz Dorawski, Karol Wallisch, rzadziej również Mieczysław Świerz, Wincenty Birkenmajer i inni. Trudne drogi przechodził najczęściej jako prowadzący.

</doc>
<doc id="2030346" url="https://pl.wikipedia.org/wiki?curid=2030346" title="Droga krajowa B275 (Niemcy)">
Droga krajowa B275 (Niemcy)

Droga krajowa B275 ("Bundesstraße 275") – niemiecka droga krajowa przebiegająca w całości w granicach kraju związkowego Hesja. Liczy 158 km i łączy Lauterbach z Bad Schwalbach.

</doc>
<doc id="2030347" url="https://pl.wikipedia.org/wiki?curid=2030347" title="Krystyna Krupa">
Krystyna Krupa

Krystyna Krupa panieńskie nazwisko Malinowska (ur. 15 stycznia 1939 w Wyszkach) – polska siatkarka, dwukrotna brązowa medalistka olimpijska.
Mierzyła 176 cm wzrostu. Przez 15 lat była zawodniczką AZS Gdańsk (1955-1970). W reprezentacji Polski w latach 1962-68 wystąpiła 131 razy. Uczestniczyła w igrzyskach olimpijskich w 1964 w Tokio oraz cztery lata później, za każdym razem zdobywając brązowy medal. Z reprezentacją zdobyła także brązowy medal mistrzostw świata (1962) i dwa srebrne medale mistrzostw Europy (w 1963 i 1967).
Pracowała w Centrum Naukowo-Technicznym DOKP Gdańsk.
Jej teściową była gimnastyczka Stefania Krupa.

</doc>
<doc id="2030348" url="https://pl.wikipedia.org/wiki?curid=2030348" title="Zatoka Leyte">
Zatoka Leyte

Zatoka Leyte – zatoka na Filipinach położona po wschodniej stronie wyspy Leyte, w bezpośrednim sąsiedztwie Morza Filipińskiego na Oceanie Spokojnym. Od północy granicę zatoki wyznacza wyspa Samar, którą po zachodniej stronie oddziela od wyspy Leyte wąska Cieśnina San Juanico. Południową granicę wyznacza wyspa Dinagat oraz oddzielone od Leyte przez cieśninę Surigao północno-wschodnie wybrzeże Mindanao. Od wschodu oddzielają częściowo od Morza Filipińskiego wyspy Homonhon i Suluan. Zatoka rozciąga się na około 130 km (północ-południe) i 60 km (wschód-zachód). Zatoka Leyte była także miejscem największej bitwy morskiej II wojny światowej: bitwy morska o Leyte.

</doc>
<doc id="2030349" url="https://pl.wikipedia.org/wiki?curid=2030349" title="Franciszek Jaccard">
Franciszek Jaccard

Św. François Jaccard (ur. 16 września 1799 w Onion, Górna Sabaudia we Francji, zm. 21 września 1838 w Nhan Biều, prowincja Quảng Trị w Wietnamie) – ksiądz, misjonarz, męczennik, święty Kościoła katolickiego.
Urodził się w biednej rolniczej rodzinie. W 1819 r. rozpoczął naukę w wyższym seminarium duchownym diecezji Chabry. Po 2 latach wstąpił do Stowarzyszenia Misji Zagranicznych ("Missions Etrangères de Paris"). Święcenia kapłańskie przyjął 15 marca 1823 r.
25 listopada 1824 r. przybył do Makau. W Wietnamie został dyrektorem seminarium w An Ninh. W lipcu 1828 r. na rozkaz władcy Wietnamu Minh Mạng został zabrany do stolicy Huế. Oficjalnie miał zająć się tłumaczeniem francuskich dokumentów na język wietnamski. W istocie chodziło o utrudnienie mu działalności misyjnej. Oprócz pracy tłumacza zajmował się również nauczaniem francuskiego osób wyznaczonych przez króla. Udało mu się otrzymać zgodę na przeniesienie do Dương Sơn leżącego ok. 15 km od stolicy, gdzie mógł rozwinąć działalność misyjną.
We wrześniu 1831 r. na podstawie fałszywego oskarżenia uwięziono 73 mieszkańców Dương Sơn, a jego skazano na śmierć. Król zmienił ten wyrok na służbę wojskową i wpisał go na listę królewskich żołnierzy. Został przeniesiony z powrotem do Huế, gdzie dalej zajmował się tłumaczeniem książek i dokumentów. W czasie pobytu w stolicy wielokrotnie spotykał się z królem, próbując również i jego nauczać katechizmu. W efekcie pilnowano go ściślej niż wcześniej. W styczniu 1833 r. spotkał się z franciszkaninem Odorido Phương aresztowanym w Cái Nhum. Każdej nocy potajemnie odprawiali msze.
Po wybuchu w południowej części Wietnamu powstania, król kazał misjonarzom napisać list do katolików. Spełnili jego życzenie, pisząc, że chrześcijanie nie mogą zabijać siebie nawzajem. Ponieważ jednak w szeregach rebeliantów liczba katolików była bardzo mała, tak więc i efekt tego pisma był minimalny. Rozwścieczyło to króla tak, że rozkazał stracić obu księży. Wtedy interweniowała jego matka Thuận Thiên, przestrzegająć przed możliwością francuskiej interwencji. W związku z tym wyrok zmieniono na wygnanie do Lao Bảo na pograniczu Laosu. Misjonarze przybyli tam 12 grudnia 1833 r. Po miesiącu zostali przeniesieni do cięższego więzienia, co miało na celu skłonienić ich do wyrzeczenia się wiary. Ponieważ nie przyniosło to oczekiwanych rezultatów, zostali przeniesieni do obozu wojskowego. Tam zamknięto ich w małym szałasie, ograniczając ilość żywności i możliwość odwiedzin. Dodatkowo skonfiskowano im wszystkie książki i przyrządy do pisania. Ciężkie warunki w jakich przebywali i malaria sprawiły, że ojciec Odorico Phương zmarł 25 maja 1834 r.
We wrześniu 1835 r. król polecił sprowadzić Franciszka Jaccard do Cam Lộ. Przysłał mu kilku młodych ludzi, których miał uczyć francuskiego, geografii, historii i praw Zachodu. Natomiast surowo zabronił nauczania katechizmu. Chociaż Franciszek Jaccard przebywał tam w więzieniu, nie pilnowano go zbyt surowo i codziennie mógł potajemnie odprawiać msze. Sytuacja zmieniła się na początku 1838 r., kiedy zniszczono seminarium w An Ninh, a jego dyrektor uciekł w góry. Król skierował swój gniew na Franciszka Jaccard. Zakuto go w kajdany i zabrano do Quảng Trị 3 lipca 1838 r. Tam poddano go torturom, żeby wyrzekł się wiary. Od 18 lipca 1838 r. dzielił więzienną celę z seminarzystą Tomaszem Trần Văn Thiện. Zostali straceni przez uduszenie w Nhan Biều 21 września 1838 r. Pochowano ich w miejscu egzekucji. W 1947 r. ich relikwie przeniesiono do seminarium Stowarzyszenia Misji Zagranicznych.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2030350" url="https://pl.wikipedia.org/wiki?curid=2030350" title="Lütje Hörn">
Lütje Hörn

Lütje Hörn – niezamieszkana wyspa, wchodząca w skład wysp Wschodniofryzyjskich oraz jednocześnie obszar wolny administracyjnie "(gemeindefreies Gebiet)" w Niemczech w kraju związkowym Dolna Saksonia, w powiecie Leer. Powierzchnia jej wynosi 6,5 ha.

</doc>
<doc id="2030351" url="https://pl.wikipedia.org/wiki?curid=2030351" title="Luetje Hoern">
Luetje Hoern



</doc>
<doc id="2030353" url="https://pl.wikipedia.org/wiki?curid=2030353" title="Droga krajowa B291 (Niemcy)">
Droga krajowa B291 (Niemcy)

Droga krajowa B291 ("Bundesstraße 291") – niemiecka droga krajowa przebiegająca w całości w granicach kraju związkowego Badenia-Wirtembergia. Liczy 10 km i łączy Schwetzingen z Wiesloch. 

</doc>
<doc id="2030362" url="https://pl.wikipedia.org/wiki?curid=2030362" title="Józef Marchand">
Józef Marchand

Św. Joseph Marchand (ur. 17 sierpnia 1803 r. w Passavant we Francji – zm. 30 listopada 1835 r. w Sajgonie w Wietnamie) – ksiądz, misjonarz, męczennik, święty Kościoła katolickiego.
Już w młodym wieku chciał zostać księdzem. W wieku 18 lat rozpoczął naukę w seminarium diecezji Besançon. Po święceniach diakonatu poprosił o przyjęcie do Stowarzyszenia Misji Zagranicznych ("Missions Etrangères de Paris") w 1828 r. 4 stycznia 1829 r. przyjął święcenia kapłańskie. Następnie udał się na misje przez Makau do Wietnamu, gdzie przybył w marcu 1830 r.
W 1833 r. wydano edykt nakazujący aresztowanie wszystkich europejskich misjonarzy w Wietnamie. Józef Marchand został aresztowany w 1835 r. po odprawieniu mszy. Bito go i zamknięto w małej klatce, zginął w wyniku tortur polegających na odrywaniu kawałków ciała metalowymi szczypcami (tzw. "tortura setek ran")
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2030363" url="https://pl.wikipedia.org/wiki?curid=2030363" title="Józefa Ledwig">
Józefa Ledwig

Józefa Ledwig-Bęben (ur. 18 kwietnia 1935 w Szerzynach) – polska siatkarka, dwukrotna brązowa medalistka olimpijska.
Mierzy 174 cm wzrostu. Występowała najczęściej na pozycji atakującej. Przez 20 lat była zawodniczką Wisły Kraków (1952-1972). Z tym zespołem trzy razy zdobywała tytuł mistrzyni Polski (1967, 1969, 1970). W reprezentacji Polski w latach 1959–1970 wystąpiła 216 razy. Uczestniczyła w igrzyskach olimpijskich w 1964 w Tokio oraz cztery lata później, za każdym razem zdobywając brązowy medal. Z reprezentacją zdobyła także brązowy medal mistrzostw świata (1962) i dwa srebrne medale mistrzostw Europy (w 1963 i 1967).

</doc>
<doc id="2030365" url="https://pl.wikipedia.org/wiki?curid=2030365" title="Markus Esser">
Markus Esser

Markus Esser (ur. 3 lutego 1980 w Leverkusen) – niemiecki lekkoatleta specjalizujący się w rzucie młotem.
Trzykrotnie w karierze startował w igrzyskach olimpijskich (Sydney 2000, Ateny 2004 oraz Pekin 2008). Pierwszy międzynarodowy sukces odniósł zdobywając brązowy medal podczas mistrzostw Europy juniorów w 1999 roku. Wielokrotny uczestnik mistrzostw świata (Helsinki 2005 – brązowy medal po dyskwalifikacji za doping zwycięzcy konkursu Białorusina Iwana Cichana, Osaka 2007, Berlin 2009, Daegu 2011 oraz Moskwa 2013) a także mistrzostw Europy (2002, 2006, 2010 i 2012). Medalista mistrzostw Niemiec w kategorii juniorów oraz seniorów, a także wielokrotny reprezentant kraju w pucharze Europy oraz drużynowych mistrzostwach Starego Kontynentu.
Rekord życiowy: 81,10 (28 lipca 2006, Leverkusen).

</doc>
<doc id="2030405" url="https://pl.wikipedia.org/wiki?curid=2030405" title="Sufflogobius bibarbatus">
Sufflogobius bibarbatus

Sufflogobius bibarbatus – gatunek ryby z rodziny babkowatych (Gobiidae).
Występowanie.
Namibia i RPA.
Żyje w chłodnych wodach o temp 11–15 °C, na głębokości 0–340 m. Zazwyczaj żyje w ławicach na pełnym morzu choć bywa spotykana przy brzegu. Osobniki młodociane są epipelagiczne, dorosłe żyją w głębszych wodach.
Cechy morfologiczne.
Osiąga 17 cm długości. wzdłuż linii bocznej 48–54 łuski. Na łukach skrzelowych 12–14 wyrostków filtracyjnych, 2–3 na górnej i 10–11 na dolnej części. W płetwach grzbietowych 7 twardych i 12–13 miękkich promieni, w płetwie odbytowej 1 twardy i 12–13 miękkich promieni. W płetwach piersiowych 21–23 promienie.
Płetwy mają kolor śniady do czarnego.
Odżywianie.
Żywi się fitoplanktonem.
Jest pożywieniem dla ryb, pingwinów, kormoranów, kotików.
Rozród.
Dojrzewa płciowo w wieku ok. 4 lat.
Znaczenie.
Ma niewielkie znaczenie w rybołówstwie.

</doc>
<doc id="2030440" url="https://pl.wikipedia.org/wiki?curid=2030440" title="Piotr Néron">
Piotr Néron

Piotr Franciszek (Pierre François) Néron (ur. 21 września 1818 r. w Bornay we Francji – zm. 3 listopada 1860 r. w Sơn Tây w Wietnamie) – święty Kościoła katolickiego, ksiądz, misjonarz, męczennik.
Życiorys.
Był piątym z dziewięciorga rodzeństwa. Gdy miał 19 lat poprosił o przyjęcie do seminarium duchownego w Neteroy, ale został przyjęty dopiero 14 lutego 1839 r. gdy miał 21 lat. Po 6 latach przeszedł do seminarium w Saunier. W 1846 r. wstąpił do Stowarzyszenia Misji Zagranicznych ("Missions Etrangères de Paris"). Święcenia kapłańskie przyjął 17 czerwca 1848 r. Wysłano go na misje do Hongkongu. Pracował w Zachodnim Tonkinie jako kierownik seminarium. Tłumaczył podręczniki do matematyki, filozofii i teologii z francuskiego na wietnamski. Podczas prześladowań chrześcijan w Wietnamie musiał się ukrywać. Aresztowano go 5 sierpnia 1860 r. Został ścięty 3 listopada 1860 r. w Sơn Tây.
Kult.
Dzień wspomnienia: 24 listopada w grupie 117 męczenników wietnamskich.
Beatyfikowany 2 maja 1909 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2030567" url="https://pl.wikipedia.org/wiki?curid=2030567" title="Herb Przecławia">
Herb Przecławia

Herb Przecławia - najstarszy wizerunek herbowy pochodzi z końca XVI wieku, z chwilą objęcia miasta przez ród Koniecpolskich. Przedstawia on podkowę zwróconą barkiem do góry z krzyżem, czyli herb Pobóg, obramioną kręgiem perełek, poza którymi znajduje się w otoku łacińska legenda wykonana literami kapitałowymi: SIGIL + CITA + PRZECLAW. Obecny herb jest jego zmodyfikowaną wersją: przedstawia w białą podkowę zwróconą w dół ocalami a nad nią biały krzyż kawalerski na niebieskiej tarczy herbowej. Tarcza niebieska umieszczona jest wewnątrz tarczy szarej. Tarcza ta jest otoczona żółtą wstęgą z czarnym napisem: Przecław.

</doc>
<doc id="2030580" url="https://pl.wikipedia.org/wiki?curid=2030580" title="Sala władysławowska">
Sala władysławowska

Sala władysławowska (czes. "Vladislavský sál") − największa i najważniejsza z reprezentacyjnych sal Zamku Praskiego.
Historia.
Sala została zbudowana około 1490 roku za panowania Władysława II Jagiellończyka według projektu architekta Benedykta Rejta. Jest przykładem tzw. gotyku władysławowskiego. Sala ma rozmiary 62 × 16 m i wysokość 13 m i została wybudowana w stylu gotyckim z renesansowymi oknami. Jest obecnie używana do organizacji świąt państwowych, posiedzeń nadzwyczajnych parlamentu i zaprzysiężeń prezydenta. Sala jest otwarta dla turystów w ramach zwiedzania starego pałacu królewskiego zamku praskiego.

</doc>
<doc id="2030644" url="https://pl.wikipedia.org/wiki?curid=2030644" title="Boldogság.hu">
Boldogság.hu

Boldogság.hu (węg. "Szczęście.hu") – siedemnasty album węgierskiego zespołu Republic. Był to dziesiąty album studyjny tego zespołu. Został wydany na CD i MC przez MI5 Records w 1999 roku.

</doc>
<doc id="2030749" url="https://pl.wikipedia.org/wiki?curid=2030749" title="Wyspy Melchiora">
Wyspy Melchiora

Wyspy Melchiora (ang. Melchior Islands) – grupa niewielkich, skalistych wysp, w Archipelagu Palmera, na Oceanie Południowym, położona pomiędzy Brabant Island i Antwerpią.
Geografia.
Większość wysp nosi nazwy wywodzące się od liter greckiego alfabetu, np.: Omega, Eta itp. 
Wokół Wysp Melchiora pływają setki odłamków kry lodowej. Niektóre z nich są tak stare, że zawierają niebieski lód lodowcowy, z którego pęcherzyki powietrza zostały wypchnięte przez ogromne ciśnienie. W rezultacie kolor tych fragmentów lodu nie jest biały, ale lekko błękitny.
Historia.
Wyspy oficjalnie odkryte i opisane zostały przez niemieckiego wielorybnika Eduarda Dallmana, w latach 1873-74. Swoją nazwę, jak również i dokładną eksplorację, zawdzięczają wyprawom argentyńskim z lat 1942 i 1943.
Stacja badawcza.
Na jednej z wysp znajduje się argentyńska letnia baza Melchior ("Base Melchior"; 64°20'0"S, 62°59'0"W). Jest ona położona 7 m powyżej poziomu morza, na skalnym podłożu. Otwarto ją 31 marca 1947 roku. Coroczna przerwa w jej funkcjonowaniu to okres od marca do grudnia; dłuższa przerwa miała miejsce na przełomie lat 1997 i 1998. Badania prowadzone w stacji Melchior to obserwacje jonosfery, obserwacje zórz polarnych oraz obserwacje meteorologiczne. Stacją leżącą najbliżej niej jest również argentyńska baza Brown, położona nad Rajską Zatoką, 69 km na południowy wschód; najbliższym portem (1205 km na północ) jest Ushuaia w Argentynie.
Najnowsza historia Wysp Melchiora nosi polskie ślady - w lutym 2003 roku polsko-niemiecka ekspedycja, dowodzona przez Henryka Wolskiego, odkryła nową wyspę - Bremen, dotychczas uważaną za część Wyspy Omega.

</doc>
<doc id="2030756" url="https://pl.wikipedia.org/wiki?curid=2030756" title="Dyfuzja innowacji">
Dyfuzja innowacji

Dyfuzja innowacji – ostatni etap procesu innowacji, nazywany również upowszechnieniem. Dyfuzja stanowi „proces przyswajania danej innowacji w coraz to nowszych systemach społecznych”. „Dyfuzja innowacji jest procesem rozprzestrzeniania się, upowszechniania innowacji w firmie i gospodarce, występującym wówczas, gdy po pierwszym udanym zastosowaniu nowego rozwiązania technicznego lub organizacyjnego następuje jej przyswojenie przez inne przedsiębiorstwa”.
Po wprowadzeniu nowego produktu na rynek następuje przekazywanie informacji – rozpoczyna się proces uczenia (w szczególności: „uczenie się przez robienie”, ang. "learning by doing"), w którym biorą udział:
Badania nad dwoma podstawowymi wymiarami dyfuzji – czasem i przestrzenią, pozwoliły na szczegółowe scharakteryzowanie cyklu dyfuzji oraz doprowadziły do sformułowania następujących wniosków:
Model dyfuzji innowacji E.M. Rogersa.
Według E.M. Rogersa odrzucenie lub przyjęcie innowacji zależy od następujących czynników:
Model dyfuzji innowacji E.M. Rogersa – powstały w wyniku badań empirycznych, udowadnia, iż występuje kilka kategorii nabywców, którzy reprezentują odmienne nastawienie do nowości. Wyróżnia on osoby stale poszukujące nowości oraz te, które preferują wypróbowane i sprawdzone przez innych produkty. Krzywa sprzedaży ma rozkład normalny – po urynkowieniu innowacji następuje powolny wzrost sprzedaży, a następnie przyspieszenie, osiągnięcie punktu szczytowego, aż w rezultacie spadek liczby nabywców.
Innowatorzy stanowią 2,5% całej zbiorowości – lubią ryzyko, próbują nowości. Wcześni naśladowcy to 13,5% – są liderami, kształtują opinię w danej społeczności, nowość kupują jednak z pewną ostrożnością. Wczesna większość to 34% – przyswaja ona nowy produkt wcześniej niż przeciętni nabywcy. Późna większość – 34%, to sceptycy akceptujący produkt po wypróbowaniu go przez innych. Ostatnia grupa to maruderzy – 16%, grupa nabywców obawiająca się zmian, absorbuje innowację, gdy staje się ona powszechna lub niezbędna. 
Konieczne jest zdobycie odpowiedniej wiedzy na temat klientów i dotarcie w pierwszej kolejności do innowatorów, w celu przekonania ich o słuszności zakupu innowacji. Należy jednak pamiętać, że dany nabywca może być innowatorem w jednej dziedzinie, a w innej być maruderem, dlatego wszelka identyfikacja grup na podstawie wcześniejszych opinii i doświadczeń powinna mieć charakter jedynie szacunkowy.
Jednym z badaczy koncepcji Rogersa był G. Moore, który w swojej publikacji "Crossing the Chasm" z 1999 roku, przedstawił koncepcje luk między grupami klientów. Największa luka, nazwana przez niego "przepaścią" istnieje między wczesnymi naśladowcami i wczesną większością. 
Proces dyfuzji innowacji.
Dyfuzja innowacji następuje poprzez pięcioetapowy proces podejmowania decyzji. Występuje poprzez szereg kanałów komunikacyjnych w określonym czasie, wśród członków systemu społecznego. Początkiem procesu dyfuzji jest data inicjalnej innowacji, a jego koniec jest trudny do określenia, gdyś po dyfuzji w skali krajowej, często rozpoczyna się proces dyfuzji w skali międzynarodowej. 
Dyfuzja została po raz pierwszy opisana jako proces przez Ryana i Grossa w 1943 roku. A E.M. Rogers opisał dyfuzję innowacji jako pięć etapów w książce o tytule Diffusion of Innovations, która została wydana po raz pierwszy w 1962 roku, najpóźniejsze, piąte wydanie, pochodzi z 2003 roku. Pięć kroków dyfuzji innowacji według E.M. Rogersa:
Jednostki mogą odrzucić innowacje na dowolnym etapie procesu adopcji. 
W późniejszych wydaniach książki E.M Rogers zmienia nazewnictwo pięciu etapów na: 
W kolejnych wydaniach, opis poszczególnych kategorii się nie zmieniał. 
Niepowodzenie dyfuzji.
Nieudana dyfuzja nie oznacza, że nikt nie zaadaptował technologii, a odnosi się do sytuacji gdy innowacja nie zbliża się do stuprocentowej adopcji, z powodu własnych słabości, konkurencji lub braku świadomości ze strony odbiorców. Z punktu widzenia sieci społecznych, nieudana dyfuzja może być powszechnie przyjęta w niektórych społecznościach (np. wśród specjalistów), ale nie dotarła do bardziej odległych osób. Społeczności, które są nadmiernie połączone mogą ucierpieć z powodu braku elastyczności i w rezultacie zapobiegać zmianom, które może przynieść innowacja. Niektóre innowacje nie powiodły się w wyniku braku zaangażowania na poziomie lokalnym lub braku udziały społeczności.
Konsekwencje przyjęcia innowacji.
Można wyróżnić zarówno pozytywne jak i negatywne konsekwencje przyjęcia innowacji. Rogers wymienia trzy kategoria tychże konsekwencji:
Wejnert z kolei wymienia dwa rodzaje konsekwencji przyjęcia danej innowacji:
Sam Rogers podkreślał, że ta dziedzina wymaga dalszych badań, ze względu na stronniczość badań związanych z innowacjami. 

</doc>
<doc id="2030894" url="https://pl.wikipedia.org/wiki?curid=2030894" title="Bortkiewicz">
Bortkiewicz

Bortkiewicz:

</doc>
<doc id="2031031" url="https://pl.wikipedia.org/wiki?curid=2031031" title="Czas zdrady">
Czas zdrady

Czas zdrady – polski film historyczny w reżyserii Wojciecha Marczewskiego, wyprodukowany w 1997 roku.

</doc>
<doc id="2031057" url="https://pl.wikipedia.org/wiki?curid=2031057" title="Pomnik Zesłańcom Sybiru we Wrocławiu">
Pomnik Zesłańcom Sybiru we Wrocławiu

Pomnik Zesłańcom Sybiru we Wrocławiu — pomnik według projektu artysty rzeźbiarza Jarosława Perszko w ścisłej współpracy artystycznej z inżynierem architektem Czesławem Bieleckim wzniesiony we Wrocławiu na Skwerze Sybiraków obok placu Strzeleckiego. Sylwetka pomnika o wysokości 12 metrów przedstawia Krzyż łaciński przebijający mur.
Pomnik został poświęcony 20 września 2000 r., (w sześćdziesiątą rocznicę pierwszej deportacji Polaków do Związku Radzieckiego) przez kardynała Henryka Gulbinowicza – arcybiskupa wrocławskiego, w asyście ks. biskupa Tadeusza Rybaka – ordynariusza legnickiego.
Dwa kamienie węgielne, poświęcone przez papieża Jana Pawła II w 1997 r., zostały umieszczone w mensie ołtarza polowego przed pomnikiem.
Obok pomnika umieszczono dwa czworoboczne bloki z czarnego granitu, na których wyryto napis:

</doc>
<doc id="2031060" url="https://pl.wikipedia.org/wiki?curid=2031060" title="COROT-7">
COROT-7

COROT-7 – gwiazda należąca do ciągu głównego, położona w gwiazdozbiorze Jednorożca, nieco mniejsza i chłodniejsza od Słońca, odległa od Układu Słonecznego o około 490 lat świetlnych.
W roku 2009 odkryto metodą obserwacji tranzytu krążące wokół gwiazdy dwie planety typu superziemia: COROT-7 b i COROT-7 c.

</doc>
<doc id="2031070" url="https://pl.wikipedia.org/wiki?curid=2031070" title="Sphenovipera">
Sphenovipera

Sphenovipera – rodzaj sfenodonta z rodziny hatteriowatych (Sphenodontidae) żyjącego we wczesnej jurze na obecnych terenach Ameryki Północnej. Został opisany w 2005 roku przez Víctora-Hugo Reynoso w oparciu o niemal kompletną prawą żuchwę wraz z zębami (IGM 6076) odnalezioną w dolnej części dolnojurajskiej formacji La Boca w Kanionie Huizachal, w meksykańskim stanie Tamaulipas. Holotyp został zebrany w 1990 roku przez Jamesa Clarka z lokalizacji Jim's Joy.
Tylna część szczęk "Sphenovipera" jest stosunkowo krótka – u większości sfenodontów stanowi ona niemal połowę długości szczęk, podczas gdy u "Sphenovipera" tylko około 30%. Zęby znajdujące się w żuchwie były akrodontyczne. Z przodu szczęk znajdowały się dwa duże, zakrzywione ku tyłowi zęby przypominające kły, charakteryzujące się dużymi rowkami – cechą nieznaną wcześniej u sfenodontów. U helodermowatych i połozowatych mających uzębienie typu "opisthoglypha", tego typu rowki są przeważnie uznawane za dowód na obecność aparatu jadowego. Skrócenie tylnej części szczęk umożliwiało około dwukrotnie szersze rozwieranie szczęk, niż u innych sfenodontów, prawdopodobnie "Sphenovipera" była w stanie szybko kąsać, co także wskazuje na jej jadowitość. Jeśli hipoteza ta jest poprawna, "Sphenovipera" byłaby pierwszym znanym jadowitym lepidozauromorfem nienależącym do łuskonośnych.
Według analizy filogenetycznej przeprowadzonej przez Reynoso "Sphenovipera" jest zaawansowanym sfenodontem należącym do grupy Sphenodontinae, prawdopodobnie najbliżej spokrewnionym z rodzajami "Cynosphenodon", "Sphenodon" i "Theretairus", jednak stopień pokrewieństwa pomiędzy nimi nie został dokładnie ustalony.
Nazwa "Sphenovipera" pochodzi od słów "spheno", będącego odniesieniem do sfenodontów, oraz "vipera", będącego łacińskim określeniem jadowitego węża, i oznacza „jadowity sfenodont”, co odnosi się do prawdopodobnej jadowitości "Sphenovipera". Nazwa gatunkowa gatunku typowego, "jimmysjoyi", została nadana dla Jamesa Clarka, którego ulubione miejsce w Kanionie Huizachal zostało przysypane kilkoma metrami skał podczas budowy autostrady z Tuli do Ciudad Victoria.

</doc>
<doc id="2031071" url="https://pl.wikipedia.org/wiki?curid=2031071" title="Sphenovipera jimmysjoyi">
Sphenovipera jimmysjoyi



</doc>
<doc id="2031085" url="https://pl.wikipedia.org/wiki?curid=2031085" title="Parafia Wniebowzięcia Najświętszej Marii Panny w Ludźmierzu">
Parafia Wniebowzięcia Najświętszej Marii Panny w Ludźmierzu

Parafia Wniebowzięcia Najświętszej Marii Panny w Ludźmierzu – rzymskokatolicka parafia należąca do dekanatu Nowy Targ w archidiecezji krakowskiej.
Do parafii należą wierni z miejscowości: Ludźmierz, Krauszów (2km) i Długopole (7km).

</doc>
<doc id="2031094" url="https://pl.wikipedia.org/wiki?curid=2031094" title="U-Bank Tower (Tel Awiw)">
U-Bank Tower (Tel Awiw)

U-Bank Tower (hebr. מגדל U-בנק) – wieżowiec w osiedlu Lew ha-Ir w mieście Tel Awiw, w Izraelu.
Historia.
Budynek został zaprojektowany przez architekta A. Freibergera, który wzorował się na projekcie Minoru Yamasaki w wieżach World Trade Center. Zezwolenie budowlane pozwala na dobudowanie kolejnych pięter do osiągnięcia wysokości 25 kondygnacji. Budynek wybudowano pod koniec lat 80. XX wieku. Jest on różnie nazywany: General Bank Building, Bank Klali lub America-Israel Bank.
Dane techniczne.
Budynek ma 10 kondygnacji i wysokość 42 metrów.
Wieżowiec wybudowano w stylu modernistycznym. Wzniesiono go z betonu. Elewacja jest wykonana ze granitu i szkła. Kształt wykończenia elewacji przypomina widły.
Budynek jest wykorzystywany jako siedziba banku.

</doc>
<doc id="2031098" url="https://pl.wikipedia.org/wiki?curid=2031098" title="Jesziwa Bar-Ilana">
Jesziwa Bar-Ilana

Jesziwa Bar-Ilana, pełna nazwa Miejsce Spotkań Sztuki i Nauki im. Bar-Ilana (hebr. הישיבה לאמנויות ולמדעים בר-אילן) – izraelska religijna instytucja edukacyjna znajdująca się w osiedlu Lew ha-Ir w Tel Awiwie.
Historia.
Budynek został wybudowany w latach 30. XX wieku. Przez długie lata znajdowała się w nim państwowa szkoła religijna. Do końca lat 60. odbywały się w nim próby Chóru Kameralnego Tel Awiwu, prowadzonego przez kantora Shlomo Ravitza.
Współczesna jesziwa została założona przez rabina Meira Bar-Ilana. Szkoła reprezentuje idee syjonizmu religijnego. Dzięki inicjatywie rabina Aharona Greuzego powstało tutaj Miejsce Spotkań Sztuki i Nauki im. Bar-Ilana.
System nauki w szkole jest taki sam jak w każdej jesziwie: rano odbywają się zajęcia z religii i przedmiotów ogólnych. Dodatkowo wprowadzono sztukę, muzykę, sztuki wizualne oraz kino.

</doc>
<doc id="2031099" url="https://pl.wikipedia.org/wiki?curid=2031099" title="Gminy w departamencie Górny Ren">
Gminy w departamencie Górny Ren

Lista 377 gmin w departamencie Górny Ren we Francji.

</doc>
<doc id="2031100" url="https://pl.wikipedia.org/wiki?curid=2031100" title="Chużgan">
Chużgan

Chużgan – rytualny przedmiot w religii australijskich aborygenów. Są to płyty o owalnym podłużnym kształcie wykonane z kamienia lub drewna. Wprawiane w ruch wydają charakterystyczny świst traktowany jako głos ducha. Dzieci nie mogą tych przedmiotów oglądać. Tajemnicę ich funkcjonowania poznają dopiero jako dorośli.

</doc>
<doc id="2031102" url="https://pl.wikipedia.org/wiki?curid=2031102" title="Czynniki krzepnięcia">
Czynniki krzepnięcia



</doc>
<doc id="2031104" url="https://pl.wikipedia.org/wiki?curid=2031104" title="Firrel">
Firrel

Firrel – gmina w Niemczech, w kraju związkowym Dolna Saksonia, w powiecie Leer, wchodzi w skład gminy zbiorowej Hesel.

</doc>
<doc id="2031105" url="https://pl.wikipedia.org/wiki?curid=2031105" title="Lovro Zovko">
Lovro Zovko

Lovro Zovko (ur. 18 marca 1981 w Zagrzebiu) – chorwacki tenisista, reprezentant w Pucharze Davisa.
Kariera tenisowa.
W roku 1999 wygrał wspólnie z Iraklim Labadze wielkoszlemowy turniej im. Rolanda Garrosa w rozgrywkach juniorskich. Tegoż samego roku rozpoczął karierę profesjonalną, którą zakończył w 2015.
W singlu do największych osiągnięć Chorwata zalicza się zwycięstwa w turniejach rangi ITF Men's Circuit. W roku 2001 wygrał 3 turnieje tej kategorii, w lutym dwukrotnie triumfował z Zagrzebiu oraz w październiku w Leeds. W 2003 roku ponownie wygrał rozgrywane w Zagrzebiu dwa turnieje ITF Men's Circuit oraz awansował do 2 finałów ATP Challenger Tour, we wrześniu w Braszowie i w połowie listopada w Helsinkach.
W grze podwójnej ma w swoim dorobku zwycięstwa w imprezach ITF Men's Circuit i ATP Challenger Tour. Ponadto Chorwat jest uczestnikiem 5 finałów turniejów ATP World Tour.
W latach 1998–2009 reprezentował Chorwację w Pucharze Davisa. Rozegrał przez ten okres 15 pojedynków – w singlu wygrał 5 meczów i 2 przegrał, natomiast w deblu wygrał 1 mecz i 7 przegrał.
Najwyżej sklasyfikowany w rankingu singlistów był na 151. miejscu pod koniec stycznia 2003, natomiast w zestawieniu deblistów na początku października 2008 zajmował 45. pozycję.

</doc>
<doc id="2031106" url="https://pl.wikipedia.org/wiki?curid=2031106" title="Holtland">
Holtland

Holtland – miejscowość i gmina w Niemczech, w kraju związkowym Dolna Saksonia, w powiecie Leer, wchodzi w skład gminy zbiorowej Hesel.

</doc>
<doc id="2031107" url="https://pl.wikipedia.org/wiki?curid=2031107" title="Neukamperfehn">
Neukamperfehn

Neukamperfehn – miejscowość i gmina w Niemczech, w kraju związkowym Dolna Saksonia, w powiecie Leer, wchodzi w skład gminy zbiorowej Hesel.

</doc>
<doc id="2031108" url="https://pl.wikipedia.org/wiki?curid=2031108" title="Chór Kameralny Tel Awiwu">
Chór Kameralny Tel Awiwu

Chór Kameralny Tel Awiwu (; ) – chór z miasta Tel Awiw w Izraelu.
Historia.
Chór został założony w 1987 przez Michael Shani, który został dyrygentem zespołu obecnie liczącego 35 śpiewaków i wokalistów.
W 1996 chór zdobył I nagrodę w "Międzynarodowym Instytucie Chórów Giovanni Palestrina". W tym samym roku odbyła się trasa koncertowa po Włoszech. Chór został między innymi zaproszony na występ do Watykanu.
W 1997 chór został zaproszony do Argentyny, a w 1999 został wybrany do udziału w prestiżowym Międzynarodowym Festiwalu Chórów Kameralnych w Rydze (Łotwa).
W dniu 11 września 2002 chór uczestniczył w międzynarodowym projekcie „Rolling Requiem” dla ofiar ataku terrorystycznego z 11 września 2001 na World Trade Center. Chór wykonał Requiem d-moll (KV 626) Mozarta. Koncert został sfilmowany przez CNN.

</doc>
<doc id="2031110" url="https://pl.wikipedia.org/wiki?curid=2031110" title="Czwórprzymierze 1915">
Czwórprzymierze 1915

Czwórprzymierze 1915 – sojusz wojskowo polityczny państw centralnych: Niemiec, Austro-Węgier, Turcji i Bułgarii w I wojnie światowej Został oparty na układach: Niemiec i Austro-Węgier z 7 października 1879, Niemiec i Turcji z 2 sierpnia 1914, Bułgarii i Turcji z 6 października 1915 oraz na konwencji wojskowej Niemiec i Bułgarii z 6 października 1915. Został stworzony po przyłączeniu się Turcji w 1914 i Bułgarii w 1915 do niemiecko-austro-węgierskiego bloku.

</doc>
<doc id="2031111" url="https://pl.wikipedia.org/wiki?curid=2031111" title="Próba Kunkla">
Próba Kunkla



</doc>
<doc id="2031112" url="https://pl.wikipedia.org/wiki?curid=2031112" title="Super Bowl XXVII">
Super Bowl XXVII

Super Bowl XXVII był 27. finałem o mistrzostwo ligi NFL w zawodowym futbolu amerykańskim rozegranym 31 stycznia 1993 roku na stadionie Rose Bowl w Pasadena w Kalifornii.
Drużyna Dallas Cowboys, mistrz konferencji NFC, pokonała mistrza konferencji AFC, drużynę Buffalo Bills wynikiem 52–17.

</doc>
<doc id="2031113" url="https://pl.wikipedia.org/wiki?curid=2031113" title="Mistrzostwa Unii Europejskiej w Boksie Mężczyzn 2006">
Mistrzostwa Unii Europejskiej w Boksie Mężczyzn 2006

Mistrzostwa Unii Europejskiej w Boksie Mężczyzn 2006 – były 4. edycją mistrzostw Unii Europejskiej w boksie amatorskim mężczyzn, które odbyły się we węgierskim Peczu, w dniach 23–27 maja 2006. W tabeli medalowej tryumfowali gospodarze mistrzostw.

</doc>
<doc id="2031114" url="https://pl.wikipedia.org/wiki?curid=2031114" title="Michał Lasko">
Michał Lasko



</doc>
<doc id="2031118" url="https://pl.wikipedia.org/wiki?curid=2031118" title="Rajd Monte Carlo 2002">
Rajd Monte Carlo 2002

Rezultaty Rajdu Monte Carlo ("70ème Rallye Automobile de Monte-Carlo"), eliminacji Rajdowych Mistrzostw Świata w 2002 roku, który odbył się w dniach 18 – 20 stycznia. Była to pierwsza runda czempionatu w tamtym roku i pierwsza asfaltowa, a także pierwsza w Junior WRC. Bazą rajdu było miasto Monte Carlo. Zwycięzcami rajdu zostali Finowie Tommi Mäkinen i Kaj Lindström w Subaru Imprezie WRC. Wyprzedzili oni francusko-monakijską załogę Sébastien Loeb/Daniel Elena jadącą Citroënem Xsarą WRC oraz Hiszpanów Carlosa Sainza i Luísa Moyę w Fordzie Focusie WRC. Z kolei w Junior WRC zwyciężyli Belgowie François Duval i Jean-Marc Fortin, jadący Fordem Pumą S1600.
Rajdu nie ukończyło pięciu kierowców fabrycznych. Francuz Philippe Bugalski w Citroënie Xsarze WRC wycofał się na 1. odcinku specjalnym z powodu awarii silnika, podobnie jak jego partner zespołu Szwed Thomas Rådström. Kierowca Škody Octavii WRC Czech Roman Kresta wypadł z trasy na 7. odcinku specjalnym. Rajdu nie ukończyli także dwaj kierowcy Hyundaia Accenta WRC. Belg Freddy Loix miał wypadek na 3. oesie, a Niemiec Armin Schwarz odpadł z tego samego powodu na 4. oesie.
Klasyfikacja po 1 rundzie.
Tabele przedstawiają tylko pięć pierwszych miejsc.

</doc>
<doc id="2031119" url="https://pl.wikipedia.org/wiki?curid=2031119" title="Model racjonalnego podejmowania decyzji (zarządzanie)">
Model racjonalnego podejmowania decyzji (zarządzanie)

Model racjonalnego podejmowania decyzji – proces umożliwiający „rozpoznanie i wybór określonego kierunku działania, prowadzącego do rozwiązania konkretnego problemu lub do wykorzystania pojawiającej się okazji”. 
O ile podjęcie decyzji programowanej jest zadaniem łatwym i rutynowym – opierającym się na doświadczeniu, wypełnieniu określonej procedury, zwyczaju, czy też zasadach, to w nietypowych i rzadkich sytuacjach, konieczne jest podejmowanie decyzji nieprogramowanych. Wykorzystanie modelu pozwala na ograniczenie ryzyka związanego ze skutkami określonego wyboru, umożliwia rozważenie wielu możliwości i wskazanie tej, która zapewnia największą szansę powodzenia. 
Etapy.
Model obejmuje następujące etapy działań:
1. Analiza sytuacji (zbadanie sytuacji)
Odpowiednio szczegółowa analiza w ramach etapu pierwszego obejmuje następujące aspekty:
Wynikiem etapu jest jasno i precyzyjnie sformułowany problem, opracowany na podstawie szczegółowej analizy dokumentacji, literatury przedmiotu, dyskusji, narad, konferencji itp. Bezpośredni kontakt pozwala na bieżące korygowanie niejasności i dostosowanie treści informacji do rzeczywistych potrzeb odbiorcy. Pomocne jest na tym etapie korzystanie z pomocy doświadczonych specjalistów merytorycznych – w razie konieczności, pozyskanych z zewnątrz organizacji.
Rozpoznanie problemu, choć przeważnie ma charakter intuicyjny, może opierać się na pełniejszej analizie następujących sytuacji: odchylenie od dotychczasowych osiągnięć, odchylenie od założonego planu, informacje od innych ludzi (pracowników, partnerów, klientów), działalność konkurencji.
2. Wyszukiwanie możliwych rozwiązań
Presja czasu oraz wysoki stopień złożoności problemu mogą ograniczać prace nad poszukiwaniem kolejnych rozwiązań, a zniechęceni decydenci ograniczą się do pierwszego – ich zdaniem jedynego i najlepszego, jednak niedozwolone jest podejmowanie ważnych decyzji bez uprzedniego przygotowania kilku potencjalnych rozwiązań. Metody heurystyczne są najczęściej wykorzystywanymi w tym etapie narzędziami – pozwalają na poszukiwanie rozwiązań twórczych bez jednoczesnej ich oceny.
3. Ocena możliwych rozwiązań i wybór najlepszego
Po przygotowaniu listy możliwych rozwiązań, ma miejsce ich ocena i hierarchizacja w oparciu następujące pytania:
4. Wdrażanie decyzji i śledzenie jej skutków
Po wyborze najlepszego rozwiązania wyznaczone zostają odpowiedzialne za jego wdrożenie osoby, przydzielone zostają im niezbędne zasoby, opracowane zostają plany i harmonogramy. Skuteczna kontrola wdrożenia oraz sprawozdania z realizacji powierzonych zadań są podstawą do ewentualnych modyfikacji planów.

</doc>
<doc id="2031120" url="https://pl.wikipedia.org/wiki?curid=2031120" title="Shirley Conran">
Shirley Conran

Shirley Conran (ur. 21 września 1932 r. w Londynie) – angielska pisarka, autorka bestsellerowych książek, takich jak "Koronka" i "Superwoman". Jest byłą żoną brytyjskiego projektanta, restauratora i pisarza Sir Terence’a Conrana.
Wykształcenie.
Urodziła się i wychowywała w Londynie. Tam chodziła do szkoły dla dziewcząt St. Paul’s Girls School, jednak wykształcenie zdobywała także w Szwajcarii. Jej zainteresowanie sztuką sprawiło, że zaczęła studiować rzeźbiarstwo w Portsmouth Art College, (który dziś jest częścią Southampton University) a później jeszcze malarstwo w Chelsea Polytechnic (dziś Arts London University). Choć została pisarką jej zamiłowanie do sztuki pozostało, o czym świadczy jej kolekcja etnograficznych dzieł i obrazów współczesnego malarstwa.
Życie zawodowe.
Zanim zaczęła pisać, z powodzeniem zajmowała się projektowaniem mody. Na początku lat 60. rozpoczęła pracę jako redaktorka w "The Daily Mail". W 1964 r. została pierwszą kobietą, która pisała do "The Observer Colour Magazine". Zajmowała się głównie wywiadami i typowo kobiecymi sprawami. Później pracowała jeszcze jako felietonistka w magazynie "Vanity Fair". W 1974 r. wydała swoją pierwszą książkę pt. "Superwoman". Poradnik dla nowoczesnych kobiet o zarządzaniu domem, stał się bestsellerem w Wielkiej Brytanii, Kanadzie, RPA, Australii i Nowej Zelandii. Sukces książki sprawił, że napisała jeszcze dwie z tej serii. Jednak najbardziej jej znaną publikacją (także w Polsce) jest powieść "Koronka" wydana w 1982 r. Na jej podstawie powstał 5-godzinny miniserial. Dwa lata później ukazała się druga część "Koronki", która także stała się światowym bestsellerem i którą także zekranizowano.

</doc>
<doc id="2031121" url="https://pl.wikipedia.org/wiki?curid=2031121" title="Patch It Up">
Patch It Up

Patch It Up – piosenka napisana przez Eddiego Rabbitta i Rory’ego Bourke’a, którą Elvis Presley nagrał 8 czerwca 1970 w Nashville. Razem z utworem "You Don't Have To Say You Love Me" została wydana w USA jako singiel, 6 października 1970 r. 
Jedna z wersji tej piosenki została zarejestrowana w hotelu International w Las Vegas 12 sierpnia 1970 r. i wykorzystana w filmie dokumentalnym "". Znalazła się też na albumie pod tym samym tytułem, wydanym w grudniu 1970 r.

</doc>
<doc id="2031124" url="https://pl.wikipedia.org/wiki?curid=2031124" title="Analiza preferencji">
Analiza preferencji

Analiza preferencji – podejście badawcze, polegające na kwalifikowaniu obiektów w określonej skali, czego wynikiem jest hierarchia ważności obiektów.
Analiza zapewnia odpowiedni pomiar i obiektywizację, a jej celem jest wielokryterialna ocena ukierunkowana przede wszystkim na badania porównawcze oraz na wybór jednego ze zbioru rozwiązań wariantowych.
Do podstawowych metod wykorzystywanych w ramach analizy preferencji zaliczyć można rangowanie oraz punktację (prostą i ważoną).
Zasady analizy preferencji są następujące:

</doc>
<doc id="2031125" url="https://pl.wikipedia.org/wiki?curid=2031125" title="Jest mi lekko">
Jest mi lekko

Jest mi lekko – polski telewizyjny film fabularny z 1982 roku w reżyserii Janusza Kidawy.

</doc>
<doc id="2031132" url="https://pl.wikipedia.org/wiki?curid=2031132" title="Bardzo spokojna wieś">
Bardzo spokojna wieś

Bardzo spokojna wieś – polski film obyczajowy z 1983 roku w reż. Janusza Kidawy. Zdjęcia plenerowe do filmu były realizowane w Opocznie.
Fabuła.
Bohaterem filmu jest Józef, młody rolnik. Mężczyzna nie potrafi zachować miary w swoich czynach. Jego żona, która pracuje na polu, nie ma z nim łatwo. Sama chciałaby porzucić taką pracę, wolałaby inaczej zarabiać pieniądze. Po pewnym czasie kobieta nawiązuje znajomość z mężczyzną z sąsiedniego miasteczka. Ten namawia ją do ucieczki z domu.

</doc>
<doc id="2031133" url="https://pl.wikipedia.org/wiki?curid=2031133" title="Flawit">
Flawit

Flawit (łac.) "Flavitus" (?, zm. 18 grudnia ok. 630 w Marcilly-le-Hayer) – święty Kościoła katolickiego, pustelnik.
Postać historyczna, o której jednak informacje zawarte w przekazach hagiograficznych mieszają się z elementami fantastycznymi i okraszone są ozdobnikami literackimi. W rękopisach zachowały się jedynie późne "Vita". Według tych źródeł miał być jeńcem wojennym przywiezionym z Italii i sprzedanym w Troyes. Pracując na wzór Józefa (BT, Rdz 39,7-11) oparł się żonie gospodarza. Ożeniony z Apronią dla przywiązania do ziemi żył w celibacie, a po śmierci żony podjął działalność ewangelizacyjną. Jako kapłan wybudował kościół w Marcilly-le-Hayer, a nieopodal pustelnię w której spędził resztę życia.
Wspomnienie eremity przypadało w dzienną rocznicę śmierci.

</doc>
<doc id="2031135" url="https://pl.wikipedia.org/wiki?curid=2031135" title="Attalos">
Attalos

Zobacz też.
Attalidzi

</doc>
<doc id="2031136" url="https://pl.wikipedia.org/wiki?curid=2031136" title="Heurystyka (zarządzanie)">
Heurystyka (zarządzanie)

Heurystyka (gr. "heurisko" „odkrywam, znajduję”) – nauka o dokonywaniu odkryć, zajmująca się badaniem praw, które rządzą myśleniem twórczym, oraz formowaniem metod ułatwiających i systematyzujących tego rodzaju działania.
Heurystyka proponuje metody, które pomagają rozwiązać problem w warunkach niedostatecznej informacji i zrekompensować jej brak intuicją oraz wyobraźnią. Celem większości z nich jest rozwiązanie problemu lub przynajmniej zebranie idei prowadzących do jego rozwiązania oraz rozbudzanie fantazji, wyobraźni i kreatywności ludzi.
Wyższa jakość uzyskiwanych rozwiązań oraz krótszy czas potrzebny na jego osiągnięcie to wynik pracy zespołowej, która stanowi podstawowe założenie znacznej większości metod heurystycznych. Kreatywność zbiorowa ma wiele zalet, w tym:
Koncepcja „twórczego ścierania się” G. Hirshberga, zgodnie z którą nad projektem powinny pracować pary projektantów różniących się podejściem zawodowym, stylem pracy, doświadczeniem, wiedzą itp., zakłada, że takie zderzenia są źródłem twórczych napięć, a wszelkie nowe pomysły będą przeanalizowane przez drugą stronę i zrównoważone odmienną ideą. Interakcje pomiędzy ludźmi o różnych specjalizacjach, wnoszenie odmiennych spojrzeń i kompetencji zwiększa szansę na znalezienie nowatorskich rozwiązań.
Heurystyka powiązana jest ściśle z tzw. myśleniem lateralnym (), oznaczającym „sposób myślenia twórczego poszukujący rozwiązań trudnych problemów metodami nieortodoksyjnymi albo za pomocą elementów normalnie pomijanych przez logikę tradycyjną”.
Do najpopularniejszych metod heurystycznych zaliczyć można:

</doc>
<doc id="2031137" url="https://pl.wikipedia.org/wiki?curid=2031137" title="Magiczne ognie">
Magiczne ognie

Magiczne ognie – polski film sensacyjny z 1983 roku w reżyserii Janusza Kidawy. Zdjęcia kręcono w Łodzi.
Fabuła.
Pracownik handlu zagranicznego, Marian Biel, po swojej ostatniej podróży odwiedza Alinę Mirecką, wdowę po archeologu. Wręcza jej torbę z dolarami, pochodzącymi z handlu narkotykami. Kiedy Alina chowa pieniądze do sejfu, zostaje zaatakowana przez Mariana, który dusi ją i bierze pieniądze. Jednak nie zauważa on, że Alina wrzuciła małą figurkę. Później Marian ucieka z miejsca zbrodni.
Kilka lat później Konrad Miazga, młody psycholog, prowadzi cykl programów telewizyjnych, dotyczących współczesnej psychoterapii. Pewnego dnia przychodzi do niego Małgorzata Biel, która ma problemy małżeńskie. Uwagę Konrada zwraca breloczek przy jej kluczach. Przypomina on cenną figurkę, która zniknęła z mieszkania Aliny. Ponieważ Konrad obecnie mieszka w jej mieszkaniu, zagląda do sejfu, w którym są resztki heroiny, na co ekipa śledcza nie zwróciła uwagi. Konrad zaczyna podejrzewać, że sprawa zabójstwa Aliny może być powiązana z narkotykami i właścicielem breloczka. Później kontaktuje się z Małgorzatą, która po pewnym czasie staje się jego kochanką. Daje Konradowi breloczek zabrany z torby Mariana. Konrad postanawia surowo ukarać Mariana, nie zawiadamiając o niczym policji.

</doc>
<doc id="2031139" url="https://pl.wikipedia.org/wiki?curid=2031139" title="Diamentowe Wybrzeże">
Diamentowe Wybrzeże



</doc>
<doc id="2031140" url="https://pl.wikipedia.org/wiki?curid=2031140" title="Andreja Grašič-Koblar">
Andreja Grašič-Koblar



</doc>
<doc id="2031142" url="https://pl.wikipedia.org/wiki?curid=2031142" title="Chemia śmierci">
Chemia śmierci

Chemia śmierci (ang. "The Chemistry of Death") – powieść z gatunku thrillerów, autorstwa Simona Becketta, wydana w 2006 roku przez wydawnictwo Amber. Jest to pierwsza część przygód doktora Davida Huntera. W 2006 roku nominowana do Złotego Sztyletu
Opis fabuły.
Małe miasteczko Manham. To tu po stracie rodziny postanawia uciec dr David Hunter – wybitny antropolog sądowy. Znajduje zatrudnienie jako lekarz rodzinny u Henry'ego Maitlanda, miejscowego lekarza. Miasto jest spokojne i ciche przez 3 lata, do czasu gdy dzieci znajdują zmasakrowane zwłoki. Policja podejrzewa zabójstwo i prosi Huntera o pomoc. Ten jednak nie chce się zgodzić. Zmienia zdanie, gdy zostaje porwana kolejna kobieta i podejmuje współpracę z inspektorem Mackenziem.

</doc>
<doc id="2031143" url="https://pl.wikipedia.org/wiki?curid=2031143" title="MacPherson">
MacPherson

Osoby:
Inne:

</doc>
<doc id="2031144" url="https://pl.wikipedia.org/wiki?curid=2031144" title="Macpherson">
Macpherson

Osoby:
Inne:

</doc>
<doc id="2031146" url="https://pl.wikipedia.org/wiki?curid=2031146" title="Wyoming (żaglowiec)">
Wyoming (żaglowiec)



</doc>
<doc id="2031147" url="https://pl.wikipedia.org/wiki?curid=2031147" title="Bilbil niebieskooki">
Bilbil niebieskooki

Bilbil niebieskooki ("Brachypodius nieuwenhuisii") − gatunek małego azjatyckiego ptaka z rodziny bilbili (Pycnonotidae). Długość ciała około 18 cm.
Wyróżniono dwa podgatunki "B. nieuwenhuisii":
Naturalne siedliska tego gatunku znajdują się w Brunei i Indonezji. Ptak gniazduje w subtropikalnych i tropikalnych wilgotnych lasach nizin.
Trudno określić kategorię zagrożenia tego gatunku. Zwierzę to jest bowiem niesłychanie rzadko spotykane, ornitolodzy nie są pewni, czy jest rzeczywiście oddzielnym gatunkiem, czy też może hybrydą bilbila czarnogłowego ("Brachypodius atriceps") i bilbila szarobrzuchego ("Pycnonotus cyaniventris") lub innych jeszcze gatunków z rodzaju "Pycnonotus".

</doc>
<doc id="2031150" url="https://pl.wikipedia.org/wiki?curid=2031150" title="Nate Holland">
Nate Holland

Nate Holland (ur. 8 listopada 1978 w Sandpoint) – amerykański snowboardzista, dwukrotny medalista mistrzostw świata.
Kariera.
Po raz pierwszy na arenie międzynarodowej pojawił się 1 marca 1996 roku w Willamette Pass, gdzie w zawodach FIS Race zajął dwunaste miejsce w gigancie. W Pucharze Świata zadebiutował 11 grudnia 2003 roku w Whistler, gdzie zajął piąte miejsce w snowcrossie. Na podium zawodów pucharowych po raz pierwszy stanął 26 lutego 2005 roku w Jōetsu, kończąc rywalizację na trzeciej pozycji. W zawodach tych wyprzedzili go jedynie Kanadyjczyk Drew Neilson i kolejny reprezentant USA, Seth Wescott. Najlepsze wyniki w Pucharze Świata osiągnął w sezonie 2006/2007, kiedy to zajął drugie miejsce w klasyfikacji generalnej snowcrossu.
W 2007 roku zdobył brązowy medal w snowcrossie podczas mistrzostw świata w Arosa. Uplasował się tam za Francuzem Xavierem de Le Rue i Sethem Wescottem. Wynik ten powtórzył na mistrzostwach świata w La Molina w 2011 roku, przegrywając z Alexem Pullinem z Australii i Wescottem. Był też między innymi czwarty na mistrzostwach świata w Kreischbergu w 2015 roku. Startował na igrzyskach olimpijskich w Turynie w 2006 roku, gdzie zajął 14. miejsce w snowcrossie. Na rozgrywanych cztery lata później igrzyskach w Vancouver był czwarty tej samej konkurencji. Brał też udział w igrzyskach olimpijskich w Soczi w 2014 roku, gdzie rywalizację ukończył na 25. pozycji.

</doc>
<doc id="2031156" url="https://pl.wikipedia.org/wiki?curid=2031156" title="Bilbil żółtooki">
Bilbil żółtooki

Bilbil żółtooki ("Poliolophus urostictus") − gatunek małego azjatyckiego ptaka z rodziny bilbili (Pycnonotidae). Jedyny przedstawiciel rodzaju "Poliolophus". Naturalne siedliska tego gatunku znajdują się na Filipinach.
Podgatunki.
Wyróżniono pięć podgatunków "P. urosticus":
Morfologia.
Długość ciała około 19 cm; masa ciała: samce 21–28 g, samice 22–26 g.
Biotop.
Ptak gniazduje w subtropikalnych i tropikalnych wilgotnych lasach nizin.
Status.
Międzynarodowa Unia Ochrony Przyrody (IUCN) uznaje bilbila żółtookiego za gatunek najmniejszej troski (LC – "least concern") nieprzerwanie od 1988 roku. Liczebność populacji nie została oszacowana, aczkolwiek ptak ten opisywany jest jako zazwyczaj dość pospolity. Trend liczebności populacji uznaje się za stabilny.

</doc>
<doc id="2031157" url="https://pl.wikipedia.org/wiki?curid=2031157" title="Earle S. MacPherson">
Earle S. MacPherson

Earle Steele MacPherson (ur. 6 lipca 1891, zm. 1960) – amerykański inżynier motoryzacyjny, twórca zawieszenia opartego na kolumnie, nazwanej jego nazwiskiem.
Życiorys.
Earle MacPherson urodził się w Highland Park w Illinois 6 lipca 1891. Studiował na University of Illinois, następnie we wczesnych latach 20. pracował w Chalmers Motor Car Company i Liberty Motor Car Company, po czym zatrudnił się w Hupmobile w roku 1923. W 1934 roku przeniósł się do General Motors, gdzie został szefem zespołu inżynierów w Chevrolecie w roku 1935.
MacPherson był głównym inżynierem projektu Chevroleta Cadeta, auta kompaktowego za mniej niż 1 000 dolarów. W tym samochodzie zastosował model zawieszenia, które stało się podstawą do stworzenia późniejszej kolumny MacPhersona. W swojej pracy częściowo wzorował się na pracach inżyniera FIAT-a, Guido Fornaca, z lat 20.
Po zakończeniu projektu kadeta w maju 1947 roku, MacPherson przeniósł się z GM do Ford Motor Company, zajmując się projektem zawieszenia do Forda Vedette, gdzie po raz pierwszy zastosowano w pełni kolumnę jego konstrukcji.
MacPherson został w 1952 roku głównym inżynierem Ford Motor Company i był nim do odejścia na emeryturę w maju roku 1958.
Zmarł w 1960 roku.

</doc>
<doc id="2031158" url="https://pl.wikipedia.org/wiki?curid=2031158" title="Adlène Guedioura">
Adlène Guedioura

Adlène Guedioura (arab. قديورة عدلان, ur. 12 listopada 1985 w La Roche-sur-Yon) – algierski piłkarz pochodzący z Francji występujący na pozycji pomocnika w katarskim klubie Al-Gharafa.
Guedioura jest synem byłego napastnika reprezentacji Algierii, Nacer Guedioura. Jego matka, Enriqueta Soreira Pons, jest byłą hiszpańską koszykarką.
Kariera reprezentacyjna.
Guedioura zadebiutował w reprezentacji Algierii w meczu kwalifikacyjnym do MŚ 2010 z Irlandią.

</doc>
<doc id="2031159" url="https://pl.wikipedia.org/wiki?curid=2031159" title="Kredyt i debet. Andrzej Wajda o sobie">
Kredyt i debet. Andrzej Wajda o sobie

Kredyt i debet. Andrzej Wajda o sobie – film autobiograficzny z roku 1999 w reżyserii Andrzeja Wajdy.

</doc>
<doc id="2031163" url="https://pl.wikipedia.org/wiki?curid=2031163" title="Rusłan i Ludmiła (opera)">
Rusłan i Ludmiła (opera)

Rusłan i Ludmiła (ros.: "Руслан и Людмила") – opera Michaiła Glinki – w pięciu aktach, do której libretto napisał Walerian Szyrkow, jej premiera miała miejsce w Petersburgu 9 grudnia 1842 roku.
Historia powstania utworu.
Po triumfie "Życia za cara" intendent teatrów carskich, Aleksander Szachowski podsunął Glince pomysł adaptacji poematu heroikomicznego Puszkina "Rusłan i Ludmiła". Kompozytor i poeta znali się dobrze z petersburskich salonów. Współpracę nad nowym dziełem przerwała jednak wkrótce tragiczna śmierć Puszkina w pojedynku, w lutym 1837 roku. Glinka sporządził wówczas scenariusz opery i zaczął komponować muzykę mimo braku libretta, posiłkując się poematem. Po kilku miesiącach jeden z jego przyjaciół pisał: "opera jest prawie ukończona, bez libretta, dziwaczna metoda".
Wiosną 1838 roku Glinka poznał kapitana gwardii cesarskiej z Charkowa Waleriana Fiodorowicza Szyrkowa, poetę-amatora. Szyrkow napisał na prośbę Glinki tekst cavatiny Gorisławy, postaci wymyślonej przez Glinkę i Kukolnika. Tekst spodobał się kompozytorowi, zaangażował więc Szyrkowa jako librecistę. Jego pierwszą pracą było napisanie tekstu do cavatiny Ludmiły. W sumie spod jego pióra wyszła większa część tekstu opery, choć swój udział w libretcie mieli też inni autorzy: Mikołaj Markiewicz adaptował tekst Puszkina do ballady Finna i chóru perskiego; Nestor Kukolnik napisał duet Ratmira z Finnem i finał V aktu; Giedieonow, dyrektor Teatru Wielkiego stworzył duet Finna z Rusłanem i finał II aktu.
Kompozycja posuwała się naprzód jeszcze bardziej bezładnie niż praca nad pierwszą operą. Dramatyczny rozwód Glinki w latach 1839–1840 przyniósł półtoraroczną przerwę w pracy nad utworem. Po kryzysie powstała większość scen na polu bitwy. Cenzura zażądała zmiany zakończenia (w oryginale Puszkina Rusłan ginie i zostaje wskrzeszony) i skreślenia fragmentu pieśni Bajana, w którym składa on hołd Puszkinowi, który nadal, mimo śmierci, był źle widziany na dworze. W sumie praca nad operą zajęła Glince pięć lat.
Treść.
Akt I.
Akcja utworu rozgrywa się w IX wieku na Rusi kijowskiej. Dwór kijowski świętuje zaślubiny córki kniazia Swietozara, Ludmiły z rycerzem Rusłanem. Bard Bajan sławi zwycięstwa ruskiego oręża ("Dieło minuwszych dniej"), ale i ostrzega o grożącym nowożeńcom niebezpieczeństwie. Nieszczęśliwi rywale Rusłana, Ratmir i Farłaf nie tracą nadziei na odmianę losu. Ludmiła smutna z powodu nadchodzącego rozstania z ojcem, żegna się z nim ("Grustno mnie – Nie gniewis’"). Swietozar błogosławi młodej parze (chór: "Lel tainstwiennyj"). Scenę błogosławieństwa przerywa grom i zpadnięcie ciemności (concertato: "Kakoje czudnoje mgnowienie"). Gdy powraca światło, okazuje się, że Ludmiła zniknęła. Swietozar obiecuje rękę córki temu, kto ją odnajdzie. Rusłan, Ratmir i Farłaf wyruszają na poszukiwanie zaginionej.
Akt II.
Rusłan spotyka czarnoksiężnika Finna, który opowiada mu dzieje swej miłości do czarownicy Nainy ("Dobro pożałowas’, moj syn – Umczałas’ goda połowina"). Jako młody pasterz zakochał się w pięknej Nainie. Pragnąc zdobyć jej serce ćwiczył się w sztuce czarnoksięskiej, lecz gdy już ją wreszcie opanował, Naina stała się zgrzybiałą staruszką, przed którą uciekł i która dotąd złośliwie go prześladuje. Finn ostrzega Rusłana przed Nainą. Wyjawia mu też, że Ludmiłę porwał czarnoksiężnik Czarnomor. Rusłan musi zdobyć czarodziejski miecz, który go pokona.
Farłaf przerażony dogą spotyka straszną postać – czarownicę Nainę. Ta obiecuje mu zgubę Rusłana i rękę Ludmiły ("Blizok uż czas").
W drodze do zamku Czarnomora Rusłan dociera na straszne pole bitwy pełne trupów i kości poległych ("O pole, pole!"). Znajduje tam włócznię, tarczę i zbroję, miecze są jednak za lekkie. Nagle wyrasta przed nim ogromna Głowa, strażniczka zmarłych. Rusłan zabija potwora i wydobywa spod niego miecz. Głowa przed śmiercią wyjawia Rusłanowi, że był niegdyś olbrzymim bratem karła Czarnomora. Okrutny brat, wiedząc że miecz może mu obciąć brodę, w której tkwi cała jego potęga, podstępnie zamordował brata-olbrzyma, a jego głowę uczynił na wieki strażniczką niebezpiecznego ostrza.
Akt III.
Czarownica Naina pamiętając o przyrzeczeniu danym Farłafowi wyczarowuje na drodze księcia Ratmira wspaniały zamek, w którym tańczą perskie dziewice("Łożytsa w pole mrak nocznoj"). Pojawia się też porzucona przez Ratmira piękna niewolnica Gorisława i w słowach pełnych bólu opowiada o swojej miłości ("Kaije sładostnyje zwuki – Nie dla tiebia"). Nadjeżdża zmęczony Ratmir. Pragnie zatrzymać się na nocleg, ale czarodziejski śpiew sprawia, że zasłuchany zapomina o Ludmile i nie poznaje Gorisławy. Na zamku pojawia się Rusłan. I on również oczarowany śpiewem zapomina o Ludmile. Sytuację ratuje pojawienie się Finna, który niweczy złe czary Nainy. Czarodziejski zamek znika. Rusłan, Ratmir, Gorisława i Finn ulatują w dalszą drogę na czarodziejskim dywanie.
Akt IV.
Ludmiła pędzi smutne życie na dworze Czarnomora; myślom o samobójstwie przeciwstawiają się syreny ("Wdali ot miłowo – O, szto mnie żyzń"). W otoczeniu wspaniałego orszaku pojawia się Czarnomor (marsz Czarnomora, tańce wschodnie: turecki, arabski, lezginka). Zabawę przerywa przybycie Rusłana w towarzystwie Ratmira i Gorisławy, który wzywa Czarnomora do walki. Czarnoksiężnik przyjmuje wyzwanie, zsyła jednak na Ludmiłę sen.
Obydwaj walczący wznoszą się w powietrze. Rusłan zdobytym mieczem odcina Czarnomorowi brodę w której ukryta była jego czarnoksięska moc. Po zwycięstwie Rusłan spieszy do Ludmiły. Ta jednak pogrążona jest w głębokim śnie, z której nic nie jest w stanie jej wybudzić. Rusłan zabiera śpiącą dziewczynę i udaje się do Kijowa.
Akt V.
Zapadła noc, wszyscy posnęli, tylko Ratmir czuwa przy śpiącej Ludmile. Lecz Naina podkradłszy się zsyła na niego sen. Wezwany przez nią Farłaf, zabija Rusłana i uwozi Ludmiłę. Ratmir budzi się i zrozpaczony wzywa Finna. Czarodziej kropi martwe ciało Rusłana „żywą wodą” i przywraca rycerza do życia.
Tymczasem Farłaf przybywa na kijowski zamek. Nie jest jednak w stanie obudzić Ludmiły ze snu. Kiedy na zamku pojawia się Rusłan, Farłaf przerażony widokiem przeciwnika, którego niedawno zabił, ucieka. Pocałunek Rusłana budzi ze snu Ludmiłę. Radości wszystkich nie ma końca.
Losy sceniczne.
Pierwsze lata.
Przed premierą kilka numerów wykonano publicznie. W lutym 1842 roku, bawiący z wizytą w Petersburgu Ferenc Liszt, na wieczorze u księcia Odojewskiego, odegrał kilka stronic z "Rusłana", budząc zachwyt zebranych. Premiera przyniosła jednak rozczarowanie. Utwór, mimo skrótów dokonanych w ostatniej chwili przez hrabiego Wielohorskiego, uznano za zbyt długi. Widownia zaczęła pustoszeć przed końcem spektaklu. Niczyjej uwagi nie uszło również przedwczesne wyjście rodziny carskiej. Glince zarzucano nużącą „uczoność” i brak naturalności. Sam Wielohorski uznał operę za nieudaną.
W przedstawieniu premierowym nie mogła wystąpić Worobiowa, grająca rolę Ratmira. Zastąpiła ją debiutantka. Śpiewaczka wystąpiła dopiero w trzecim przedstawieniu, w którym rolę Rusłana przejął znakomity Semen Hułak-Artemowski. Opera powoli zdobywała względy publiczności. Do końca sezonu odegrano ją 32 razy. W następnym sezonie została wystawiona 12 razy, w kolejnym – 6 razy, potem – 2 i wreszcie tylko raz i odtąd, aż do 1864 roku nie była wznawiana.
Dalsze losy.
W 1864 roku operę wystawił nowo otwarty Teatr Maryjski w Petersburgu pod dyrekcją Anatolija Ladowa. Spektakl wywołał wówczas sławną polemikę między Aleksandrem Sierowem a Władimirem Stasowem. Dyskusja przysporzyła dziełu sławy i zrodziła nowy gatunek opery-feerii, który uprawiał Rimski-Korsakow, a którego późnym wnukiem jest "Miłość do trzech pomarańczy" Prokofjewa. W 1867 roku, na festiwalu słowianofilskim w Pradze, Bałakiriew wykonał po raz pierwszy partyturę bez skrótów. W 1868 roku opera weszła do repertuaru Teatru Wielkiego w Moskwie i już go nie opuściła. W 1901 roku Szalapin śpiewał tam swą ulubioną rolę Farłafa. W 1907 roku w postać Bajana wcielił się Leonid Sobinow.
W 1909 roku I akt opery usłyszał Paryż w znakomitej obsadzie: Zbrujewa, Lipkowska, Kastorski, Smirnow. Cały utwór został wykonany w Paryżu po raz pierwszy w 1930 roku w Théâtre de Champs-Elysées. W 1931 roku opera została po raz pierwszy wystawiona w Londynie. W 1950 roku miała miejsce premiera niemiecka, w Berlinie, poprzedzająca słynną produkcję hamburską (1969) dzieło George’a Blanchine’a. W 1963 roku operę poznała publiczność mediolańskiej La Scali.

</doc>
<doc id="2031165" url="https://pl.wikipedia.org/wiki?curid=2031165" title="Julien Boutter">
Julien Boutter

Julien Boutter (ur. 5 kwietnia 1974 w Boulay-Moselle) – francuski tenisista, zwycięzca turniejów ATP World Tour w singlu i deblu.
Kariera tenisowa.
Boutter karierę tenisową rozpoczął w roku 1996. W grze pojedynczej odniósł jedno zwycięstwo w rozgrywkach ATP World Tour w roku 2003, na kortach ziemnych w Casablance. W finale pokonał Marokańczyka Junusa al-Ajnawi'ego 6:2, 2:6, 6:1. Ponadto Francuz jest finalistą turnieju w Mediolanie z roku 2001. Pojedynek finałowy przegrał z Rogerem Federerem.
W grze podwójnej Boutter wygrał cztery turnieje wchodzące w skład cyklu ATP World Tour. Pierwsze dwa turnieje wygrał w roku 2000, w Ćennaju (z Christophe’em Rochusem) i Tuluzie (z Fabrice’em Santoro). Kolejne dwa zwycięstwa odniósł w 2001 roku w Marsylii (z Fabrice’em Santoro) i Taszkencie (z Dominikiem Hrbatým). W roku 2002 był również w finałach rozgrywek w Mediolanie i Marsylii, a w obu turniejach partnerem deblowym Francuza był Maks Mirny.
Najwyżej sklasyfikowany w rankingu singlistów był na 46. miejscu w maju 2002 roku, natomiast w zestawieniu deblistów pod koniec sierpnia 2002 roku zajmował 26. pozycję.

</doc>
<doc id="2031166" url="https://pl.wikipedia.org/wiki?curid=2031166" title="Borowski II">
Borowski II

Borowski - polski herb szlachecki
Opis herbu.
Na tarczy pięciodzielnej w polach I i IV czerwonych rogi jelenie z kością czołową w II i III błękitnych - wspięty lew złoty, w V błękitnym - sześcioramienna gwiazda złota. 
W klejnocie nad hełmem w koronie skrzydła orle.
Najwcześniejsze wzmianki.
Nadany 23 stycznia 1831 roku Ludwikowi Ernestowi Borowskiemu, arcybiskupowi królewieckiemu przez Fryderyka Wilhelma III.
Herbowni.
Borowski.

</doc>
<doc id="2031167" url="https://pl.wikipedia.org/wiki?curid=2031167" title="Kommando Lokkert">
Kommando Lokkert

Kommando Lokkert - oddział szkoleniowo-wywiadowczy Abwehry podczas II wojny światowej
Oddział został utworzony w listopadzie 1941 r. w Warszawie. Na jego czele stanął Sonderführer Foulidis Zekonia, występujący pod fałszywym nazwiskiem Sewostian Dmitrijewicz Lokkert. W grudniu tego roku oddział rozmieścił się w rejonie Wołnowachy na okupowanej Ukrainie. Był on podporządkowany Abwehrgruppe-103. W oddziale były prowadzone krótkotrwałe kursy wywiadowcze. Jednocześnie szkolono 25-40 agentów. 1 grupa szkoleniowa (5-10 słuchaczy) składała się z Kozaków dońskich, kubańskich i terskich, pochodzących z ochotniczych oddziałów wojskowych w służbie niemieckiej. Przeszkolenie trwało od 5 do 20 dni, po zakończeniu którego byli małymi grupami przerzucani przez linię frontu na tyły Armii Czerwonej w celu prowadzenia działań rozpoznawczo-wywiadowczych. Sowietom w ramach operacji wywiadowczej krypt. "Zweno" udało się wprowadzić w szeregi Kommando Lokkert kilku agentów. Przejęli oni wysokie funkcje w oddziale, przekazując stronie sowieckiej liczne ważne informacje. Dzięki temu wszystkie grupy przerzucane przez front były od razu likwidowane przez służby bezpieczeństwa. Na przełomie kwietnia i maja 1943 r. Kommando Lokkert zostało przeniesione do wsi Woronowice pod Winnicą, przechodząc reorganizację. Pod koniec maja tego roku oddział przeniesiono w rejon Krzywego Rogu, ale pod koniec listopada powrócił do Woronowic. W międzyczasie pod koniec czerwca w Taganrogu został zabity Sonderführer F. Zekonia. Zastąpił go por. A. S. Maliszewski. W 1944 r. oddział został ewakuowany z Ukrainy. Pod koniec wojny znalazł się na terytorium Austrii, gdzie 8 maja 1945 r. część jego członków poddała się Amerykanom.

</doc>
<doc id="2031168" url="https://pl.wikipedia.org/wiki?curid=2031168" title="Lekcja polskiego kina">
Lekcja polskiego kina

Lekcja polskiego kina (podtytuł: Jak powstała polska szkoła filmowa - opowiada Andrzej Wajda) – Film dokumentalny z roku 2002 w reżyserii Andrzeja Wajdy.

</doc>
<doc id="2031169" url="https://pl.wikipedia.org/wiki?curid=2031169" title="Uriel Alvarez">
Uriel Alvarez



</doc>
<doc id="2031170" url="https://pl.wikipedia.org/wiki?curid=2031170" title="Tyler Jewell">
Tyler Jewell

Tyler Jewell (ur. 21 lutego 1977 w Bostonie) – amerykański snowboardzista, startujący od 2000 r. Startował na igrzyskach w Turynie. W slalomie gigancie równoległym zajął 11. miejsce. Na igrzyskach w Vancouver zajął 13. miejsce w slalomie gigancie równoległym. Najlepsze wyniki w Pucharze Świata osiągnął w sezonie 2007/2008, kiedy to zajął 14. miejsce w klasyfikacji generalnej.

</doc>
<doc id="2031171" url="https://pl.wikipedia.org/wiki?curid=2031171" title="Teofan Vénard">
Teofan Vénard

Św. Jan Teofan (Jean Théophane) Vénard (ur. 21 listopada 1829 r. w Saint-Loup-sur-Thouet, Deux-Sèvres we Francji – zm. 2 lutego 1861 r. w Hanoi w Wietnamie) – ksiądz, misjonarz, męczennik, święty Kościoła katolickiego.
Życiorys.
Jego rodzicami byli Jean Vénard i Marie Gueret. Ponieważ chciał zostać misjonarzem po święceniach diakonatu wstąpił do Stowarzyszenia Misji Zagranicznych ("Missions Etrangères de Paris"). Święcenia kapłańskie przyjął w 1852 r. Na misje wyruszył 23 września 1852 r. Po czterech miesiącach podróży statkiem dotarł do Singapuru. Następnie udał się do Hongkongu, gdzie uczył się chińskiego. W 1854 r. przybył do Wietnamu. Podczas prześladowań został aresztowany 30 listopada 1860 r., a następnie w klatce przetransportowana go do Hanoi. Został ścięty 2 lutego 1861 r.
Kult.
Dzień wspomnienia: 24 listopada w grupie 117 męczenników wietnamskich.
Beatyfikowany 2 maja 1909 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031172" url="https://pl.wikipedia.org/wiki?curid=2031172" title="Bilbil żółtogłowy">
Bilbil żółtogłowy

Bilbil żółtogłowy ("Pycnonotus zeylanicus") − gatunek średniej wielkości azjatyckiego ptaka z rodziny bilbili (Pycnonotidae). Zasiedla Półwysep Malajski oraz część Indonezji. Krytycznie zagrożony wyginięciem. Nie wyróżnia się podgatunków.
Bilbile żółtogłowe występują w kontynentalnej części Malezji, w Singapurze i na Borneo (z wyjątkiem jego południowej części). Wymarły na Jawie i prawdopodobnie również w skrajnie południowej Tajlandii; bliski wymarcia na Sumatrze, być może już tam wymarł. Gatunek znany jest także z Taninthayi (południowa Mjanma), gdzie status gatunku jest nieznany. Były niegdyś szeroko rozpowszechnione i pospolite, ich liczebność gwałtownie spadła w latach 80. i 90. XX wieku oraz pierwszym dziesięcioleciu XXI wieku. W 2018 status gatunku zmieniono na krytycznie zagrożonego wyginięciem (CR, "Critically Endangered"); wcześniej, od 2016 klasyfikowany był jako zagrożony (EN, "Endangered"), od 1994 jako narażony (VU, "Vulnerable"), a od 1988 jako bliski zagrożenia (NT, "Near Threatened"). Liczebność populacji na wolności szacuje się na 600–1700 dorosłych osobników.
Długość ciała wynosi 28–29 cm, masa ciała 80–93 g. Jest to stosunkowo duży i głośny bilbil. Ciemię i policzki złotożółte. Okolice oczu i pasek przyżuchwowy czarny. Gardło białe. Wierzch ciała i pierś pokrywają drobne, białawe paski. Ptaki młodociane mają bardziej matową i brązową głowę. Środowiskiem życia bilbili żółtogłowych są okolice rzek, strumieni, bagna i inne obszary podmokłe. Najczęściej spotykane są na nizinach, ale stwierdzane były do 1100 m n.p.m., na Borneo i Sumatrze lokalnie do 1600 m n.p.m. Prowadzą osiadły tryb życia, przeważnie przebywają w parach lub małych grupach rodzinnych.
Przyjemna pieśń przedstawicieli tego gatunku sprawia, że bilbile żółtogłowe są odławiane i trzymane jako zwierzęta domowe. Ceny znacznie wzrastały na przestrzeni czasu; w 1987 pojedynczy ptak kosztował 20$, w 2008 w Medan (Sumatra) pojedynczy ptak kosztował już 1300$. Na Jawie i Bali organizowane są specjalne konkursy śpiewu dla tych ptaków. W zachodnim Borneo w latach 2015–2016 cena za niewytrenowanego ptaka wynosiła 483$, w Bandung ponad 500$. Według danych z 2016, ptaki te są nadal nielegalnie odławiane.

</doc>
<doc id="2031173" url="https://pl.wikipedia.org/wiki?curid=2031173" title="Chevrolet Corvair">
Chevrolet Corvair

Chevrolet Corvair – samochód osobowy klasy kompaktowej produkowany pod amerykańską marką Chevrolet w latach 1959–1969. 
Pierwsza generacja.
Chevrolet Corvair I został zaprezentowany po raz pierwszy w 1959 roku.
Model Corvair poszerzył północnoamerykańską ofertę jako najmniejszy i zarazem najtańszy pojazd w ofercie, za pomocą którego Chevrolet wkroczył do rozwijającego się na fali kryzysu paliwowego niszowego dotychczas segmentu samochodów kompaktowych.
Pierwsza generacja pojazdu powstała na platformie "Y-body" koncernu General Motors, którą Chevrolet Corvair dzielił także z pokrewnymi konstrukcjami Buicka, Oldsmobile czy Pontiaka. Samochód zyskał charakterystyczne elementy stylistyczne takie jak uwypuklone przetłoczenia, podwójne reflektory z wyraźnie zaznaczoną obudową czy małe, podwójne tylne lampy.
Lakewood.
W 1961 roku przedstawione zostało kombi opracowane na bazie Corvaira o nazwie Chevrolet Lakewood. Pod tą nazwą samochód produkowano przez kolejne 2 lata, po czym w 1963 roku włączono go do oferty modelu Corvair jako jego 5-drzwiowa odmiana.
Druga generacja.
Chevrolet Corvair II został zaprezentowany po raz pierwszy w 1965 roku.
Druga generacja kompaktowego modelu Chevroleta przyniosła okrojoną gamę nadwoziową, w której zabrakło odmiany kombi, a także obszerne zmiany wizualne oraz nową platformę "Z-body" koncernu General Motors.
Samochód utrzymano w nowym kierunku stylistycznym producenta, z podłużną tylną częścią nadwozia, łagodnie poprowadzonym pojedynczym przetłoczeniem biegnącym przez całą długość nadwozia i nisko osadzonymi, podwójnymi okrągłymi reflektorami. Tylna część zachowała charakterystyczne, podwójne tylne lampy.
Po zakończeniu produkcji w 1969 roku, Chevrolet powrócił do klasy kompaktowej z nowym modelem Vega.

</doc>
<doc id="2031174" url="https://pl.wikipedia.org/wiki?curid=2031174" title="Izabela Moszczeńska">
Izabela Moszczeńska



</doc>
<doc id="2031175" url="https://pl.wikipedia.org/wiki?curid=2031175" title="Izabela Moszczeńska-Rzepecka">
Izabela Moszczeńska-Rzepecka

Iza Moszczeńska-Rzepecka pseudonim "B.", "Bell", "Izydor Brzękowski", "Dora" i in.(ur. 28 października 1864 w Rzeczycy, zm. 20 marca 1941 w Warszawie) – publicystka, rzeczniczka emancypacji kobiet, feministka i działaczka społeczna, założycielka i prezeska Ligi Kobiet Polskich Pogotowia Wojennego.
Życiorys.
Otrzymała wykształcenie domowe, a w latach 1878-80 ukończyła piątą i szóstą klasę (nielegalnie) na pensji Jadwigi Sikorskiej w Warszawie. Z powodu trudności finansowych rodziców musiała przerwać edukację szkolną. Później odbyła kurs malarski u Wojciecha Gersona (1882) oraz studiowała na "Uniwersytecie Latającym". W majątku ziemskim rodziców w Rzeczycy uczyła dzieci miejscowych chłopów. Od 1885 zamieszczała recenzje książek i sztuk teatralnych oraz korespondencje w gazetach warszawskich i poznańskich.
Po śmierci ojca w 1890, który zostawił rodzinę w katastrofalnej sytuacji materialnej podjęła pracę jako nauczycielka domowa. Pracowała kolejno najpierw u Radziwiłłów w Nieświeżu (1890-1891) a potem u Wertheimów w Warszawie (1891). Od jesieni 1891 prowadziła wraz z matką pensję dla dziewcząt w Warszawie. Faktycznie realizowano w niej program żeńskiej szkoły średniej. Jednocześnie zarabiała tłumaczeniami książek z zakresu wychowania oraz prowadząc wykłady z zakresu pedagogiki w innych pensjach. Od 1893 współpracowała z "Przeglądem Pedagogicznym" - zamieszczając w nim własne prace.
Po wyjściu za mąż w czerwcu 1894 za Kazimierza Rzepeckiego przeniosła się do Poznania, gdzie jej mąż objął po swym ojcu redakcję "Gońca Wielkopolskiego". W tym okresie współpracowała także z "Przeglądem Poznańskim" oraz warszawskim "Przeglądem Tygodniowym". Działała także w poznańskich organizacjach kobiecych m.in. w stowarzyszeniu oświatowym "Warta" oraz w "Czytelni dla Kobiet" - w obu tych organizacjach propagowała równouprawnienie kobiet i nowoczesne poglądy na temat wychowania dzieci. W 1896 uczestniczyła w międzynarodowym kongresie kobiecym w Berlinie.
Z powodu działalności żony Kazimierz Rzepecki został odsunięty od kierowania "Gońcem" przez pozostałą część rodziny i podjął pracę jako agent handlowy. W rezultacie Rzepeccy, borykali się stale z dużymi kłopotami finansowymi. W rezultacie po sprzedaży m.in. mebli przenieśli się w 1897 do Lwowa. Tu Kazimierz pracował jako redaktor nocny w Słowie Polskim" zaś Iza pisała artykuły głównie do "Kuriera Lwowskiego" i "Słowa Polskiego". Wygłaszała także wykłady o pedagogice, emancypacji kobiet i prądach literackich. Pod koniec 1889 rodzina przeniosła się do Warszawy. Tu Moszczeńska związała się bliżej z Polską Partią Socjalistyczną. Musiała także po śmierci męża w niewyjaśnionych okolicznościach w Berlinie zapewnić byt swoim dzieciom. Zarabiała głównie jako autorka prac pedagogicznych, a także jako tłumaczka dzieł psychologicznych. Współpracowała także z licznymi gazetami: m.in. z "Głosem" (1900-1904), "Poradnikiem dla Czytających Książki" (1900-1902), "Krytyką (1904-1908). Była także członkiem "Przeglądu Pedagogicznego" oraz autorką haseł do "Encyklopedii Wychowawczej" (T. VI, Warszawa 1904). W serii M. Areta "Książki dla Wszystkich" wydała w 1.1903-12 pięć popularnych pogadanek dla rodziców z zakresu pedagogiki, poruszając m.in. problematykę wychowania płciowego. Jako rzeczniczka emancypacji kobiet współpracowała także z "Nowym Słowem" (1902-1907) redagowanym przez Marię Turzymę.
Członkini PPS (1904-1908), ps. Dora. Współpracowała z Andrzejem Niemojewskim, z którym redagowała od marca 1904 do stycznia 1905 miesięcznik "Kuźnica". Pismo to zwalczało program narodowej demokracji i postulowało wprowadzenie pełnej autonomii dla Królestwa Polskiego oraz ideę współpracy z lewicowymi i postępowymi środowiskami w Rosji dla wprowadzenia konstytucji. Od stycznia 1905 propagatorka i współorganizatorka strajku szkolnego, współpracowała m.in. z Kołem Wychowawców. Za tę działalność 2 marca 1905 została aresztowana i osadzona w cytadeli. Po piętnastu dniach deportowano ją jako poddaną pruską z granic państwa rosyjskiego bez prawa powrotu do Imperium Rosyjskiego. Osiadła wówczas w Krakowie a następnie we Lwowie. W listopadzie 1905 powróciła nielegalnie do Królestwa Polskiego. Członkini zarządu Związku Polskich Nauczycieli i Nauczycielek Królestwa Polskiego, od 1906 współpracowała z miesięcznikiem Nowe Tory. Była jedną z współorganizatorek polskiego szkolnictwa prywatnego, propagując nadanie wychowaniu młodzieży charakteru świeckiego. Interesowała się także oświatą dla dorosłych. Działała m.in. w Uniwersytecie dla Wszystkich, będąc członkiem jego Komitetu Naukowego oraz współorganizatorką sekcji pedagogicznej. Współpracując z Ludwikiem Krzywickim prowadziła także wykłady w Stowarzyszeniu Kursów dla Analfabetów Dorosłych. Po uzyskaniu w początkach 1907 legalizacji swego pobytu w Warszawie prowadziła zajęcia dla freblanek. W marcu 1908 aresztowana, do kwietnia przebywała w areszcie w Ratuszu. Następnie pracowała w redakcji "Prawdy" (1908-1909) i pisała do "Nowej Gazety" i "Kuriera Porannego". W latach 1909-1913 uczestniczyła w pracach Towarzystwa Kultury Polskiej.
Od 1910 współpracowała z tworzącym się w Galicji ruchem irredentystycznym skupionym wokół PPS-Frakcji Rewolucyjnej i Józefa Piłsudskiego. Za umieszczenie w piśmie "Odrodzenie", artykułu Błogosławieni cisi, który dotyczył ograniczeń autonomii Finlandii została oskarżona o nieprawomyślność i po długim procesie skazana w marcu 1912 na rok twierdzy. Ukrywała się wówczas w Radzyminie, ale gdy we wrześniu powróciła do Warszawy została aresztowana i osadzona w więzieniu na Pawiaku - na jego kobiecym oddziale tzw. Serbii. Ostatecznie wypuszczono ją z więzienia 6 marca 1913. Powołała wówczas wraz Heleną Ceysingerówną i Jadwigą Marcinowską i została pierwszą prezeską Ligi Kobiet Polskich Pogotowia Wojennego. Od grudnia 1913 współpracowała także z lwowskim środowiskiem postępowców skupionych wokół Hipolita Śliwińskiego i Władysława Sikorskiego. Od maja 1914 była inicjatorką a następnie czołową działaczką Związku Patriotów w Warszawie. Od czerwca 1914 jako delegatka ZP uczestniczyła w pracach Komisji Skonfederowanych Stronnictw Niepodległościowych.
Po wybuchu I wojny światowej z inicjatywy Józefa Piłsudskiego uczestniczyła w pracach Komisariatów Wojskowych Rządu Narodowego, m.in. w Kielcach (sierpień- wrzesień 1914). Członkini Rady Polskiej Organizacji Narodowej obok Witolda Jodki-Narkiewicza i Michała Sokolnickiego. Z jej inicjatywy powstały wówczas nowe koła Ligi Kobiet PW w Kielcach, Łodzi, Piotrkowie, Radomsku, Częstochowie, Dąbrowie Górniczej, Zawierciu, Będzinie i Sosnowcu. Od początku listopada 1914 pracowała w Biurze Prasowym Departamentu Wojskowego Naczelnego Komitetu Narodowego kierowanym przez Stanisława Kota. Wraz z nim powróciła do Królestwa Polskiego najpierw do Sławkowa a potem do Piotrkowa Trybunalskiego. Działaczka Zjednoczenia Organizacji Niepodległościowych. Po zajęciu Warszawy przez Niemców powróciła tam, pracując nadal jako emisariuszka DW NKN. Tu włączyła się z powrotem w działalność Ligi Kobiet PW. W czasie narastających rozbieżności wśród irredentystów oraz sporu pomiędzy Józefem Piłsudskim a Władysławem Sikorskim opowiedziała się po stronie tego ostatniego. Próbowała wówczas podporządkować Ligę Departamentowi Wojskowemu NKN. Ostatecznie przegrała tę batalię na zjeździe w Piotrkowie gdy większość delegatek opowiedziała się za współpracą z Centralnym Komitetem Narodowym i uznała za najwyższy autorytet polityczny Józefa Piłsudskiego. Ostatecznie za Moszczeńską opowiedziały się delegatki dwóch kół warszawskich na sześćdziesiąt wówczas działających. Owa mniejszość kontynuowała dotychczasową działalność jak LK PW "A". Wśród działaczek odrzucających jej linię polityczną znalazła się także jej córka. Politycznie związana w tym okresie z prawym skrzydłem aktywizmu działała w ramach Ligi Państwowości Polskiej, a po rozłamie w LPP związała się z Centrum Narodowym. Współpracował także z piotrkowskimi "Wiadomościami Polskimi". Otwarcie atakowała wówczas zarówno Józefa Piłsudskiego jak i wspierające jego politykę reprezentacje polityczne CKN a potem Komisję Porozumiewawczą Stronnictw Demokratycznych. Jej "List otwarty do Brygadiera Piłsudskiego, byłego członka Rady Stanu" opublikowany w "Głosie" po aresztowaniu Piłsudskiego naraził ją na ostracyzm towarzyski - min. skreślono ją wówczas z listy członków Stowarzyszenia Literatów i Dziennikarzy. Uczestniczyła także w pracach na rzecz zbudowania w Królestwie Polskim jednolitego systemu szkolnego zarówno w okresie Tymczasowej Rady Stanu jak i rządów Rady Regencyjnej.
W niepodległej Polsce od 1920 pracowała w Wojskowym Instytucie Naukowo-Wydawniczym, jako tłumaczka książek o tematyce wojskowej z języka francuskiego i niemieckiego. Współpracowała także z tygodnikiem "Wiarus" i miesięcznikiem "Bellona". Była autorką recenzji i artykułów, a także broszurek historycznych dla wojska. W latach 1922-1926 była członkinią komisji oceny książek dla dzieci i młodzieży Ministerstwa Oświaty. W 1926 wykładała pedagogikę w Konserwatorium Muzycznym w Warszawie.
Politycznie, od 1922 związana była z warszawskim środowiskiem Związku Ludowo-Narodowego. Po przewrocie majowym współpracowała z pismami "Polonia" i "Placówka". W 1928 należała do Komitetu Organizacyjnego Stronnictwa Narodowego. Z ramienia Narodowej Organizacji Kobiet była w latach 1927-34 członkiem Rady Miejskiej Warszawy, gdzie należała do Koła Narodowo-Gospodarczego. W radzie była wiceprzewodniczącą komisji opieki społecznej i członkinią komisji oświatowej a także obchodu 10-lecia Niepodległości Polski. Była także stałą współpracowniczką i autorką artykułów dotyczących pedagogiki, oświaty, opieki społecznej i spraw kobiecych "Kuriera Warszawskiego". W latach trzydziestych nawiązała z powrotem współpracę z Władysławem Sikorskim i Stanisławem Kotem uczestnicząc w pracach związanych z nimi Fontu Morges. Była autorką artykułów do organów tego środowiska "Odnowy" i "Zwrotu". Od 1934 ciężko chora - doznała ataku paraliżu - mimo tego pisała nadal artykuły do prasy.
Zmarła pod okupacją niemiecką w Warszawie, została pochowana na cmentarzu Powązkowskim w grobie swej matki i babki (kwatera 17-6-30).
Dorobek piśmienniczy Izy Moszczeńskiej.
Była autorką 28 książek, oraz kilkuset artykułów w ponad pięćdziesięciu różnych czasopismach, szczególnie na łamach "Przeglądu Pedagogicznego", "Nowych Torów", "Prawdy", "Głosu" i "Kuriera Warszawskiego".
Książki:
Tłumaczenia:
Rodzina i życie prywatne.
Urodziła się w rodzinie ziemiańskiej, była córką Alfonsa Moszczeńskiego (1816-1890) i jego drugiej żony Eufemii z Krukowskich. Od 1894 żona Kazimierza Rzepeckiego (1866-1902). Miała z nim dwoje dzieci: córkę Hannę (1895-1953), historyczkę, żonę Jana Pohoskiego i syna Jana (1899-1983), pułkownika WP i historyka.

</doc>
<doc id="2031176" url="https://pl.wikipedia.org/wiki?curid=2031176" title="Centralny Związek Galicyjskiego Przemysłu Fabrycznego">
Centralny Związek Galicyjskiego Przemysłu Fabrycznego

Centralny Związek Galicyjskiego Przemysłu Fabrycznego – galicyjska organizacja gospodarcza wspierająca rozwój przemysłu.
Został utworzony w 1903 na podstawie uchwały I Zjazdu Przemysłowego odbytego we wrześniu 1901. Do jego statutowych zadań należało wspieranie inicjatyw gospodarczych związanych z przemysłem. Reprezentował też swoich członków wobec władz autonomicznych a przede wszystkim wobec centralnych władz Przedlitawii, m.in. ministerstwa spraw wewnętrznych, kolejnictwa, rolnictwa i handlu. Związek miał pomagać swoim członkom także w zakresie organizowania pomocy prawnej. Istotnym było dążenie organizacji "do podniesienia poziomu zbytu wyrobów zarówno w kraju, jak i poza krajem, badanie warunków poszczególnych gałęzi przemysłu". Popierał także "zakładanie nowych lub rozszerzanie istniejących przedsiębiorstw fabrycznych". Jednym z jego ważnych aktywności "było organizowanie akcji zbiorowych na rzecz postulatów pojedynczych gałęzi lub całego przemysłu, zbieranie opinii we wszelkich kwestiach dotyczących przemysłu i handlu""." W zakres działalności Centralnego Związku wchodziły sprawy handlowo-polityczne, takie jak: taryfa cłowa i traktaty handlowe, taryfy kolejowe, taryfy drogowe, sprawy dotyczące poczt, telegrafów i telefonów,administracyjno-prawne – szczególnie stosowanie ustawy przemysłowej, ubezpieczenie robotników od wypadków i na wypadek choroby, skarbowe –podatkowe, uwolnienie krajowych przedsiębiorstw fabrycznych od dodatków autonomicznych do podatków, sprawy dostaw publicznych i prywatnych, eksport krajowych wyrobów, sprawy pomocy kraju dla przemysłu, sprawy kredytu przemysłowego, a także statystyki przemysłowej.
Dla propagowania swoich celów Związek wydawał wspólnie z Związkiem Galicyjskich Kas Oszczędności, pod redakcją Jana Kazimierza Zielińskiego czasopismo ekonomiczne "Dobrobyt". Związek utrzymywał stały kontakt z towarzystwami takimi jak Krajowa Izba Handlowa i Przemysłowa, Krajowa Komisja do spraw Przemysłowych, Liga Pomocy Przemysłowej. Kontaktował się także z Centralnym Związkiem Przemysłowców Austriackich.Dochody Związku pochodziły z wpisowego i rocznych składek członków.
W latach 1904-1905 na czele Związku stał Wydział z prezesem Andrzejem Lubomirskim i dwoma wiceprezesami Janem Goetz-Okocimskim i Leopoldem Baczewskim. Ponadto w skład wydziału wchodzili: Artur Benis, Alfred Frenkel, Stanisław Gurgul, Henryk Kolischer, Bernard Liban, Adolf Lilien, Stanisław Rittel, Jan Jerzy Rucker, Wilhelm A. Schmidt, Jan Kanty Steczkowski, Władysław Stesłowicz, Edmund Zieleniewski. Pracami biura Związku jako dyrektor kierował Roger Battaglia. Centralne biuro Związku mieściło się we Lwowie, a ekspozytury biura w Wiedniu i Krakowie.
Wśród członków Związku przeważali ziemianie, którzy inwestowali w rozwój przemysłu w swoich dobrach. Należeli do nich m.in. dr Józef Kaden, właściciel dóbr Dobrków, Jan Mars, inżynier i właściciel dóbr w Sądowej Wiszni, baron Julian Brunicki z Podhorców – właściciel fabryki impregnacji drewna, hr. Kazimierz Drohojowski z Bolanowic, Stanisław Homolasc, Stanisław Żeleński, Władysław Wimmer i spółka jako właściciele fabryki dachówek w Niepołomicach, hr. Olga i Szczęsny Koziebrodzcy z Hlibowa, hr. Karol Antoni Lanckoroński z Komarna, ks. Andrzej Lubomirski, ks. Eleonora Lubomirska, ks. Kazimierz Lubomirski z Krechowic, Maria Lubomirska i wspólnicy jako właściciele kopalni nafty, Kazimiera Matczyńska, hr. Leon Piliński z Grzymałowa, hr. Andrzej Potocki z Krzeszowic, hr. Emil i Oskar Potoccy z Buczacza, hr. Roman Potocki z Łańcuta, hr. Jakub Romaszkan z Horodenki, hr. Stefan Romer z Biezdziatki, Konstancja Sanguszkowa w imieniu małoletniego ks. Romana Sanguszki z Gumnisk k. Tarnowa, hr. Stanisław Siemieński z Pawłosiowa, hr. Aleksander Skarbek z Rudek, hr. Henryk Starzeński właściciel fabryki wyrobów cementowych w Hnizdyczowie, hr. Henryk Szeliski z Kozowej, Gustaw Szaszkiewicz z Rzemienia, hr. Zdzisław Tarnowski, baron Hugo Wattman z Sokala, hr. Władysław Zamoyski, hr Edward Mycielski i wspólnicy jako właściciele fabryki impregnacji drzewa, zarząd dóbr Ludwika Horodyskiego z Kolędzian, Zygmunt Mars jako właściciel browaru w Limanowej, hr. Stanisław Plater-Zyber z Moszkowa jako właściciel krochmalni.

</doc>
<doc id="2031178" url="https://pl.wikipedia.org/wiki?curid=2031178" title="Wyspa Omega">
Wyspa Omega

Wyspa Omega (zwana również "Isla Sobral") – skalista wysepka o powierzchni 10 km2, w większości pokryta lodem, na Oceanie Południowym, w Archipelagu Palmera, w pobliżu zachodniego brzegu Półwyspu Antarktycznego. Jest największą wyspą zaliczaną do Wysp Melchiora.
Geografia.
Wyspa Omega w ponad 90% pokryta jest starym lodowcem.
Jest atrakcyjnym celem rejsów w obszar koła podbiegunowego, podczas których turyści podziwiają często obrywanie się fragmentów lodowca do oceanu w niewielkim fiordzie i obserwują stada weddelek arktycznych. Właśnie podczas takiego rejsu udało się polskim i niemieckim podróżnikom odkryć wyspę Bremen.
Historia.
Wyspa Omega została odkryta w trakcie wyprawy polarnej, podjętej przez niemieckiego wielorybnika Eduarda Dallmanna, w latach 1873–1874.
W lutym 2003 roku powierzchnia wyspy zmniejszyła się po tym, jak statek MS Bremen, pod dowództwem kapitana Henryka Wolskiego, odkrył, że fragment Omegi jest w rzeczywistości osobną wyspą, oddzieloną kilkumetrowym kanałem. Nową wyspę nazwano Bremen.
Nazwy wyspy.
Początkowo wyspa nie miała żadnej nazwy – o niej i o sąsiednich mówiono po prostu Wyspy Melchiora.
W latach 1927–1941 na mapach amerykańskich figurowała jako "Lystad Island", na cześć polarnika z USA – kapitana I. Lystada – członka pierwszej wyprawy, której celem było zbadanie wysp.
Nazwa Omega pochodzi od ostatniej litery greckiego alfabetu. Badacze wysp Melchiora w latach 1942 i 1943 posługiwali się tym alfabetem dla oznakowania kolejnych zbadanych wysp. Po raz pierwszy nazwa ta pojawiła się na mapach argentyńskich w 1946 roku.
Spotyka się również określenie tej wyspy jako "Isla Sobral" (zwłaszcza w Argentynie), na cześć statku z Marynarki Wojennej Argentyny.

</doc>
<doc id="2031179" url="https://pl.wikipedia.org/wiki?curid=2031179" title="Centrobank">
Centrobank

Centrobank (do 1924 "Krajowy Związek Kredytowy") – główna instytucja finansowa ukraińskiej spółdzielczości w Galicji, z siedzibą we Lwowie.
Krajowy Związek Kredytowy powstał z inicjatywy Kostia Łewyćkiego w 1898. Pierwszymi dyrektorami byli Kost Łewyćkyj, Kost Pankiwśkyj i Hryhorij Wreciona (później Omelian Sajewycz), przewodniczącym Rady Nadzorczej H. Kuźma,
W skład Związku weszło 17 spółdzielni kredytowych oraz 2 handlowe („Narodna Torhiwla” ze Lwowa i „Ryznycia” z Sambora); w 1913 Związek liczył 906 członków, w tym 427 spółdzielni. Jego majątek sięgał 1,1 mln koron, a obroty przekraczały 100 mln koron.
W 1924 Związek przeorganizowano i zmieniono nazwę na Centralny Bank Spółdzielczy (w skrócie Centrobank). Radzie Nadzorczej przewodniczył Wołodymyr Ochrymowycz, w jej skład wchodzili ponadto Ł. Kulczyćkyj, M. Wołoszyn i A. Mudryk. Dyrektorem w dalszym ciągu był Kost Łewyćkyj, któremu pomagał Omelian Sajewycz.
W czasie zjazdu z okazji 40-lecia Centrobanku, który odbył się 25 marca 1939, opublikowano bieżące dane na temat tej instytucji: 1889 członków, w tym 1732 spółdzielnie (w ich liczbie 113 kredytowych), obrót roczny 70 436 224 złote.
Podczas okupacji Polski w Generalnym Gubernatorstwie odnowiono działalność Centrobanku, jednak bez spółdzielni kredytowych, został zlikwidowany ostatecznie po zajęciu Galicji przez Armię Czerwoną w lipcu 1944.

</doc>
<doc id="2031180" url="https://pl.wikipedia.org/wiki?curid=2031180" title="Sonisphere">
Sonisphere



</doc>
<doc id="2031181" url="https://pl.wikipedia.org/wiki?curid=2031181" title="Edward Maliszewski (1875–1928)">
Edward Maliszewski (1875–1928)

Edward Wacław Maliszewski (ur. 28 kwietnia 1875 w Warszawie, zm. 24 listopada 1928 tamże) – polski bibliograf, historyk, etnograf, dziennikarz, ba­dacz stosunków narodowościowych w Polsce.
Życiorys.
Był synem Kajetana Maliszewskiego urzędni­ka Towarzystwa Kredytowego Ziemskiego, powstańca styczniowego. Po śmierci brata ze względów finansowych został zmuszony do przerwania nauki w gimnazjum, chorując na płuca przebywał w Zakopanem, gdzie uzupełniał naukę we własnym zakresie. Zainicjował powstanie pierwszej czytelni publicznej w Zakopanem. Po powrocie do Warszawy zaangażował się w działalność Ligi Narodowej oraz podjął pracę dziennikarza w „Gazecie Polskiej”, od 1902 był korespondentem „Gońca Warszawskiego”. W wolnym czasie podróżował po ziemiach polskich, a następnie opracowywał materiały etnograficzne, które publikował w „Gazecie Polskiej”, „Gońcu Warszawskim”, „Ziemi”, „Sterze”, „Przełomie”, „Wiarusie”, „Kurierze Polskim”, „Polsce Zbrojnej”, „Gazecie Lwow­skiej”, „Głosie Prawdy”. Równolegle od czasu pobytu w sanatorium rozpoczął prace dotyczącą spisywania wspomnień uczestników powstania styczniowego, udało mu się zebrać ponad tysiąc relacji.
Spoczywa na cmentarzu Powązkowskim w Warszawie (kw. PPRK, rząd 1, grób 128)

</doc>
<doc id="2031183" url="https://pl.wikipedia.org/wiki?curid=2031183" title="Singapur na Letnich Igrzyskach Olimpijskich 2000">
Singapur na Letnich Igrzyskach Olimpijskich 2000

Singapur na Letnich Igrzyskach Olimpijskich 2000 reprezentowało 14 zawodników, 8 mężczyzn i 6 kobiet.
Skład kadry.
Pływanie.
Mężczyźni
Kobiety
Strzelectwo.
Kobiety
Tenis stołowy.
Kobiety
Żeglarstwo.
Mężczyźni

</doc>
<doc id="2031184" url="https://pl.wikipedia.org/wiki?curid=2031184" title="Kazimierz Grocholski">
Kazimierz Grocholski

Kazimierz Grocholski, herbu Nałęcz (ur. 1815 w Rożyskach, zm. 10 grudnia 1888 w Opatii) – ziemianin, działacz gospodarczy i polityk, przywódca "podolaków", poseł na Sejm Krajowy Galicji i do austriackiej Rady Państwa, pierwszy minister do spraw Galicji (od 1871)
Życiorys.
Studiował prawo na uniwersytetach we Lwowie i Wiedniu, gdzie uzyskał tytuł doktora (1839). W okresie studiów był członkiem lwowskiego węglarstwa i Stowarzyszenia Ludu Polskiego. W tym ostatnim był członkiem rady obwodowej lwowskiej i przewodniczącym Ko­mitetu Akademickiego we Lwowie. Należał w nich do działaczy umiarkowanych, zwalczających tendencje radykalne. Po studiach pracował jako urzędnik-praktykant w Prokuratorii Skarbu we Lwowie (1840–1842). Aresztowany za udział w nielegalnych organizacjach w l. 1842–1845 był więziony. Po umorzeniu śledztwa wyjechał z Galicji i mieszkał w majątku żony Bułaszowie na Wołyniu (1845–1847).
Po powrocie do Galicji od 1847 gospodarował w zakupionym majątku Rożyska w pow. skałackim. Aktywny w okresie Wiosny Ludów. Członek Obwodowej Rady Narodowej w Tarnopolu. W okresie rządów reakcji wycofał się z życia politycznego i gospodarował w swoim majątku. W latach 1850–1871 rzeczoznawca dóbr ziemskich w Sądzie Obwodowym w Tarnopolu. Od 1851 był członkiem Galicyjskiego Towarzystwa Gospodarskiego, od 16 lutego 1868 do 24 czerwca 1870 jego prezesem. Był przeciwnikiem komasacji gruntów chłopskich i negował możliwość ekonomicznego rozwoju gospodarstw chłopskich. Członek pierwszej rady nadzorczej Towarzystwa Wzajemnych Ubezpieczeń w Krakowie (1860–1864, zarządu Krakowskiej Kasy Oszczędności (1868–1870) był także członkiem Galicyjskiego Towarzystwa Kredytowego Ziemskiego w latach 1869–1870 delegatem na walne zgromadzenie. Był członkiem Towarzystwa Gimnastycznego „Sokół” we Lwowie w 1867 roku. Współzałożyciel liberalno-ziemiańskiego pisma "Głos". Był początkowo przeciwnikiem powstania styczniowego – m.in. w 1862 odmówił uczestnictwa w organizacji "białych". Po jego wybuchu zmienił stanowisko i wzywał Austrię do zaangażowania się w sprawę polską.
W okresie walki o autonomię i autonomii galicyjskiej stał się jednym z bardziej znanych polityków galicyjskich. Był posłem do Sejmu Krajowego Galicji I kadencji (15 kwietnia 1861 – 31 grudnia 1866), II kadencji (18 lutego 1867 – 13 listopada 1869), III kadencji (20 sierpnia 1870 – 26 kwietnia 1876), wybieranym z kurii I w okręgu wyborczym nr 7 (tarnopolski) oraz IV kadencji (8 sierpnia 1877 – 21 października 1882) i V kadencji (15 września 1883 – 10 grudnia 1888), wybieranym z kurii IV w okręgu wyborczym nr 39 (Skałat-Grzymałów). W Sejmie Krajowym pełnił funkcję sekretarza sejmu (1861–1866), a następnie przewodniczył w najważniejszych komisjach: administracyjnej, gminnej, adresowej. Przyczynił się do opracowania ustaw: gminnej, szkolnej, propinacyjnej, drogowej, łowieckiej, które uprzywilejowały ziemiaństwo kształtując na długo rzeczywistość galicyjską. Bronił tego ustawodawstwa przed najmniejszymi zmianami na forum Sejmu. Zdobył wtedy popularność wśród ziemian podolskich jako obrońca szlacheckiej autonomii Galicji, zagrożonej przez centralizm wiedeński. Był tzw. "ojcem" rezolucji z 24 września 1868. W celu wzmocnienia swego stanowiska politycznego powołał w 1870 do życia Centralny Komitet Wyborczy. Od 1877 przewodził ugrupowaniu “podolaków”, uważając że otrzymany już zakres autonomii wystarczy dla utrzymania rządów ziemiańskich w kraju. W 1881 doprowadził do zjednoczenia swego ugrupowania ze stańczykami stając się zarazem liderem całej prawicy. Był także zastępcą marszałka krajowego oraz członkiem Wydziału Krajowego (1867–1869), gdzie prowadził departament gminny. Kazimierz Chłędowski tak go charakteryzował: "postać jego nadzwyczaj charakterystyczna: wysoki, chudy, pochylony, trochę łysawy, z szeroką kościstą twarzą, krótkimi wąsami, jakby ze szczeciny, długimi brwiami, spojrzeniem poważnym, ostrym. Ubierał się po polsku, cała postać, ciężki chód, zdradzały człowieka twardego, upartego, nie światowego, nie rozumiejącego się na żartach. Nie przypominam sobie, abym widział Grocholskiego śmiejącego się, natomiast gdy mu się coś nie podobało, strzygł jak zając wąsami i spoglądał spod oka. W obejściu szorstki, prawie niegrzeczny, w interesach formalista. Jako członek Wydziału Krajowego najgorzej się zapisał w pamięci urzędników. Stał się gorszym biurokratą od najzajadlejszych urzędników skarbowych, którzy za aktami osiwieli a urzędników Wydziału Krajowego traktował jak ekonomów (...) Grocholski był typem podolskiego szlachcica polskiego, który miał wszystkie wyobrażenia i zalety Polaka, ale od Rusinów wziął chytrość i przebiegłość""."
Był także posłem do austriackiej Rady Państwa I kadencji (11 maja 1861 – 20 września 1865), II kadencji (22 października 1868 – 15 września 1869, 14 grudnia 1869 – 31 marca 1870), III kadencji (15 września 1870 – 10 sierpnia 1871), IV kadencji (27 grudnia 1871 – 21 kwietnia 1873), wybieranym przez Sejm Krajowy z kurii I (większej własności). Po zmianie ordynacji był nadal posłem w okresie V kadencji (10 listopada 1873 – 22 maja 1879), wybranym z kurii I w okręgu wyborczym nr 20 (Tarnopol-Zbaraż-Skałat-Trembowla), a także VI kadencji (07 października 1879 – 23 kwietnia 1885) i VII kadencji (22 września 1885 – 10 grudnia 1888) wybieranym w kurii IV (gmin wiejskich) w okręgu wyborczym nr 27 (Tarnopol-Mikulińce-Zbaraż-Nowe Sioło-Skałat). Należał do grupy posłów konserwatywnych – "podolaków" w Kole Polskim (1861–1888). Był pierwszym prezesem Koła – funkcję tę sprawował w latach 1861–1865, 1868–1871, 1873–1888. W Kole Polskim utrzymywał żelazną dyscyplinę, nie dopuszczając posłów niezależnych do wystąpienia na plenum. Na forum parlamentu współpracował ze skrajną prawicą i po obaleniu rządów liberałów został pierwszym ministrem dla Galicji w gabinecie Karla Hohenwarta (11 kwietnia – 25 października 1871). Jako minister dla spraw Galicji niczym szczególnym się nie zasłużył, gdyż ministerstwo to zostało ustanowione raczej dla dekoracji. Dopiero drugi z kolei minister dla spraw Galicji Florian Ziemiałkowski przy dużej pomocy Grochol­skiego wywalczył określenie funkcji swojego ministerstwa i ustanowienie, że każdy ważniejszy akt dotyczący Galicji musiał mu być przedłożony do podpisu. W okresie swego ministrowania przeprowadził jednak m.in. spolszczenie wykładów na Uniw. Lwowskim. Po przejściu do opozycji występował w obronie autonomii galicyjskiej (1873) oraz konkordatu i uposażenia duchowieństwa, a przeciw rozwodom i legalizacji masonerii (1874). Mimo secesji grupy Ottona Hausnera w 1878 protestujących przeciwko popieraniu rządu w 1881 po zjednoczeniu podolaków ze stańczykami wzmocnił jeszcze swoją pozycję w Kole Polskim. Zrezygnował wówczas ze stawiania sprawy polskiej i popierał konsekwentnie rząd Eduarda Taaffego.
Jeden z jego najbliższych współpracowników Wojciech Dzieduszycki pozostawił taką charakterystykę Grocholskiego: b"ył to człowiek przede wszystkim polityczny i na wskróś polityczny. Od czasu jak życie konstytucyjne nastało w Austrii, odłożył na bok wszystkie sprawy osobiste i domowe, i poświęcił się cały jedynie sprawie publicznej. Jak długo mu zdrowia stało, zajmował się polityką w każdym dniu życia swego i w każdej godzinie każdego dnia; nie chodził do teatru, nie czytał nic nad to, co się tyczyło spraw politycznych, a nawet towarzyskie zabawy służyły mu tylko do dopięcia politycznych celów. Na pozór odmówiła mu natura tego wszystkiego, co może zapewnić polityczne powodzenie. Z powierzchowności był podobny do owych tatarskich bejów, od których wywodzi swój ród starożytny dom Grocholskich, a sztywna powaga nie dodawała uroku jego postaci. Mówiąc jąkał się, i ani po niemiecku ani nawet po polsku nie mówił poprawnie; literackich zdolności nie miał wcale, może i nie rozumiał literackiego polotu, choć szanował każdą zasługę w narodzie; w publicystykę się nie wdawał, dzienników nie lubił i lekceważył je sobie; gardził tym, co nazywano opinią publiczną; uważał, że istotę uczuć narodu stanowią tylko przywiązanie do ojczyzny i do wiary przodków, a że chwilowe prądy w narodzie bywają rzeczą sztuczną i pozbawioną istotnej siły. Grocholskiego obchodziła tylko opinia ludzi, jak on politycznych, i na nią umiał wpływać swą powagą i niedostępnością, dokładnym poinformowaniem o każdej sprawie bieżącej, czasem gorącem słowem patriotycznym, czasem zaciętą walką, osobistą niemal, z przeciwnikiem. To też od razu zdobył sobie naczelne stanowisko i w Sejmie i w Radzie Państwa i do końca umiał je zachować, a na nim nieraz przeprowadzić swoją wolę. Chociaż bywał w czymś pobity, nie ustępował, wytrwale rzecz niepomyślną poprawiał, ze zwycięskim przeciwnikiem umiał się godzić, aby wraz z nim dalej pracować, aby go zaś nagiąć do swojej myśli, zajmował takie stanowisko, że często nawet przeciwników zmuszał do nieszczerej ale głośnej pochwały".
Od 1884 ograniczył swą aktywność, gdyż dotknął go atak apopleksji. Spędzał wówczas wiele czasu w kurortach w Meranie i Abacji. W tej ostatniej zmarł nagle w 1888.
Rodzina.
Urodził się w rodzinie ziemiańskiej, syn rotmistrza austriackiego Feliksa i Józefy z Grzymałów. W r. 1843 ożenił się z ziemianką z Wołynia Anielą z Kossowskich. Dzieci nie mieli.
Wyróżnienia.
17 grudnia 1878 otrzymał honorowe obywatelstwo Jasła. Uchwałą Rady Miejskiej w Sanoku z 8 lutego 1882 przyznano mu tytuł honorowego obywatelstwa Sanoka.

</doc>
<doc id="2031186" url="https://pl.wikipedia.org/wiki?curid=2031186" title="Jan Nowak Jeziorański. Kurier z Warszawy. 60 lat później 1944–2004">
Jan Nowak Jeziorański. Kurier z Warszawy. 60 lat później 1944–2004

Jan Nowak Jeziorański. Kurier z Warszawy. 60 lat później 1944–2004 – polski film dokumentalny z 2004 roku w reżyserii Andrzeja Wajdy.

</doc>
<doc id="2031187" url="https://pl.wikipedia.org/wiki?curid=2031187" title="Chevrolet Nomad">
Chevrolet Nomad

Chevrolet Nomad – samochód osobowy klasy wyższej produkowany pod amerykańską marką Chevrolet w latach 1955–1961 oraz ponownie w latach 1968–1972.
Pierwsza generacja.
Chevrolet Nomad I został zaprezentowany po raz pierwszy w 1955 roku.
Nomad poszerzył gamę dużych kombi Chevroleta opierając się na bazie modelu Bel Air. Pierwsza generacja pojazdu charakteryzowała się jedną parą drzwi, a także wysoko poprowadzoną linią okien i szerokim, dwubarwnym nadwoziem.
Zarówno przednie, jak i tylne błotniki tworzyły integralną całość z ostro zarysowanymi zakończeniami, zakrywając reflektory i lampy. Klapa bagażnika zyskała za to położone pionowo chromowane poprzeczki.
Druga generacja.
Chevrolet Nomad II został zaprezentowany po raz pierwszy w 1958 roku.
Inaczej niż poprzednik, druga generacja dużego kombi Chevroleta opracowana została na bazie modelu Impala. Poza nową platformą "GM-B Platform", samochód przyjął też gruntownie przestylizowaną karoserię.
Zgodnie z ówczesnym kierunkiem stylistycznym stosowanym przez producenta, nadwozie zyskało awangardowe linie z ostro zarysowanymi przetłoczeniami, na czele z łączącym tylne błotniki z klapą bagażnika.
Trzecia generacja.
Chevrolet Nomad III został zaprezentowany po raz pierwszy w 1968 roku.
Po tym, jak w 1961 roku Nomad został zastąpiony przez odmianę kombi modelu Chevelle, Chevrolet zdecydował się przywrócić do sprzedaży tę samodzielną linię modelową w 1968 roku. Trzecia i zarazem ostatnia generacja Nomada została skonstruowana na bazie modelu Chevelle.
Pas przedni zyskał charakterystyczny, ścięty pas przedni ze szpiczastymi błotnikami i podwójnymi reflektorami z chormowanym obramowaniem. Ku tylnej części nadwozia biegło z kolei muskularne przetłoczenie.

</doc>
<doc id="2031188" url="https://pl.wikipedia.org/wiki?curid=2031188" title="Cukrownia w Przeworsku">
Cukrownia w Przeworsku

Cukrownia w Przeworsku – pierwsza w Galicji cukrownia, wybudowana w 1895 w Przeworsku przez ordynata przeworskiego księcia Andrzeja Lubomirskiego, działała jako Galicyjsko-Bukowińskie Akcyjne Towarzystwo Przemysłu Cukierniczego w Przeworsku.
Lubomirscy propagowali w okolicy Przeworska uprawę buraków cukrowych. W celu dowozu surowca do cukrowni w latach 1900-1904 zbudowano specjalną wąskotorową linię kolejową - Przeworską Kolej Dojazdową.
Kolejna, druga cukrownia w Galicji została zbudowana w 1913 w Chodorowie.
Budynki cukrowni zostały zburzone w lutym 2008.

</doc>
<doc id="2031189" url="https://pl.wikipedia.org/wiki?curid=2031189" title="Trzmiel rudy">
Trzmiel rudy

Trzmiel rudy ("Bombus pascuorum") – gatunek owada z rodziny pszczołowatych. Zaliczany do pszczół właściwych.
Wierzchnia część tułowia i tylnej części odwłoku są rude. Przednia część odwłoka – szara. Skrzydła – lekko brązowawe. Stosunkowo mały, osiąga 9–18 mm długości.
Spotykane w widnych, rzadkich lasach, jak i na terenach otwartych. Wszędzie liczny, jeden z najpospolitszych krajowych trzmieli.
Trzmiel rudy, podobnie jak wszystkie trzmiele, tworzy społeczeństwa istniejące tylko jeden sezon, a zakładane wiosną przez zapłodnioną poprzedniej jesieni samicę (młodą królową), która przezimowała. Wyszukuje ona najpierw miejsce do założenia gniazda, np. opuszczoną mysią norę, i buduje w niej z mchu pustą wewnątrz kulę. Następnie z wosku wydzielanego przez znajdujące się na spodzie odwłoka gruczoły woskowe kształtuje miseczkę średnicy około 5 mm, napełnia ją pyłkiem, składa do niej 5–15 jaj i zamyka. ponadto lepi woskowy garnuszek i napełnia go nektarem stanowiącym zapas pokarmu. Larwy, które wylęgają się po 3–5 dniach, żywią się pyłkiem zgromadzonym przez matkę w komórce lęgowej, a później, po jej wyczerpaniu, pyłkiem znajdującym się w dobudowanych do jej boków „kieszeniach”, do których przegryzają się przez woskową ściankę. Z czasem powstaje mierzący około 2 cm średnicy woskowy pęcherz z wyrośniętymi larwami w środku. W nieco ponad tydzień od chwili wylęgu z jaj, larwy zaczynają prząść kokony, oddzielając się nimi od siebie. Po przepoczwarczeniu się larw królowa usuwa wosk przykrywający kokony i zużywa go do budowy kolejnych komórek. Mniej więcej w 3 lub 4 tygodnie po złożeniu jaj wykluwają się pierwsze robotnice i przejmują wszystkie obowiązki związane z opieką nad potomstwem, dzięki temu królowa może od tej pory poświęcić się wyłącznie składaniu jaj. Gniazdo szybko się wówczas rozrasta.
Trzmiel rudy tak jak pozostałe trzmiele w Polsce podlega częściowej ochronie gatunkowej.

</doc>
<doc id="2031190" url="https://pl.wikipedia.org/wiki?curid=2031190" title="Aleksander Dunin Borkowski">
Aleksander Dunin Borkowski

Aleksander (Leszek) Ferdynand Wincenty Dunin Borkowski hrabia, herbu Łabędź (ur. 11 stycznia 1811 w Gródku nad Dniestrem, zm. 30 listopada 1896 we Lwowie) – ziemianin, powstaniec listopadowy, publicysta, poeta, tłumacz literatury indyjskiej, polityk demokratyczny, poseł na Sejm Ustawodawczy w Kromieryżu i na Sejm Krajowy Galicji.
Życiorys.
Otrzymał staranne domowe wykształcenie, jego nauczycielami był bazylianin Sembratowicz i Włoch Bujetti. Ukończył gimnazjum we Lwowie (1826), następnie studiował filozofię na uniw. w Czerniowcach (1827) i prawo na uniw. we Lwowie (1828-1830).
Po wybuchu powstania, wraz ze starszym bratem Józefem, przedostał się do Królestwa Polskiego i wstąpił do pułku krakusów sandomierskich. Ranny pod Radomiem i awansowany na podporucznika, był adiutantem generała Jana Krukowieckiego. Potem przez jakiś czas służył w 3 pułku strzelców konnych. Podczas oblężenia Warszawy (6–7 września 1831) był adiutantem prezesa rządu. 5 października 1831, w okolicach Brodnicy, przekroczył granicę z Prusami, gdzie został internowany. Po zwolnieniu studiował przez 8 miesięcy sanskryt w Królewcu. Jak pisał o tym okresie swego życia: "dostawszy marszrutę pruską nie trzymałem się jej ściśle, bo potrzebowałem wstąpić do Wronek w Poznańskiem i stamtąd do Królewca, gdzie zapoznawszy się z Bohlenem"", korzystałem z grzeczności jego i oddawałem nauce języka sanskryckiego. Udało mnie się zostawać tam przez ośm miesięcy, aż wreszcie Prusacy dowiedziawszy się o moim, niedozwolonym pobycie, kazali jak najspieszniej wyjechać". Studia orientalistyczne kontynuował u Josepha von Hammer-Purgstalla w Wiedniu.
W 1834 powrócił do Lwowa, gdzie rozpoczął intensywną działalność literacką. Pisał powieści, artykuły publicystyczne, tłumaczył z kilku języków, publikował w almanachu "Ziewonia". Ukoronowaniem tych prac była "Parafiańszczyzna", której pierwszy odcinek ukazał się 1 marca 1843 w „Dzienniku Mód Paryskich”. Kolejne odcinki już się nie ukazały. W 1843 opublikował I tom "Parafiańszczyzny" we Wrocławiu. II tom ukazał się w Poznaniu w 1849. Natychmiast po opublikowaniu pierwszego tomu wybuchł największy literacki skandal w Galicji. Książce towarzyszyła zaciekła nagonka na autora, prowadzona przez koła konserwatywne i klerykalne. Borkowski dotknął w książce wielu czułych miejsc: lojalizmu wobec zaborcy, zakłamania, naśladownictwa Francuzów w sposobie bycia, obłudnej filantropii. Nie bał się także zaatakować Kościoła jako instytucji. Reakcja katolickiego kleru była tak ostra, że Borkowski w drugim tomie, mimo zapowiedzi, odstąpił od kontynuowania „pobożnego” tematu.
Aktywny politycznie w okresie Wiosny Ludów. Na wiosnę 1848 wszedł w skład deputacji do Wiednia, która miała złożyć cesarzowi memoriał obywateli Galicji. Po powrocie członek Rady Narodowej Centralnej we Lwowie. Poseł do Sejmu Konstytucyjnego w Wiedniu i Kromieryżu (15 lipca 1848 – 7 marca 1849), wybrany w galicyjskim okręgu wyborczym Lwów 3. W parlamencie należał do „Stowarzyszenia” skupiającego demokratycznych posłów polskich. Zyskał wówczas rozgłos, gdyż obok Franciszka Smolki atakował centralistyczną politykę monarchii i bronił interesów polskich.
Po klęsce rewolucji przebywał jakiś czas w Dreźnie i Poznaniu. Od 1850 przebywał znowu w Galicji, gospodarując w odziedziczonych dobrach Winniczki i Krzywczyce, w pow. lwowskim. Był członkiem Galicyjskiego Towarzystwa Gospodarskiego i Galicyjskiego Towarzystwa Kredytowego Ziemskiego. W owym czasie przez dziesięć lat niczego nie napisał i nie opublikował. 
Po przyznaniu Galicji autonomii powrócił do działalności publicystycznej i politycznej. Od 1861 działacz Polskiego Stronnictwa Demokratycznego. Był posłem na Sejm Krajowy Galicji kadencji I (15 kwietnia 1861 – 31 grudnia 1866) kadencji II (18 lutego 1867 – 13 listopada 1869) i kadencji III (20 sierpnia 1870 – 17 października 1871) wybieranym w kurii I (wielkiej własności) w obwodzie nr 9 samborskim. Po jego rezygnacji, na opróżniony przez niego mandat wybrano 29 października 1872 Macieja Serwatowskiego. W Sejmie dał się szybko poznać jako gorący przeciwnik rządu i obrońca języka polskiego w urzędowaniu, dystansujący się do lojalistycznej nastawionej większości. Jak napisał Kazimierz Chłędowski "najskrajniejszym mówcą sejmowym był Aleksander hr. Borkowski, słynny swego czasu autor lwowskiego paszkwilu pt. "Parafiańszczyzna", będącego dzisiaj bibliograficzną rzadkością. Hr. Aleksander, vulgo Leszek Borkowski, przemawiał zawsze tak, jak gdyby miał tłumy przed sobą, które porwać chciał swoją wymową. Był też rzeczywiście bardzo wymownym, stawał trochę na koturnie, należał do mówców dawnego stylu, "krasomówców" w prawdziwym tego słowa znaczeniu, ale robił na słuchaczach niepospolite wrażenie. Oponował wszędzie i zawsze, stał na stanowisku historycznej Polski "od morza do morza", chociaż to w sejmie galicyjskim zupełnie nie było potrzebnym; gryzącym dowcipem rzucał w prawo i w lewo, z nikim się nie łączył, żadnej praktycznej nie prowadził polityki""." 
Był także inicjatorem i mecenasem życia kulturalnego we Lwowie. Założyciel i a następnie prezes (1867-1884) Towarzystwa Przyjaciół Sztuk Pięknych we Lwowie, Organizował obchody twórczości polskich twórców w tym mieście, m.in. Józefa Ignacego Kraszewskiego (1867), Jana Matejki (1869) i Henryka Siemiradzkiego (1879). Jak sam napisał: "całe życie nienawidziłem wrogów mojej ojczyzny, walczyłem z nimi przy każdej nadarzającej się sposobności, nie poniżałem się przed przemocą dostojeństw, a tytułów nie ceniłem wyżej niż człowieka i pewny jestem, iż Polska zajęłaby zaszczytne miejsce między narodami, gdyby wszyscy jej mieszkańcy byli tacy""."
Pochowany na cmentarzu Łyczakowskim w „nowej” kaplicy Duninów Borkowskich.
Twórczość.
Borkowski używał kolejno imion w różnych okresach swojego życia: Aleksander, Aleksander Lubomir, natomiast imię Leszek przybrał po napisaniu "Wieszczeń Lechowych, które Bóg dał, aby ogłosił ludowi" (1835). Jak pisał o nim Wilhelm Feldman „Arystokrata – patriota z podkładem demagogicznym, smagający „parafiańszczyznę” panów galicyjskich ostrymi pamfletami, potem w polityce wszelki oportunizm – wolterianin,«ateusz», jak o nim ze zgrozą mówiono, posiadał umysł jeden z najświetniejszych ..." Był poliglotą: znał łacinę, grekę, sanskryt, język niemiecki, ruski, rosyjski, angielski, francuski, najprawdopodobniej także szwedzki. Autor pierwszych w języku polskim przekładów poematów Bhartryhariego, jednego z największych twórców języka sanskryckiego. Był także popularyzatorem literatury staroindyjskiej w Polsce. Jako literat debiutował powieścią wierszem "Kozak" w almanachu "Haliczanin" w 1830. Ważne miejsce w twórczości Borkowskiego zajmowała Galicja, w które mieszkał i działał (zob. wyżej). Zarówno w krytyce literackiej, jak i w prozie i eseju wykorzystywał pamflet i satyrę społeczną.
Rodzina i życie prywatne.
Urodził się w bogatej rodzinie ziemiańskiej z tytułem hrabiowskim. Jego ojcem był członek Stanów Galicyjskich Franciszek Antoni Dunin-Borkowski (1773-1860), matką – starościanka bachtyńska Franciszka Anna Dzieduszycka (1783-1852). Jego braćmi byli Józef (1809-1843), Edward Kamil (1812-1859), Mieczysław (1815-1888), Bolesław Marcin (1817-1871), siostrami Ludwika Anna (1814-1887) żona Jana Niezabitowskiego, i Izabela Apolonia (1822-1908) żona Włodzimierza Russockiego. W 1837 ożenił się z Seweryną z Cieleckich (1817-1895), mieli dzieci: Jadwigę (1838-1900) późniejszą żonę Alfonsa Wandalina-Mniszcha i utalentowanego dramaturga Witolda (1842-1875).

</doc>
<doc id="2031191" url="https://pl.wikipedia.org/wiki?curid=2031191" title="Michał Kwiatkowski (polityk)">
Michał Kwiatkowski (polityk)

Michał Kwiatkowski (ur. 16 września 1883 w Gnieźnie, zm. 21 maja 1966 w Vichy) – polski dziennikarz i polityk.
Życiorys.
Działalność społeczno-polityczna.
Uczęszczał do gimnazjum klasycznego w Gnieźnie, z którego za przynależność do tajnej samokształceniowej polskiej organizacji uczniowskiej Towarzystwo Tomasza Zana został w 1903 wydalony wyrokiem pruskiego sądu. 
Ukończył studia ekonomiczne na uniwersytecie w Münster. Pracował w Banku Komisowym w Gdańsku oraz jako redaktor „Gazety Gdańskiej”. Na Pomorzu i Kaszubach współpracował z grupami agitacyjnymi „Gazety Gdańskiej” na rzecz polskich kandydatów w wyborach do Reichstagu. Był współpredaktorem ukazującego się w Bochum „Wiarusa Polskiego”, z którym związał się w 1904. Wśród robotników, którzy wyjechali z ziem polskich do Westfalii, prowadził działalność agitacyjną i narodową. W 1909 wyjechał do Herne, gdzie założył dziennik „Narodowiec”. Przewodniczył Głównemu Komitetowi na zachodnim brzegu Łaby. 
Od 1907 był wiceprezesem Związku Dziennikarzy Polskich. W 1918 wybrano go delegatem Westfalii i Nadrenii na Polski Sejm Dzielnicowy w Poznaniu. 
W 1919 zamieszkał na Górnym Śląsku. W Gliwicach założył wydawnictwo. Wydawano tu „Sztandar Polski”, dotowane przez Polski Komitet Plebiscytowy niemieckojęzyczne tytuły „Oberschlesische Post” oraz „Katolische Volkszeitung” o propolskim nastawieniu, a także polskie materiały propagandowe. W 1921 został członkiem Komitetu Plebiscytowego na powiat gliwicki. Był prezesem Okręgowego Towarzystwa Gimnastycznego „Sokół” w Gliwicach, działał w Polskim Czerwonym Krzyżu i Towarzystwie Czytelni Ludowych. Po podziale Górnego Śląska w czerwcu 1922 przeprowadził się do Rybnika, tam też przeniósł redakcję „Sztandaru Polskiego”. 
W Sejmie Rzeczypospolitej Polskiej I kadencji (1922–1927 był członkiem klubu Chrześcijańsko-Narodowego Stronnictwa Pracy. Po przewrocie majowym wycofał się z czynnego udziału w życiu publicznym. W 1927 wyjechał z żoną do Francji, gdzie zamieszkał w Lens. Tam też przeniósł redakcję „Narodowca”. Od 1935 w Rybniku wydawał „Gazetę Żorską”. 
Po agresji Niemiec na Francję w latach 1940–1944 zamieszkał z rodziną w Londynie. Od 1941 zasiadał w Radzie nadzorczej Banku Polskiego. W latach 1942–1945 był wiceprzewodniczącym II Rady Narodowej RP, w której zasiadał z ramienia Stronnictwa Pracy. Był przeciwnikiem sanacji i środowiska związanego z Władysławem Sikorskim. W 1944 reaktywował z żoną prasę polonijną. 
Po wojnie powrócił do Francji. W 1960 został skazany przez sąd angielski na karę grzywny za opublikowanie w 1956 w „Narodowcu” artykułu zniesławiającego gen. Władysława Andersa. Autorem artykułu był Adam Gaś, współpracownik „Narodowca”, a jednocześnie agent wywiadu PRL. 
Odznaczenia.
Odznaczono go Śląskim Krzyżem Powstańczym za działalność narodową i na rzecz Górnego Śląska. 
Śmierć.
Kwiatkowski mieszkał w Lens aż do śmierci w wypadku samochodowym w Vichy. Pochowany został w Lens. 
Rodzina.
Jego pierwszą żoną była Włodzimiera Stęślicka. Po jej śmierci, w 1927, ożenił się z jej siostrą, Haliną. Z pierwszą żoną miał trzy córki: Irenę, Annę i Urszulę. Po śmierci pierwszej żony wychowywał córki z drugą małżonką, która urodziła mu trzech synów: Michała, Adama i Bogdana. 

</doc>
<doc id="2031192" url="https://pl.wikipedia.org/wiki?curid=2031192" title="Ludwik Śledziński">
Ludwik Śledziński

Ludwik Śledziński, ps. "Mikołaj" (ur. 26 grudnia 1875 w Zduńskiej Woli, zm. w kwietniu 1944) – polski polityk, członek Polskiej Partii Socjalistycznej i Organizacji Bojowej PPS, poseł na Sejm I kadencji z ramienia PPS.
Życiorys.
Do PPS należał od 1898 roku. Zatrzymany w Łodzi za działalność konspiracyjną 1 kwietnia 1901 roku. Po trzech latach więzienia został skazany na czteroletnie zesłanie do Guberni archangielskiej. Zbiegł z zesłania w 1904 roku. Po powrocie do kraju należał od okręgu siedleckiego PPS, następnie (od maja 1905 roku) był członkiem lubelskiego Okręgowego Komitetu Robotniczego, a od grudnia 1905 roku płockiego Okręgowego Komitetu Robotniczego. We wszystkich okręgach był odpowiedzialny za pracę partyjną na wsi, w szczególności wśród robotników zatrudnionych w cukrowaniach. Pod pseudonimem "Mikołaj" był członkiem Organizacji Techniczno-Bojowej PPS. Dowodził akcją ekspropriacyjną w Wysokiem Mazowieckim - grupa bojowców dokonała napadu na kasę powiatową i zdobyła około 480 tys. rubli z przeznaczeniem na działalność partyjną, zakup broni i amunicji. 
Ponownie schwytany w Łowiczu. Skazany przez sąd wojenny na 10 lat katorgi w Tobolsku i Aleksandrowsku. Uwolniony w wyniku rewolucji lutowej 1917, w Irkucku, gdzie przebywał w miejscu osiedlenia. Po rewolucji był członkiem polskiej rady gminnej w Irkucku i delegatem do miast we wschodniej Syberii. Działał w Zjednoczeniu Polskich Socjalistów i reprezentował je w irkuckiej Radzie Delegatów Robotniczych.
W wyborach parlamentarnych w 1922 wybrany do Sejmu z Okręgu nr 11 Łowicz. Był działaczem Ligi Obrony Praw Człowieka i Obywa­tela, Stowarzyszenia b. Więźniów Politycznych oraz Stowarzyszenia Wolnomyślicieli Polskich. 
W trakcie okupacji niemieckiej działał w PPS-WRN. Aresztowany i rozstrzelany w kwietniu 1944. Odznaczony Krzyżem Niepodległości z Mieczami.

</doc>
<doc id="2031196" url="https://pl.wikipedia.org/wiki?curid=2031196" title="Sri Lanka na Letnich Igrzyskach Olimpijskich 2000">
Sri Lanka na Letnich Igrzyskach Olimpijskich 2000

Sri Lankę na Letnich Igrzyskach Olimpijskich 2000 reprezentowało 18 zawodników - 9 mężczyzn i 9 kobiet.

</doc>
<doc id="2031199" url="https://pl.wikipedia.org/wiki?curid=2031199" title="Pogromy Żydów w Galicji w 1897 roku">
Pogromy Żydów w Galicji w 1897 roku

Pogromy Żydów w Galicji w 1897 roku – wystąpienia antysemickie, które miały miejsce latem 1897 w sześciu powiatach Galicji Zachodniej.
O inspirowanie tych wystąpień Walentyna Najdus-Smolar oskarżyła narodowych demokratów oraz „stojałowszczyków”. Pogromy rozpoczęły się od ataków na żydowskich karczmarzy.
Namiestnik Galicji Leon Jan Piniński wykorzystał pogromy do rozprawienia się z galicyjskim ruchem robotniczym. Wprowadzono stan wyjątkowy w 33 powiatach Galicji, rozwiązano stowarzyszenia robotnicze, zamknięto część gazet.
Podobne wystąpienia antyżydowskie miały miejsce również w latach następnych, zazwyczaj podczas jarmarków. Jednym z największych był pogrom w Zabłotowie w roku 1903.

</doc>
<doc id="2031203" url="https://pl.wikipedia.org/wiki?curid=2031203" title="Tryptaza">
Tryptaza



</doc>
<doc id="2031204" url="https://pl.wikipedia.org/wiki?curid=2031204" title="Chevrolet Biscayne">
Chevrolet Biscayne

Chevrolet Biscayne – samochód osobowy klasy wyższej produkowany pod amerykańską marką Chevrolet w latach 1958–1972.
Pierwsza generacja.
Chevrolet Biscayne I został zaprezentowany po raz pierwszy w 1958 roku.
Pierwotnie model Biscayne miał poszerzyć ofertę Chevroleta jako model skierowany wyłącznie do nabywców flotowych, jednak ostatecznie producent zdecydował się go przeznaczyć do sprzedaży także wśród osób prywatnych. Samochód miał oferować właściwości pełnowymiarowego pojazdu przy stosunkowo korzystnej cenie i mocnych jednostkach napędowych.
Restylizacje.
Podczas dwuletniej obecności rynkowej, pierwsza generacja Biscayne przeszła dwie obszerne restylizacje, z czego ta z 1959 roku przyniosła szczególnie rozległe zmiany zarówno w kształcie pasa przedniego, jak i tylnej części nadwozia. Samochód zyskał awangardowe przetłoczenia na czele wyraźnie zarysowanymi nadkolami i wąskimi, nisko osadzonymi lampami przednimi oraz tylnymi.
Druga generacja.
Chevrolet Biscayne II został zaprezentowany po raz pierwszy w 1960 roku.
Druga generacja Biscayne przeniosła obszerne zmiany w sylwetce nadwozia, które utrzymano w bardziej ujednoliconych i stonowanych kształtach. Producent nie zrezygnował jednak i za awangardowych zabiegów stylistycznych na czele z przetłoczeniem łączącym pas przedni z błotnikiem, a także charakterystycznym trójkątnym wcięciem w centralnym punkcie klapy bagażnika. Akcentami tymi Biscayne został upodobniony do pokrewnych konstrukcji tej wielkości w ofercie Chevroleta na początku lat 60. XX wieku.
Restylizacje.
Największe zmiany stylistyczne podczas cyklu rynkowego drugiej generacji Chevroleta Biscayne przyniosła modernizacja na rok 1963. Samochód zyskał wówczas bardziej kanciaste proporcje, odchodząc od dotychczasowo awangardowo ukształtowanych przetłoczeń.
Trzecia generacja.
Chevrolet Biscayne III został zaprezentowany po raz pierwszy w 1965 roku.
Trzecia generacja modelu Biscayne przyniosła zmiany zarówno pod kątem technicznym, jak i wizualnym. Pojawiła się nowa, obszerna gama jednostek typu V8, a także utrzymana w nowych proporcjach karoseria. 
Zyskała ona charakterystyczne, wysoko poprowadzoną linię błotników i stosunkowo wąskie, niewielkie szyby podobne do nie tylko do pokrewnych modeli Bel Air i Impala, ale i wobec konkurencyjnego Forda LTD. Innym specyficznym elementem był duży, chromowany tylny zderzak z umieszczonymi w nim wąskimi, dwuczęściowymi lampami.
Restylizacje.
Największe zmiany w stylizacji podczas obecności trzeciej generacji Chevroleta Biscayne na rynku pojazd przeszedł w 1968 roku. Wówczas pojawił się zupełnie nowy wygląd pasa przedniego z charakterystycznymi, wysuniętymi względem atrapy chłodnicy kształt kanciastych błotników.
Czwarta generacja.
Chevrolet Biscayne IV został zaprezentowany po raz pierwszy w 1970 roku.
Czwarta i zarazem ostatnia generacja Biscayne przeszła ewolucyjny zakres zmian w stosunku do poprzednika. Samochód zachował masywną karoserię z wyraźnie zaznaczonymi, szerokimi i podłużnymi bryłami. Nowatorskim rozwiązaniem zostały wąskie, podłużne tylne lampy, a także duża, szeroka atrapa chłodnicy ze szpiczastym zakończeniem maski. Samochód ponownie był identyczny względem pokrewnego modelu Impala, a także Caprice i Brookwood.
Po zakończeniu produkcji Biscayne IV w 1975 roku, Chevrolet nie zdecydował się na kontynuowanie tej linii modelowej, koncentrując się na modelu Bel Air.

</doc>
<doc id="2031205" url="https://pl.wikipedia.org/wiki?curid=2031205" title="Miś Kolabo">
Miś Kolabo

Miś Kolabo – spektakl telewizyjny z roku 2001 w reżyserii Ryszarda Bugajskiego.
Treść.
Ubiegający się o wydanie paszportu Jan Sobieraj, znaczący działacz lokalnej Solidarności, zostaje szantażem zwerbowany do współpracy przez porucznika SB, który wykorzystuje zadawnioną i niejasną sprawę spowodowanego wypadku drogowego. Dla pozyskiwania potrzebnych informacji oficer prowadzący nakłania Sobieraja do ciągłego rozwijania działalności w swym środowisku, czemu zdecydowanie przeciwna jest jego żona Barbara, córka miejscowego notabla partyjnego. Na Sobieraju wymuszane jest wykonywanie coraz poważniejszych zadań agenturalnych, a jego opory i sprzeciw tłumiony jest coraz bezwzględniej. 
Dramatyczny rozwój wydarzeń politycznych w grudniu 1981 powoduje odwrócenie ról małżonków: w stanie wojennym do pracy konspiracyjnej aktywnie przystępuje żona Sobieraja, podczas gdy on sam stara się z niej wycofywać pod pozorem nadwerężonego zdrowia, by po internowaniu i podpisaniu „lojalki” nie świadczyć SB dalszych usług. Uniemożliwia mu to jego esbecki opiekun, posuwając się do coraz brutalniejszych metod i doprowadzając nawet do aresztowania Barbary dla uzyskania od jej męża gwarancji dalszej współpracy. W agencie narasta jednak zdecydowany bunt spowodowany doświadczeniami stanu wojennego, kiedy i sam zostaje mocno pobity podczas ulicznej demonstracji. Doprowadzony do ostateczności, wyznaje o sobie całą prawdę żonie, z którą się rozstaje, podejmując też próbę opuszczenia miejscowości. Tym samym decyduje się i na zerwanie współpracy z SB, co dla nieużytecznego agenta może oznaczać tylko jedno… 

</doc>
<doc id="2031207" url="https://pl.wikipedia.org/wiki?curid=2031207" title="Parafia św. Marcina w Klikuszowej">
Parafia św. Marcina w Klikuszowej

Parafia św. Marcina w Klikuszowej – rzymskokatolicka parafia należąca do dekanatu Nowy Targ, archidiecezji krakowskiej.
Parafia obejmuje Klikuszową, Lasek, Morawczynę, Obidową, Trute.
Historia.
Parafia została erygowana w 1343 roku. Została wydzielona z parafii nowotarskiej. Po 1539 roku została inkorporowana z powrotem do parafii w Nowym Targu. W 1786 roku Klikuszowa była kościołem filialnym i od tego roku istnieją i są przechowywane księgi parafialne. 1 grudnia 1984 r. z parafii wydzielono parafię w Pyzówce.
Na terenie parafii znajduje się kościół filialny Matki Bożej Wspomożycielki Wiernych w Morawczynie. W 1979 r. pod Turbaczem wybudowano kaplicę, jako wotum po wyborze kardynała Karola Wojtyły na papieża. Opiekę duszpasterską nad nią sprawują księża Sercanie. 
W południowej części wsi znajduje się cmentarz parafialny. 

</doc>
<doc id="2031210" url="https://pl.wikipedia.org/wiki?curid=2031210" title="Pojezierze Święciańskie">
Pojezierze Święciańskie

Pojezierze Święciańskie (biał. "Свянцянскія грады", it. "Švenčionių aukštuma") − system grzbietów morenowych w północno-zachodniej części obwodu mińskiego i południowo-zachodniej części witebskiego, a także we wschodniej części Litwy.
Pojezierze Święciańskie rozciąga się równoleżnikowo na długości 120-130 km i południkowo na 35-45 km, zajmując powierzchnię ok. 2,7 tysiąca km². Najwyższy punkt pojezierza położony jest w rejonie postawskim, wznosząc się na wysokość 228 m n.p.m. Pojezierze Święciańskie sąsiaduje z Pojezierzem Uszacko-Lepelskim oraz Niziną Połocką, Górnoberezyńską i Naroczańsko-Wileńską.
Pojezierze jest bogate w jeziora (Miadzioł, , Szo i najgłębsze Dołhe).
Pod cele rolnicze eksploatowane jest 40% obszaru pojezierza, lasy zajmują 25%.

</doc>
<doc id="2031215" url="https://pl.wikipedia.org/wiki?curid=2031215" title="Nasza-klasa.pl">
Nasza-klasa.pl



</doc>
<doc id="2031217" url="https://pl.wikipedia.org/wiki?curid=2031217" title="Terminalia arjuna">
Terminalia arjuna



</doc>
<doc id="2031219" url="https://pl.wikipedia.org/wiki?curid=2031219" title="Chris Klug">
Chris Klug

Christopher Jeffries "Chris" Klug (ur. 18 listopada 1972 w Vail) – amerykański snowboardzista, brązowy medalista igrzysk olimpijskich.
Kariera.
W Pucharze Świata zadebiutował 6 grudnia 1996 roku w Sestriere, gdzie zajął ósme miejsce w gigancie. Tym samym już w swoim debiucie wywalczył pierwsze pucharowe punkty. Na podium zawodów tego cyklu pierwszy raz stanął 9 stycznia 1998 roku w Grächen, wygrywając rywalizację w tej samej konkurencji. W zawodach tych wyprzedził dwóch Francuzów: Mathieu Bozzetto i Christophe'a Segurę. Łącznie dziesięć razy stawał na podium zawodów PŚ, odnosząc przy tym jeszcze dwa zwycięstwa: 14 stycznia 2000 roku w Berchtesgaden i 17 stycznia 2001 roku w Kronplatz triumfował w gigancie równoległym (PGS). Najlepsze wyniki osiągnął w sezonie 2000/2001, kiedy to zajął 14. miejsce w klasyfikacji generalnej.
Największy sukces w karierze osiągnął w 2002 roku, kiedy na igrzyskach olimpijskich w Salt Lake City wywalczył brązowy medal w gigancie równoległym. W zawodach tych wyprzedzili go jedynie Philipp Schoch ze Szwajcarii i Szwed Richard Richardsson. Tym samym Klug został pierwszym w historii medalistą olimpijskim z przeszczepionym organem. Półtora roku wcześniej, 28 lipca 2000 r., przeszedł transplantację wątroby z powodu pierwotnego stwardniającego zapalenia dróg żółciowych. Startował także na igrzyskach w Nagano w 1998 roku oraz igrzyskach w Vancouver w 2010 roku, zajmując odpowiednio szóste i siódme miejsce. Był też między innymi szósty w gigancie na mistrzostwach świata w Madonna di Campiglio w 2001 roku oraz siódmy w gigancie równoległym podczas rozgrywanych dwa lata później mistrzostw świata w Kreischbergu.

</doc>
<doc id="2031220" url="https://pl.wikipedia.org/wiki?curid=2031220" title="Puchar Narodów Pacyfiku">
Puchar Narodów Pacyfiku

Puchar Narodów Pacyfiku – międzynarodowe rozgrywki w rugby union organizowane przez World Rugby dla drużyn rejonu Pacyfiku. Zostały zorganizowane po raz pierwszy w 2006 jako "IRB Pacific 5 Nations" w celu podniesienia poziomu sportowego zespołów z tego regionu; od 2007 znane są pod obecną nazwą – "Pacific Nations Cup". Są rozgrywane corocznie w czerwcu bądź lipcu.
W turnieju udział biorą reprezentacje Fidżi, Japonii, Samoa i Tonga, a od 2013 roku także Kanady i Stanów Zjednoczonych. W przeszłości występowały również drugie drużyny Australii i Nowej Zelandii (Australia A i Junior All Blacks), a także New Zealand Māori (reprezentacja Maorysów). Z uwagi na kwalifikacje do Pucharu Świata 2019 w edycjach 2016–2017 udział wzięły jedynie "wyspiarskie" reprezentacje.
Zasady.
W turnieju każda z drużyn rozgrywa jeden mecz z każdym z przeciwników. Zwycięzca meczu zyskiwał cztery punkty, za remis przysługiwały dwa punkty, porażka nie była punktowana, a zdobycie przynajmniej czterech przyłożeń lub przegrana nie więcej niż siedmioma punktami premiowana była natomiast punktem bonusowym.

</doc>
<doc id="2031223" url="https://pl.wikipedia.org/wiki?curid=2031223" title="Buenos Aires (stacja metra)">
Buenos Aires (stacja metra)

Buenos Aires – stacja metra w Madrycie, na linii 1. Znajduje się w dzielnicy Puente de Vallecas, w Madrycie i zlokalizowana jest pomiędzy stacjami Portazgo, a Alto del Arenal. Została otwarta w kwietniu 1994.

</doc>
<doc id="2031225" url="https://pl.wikipedia.org/wiki?curid=2031225" title="Alto del Arenal">
Alto del Arenal

Alto del Arenal – stacja metra w Madrycie, na linii 1. Znajduje się w dzielnicy Puente de Vallecas, w Madrycie i zlokalizowana jest pomiędzy stacjami Buenos Aires, a Miguel Hernández. Została otwarta w kwietniu 1994.

</doc>
<doc id="2031226" url="https://pl.wikipedia.org/wiki?curid=2031226" title="Andrzej Rapaczyński">
Andrzej Rapaczyński

Andrzej Rapaczyński (ur. 26 listopada 1947) – członek Rady Fundacji im. Stefana Batorego, wykładowca amerykańskiego prawa konstytucyjnego na Uniwersytecie Columbia w Nowym Jorku. Uczeń i wieloletni przyjaciel Leszka Kołakowskiego. Doradca rządu Polski i Federacji Rosyjskiej przy tworzeniu projektów konstytucji i prywatyzacji.
Rodzina.
Urodził się w rodzinie żydowskiej, jako syn Kazimierza Rapaczyńskiego (właściwie Herman Rittigstein), powstańca warszawskiego i Marii z domu Szancer. Jego brat Stefan, także walczył w powstaniu warszawskim, w wieku 14 lat poległ we wrześniu 1944 r. na ul. Czerniakowskiej.
Mąż Wandy Rapaczyńskiej, członkini Komisji Trójstronnej.

</doc>
<doc id="2031227" url="https://pl.wikipedia.org/wiki?curid=2031227" title="Rajd Szwecji 2002">
Rajd Szwecji 2002

Rezultaty Rajdu Szwecji ("51st Uddeholm Swedish Rally"), eliminacji Rajdowych Mistrzostw Świata w 2002 roku, który odbył się w dniach 1 – 3 lutego. Była to druga runda czempionatu w tamtym roku i jedyna na śniegu, a także pierwsza w Production Cars WRC. Bazą rajdu było miasto Karlstad. Zwycięzcami rajdu zostali Finowie Marcus Grönholm i Timo Rautiainen w Peugeocie 206 WRC. Wyprzedzili oni rodaków Harriego Rovanperę i Risto Pietiläinena jadących Peugeotem 206 WRC oraz Hiszpanów Carlosa Sainza i Luísa Moyę w Fordzie Focusie WRC. Z kolei w Junior WRC zwyciężyli Finowie Kristian Sohlberg i Jukka Aho, jadący Mitsubishi Lancerem Evo 6.
Rajdu nie ukończyło sześciu kierowców fabrycznych. Kierowcy Subaru Imprezy WRC Fin Tommi Mäkinen i Norweg Petter Solberg odpadli kolejno na 4. i 6. odcinku specjalnym, obaj z powodu awarii silnika. Rajdu nie ukończyli również dwaj kierowcy Škody Octavii WRC. Fin Toni Gardemeister wypadł z trasy na 11. odcinku specjalnym, a Szwed Kenneth Eriksson zrezygnował z dalszego udziału w rajdzie na 16. oesie z powodu awarii silnika. Z rajdu odpadli też dwaj kierowcy Hyundaia Accenta WRC. Belg Freddy Loix doznał awarii zawieszenia na 14. oesie, a Niemiec Armin Schwarz awarii przekładni (także na 14. oesie).
Klasyfikacja po 2 rundach.
Tabele przedstawiają tylko pięć pierwszych miejsc.

</doc>
<doc id="2031228" url="https://pl.wikipedia.org/wiki?curid=2031228" title="Babka pisana">
Babka pisana

Babka pisana ("Pomatoschistus pictus") – gatunek ryby okoniokształtnej z rodziny babkowatych (Gobiidae).
Występowanie i środowisko.
Babka pisana występuje we wschodnim Atlantyku, gdzie jest szeroko rozpowszechniona, od Trondheimsfjorden (Morze Norweskie) w Norwegii (według Reichholfa od Tromsø) po Wyspy Kanaryjskie. Spotykana w Morzu Śródziemnym, zarówno w jego zachodnim, jak i wschodnim basenie, choć w znacznym rozproszeniu (Zatoka Lwia, środkowy Adriatyk), a także w Morzu Marmara. Widywana w Morzu Bałtyckim, ale tylko wodach Cieśnin Duńskich. Zasięg jej występowania zamyka się w obszarze 65°N–27°N, 19°W–29°E, obejmując wody Norwegii, Wielkiej Brytanii, Wyspy Man, Guernsey i Jersey, Francji, Belgii, Holandii, Danii, Szwecji, Niemiec, Hiszpanii (w tym Wysp Kanaryjskich), Portugalii (w tym Madery), Włoch, Chorwacji, Grecji (choć jej obecność w Morzu Egejskim i u wybrzeży Krety jest kwestionowana) i Turcji. W podziale na regiony rybołówstwa FAO (ang. "FAO Major Fishing Areas") notowana w regionach północno-wschodniego Atlantyku (21), środkowo-wschodniego Atlantyku (34) oraz Mórz Śródziemnego i Czarnego (37).
Jest rybą morską, prowadzącą denny tryb życia, właściwy dla całego podrzędu babkowców. Unika wód słonawych. Występuje na głębokości 1–55 m (według Reichholfa maksymalnie do 100 m), zazwyczaj jednak nie głębiej niż 50 m, przy dnie kamienistym, żwirowym lub piaszczystym. Młode osobniki żyją bliżej brzegu, często w nadbrzeżnych basenach pływowych.
Morfologia.
Babka pisana osiąga do 6 cm długości całkowitej. Ciało lekko obniżone, kształtu wrzecionowatego, wydłużone, zwężające się ku ogonowi, z niskim, tak długim jak podstawa drugiej płetwy grzbietowej trzonem ogonowym. Wymiary przykładowego osobnika w odniesieniu do długości całkowitej (osobnik żeński o długości całkowitej 3 cm): długość standardowa – 85,6%, długość ogonowa – 100%, długość przedanalna – 38,1%, długość przedgrzbietowa – 28,4%, długość przedbrzuszna – 18,0%, długość przedpiersiowa – 18,6%, głębokość ciała – 14,7%, długość głowy – 17,8%, średnica położonego górnobocznie oka – 29,0% długości głowy. Głowa dość długa z krótkim i tępo zakończonym pyskiem, z otworem gębowym ułożonym skośnie w kierunku jej czubka. Frontalny otwór nosowy rureczkowaty, pozbawiony czułków. Dwie, położone blisko siebie płetwy grzbietowe – pierwsza z 6 kolcami, druga z 1 kolcem i 8–9 promieniami miękkimi. Jedna płetwa odbytowa, rozpostarta podobnie jak druga płetwa grzbietowa na 1 kolcu i 8–9 promieniach miękkich. Płetwy brzuszne zrośnięte, u ich zbiegu tworzy się przyssawka. Płetwa ogonowa zaokrąglona. Od 36 do 43 łusek w rzędzie wzdłuż boku. Kark i piersi pozbawione łusek. Zredukowany pęcherz pławny, co zdarza się u ryb prowadzących przydenny tryb życia.
Ubarwienie przeważnie jasnobrązowe. Płetwy grzbietowe pokryte dwoma rzędami czarnych plam od nasady, wyżej zdobią je różowe smugi. Bok wzdłuż linii środkowej zdobiony grupami 4–5 plam, przeważnie dwudzielnych.
Ekologia i zachowanie.
Babka ta żyje maksymalnie dwa lata. Dojrzałość płciową osiąga już po pierwszej zimie (jest to charakterystyczne dla wszystkich gatunków z rodzaju "Pomatoschistus"). Trze się od wiosny do lata (w Morzu Irlandzkim, w pobliżu Wyspy Man od początku kwietnia do lipca). Samica składa gruszkowate w kształcie jaja wielkości 1 mm pod kamieniami lub muszlami. Po wykluciu młode mają około 3 mm długości. W pierwszych tygodniach prowadzą pelagiczny tryb życia. Do dna schodzą w momencie osiągnięcia 1,7–1,8 cm długości.
Babki pisane żywią się głównie małymi organizmami dennymi. Są wśród nich przede wszystkim skorupiaki – widłonogi, m.in. z rzędów Calanoida i Harpacticoida, obunogi oraz torboraki z rzędu Mysida. W diecie rozpoznano także stadia larwalne omułkowatych z rodzaju "Mytilus".
Status i zagrożenia.
W 2014 IUCN uznała ją za gatunek najmniejszej troski (LC). Niewiele wiadomo na temat stanu populacji tego gatunku, zakłada się jednak, że jest ona stabilna. Nie są znane również poważniejsze zagrożenia mogące mieć negatywny wpływ na liczebność ryby. Nie ma znaczenia gospodarczego.

</doc>
<doc id="2031230" url="https://pl.wikipedia.org/wiki?curid=2031230" title="Pomatoschistus pictus">
Pomatoschistus pictus



</doc>
<doc id="2031231" url="https://pl.wikipedia.org/wiki?curid=2031231" title="MF Stena Vision">
MF Stena Vision

MF Stena Vision – jest dużym promem pasażersko-samochodowym szwedzkiego armatora Stena Line, pływającym pomiędzy Karlskroną a Gdynią. Statek został zwodowany w 1981 roku jako "MF Stena Scandinavica". Jednak ze względu na problemy Stoczni Gdańskiej, w której był budowany, wykończenie jednostki zostało opóźnione i dopiero w 1987 roku wszedł do eksploatacji pod nową nazwą "MS Stena Germanica". Statek pływa pod banderą Szwecji, a jego port macierzysty to Karlskrona.
Początkowo kursował na trasie łączącej porty Niemiec i Szwecji. Linia ta była obsługiwana dodatkowo przez siostrzany prom MF Stena Scandinavica. W listopadzie 2010 roku wycofano oba promy i zastąpiono je przez inne.
Przebudowany i zmodernizowany prom otrzymał nową nazwę "Stena Vision" i został skierowany na trasę łączącą Karlskronę z Gdynią. MF Finnarrow był promem czarterowanym i powrócił do właściciela, natomiast MF Stena Baltica pływał nadal na linii Karlskrona–Gdynia do czerwca 2011 roku, kiedy został zastąpiony przez "Scandinavicę", która zmieniła nazwę na MF Stena Spirit.
Zmiany nazw promów armatora Stena Line (po gruntownej przebudowie wybierane na drodze konkursów) wiążą się z liniami, na których kursują. I tak (przykładowo) między portami skandynawskimi krążą promy o nazwach "Stena Danica", "Stena Nordica" czy "Stena Saga"; porty brytyjskie i holenderskie obsługują "Stena Britannica" i "Stena Hollandica", zaś skandynawskie i niemieckie "Stena Scandinavica" i "Stena Germanica". Dla połączeń z Gdynią wybrano nazwy „zjawiskowe”: "Stena Vision" i "Stena Spirit".

</doc>
<doc id="2031233" url="https://pl.wikipedia.org/wiki?curid=2031233" title="Jonava (stacja kolejowa)">
Jonava (stacja kolejowa)

Jonava – stacja kolejowa w Janowie, w rejonie janowskim, w okręgu kowieńskim, na Litwie. Leży na linii kolejowej Koszedary-Radziwiliszki. Stacja jest zarządzana przez Koleje Litewskie. Została otwarta w 1871.
Historia.
Stacja Janów została otwarta w XIX w. na drodze żelaznej libawsko-romeńskiej, pomiędzy stacjami Żejmy i Gajżuny.

</doc>
<doc id="2031236" url="https://pl.wikipedia.org/wiki?curid=2031236" title="Greg Bretz">
Greg Bretz

Greg Bretz (ur. 19 grudnia 1990 w Anaheim) – amerykański snowboardzista. Zajął 12. miejsce w half-pipe’ie na igrzyskach w Vancouver. Nie startował na mistrzostwach świata. Najlepsze wyniki w Pucharze Świata osiągnął w sezonie 2013/2014, kiedy to zajął 7. miejsce w klasyfikacji generalnej (AFU), a w klasyfikacji halfpipe’a był 4.

</doc>
<doc id="2031238" url="https://pl.wikipedia.org/wiki?curid=2031238" title="Jorge Cori Tello">
Jorge Cori Tello

Jorge Cori Tello (ur. 30 lipca 1995) – peruwiański szachista, arcymistrz od 2010 roku.
Kariera szachowa.
W turniejach szachowych uczestniczy od 2002 roku. Od 2003 r. wielokrotnie reprezentował Peru na mistrzostwach świata i panamerykańskich juniorów w różnych kategoriach wiekowych, dwukrotnie zdobywając tytuły mistrza świata, w latach 2009 (Antalya, do 14 lat) oraz 2011 (Caldas Novas, do 16 lat), jak również brązowy medal w kategorii do 18 lat (Maribor 2012). Posiada również cztery złote medale mistrzostw państw panamerykańskich juniorów, które zdobył w latach 2005 (do 10 lat), 2006 (do 12 lat), 2008 (do 14 lat) oraz 2009 (do 18 lat).
Normy na tytuł arcymistrza wypełnił w 2009 r. podczas mistrzostw kontynentu amerykańskiego w São Paulo (wynik ten został zaliczony – zgodnie z przepisami – jako dwukrotne wypełnienie normy arcymistrzowskiej) oraz turnieju "Magistral Internacional Duchamp" w Buenos Aires (w którym zwyciężył wspólnie z Federico Perezem Ponsą). W dniu zdobycia ostatniej normy liczył dokładnie 14 lat oraz 2 miesiące i był wówczas najmłodszym na świecie zawodnikiem uprawnionym do otrzymania tytułu arcymistrza (który oficjalnie przyznany mu został podczas Kongresu Międzynarodowej Federacji Szachowej w kwietniu 2010 r. w Sofii).
Do innych jego indywidualnych sukcesów należą m.in. dz. II m. w Buenos Aires (2009, turniej "Simon Bolivar Copa", za Federico Perezem Ponsą, wspólnie z m.in. Salvadorem Alonso), dz. I m. w Limie (2010, turniej "III Open Jose Marca In Memoriam Premier", wspólnie z Julio Grandą Zuñigą), dz. I m. w Benasque (2014, wspólnie z m.in. Miguelem Illescasem Cordobą) oraz II m. w Linares (2014, mistrzostwa państw iberoamerykańskich, za Axelem Bachmannem Schiavo).
Najwyższy ranking w dotychczasowej karierze osiągnął 1 listopada 2018 r., z wynikiem 2689 punktów zajmował wówczas 1. miejsce wśród peruwiańskich szachistów.
Życie prywatne.
Wspólnie ze starszą dokładnie o dwa lata siostrą Deysi (ur. 2 lipca 1993), która również posiada tytuł arcymistrzyni (zdobyty w wieku 16 lat), tworzą jedno z najpopularniejszych współcześnie szachowych rodzeństw na świecie, zarówno z racji młodego wieku, w którym zdobyli tytuły arcymistrzowskie, jak i kraju pochodzenia, który nie posiada żadnych szachowych tradycji.

</doc>
<doc id="2031239" url="https://pl.wikipedia.org/wiki?curid=2031239" title="Jorge Cori">
Jorge Cori



</doc>
<doc id="2031243" url="https://pl.wikipedia.org/wiki?curid=2031243" title="Port lotniczy Burajda">
Port lotniczy Burajda

Regionalne Lotnisko Księcia Najifa (IATA: ELQ, ICAO: OEGS), wcześniej port lotniczy Burajda – port lotniczy położony w Burajdzie, w prowincji Al-Kasim, w Arabii Saudyjskiej.

</doc>
<doc id="2031245" url="https://pl.wikipedia.org/wiki?curid=2031245" title="MV Polar Pioneer">
MV Polar Pioneer

MV Polar Pioneer – turystyczny statek pasażerski. Dawniej używany jako statek badawczy. Obecnie przewozi także zaopatrzenie i uczestników wypraw antarktycznych organizowanych przez Zakład Biologii Antarktyki PAN na Polskiej Stacji Antarktycznej im. Henryka Arctowskiego.
Linki zewnętrzne.
Aktualna pozycja statku

</doc>
<doc id="2031247" url="https://pl.wikipedia.org/wiki?curid=2031247" title="Linia kolejowa Lehrte – Nordstemmen">
Linia kolejowa Lehrte – Nordstemmen

Linia kolejowa Lehrte-Nordstemmen – dwutorowa, zelektryfikowana główna linia kolejowa w niemieckim kraju związkowym Dolna Saksonia. Łączy węzeł kolejowy Lehrte z Hildesheim i Nordstemmen, gdzie łączy się z Hannöversche Südbahn. Odcinek z Lehrte do Hildesheim otwarto w 1842 roku i jest jedną z najstarszych linii kolejowych w Niemczech. Linia ma długość 27 km i jest przystosowana do prędkości 140 km/h.

</doc>
<doc id="2031248" url="https://pl.wikipedia.org/wiki?curid=2031248" title="Wędrownik">
Wędrownik



</doc>
<doc id="2031249" url="https://pl.wikipedia.org/wiki?curid=2031249" title="Royal Wings">
Royal Wings

Royal Wings – jordańska linia lotnicza z siedzibą w Ammanie. 
Flota.
Flota Royal Wings:

</doc>
<doc id="2031250" url="https://pl.wikipedia.org/wiki?curid=2031250" title="Louie Vito">
Louie Vito

Louis "Louie" Vito (ur. 20 marca 1988 w Columbus) – amerykański snowboardzista. Startował na igrzyskach olimpijskich w Vancouver, gdzie był piąty w halfpipe’ie. Wystartował także na mistrzostwach świata w Sierra Nevada w 2017 roku, gdzie był ósmy. Najlepsze wyniki w Pucharze Świata osiągnął w sezonie 2012/2013, kiedy to zajął 15. miejsce w klasyfikacji generalnej AFU, a w klasyfikacji halfpipe’a był dziewiąty.

</doc>
<doc id="2031252" url="https://pl.wikipedia.org/wiki?curid=2031252" title="Hrabstwo Wapello">
Hrabstwo Wapello

Hrabstwo Wapello – hrabstwo w Stanach Zjednoczonych w stanie Iowa.

</doc>
<doc id="2031254" url="https://pl.wikipedia.org/wiki?curid=2031254" title="Jin Ling">
Jin Ling

Jin Ling (zwane także Koziołkami lub Jing Pongami) – marka papierosów produkowanych przez rosyjskie Bałtyckie Zakłady Tytoniowe (ros. Балтийская табачная фабрика, "Bałtijskaja tabacznaja fabrika").
Opakowanie przypomina papierosy Camel (piaskowożółte tło, podobny krój czcionki), jednakże zamiast wielbłąda na obrazku widnieje górski kozioł. Początkowo wytwarzane były w Chinach, nazwa marki pochodzi od "Jinling" (金陵) – dawnej nazwy Nankinu, pierwotnego miejsca produkcji. Od 1997 schodzą z taśm w obwodzie kaliningradzkim. Są najczęściej przemycaną do Polski marką wyrobów tytoniowych. Kontener tych papierosów przemycony do krajów Unii przynosi zarobek rzędu 4 milionów euro.

</doc>
<doc id="2031256" url="https://pl.wikipedia.org/wiki?curid=2031256" title="Ottumwa (Iowa)">
Ottumwa (Iowa)

Ottumwa – miasto w Stanach Zjednoczonych, w stanie Iowa, w hrabstwie Wapello, nad rzeką Des Moines.

</doc>
<doc id="2031257" url="https://pl.wikipedia.org/wiki?curid=2031257" title="Babka plamkowana">
Babka plamkowana

 "(Stigmatogobius sadanundio)" – gatunek ryby z rodziny babkowatych (Gobiidae).
Występowanie.
Indie, Sri Lanka przez Andamany do Singapuru i Indonezji.
Żyje w dolnych odcinka rzek i w ich ujściach, zazwyczaj w słodkiej wodzie, w słonej rzadko.
Cechy morfologiczne.
Osiąga 9 cm długości. Wzdłuż linii bocznej 25–29 łusek, wokół podstawy płetwy ogonowej 12 łusek, przed płetwą grzbietową 7–10 łusek, 26–27 kręgów. W płetwach grzbietowych 7 twardych i 7–8 miękkich promieni, w płetwie odbytowej 1 twardy i 7–8 miękkich promieni. W płetwach piersiowych 18–21 łusek.
Ubarwienie perłowoszare z 3–4 nieregularnymi rzędami okrągłych, czarnych plamek wzdłuż boków. U podstawy drugiej płetwy grzbietowej i płetwy odbytowej z rzędami wydłużonych czarnych plamek ułożonych równolegle do promieni. W pierwszej płetwie grzbietowej od 3 do 5 promienia czarna plama.
Odżywianie.
Żywi się niewielkimi rybami i bezkręgowcami (również larwami komarów).
Rozród.
Samica składa do 1000 ziaren ikry w jamkach pd kamieniami.
Znaczenie.
Hodowana w akwariach. Wymaga wody o temperaturze 20–26 °C, pH 7,0–8,0 i twardości wody dH 9–19.

</doc>
<doc id="2031259" url="https://pl.wikipedia.org/wiki?curid=2031259" title="Katechista">
Katechista

Katechista – chrześcijanin ustanowiony przez władze kościelne do posługi przekazywania wiary. 
Kościół rzymskokatolicki.
Historia.
Nauczyciele w początkach chrześcijaństwa.
Posługa katechisty znajduje swoją pierwotną formę w „nauczycielach”, o których pisał św. Paweł Apostoł w 1. Liście do Koryntian: „I tak ustanowił Bóg w Kościele naprzód apostołów, po wtóre proroków, po trzecie nauczycieli, a następnie tych, co mają moc czynienia cudów, potem tych, którzy uzdrawiają, którzy wspierają pomocą, którzy rządzą, którzy przemawiają rozmaitymi językami. Czy wszyscy są apostołami? Czy wszyscy prorokują? Czy wszyscy są nauczycielami? Czy wszyscy mają moc czynienia cudów? Czy wszyscy posiadają łaskę uzdrawiania? Czy wszyscy mówią językami? Czy wszyscy potrafią je tłumaczyć? Lecz wy starajcie się o większe dary, a ja wam wskażę drogę jeszcze doskonalszą” (1 Kor 12, 28-31). 
Kwestia nauczania przez kobiety.
Paweł z Tarsu w 1. Liście do Tymoteusza pisze:
Jan Chryzostom (zwany też Złotoustym) biskup Konstantynopola z przełomu IV i V wieku, uznany za jednego z czterech największych doktorów Kościoła Wschodniego nie podchodzi do kwestii tak restrykcyjnie:
Zdaniem Ojca Kościoła zakaz nauczania przez kobiety dotyczy jedynie przemawiania podczas liturgii ("kobiety były wtedy mężniejsze od lwów i dzieliły z apostołami trudy głoszenia Ewangelii"). Jana Złotoustego cieszyło ewangelizacyjne zaangażowanie kobiet. Jego dwie homilie (30 i 31) są odpowiedzią na List do Rzymian. Komentuje szesnasty rozdział listu, tzw. spisu współpracowników w głoszeniu Ewangelii (w tym wielu kobiet):
Za jedną z pierwszych nauczycielek wiary Złotousty uznaje Pryscyllę (Pryskę), żonę Akwili, nauczycielkę Apollosa.
Urząd katechisty po Soborze Watykańskim II.
Papież Paweł VI w motu proprio "Ministeria quaedam" dostosował do czasów współczesnych posługi lektora oraz akolity, zachęcając jednocześnie Konferencje Biskupów, aby stały się promotorami innych posług, wśród których wymienił posługę katechisty: „Nic nie stoi na przeszkodzie, aby oprócz powszechnych urzędów Kościoła łacińskiego Konferencje biskupie prosiły Stolicę Apostolską o utworzenie innych, których ustanowienie we własnym regionie uważałaby ze szczególnych względów za konieczne lub bardzo pożyteczne. Do tych należą np. funkcje ostariusza, egzorcysty i katechisty (łac.: "catechistae"), jak też inne funkcje zlecone tym, którzy zostali powołani do dzieł miłości, tam gdzie ta posługa nie jest powierzona diakonom”.
W dniu 10 maja 2021 roku Papież Franciszek w swoim motu proprio "Antiquum Ministerium" formalnie zatwierdził posługę katechisty jako stałe powołanie w Kościele. 
Katechista ustanowiony.
Ustanowienie w posłudze katechisty.
Katechizowanie jest w pierwszej kolejności zadaniem osób do tego powołanych: biskupów, kapłanów, diakonów oraz specjalnie ustanowionych katechistów świeckich. 
Posługa katechisty jest powołaniem, które wymaga należytego rozeznania przez biskupa i podkreślenia przez ryt ustanowienia. Posługa jest stałą służbą na rzecz Kościoła lokalnego, według potrzeb duszpasterskich rozeznanych przez ordynariusza miejsca, lecz wykonywaną na sposób świecki.
Urzeczywistnienie posługi katechisty w Kościołach lokalnych jest zadaniem właściwych Konferencji Biskupów. Do ich kompetencji należy ustalenie:
Ustalenie obrzędu ustanowienia świeckiego katechisty należy do kompetencji Kongregacji ds. Kultu Bożego i Dyscypliny Sakramentów. 
W dniach 14-15 marca 2022 roku, podczas 391. zebrania plenarnego Konferencji Episkopatu Polski, biskupi polscy ustalili polską nazwę dla tej posługi (będzie to posługa "katechisty", a nie "katechety"), a także uchwalili "Dekret ogólny w sprawie wieku i wymagań stawianych kandydatom do stałej posługi katechisty" oraz przyjęli tłumaczenie na język polski "Obrzędu ustanowienia katechisty" (wymagane jest recognitio Stolicy Apostolskiej).
Zadania katechisty w liturgii.
W warunkach misyjnych katechista może być szafarzem chrztu oraz pełnić funkcję nadzwyczajnego szafarza Komunii Świętej. 
Zadania katechisty poza liturgią.
Katecheza w parafii.
Zadaniem katechistów w parafii jest przygotowywanie dzieci, młodzieży i dorosłych do przyjęcia sakramentów. 
Katecheza w warunkach misyjnych.
Zgodnie z kanonem 785 §1 prawa kanonicznego katechista zaangażowany w realizację dzieła misyjnego Kościoła powinien być osobą odpowiednio przygotowaną i wyróżniającą się życiem chrześcijańskim. Do jego zadań należy prowadzenie ewangelizacji, organizowanie życia liturgicznego i prowadzenie akcji charytatywnych pod kierownictwem misjonarza. Formacja katechistów przeznaczonych do pracy misyjnej powinna odbywać się w specjalnie do tego przeznaczonej szkole, a tam, gdzie takiej szkoły nie ma, powinna być prowadzona pod kierunkiem misjonarzy. 
Katechista jako funkcja wykonywana przez inne osoby świeckie.
Nie wszyscy, których nazywa się katechistami, są ustanowieni w tej posłudze obrzędem Kościoła. Tam, gdzie brakuje kapłanów, diakonów i ustanowionych katechistów, dopuszcza się do sprawowania funkcji (obowiązków) katechisty przez inne osoby świeckie, niebędące ustanowionymi katechistami. 
Co do zasady, posługa katechisty nie jest udzielana kandydatom do kapłaństwa lub diakonatu oraz zakonnikom, a także tym świeckim, którzy pełnią posługę wyłącznie w ramach jakiegoś ruchu kościelnego albo uczą religii w szkole, ale nie pełnią innych funkcji w parafii czy diecezji. 

</doc>
<doc id="2031261" url="https://pl.wikipedia.org/wiki?curid=2031261" title="Jan Hájek">
Jan Hájek

Jan Hájek (ur. 7 sierpnia 1983 w Ołomuńcu) – czeski tenisista, reprezentant w Pucharze Davisa.
Od 1 kwietnia 2010 roku jest mężem tenisistki Dáji Bedáňovej.
Kariera tenisowa.
Jako zawodowy tenisista Hájek występował w latach 2000–2015.
W grze pojedynczej wygrał 10 turniejów rangi ATP Challenger Tour.
W grze podwójnej Hájek wygrał 1 turniej rangi ATP World Tour oraz awansował do 1 finału.
Od roku 2009 jest reprezentantem Czech w Pucharze Davisa. W grudniu 2009 roku zagrał w finale edycji przeciwko Hiszpanii. Hájek przegrał swój mecz singlowy z Rafaelem Nadalem 3:6, 4:6. Ostatecznie Hiszpanie wygrali tę rundę 5:0.
Najwyżej sklasyfikowany w rankingu singlistów był na 71. miejscu na początku listopada 2006 roku, natomiast w zestawieniu deblistów w maju 2006 roku zajmował 189. pozycję.

</doc>
<doc id="2031266" url="https://pl.wikipedia.org/wiki?curid=2031266" title="Primera División A">
Primera División A



</doc>
<doc id="2031267" url="https://pl.wikipedia.org/wiki?curid=2031267" title="Mein Rasend Herz">
Mein Rasend Herz

Mein Rasend Herz (niem. "Moje serce szaleje") – ósmy album studyjny niemieckiego zespołu folk metalowego In Extremo. Promowany jest singlami "Nur Ihr Allein", "Horizont" i "Liam".

</doc>
<doc id="2031268" url="https://pl.wikipedia.org/wiki?curid=2031268" title="Zapisane w kościach">
Zapisane w kościach

Zapisane w kościach (ang. "Written in Bone") – powieść z gatunku thrillerów napisana przez Simona Becketta, wydana w 2007 przez wydawnictwo Amber roku. Jest to druga część przygód doktora Davida Huntera.
Opis fabuły.
Akcja toczy się półtora roku po wydarzeniach z pierwszej części. Dr Hunter wraz z Jenny wyjechał z Manham i mieszka w Londynie. Niespodziewanie zostaje wezwany na Runę – wyspę archipelagu Hebrydów Zewnętrznych. Popełniono tam brutalne morderstwo na Janice Donaldson. Wkrótce po przybyciu rozpętuje się sztorm i jedynymi osobami mogącymi rozwikłać tę zagadkę są dr Hunter, sierżant Neil Fraser i emerytowany policjant, inspektor Andrew Brody.

</doc>
<doc id="2031269" url="https://pl.wikipedia.org/wiki?curid=2031269" title="Bernard Võ Văn Duệ">
Bernard Võ Văn Duệ

Św. Bernard Võ Văn Duệ (wiet. Bênađô Võ Văn Duệ) (ur. 1755 r. w Quần Anh Hạ, prowincja Nam Định w Wietnamie – zm. 1 sierpnia 1838 r. w Ba Tòa w Wietnamie) – ksiądz, męczennik, święty Kościoła katolickiego.
Rodzice Bernarda Võ Văn Duệ byli chrześcijanami. Chociaż wcześnie zaczął przygotowywać się do kapłaństwa, jego nauka była wielokrotnie przerywana z powodu prześladowań. Święcenia kapłańskie przyjął w 1795 r. Aresztowano go 4 lipca 1838 r. W więzieniu spędził dwa miesiące, w czasie których często stawał przed sądem. Z powodu podeszłego wieku nie poddano go torturom. Ponieważ prześladowcy doszli do wniosku, że nie wyrzeknie się wiary, ani nie podepta krzyża, został skazany na śmierć i ścięty 1 sierpnia 1838 r. razem z Dominikiem Nguyễn Văn Hạnh.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031270" url="https://pl.wikipedia.org/wiki?curid=2031270" title="Dom Engela (Tel Awiw)">
Dom Engela (Tel Awiw)

Dom Engela (hebr. בית אנגל, "Bejt Andżel") - zabytkowy dom w osiedlu Lew ha-Ir w zachodniej części miasta Tel Awiw, w Izraelu.
Historia.
Budynek został zaprojektowany przez architekta Zeeva Rechtera, który po studiach w Paryżu znajdował się pod silnym wpływem Le Corbusiera, czołowego przedstawiciela modernistycznego stylu międzynarodowego w architekturze. Rechter wzorował się bezpośrednio na wybudowanej kilka lat wcześniej willa Savoye. Było to wyjątkowe w owym czasie w Mandacie Palestyny, ponieważ wszyscy ówcześni żydowscy architekci wzorowali się na architekturze szkoły Bauhaus.
Budynek został wybudowany w 1933 przez Jakuba Engela. Podczas II wojny światowej służył siłom brytyjskim. W następnych latach budynek kilkakrotnie zmieniał właścicieli i jego stan techniczny bardzo się pogorszył. Był kilkukrotnie przebudowany, co mocno zniekształciło jego pierwotny wygląd.
W 2007 budynek został kupiony przez prywatną firmę, która planuje urządzenie w nim hotelu. Zezwolenie budowlane zobowiązuje właściciela do przeprowadzenia renowacji budynku.
Budynek wchodzi w skład zespołu miejskiego Białego Miasta Tel Awiwu, który został w 2003 umieszczony na Liście światowego dziedzictwa UNESCO, jako największe na świecie skupisko budynków modernistycznych.

</doc>
<doc id="2031271" url="https://pl.wikipedia.org/wiki?curid=2031271" title="Lista hrabstw w stanie Teksas">
Lista hrabstw w stanie Teksas

Poniżej przedstawiono alfabetyczną listę 254 hrabstw w stanie Teksas w Stanach Zjednoczonych.

</doc>
<doc id="2031272" url="https://pl.wikipedia.org/wiki?curid=2031272" title="Szepty zmarłych">
Szepty zmarłych

Szepty zmarłych (ang. "Whispers of the Dead") – powieść z gatunku thrillerów medycznych, której autorem jest Simon Beckett, wydana w 2009 roku przez wydawnictwo Amber. Jest to trzecia część przygód doktora Davida Huntera.
Fabuła.
W rok po wydarzeniach opisanych w drugiej części, David Hunter przebywa na stypendium naukowym w Stanach Zjednoczonych na Trupiej Farmie w Knoxville, na zaproszenie swojego mentora, Toma Liebermana. Wspólnie z nim i z agentem specjalnym Tennessee Bureau of Investigation, Danem Gardnerem rozwiązuje zagadkę zabójstwa Terry’ego Loomisa, znalezionego w górskiej chacie. Wkrótce pojawiają się kolejne ofiary.

</doc>
<doc id="2031274" url="https://pl.wikipedia.org/wiki?curid=2031274" title="Emanuel Nguyễn Văn Triệu">
Emanuel Nguyễn Văn Triệu

Św. Emanuel Nguyễn Văn Triệu (wiet. Emanuen Nguyễn Văn Triệu) (ur. 1756 r. w Huế w Wietnamie – zm. 17 września 1798 r. w Sajgonie w Wietnamie) – ksiądz, męczennik, święty Kościoła katolickiego.
Emanuel Nguyễn Văn Triệu został osierocony przez ojca w młodym wieku i mieszkał z matką w Huế. W 1771 r. wstąpił do wojska. Gdy miał 30 lat postanowił opuścić wojsko. Najpierw trafił pod opiekę jezuitów w Hanoi, później został wysłany do seminarium. W 1793 r. przyjął święcenia kapłańskie.
W sierpniu 1798 r. wydano królewski edykt przeciwko katolikom i rozpoczęły się prześladowania religijne. Emanuel Nguyễn Văn Triệu został aresztowany w lipcu 1798 r. Wielokrotnie stawał przed sądem i był torturowany. Stracono go 17 września 1798 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031276" url="https://pl.wikipedia.org/wiki?curid=2031276" title="Andreas Beck (tenisista)">
Andreas Beck (tenisista)

Andreas Beck (ur. 5 lutego 1986 w Weingarten) – niemiecki tenisista, reprezentant w Pucharze Davisa.
Kariera tenisowa.
Jako zawodowy tenisista występował w latach 2006–2016.
W turniejach rangi ATP World Tour w grze pojedynczej doszedł na przełomie lipca i sierpnia 2009 roku do finału w Gstaad, na nawierzchni ziemnej. Pojedynek finałowy Beck przegrał z Thomazem Belluccim 4:6, 6:7(2). Rywalizując w cyklu ATP Challenger Tour wygrał 5 turniejów.
W grze podwójnej Niemiec osiągnął w czerwcu 2009 roku finał turnieju ATP World Tour w Halle w parze z Marco Chiudinellim. Pojedynek finałowy przegrali z deblem Christopher Kas–Philipp Kohlschreiber 3:6, 4:6. Dwa lata później, na początku maja 2011 roku wraz z Christopherem Kasem awansował do finału zawodów w Monachium, jednak mecz o tytuł zakończył się porażą niemieckiej pary z duetem Simone Bolelli–Horacio Zeballos.
W roku 2009 Beck zadebiutował w barwach reprezentacji Niemiec w Pucharze Davisa w rundzie ćwierćfinałowej przeciwko Hiszpanii. Niemiec przegrał oba swoje singlowe pojedynki, najpierw z Fernando Verdasco, a potem z Juanem Carlosem Ferrero. Po raz ostatni zagrał w zawodach w sezonie 2010.
Najwyżej sklasyfikowany w rankingu singlistów był na 33. miejscu w listopadzie 2009 roku, natomiast w zestawieniu deblistów w styczniu 2012 roku zajmował 116. pozycję.

</doc>
<doc id="2031278" url="https://pl.wikipedia.org/wiki?curid=2031278" title="Filip Phan Văn Minh">
Filip Phan Văn Minh

Św. Filip Phan Văn Minh (wiet. Philiphê Phan Văn Minh) (ur. ok. 1815 r. w Cái Mơn, prowincja Vĩnh Long w Wietnamie – zm. 3 lipca 1853 r. w Đinh Khao w Wietnamie) – ksiądz, męczennik, święty Kościoła katolickiego.
Jego rodzicami byli Dominik Phan Văn Đức i Anna Tiêu. Był najmłodszym z 14 rodzeństwa. Uczył się w seminarium duchownym w Lái Thiêu. Po zamknięciu seminarium udał się do Tajlandii, a następnie do Malezji. W 1838 r. został wysłany przez biskupa do Kalkuty jako współpracownik w opracowywaniu słownika łacińsko-wietnamskiego. Święcenia kapłańskie przyjął w Wietnamie w 1840 r. Podczas prześladowań został uwięziony w lutym 1853 r. Stracono go 3 lipca 1853 r.
Jest patronem seminarium diecezji Vĩnh Long.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031279" url="https://pl.wikipedia.org/wiki?curid=2031279" title="Bo Giertz">
Bo Giertz

Bo Harald Giertz (ur. 31 sierpnia 1905 w Räpplinge, zm. 12 lipca 1998 w Göteborgu) – duchowny luterańskiego Kościoła Szwecji, biskup Göteborga w latach 1949–1970, autor literatury chrześcijańskiej. W swym życiu i działalności łączył luterański pietyzm z wysokokościelnym ruchem liturgicznym.
Życiorys.
Urodził się w Olandii jako drugie z ośmiorga dzieci chirurga, profesora medycyny Knuta Haralda Giertza i Anny z domu Ericson. Ojciec był ateistą a matka – agnostyczką, jednak został wychowany w duchu wartości chrześcijańskich. Temat religii nie był poruszany w domu podczas rozmów.
W wieku 13 lat, tuż po zakończeniu I wojny światowej, wraz z dwoma braćmi został wysłany do Niemiec na naukę języka niemieckiego. Był tam świadkiem upadku moralnego. Po zdaniu matury z bardzo dobrym wynikiem, w 1924 roku poszedł w ślady ojca i rozpoczął studia medyczne na Uniwersytecie w Uppsali. Tam zetknął się zarówno z radykalnym ateizmem, jak i chrześcijaństwem. Poznani studenci teologii wyjaśnili mu wiarę chrześcijańską, porzucił więc ateizm i postanowił zostać duchownym. W latach 1928–1932 odbył studia teologiczne. Jego głównym nauczycielem był profesor Nowego Testamentu Anton Fridrichsen. Po zakończeniu studiów teologicznych rozpoczął swą działalność jako pisarz. W swych dziełach objaśniał naukę kościelną opartą na Piśmie Świętym, wyrażoną w wyznaniach wiary i objaśnioną w księgach wyznaniowych luteranizmu.
28 grudnia 1934 został ordynowany na prezbitera w katedrze w Linköping. Po okresie posługi jako wikariusz lub proboszcz pomocniczy w różnych parafiach diecezji Linköping, w 1937 został kapelanem diecezjalnym, a w październiku 1938 został proboszczem parafii w Torpa w regionie Östergötland, którym był do 1949 roku. W Torpa napisał wiele ze swoich najbardziej znanych powieści.
1 kwietnia 1949 został wybrany biskupem diecezji Göteborg. 22 maja 1949 został konsekrowany w katedrze w Uppsali przez arcybiskupa Erlinga Eidema. Po uchwaleniu w 1950 przez Riksdag ustawy zezwalającej na ordynację kobiet (w 1958 zmiana została zaakceptowana przez Zgromadzenie Kościelne), Giertz sprzeciwił się temu i w okresie swojego urzędowania nie ordynował żadnej kobiety. Założył organizację zrzeszającą przeciwników ordynacji kobiet – Kościelną Wspólnotę „o Biblię i Wyznanie”. Argumenty Bo Giertza nie były jednak rozumiane przez opinię publiczną, która krytykowała go za umniejszanie pozycji kobiet. Biskup przyczynił się też do wprowadzenia w całej Szwecji coniedzielnych „wielkich mszy” (szw. "Högmässa"), tzn. nabożeństw z Sakramentem Ołtarza. W okresie swojego biskupstwa nie napisał żadnego większego dzieła, był jednak autorem setek artykułów. Często podróżował za granicę, m.in. w celu konsekracji biskupów, był też drugim wiceprzewodniczącym komitetu wykonawczego Światowej Federacji Luterańskiej. W 1970 przeszedł na emeryturę.
Będąc na emeryturze dokonał przekładu Nowego Testamentu na współczesny język szwedzki, oddał się też działalności pisarskiej. Został pochowany w Torpa.
Rodzina.
Był trzykrotnie żonaty. Pierwsza żona, Ingrid Sofia Margareta z domu Andrén, którą poślubił wkrótce po zakończeniu studiów teologicznych, zmarła w 1942 roku po narodzeniu czwartego dziecka. W 1945 roku ożenił się z Elisabeth z domu Heurlin. Ponownie owdowiały, w 1983 roku ożenił się z Karin z domu Lindénem.
Dzieła.
Był autorem ok. 600 publikacji. Jedna z nich ukazała się w tłumaczeniu polskim:

</doc>
<doc id="2031281" url="https://pl.wikipedia.org/wiki?curid=2031281" title="Dom Rabinskiego (Tel Awiw)">
Dom Rabinskiego (Tel Awiw)

Dom Rabinskiego (hebr. בית רבינסקי) – zabytkowy dom w osiedlu Lew ha-Ir w zachodniej części miasta Tel Awiw, w Izraelu.
Historia.
Budynek został zaprojektowany przez architekta Lucjana Korngolda. Struktura domu składa się z trzech podstawowych brył geometrycznych - dwóch prostokątnych z przodu i tyłu, spiętych łukiem w formie statku. Budynek posiada liczne balkony i okna w stylu międzynarodowym. Tradycyjnie dom został wzniesiony na palach. W zacienionej przestrzeni pomiędzy betonowymi słupami jest miejsce, w którym można odpoczywać od upału.
Budynek wchodzi w skład zespołu miejskiego Białego Miasta Tel Awiwu, który został w 2003 umieszczony na liście światowego dziedzictwa UNESCO, jako największe na świecie skupisko budynków modernistycznych.

</doc>
<doc id="2031283" url="https://pl.wikipedia.org/wiki?curid=2031283" title="Praga 18">
Praga 18

Praga 18 – dzielnica Pragi rozciągająca się na północny wschód od centrum miasta, na wschód od Wełtawy. Składa się z mniejszych dzielnic: Čakovice.
Obszar dzielnicy wynosi 5,61 km² i jest zamieszkiwany przez 16 433 mieszkańców (2008).
Do 31 grudnia 2001 roku dzielnica Praga 18 nazywana była Praha-Letňany.

</doc>
<doc id="2031284" url="https://pl.wikipedia.org/wiki?curid=2031284" title="Ryzykowna gra (film 1960)">
Ryzykowna gra (film 1960)

Ryzykowna gra, Ocean’s Eleven – komedia kryminalna wyreżyserowana przez Lewisa Milestone’a. Wystąpili w niej m.in. Frank Sinatra, Dean Martin
Fabuła.
Grupa przyjaciół, która poznała się w wojsku podczas II wojny światowej, wpada na pomysł obrabowania pięciu największych kasyn w Las Vegas w czasie jednej nocy. Gdy już wykonali plan, coś idzie nie po ich myśli.

</doc>
<doc id="2031287" url="https://pl.wikipedia.org/wiki?curid=2031287" title="Zwilżanie">
Zwilżanie



</doc>
<doc id="2031288" url="https://pl.wikipedia.org/wiki?curid=2031288" title="Finał Mistrzostw Świata w Piłce Nożnej 2010">
Finał Mistrzostw Świata w Piłce Nożnej 2010

Mecz finałowy Mistrzostw Świata w Piłce Nożnej 2010 odbył się 11 lipca 2010 na First National Bank Stadium w Johannesburgu i wygrała go drużyna Hiszpanii, która pokonała drużynę Holandii. Wyłoniono zwycięzcę Mistrzostw Świata spośród dwóch drużyn, które wygrały swoje półfinałowe mecze. W pierwszym półfinale spotkały się drużyny Urugwaju i Holandii (zwycięstwo Holandii). W drugim półfinale spotkały się drużyny Niemiec i Hiszpanii (wygrana Hiszpanii).
Uczestnicy.
 vs 
Mecz.
 

</doc>
<doc id="2031291" url="https://pl.wikipedia.org/wiki?curid=2031291" title="Al-Ulma">
Al-Ulma

Al-Ulma (arab. العلمة, fr. "El Eulma") – miasto w Algierii, w prowincji Satif. W 2010 roku liczyło 146 016 mieszkańców.

</doc>
<doc id="2031293" url="https://pl.wikipedia.org/wiki?curid=2031293" title="Głód serca">
Głód serca

Głód serca – polski film obyczajowy z 1986 roku.
Film przedstawia żyjących samotnie kobietę i mężczyznę, których drogi życiowe przecinają się w wyniku zbiegu okoliczności. Janusz (architekt w Mazowieckim Biurze Projektów) poznaje przypadkowo 10-letniego chłopca, Pawła. Mimo różnicy zaprzyjaźniają się, spędzają ze sobą dużo czasu. Samotny mężczyzna poznaje z czasem także matkę chłopca, Marię (psycholog), która początkowo nie jest zadowolona z nowej znajomości jej syna, jednak z czasem przekonuje się do Janusza, a następnie zbliża się do niego także uczuciowo.
Muzykę do filmu skomponował Seweryn Krajewski. Wykorzystano także piosenkę jego autorstwa pt. „Baw mnie” (słowa Jacek Cygan).

</doc>
<doc id="2031294" url="https://pl.wikipedia.org/wiki?curid=2031294" title="Al-Churub">
Al-Churub

Al-Churub (ar. الخروب, fr. "El Khroub") – miasto w Algierii, w prowincji Konstantyna. W 2010 roku liczyło 95 599 mieszkańców.

</doc>
<doc id="2031295" url="https://pl.wikipedia.org/wiki?curid=2031295" title="Jakub Đỗ Mai Năm">
Jakub Đỗ Mai Năm

Św. Jakub Đỗ Mai Năm (wiet. Giacôbê Đỗ Mai Năm) (ur. ok. 1781 r. w Đông Biên, prowincja Thanh Hóa w Wietnamie – zm. 12 sierpnia 1838 r. w Bảy Mẫu w Wietnamie) – ksiądz, męczennik, święty Kościoła katolickiego.
Życiorys.
Jakub Đỗ Mai Năm urodził się w Đông Biên, prowincja Thanh Hóa. Święcenia kapłańskie przyjął w wieku 32 lat. Został aresztowany podczas prześładowań i uwięziony w Nam Định. Ścięto go razem z Antonim Nguyễn Đích i Michałem Nguyễn Huy Mỹ 12 sierpnia 1838 r. 
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031297" url="https://pl.wikipedia.org/wiki?curid=2031297" title="Puchar Narodów Pacyfiku 2010">
Puchar Narodów Pacyfiku 2010

Puchar Narodów Pacyfiku 2010 – piąta edycja corocznego turnieju organizowanego pod auspicjami IRB dla drużyn z regionu Pacyfiku. Turniej odbył się pomiędzy 12 a 26 czerwca 2010 roku i wzięły w nim udział cztery reprezentacje.
Informacje ogólne.
Cztery uczestniczące zespołów rywalizowały systemem kołowym w ciągu trzech meczowych dni pomiędzy 12 a 26 czerwca 2010 roku. Jedynie mecz otwarcia odbył się na Fidżi, pozostałe rozegrano na Samoa. Zwycięzca meczu zyskiwał cztery punkty, za remis przysługiwały dwa punkty, porażka nie była punktowana, a zdobycie przynajmniej czterech przyłożeń lub przegrana nie więcej niż siedmioma punktami premiowana była natomiast punktem bonusowym.
W turnieju najlepsza okazała się reprezentacja Samoa, w której składzie występowali zawodnicy biorący udział w zwycięskim sezonie 2009/2010 IRB Sevens World Series. Najwięcej punktów zdobył Tongijczyk Kurt Morath, zaś po trzy przyłożenia zdobyli jego rodak Vungakoto Lilo i przedstawiciel triumfatorów Mikaele Pesamino.
Mecze drugiej i trzeciej rundy były transmitowane w Internecie na oficjalnej stronie IRB.

</doc>
<doc id="2031298" url="https://pl.wikipedia.org/wiki?curid=2031298" title="Ołeh Szandruk">
Ołeh Szandruk

Ołeh Mykołajowycz Szandruk, ukr. Олег Миколайович Шандрук (ur. 30 stycznia 1983 we wsi Smyha, w obwodzie rówieńskim) – ukraiński piłkarz, grający na pozycji obrońcy lub pomocnika, trener piłkarski.
Kariera piłkarska.
Kariera klubowa.
Wychowanek Internatu Sportowego klubu Temp Szepietówka, w którym występował w juniorskich mistrzostwach Ukrainy (DJuFL). W 2000 rozpoczął karierę piłkarską w farm klubie Wołyń Łuck. Potem został zaproszony do Szachtara Donieck, ale bronił barw trzeciej i drugiej drużyny. Na początku 2006 przeniósł się do Arsenału Kijów, a 19 marca 2006 debiutował w podstawowej jedenastce w Wyższej Lidze w meczu z Tawriją Symferopol. W czerwcu 2006 podpisał 3-letni kontrakt z Czornomorcem Odessa. W czerwcu 2010 powrócił do Wołyni Łuck. Po pierwszym meczu, zakończonym porażką na własnym boisku 0:4 klub anulował kontrakt z piłkarzem. Wtedy okazał się w PFK Sewastopol. Ale już w lutym 2012 powrócił do Wołyni Łuck. Po zakończeniu sezonu 2012/13 opuścił łucki klub.
Kariera trenerska.
W lipcu 2015 rozpoczął karierę szkoleniowca. Pierwszym jego klubem został amatorski zespół ODEK Orżew. Od 7 sierpnia 2018 pełnił funkcje głównego trenera Weresu Równe.

</doc>
<doc id="2031299" url="https://pl.wikipedia.org/wiki?curid=2031299" title="Czajka miedziana">
Czajka miedziana

Czajka miedziana ("Vanellus chilensis") – gatunek średniego, osiadłego ptaka z rodziny sieweczkowatych (Charadriidae). W czterech podgatunkach zasiedla Amerykę Południową i Środkową.
Systematyka.
Opisana została w 1782 roku przez chilijskiego naturalistę Juana Ignaciego Molinę. Nazwa rodzajowa, "vanellus", w łacinie oznacza po prostu czajkę. Nazwa gatunkowa "chilensis" odnosi się do jednego z krajów występowania, Chile. Stamtąd też pochodzi holotyp (okaz, na podstawie którego opisano gatunek). Zwykle wyróżnia się 4 podgatunki "V. chilensis".
Występowanie.
Jest ptakiem osiadłym. Zasiedla południową, częściowo północną, środkową, wschodnią i częściowo zachodnią Amerykę Południową oraz południową Amerykę Środkową. Jej środowiskiem są, zarówno tropikalne jak i umiarkowane, podmokłe obszary, jak wilgotne łąki i pola uprawne. Zazwyczaj jest osiadła, ale populacje z zimniejszych rejonów wędrują na południe.
Morfologia.
Mierzy około 31–39 cm, waży około 325 g, nowo wyklute pisklę 16 g. Długość ogona samca to 106 mm, samicy około 104 mm. Długość skrzydła u poszczególnych płci to około 233 i 241 mm, u nowo wyklutego pisklęcia około 16 mm. Jest jedyną szarą czajką, która posiada czubek. Występuje nieznaczny dymorfizm płciowy. Dosyć długi, karminowy dziób z czarnym zakończeniem, nogi także długie i karminowe. Czarno-biała maska przy dziobie, czarna przepaska przez oko; poza tym głowa szara. Spód ciała biały. Wierzch oraz skrzydła brązowe, z czarnymi i biało zakończonymi lotkami. Na skrzydle znajduje się także miedziano opalizująca plama, od której wzięła się polska nazwa. Na zgięciu skrzydeł czerwony szpon. U młodych nogi szare, wierzch głowy brązowoszary, czarno kropeczkowany, tak jak i grzbiet.
Ekologia i zachowanie.
W postawie grożącej demonstruje szpony na zgięciu skrzydeł. Ogólnie jest agresywna, zwłaszcza w okresie lęgowym. Może także symulować ataki lub udawać zranioną. Lot jest powolny, ale często nie na długie dystanse.
Owady oraz inne drobne bezkręgowce. Niekiedy łapie małe rybki.
Widząc przy gnieździe potencjalnego drapieżnika, zaczyna ostro krzyczeć. Poza tym wydaje głośne, metaliczne odgłosy "keek, keek keek...".
Wyprowadza 2 lęgi, od stycznia do czerwca. Gniazdo to płytki, wygrzebany w ziemi dołek, wyścielone jest cienką warstwą trawy. Składa 2, 3 lub 4 jaja, może się zdarzyć, że do jednego gniazda złożą jaja dwie samice. Mają one maskujące barwy, inkubowane są tylko przez samicę.
Podgatunki.
Wyróżnia się 4 podgatunki czajki miedzianej:
Status.
IUCN uznaje czajkę miedzianą za gatunek najmniejszej troski (LC – "Least Concern") nieprzerwanie od 1988 roku. Liczebność populacji, według szacunków organizacji Partners in Flight z 2019 roku, mieści się w przedziale 5–50 milionów osobników. Trend liczebności populacji uznawany jest za wzrostowy.

</doc>
<doc id="2031300" url="https://pl.wikipedia.org/wiki?curid=2031300" title="Fittipaldi Automotive">
Fittipaldi Automotive

Fittipaldi Automotive (czasem od swojego pierwszego głównego sponsora zwany Copersucar) – jedyny brazylijski zespół i konstruktor Formuły 1. Został utworzony przez kierowców wyścigowych, braci Fittipaldi: starszego Wilsona i młodszego, dwukrotnego mistrza świata, Emersona, ze wsparciem finansowym brazylijskiego producenta cukru i alkoholu, Copersucar. W 1976 roku Emerson Fittipaldi opuścił McLarena i rozpoczął ściganie się dla Fittipaldi.
Początkowo zespół miał siedzibę w São Paulo, ale potem przeniesiono ją do brytyjskiego Reading. Zespół brał udział w 119 wyścigach Formuły 1 w latach 1975–1982 i zdobył łącznie 44 punkty i trzy miejsca na podium. Nigdy nie odniósł zwycięstwa.
Początki.
W latach 1972–1973 Wilson Fittipaldi był przeciętnym pay-driverem jeżdżącym dla zespołu Brabham. Nie był jednak zadowolony z tego, jak jest traktowany przez zespół. Wskutek tego pod koniec 1973 roku zaproponował on swojemu bratu, Emersonowi, utworzenie własnego zespołu. Emerson zgodził się. Bracia Fittipaldi budowali już w latach 60. samochody wyścigowe; były to gokarty i samochody Formuły Vee, produkowali także części. Te przedsięwzięcia spowodowały, że Emerson Fittipaldi w 1969 roku rozpoczął ściganie się w Europie. W latach 70. nie było niczym niezwykłym, że kierowcy projektowali bądź kupowali podwozia, w których umieszczali silniki Ford DFV i skrzynie biegów Hewland. Przykładami takich zespołów mogą być Hill i Surtees.
W 1974 roku skupiono się na przygotowaniu zespołu do wyścigów Formuły 1. Wilson Fittipaldi namówił brazylisjką firmę Copersucar do sponsorowania zespołu. Emerson Fittipaldi, jeżdżący dla McLarena, został natomiast konsultantem zespołu. Zaprojektowanie samochodów Copersucar-Fittipaldi zlecono Richardowi Divili. Divila projektował już wcześniej samochody dla braci Fittipaldi. Były to samochody Formuły V projektowane dla Fittipaldi Empreendimentos, a później także zmienione Lotusy i Brabhamy Formuły 2 dla Team Bardahl Fittipaldi. W zespół była zaangażowana także wytwórnia lotnicza Embraer, która dostarczała materiały do zespołu i zapewniła tunel aerodynamiczny. Menadżerem zespołu został Meksykanin Jo Ramirez. Początkowo zespół miał siedzibę w Brazylii, prawie 10 000 km od Wielkiej Brytanii, co było śmiałym posunięciem, zważywszy na technologiczną dominację brytyjskich zespołów w tamtym czasie. Pierwszym samochodem Fittipaldi Automotive był długi i niski FD01, którego prezentacja odbyła się w obecności brazylijskiego Senatu i prezydenta Ernesto Geisela w Brasílii. Oznaczenia samochodu miały genezę identyczną, jak Brabhamy (BT: Brabham Tauranac, FD: Fittipaldi Divila).
Formuła 1.
1975–1977: Copersucar-Fittipaldi.
Pierwszym kierowcą zespołu, znanego początkowo jako Copersucar-Fittipaldi, został Wilson Fittipaldi. W debiutanckim swoim sezonie zespół nie odniósł sukcesów. Wilson Fittipaldi rozbił się na 13 okrążeniu Grand Prix Argentyny (wyścig ten wygrał jego brat). W pozostałej części sezonu były używane modele FD02 i FD03, które były tego samego projektu co FD01. Fittipaldi w sezonie ukończył zaledwie pięć wyścigów, najlepiej finiszując na 10. miejscu w Grand Prix Stanów Zjednoczonych, a trzykrotnie nie zakwalifikował się do wyścigu. W Grand Prix Włoch Fittipaldiego zastąpił Arturo Merzario, ponieważ podczas treningu do Grand Prix Austrii Fittipaldi złamał dwie kości. Mimo nieudanego sezonu do zespołu w charakterze kierowcy dołączył Emerson Fittipaldi z McLarena. Wilson zdecydował więc, że nie będzie się ścigał. O dołączeniu do zespołu Emerson Fittipaldi powiedział:
Emerson był głównym kierowcą w zespole, ale w czterech Grand Prix miał zespołowego partnera, którym był Ingo Hoffmann. W debiucie w nowym zespole i z nowym samochodem (FD04) Fittipaldi zakwalifikował się na piątym miejscu – najlepszym w historii zespołu. W trakcie sezonu zdobył jednak tylko trzy punkty. Eksperyment polegający na tym, że siedziba zespołu znajdowała się w Brazylii, nie sprawdził się; z Brazylii było zbyt daleko do siedzib dostawców silników, części i skrzyń biegów. Pierwszy model FO04 został wprawdzie zbudowany w Brazylii, ale zespół przeniósł się do Reading, określanego jako "dolina sportów motorowych".
W sezonie 1977 Fittipaldi zdobył 11 punktów. Hoffmann pojawił się w dwóch Grand Prix. W połowie sezonu wprowadzono nowy model, F5 (Divila zrezygnował z funkcji dyrektora technicznego, i usunięto z oznaczeń samochodów literę "D").
1978–1979: Fittipaldi Automotive.
W 1978 ścigał się model F5A, wykorzystujący zasadę efektu przypowierzchniowego. Fittipaldi zdobył 17 punktów, a najlepszym rezultatem było drugie miejsce w Grand Prix Brazylii, gdzie stoczył walkę z Mario Andrettim i Gilles'em Villeneuve'em. Zespół zajął siódme miejsce w klasyfikacji konstruktorów, jedno miejsce przed starym zespołem Emersona Fittipaldiego, McLarenem.
Sezon 1979 nie był tak udany. Konstruktor modelu F6, Ralph Bellamy, źle rozumiał ideę efektu przypowierzchniowego, i nowy samochód okazał się nieudaną konstrukcją. Jedynym kierowcą zespołu był Emerson Fittipaldi, choć w niewliczanym do klasyfikacji mistrzostw wyścigu na torze Imola wziął udział Alex Ribeiro.
1980: Skol Fittipaldi Team.
Pod koniec 1979 roku firma Copersucar zrezygnowała ze sponsorowania zespołu. Zespół nabył pozostałości po upadłym zespole Wolf Racing i po raz pierwszy wystawił na cały sezon dwa samochody. Zmieniono nazwę zespołu na Skol Fittipaldi Team, ponieważ nowym głównym sponsorem została firma Skol. Kierowcami byli Emerson Fittipaldi i Keke Rosberg, którzy w pierwszej części sezonu ścigali się przebudowanym samochodem Wolfa z poprzedniego roku, oznaczonym przez zespół jako F7. Był on w miarę udany, a kierowcy dwukrotnie zajęli nim trzecie miejsce. Po zastąpieniu go modelem F8 wyniki były gorsze. Głównym projektantem był w tamtym roku Harvey Postlethwaite, a jednym z ludzi odpowiedzialnych za aerodynamikę był Adrian Newey.
1981–1982: Fittipaldi Automotive.
Pod koniec 1980 roku mający 33 lata i ścigający się 10 lat w Formule 1 Emerson Fittipaldi zdecydował, że rezygnuje ze ścigania się w Formule 1. Później wyznał, że przyczyną tego faktu był fakt niezadowolenia z ostatnich dwóch lat w zespole, i zaniedbania przezeń małżeństwa i życia osobistego, choć w 1980 roku oficjalną przyczyną, jaką Fittipaldi podał mediom, była śmierć kolegi. Emerson Fittipaldi wszedł w skład zarządu zespołu. Kierowcami zostali Keke Rosberg i Chico Serra. Jako że umowa sponsorska ze Skol wygasła, zespół wrócił do nazwy Fittipaldi Automotive. Postlethwaite odszedł do Ferrari. Zespół po raz kolejny wystawił samochód, który był ulepszoną wersją poprzednika. W ciągu sezonu skorzystano z opon Michelin, Avon i Pirelli. Fittpaldi zajął czwarte miejsce w Grand Prix Południowej Afryki, które z powodu konfliktu FISA z FOCA nie było eliminacją Mistrzostw Świata Formuły 1. W oficjalnych eliminacjach kierowcy nie zdobyli jednak ani punktu. Samochód był powolny i awaryjny, a do wielu wyścigów kierowcy się nie zakwalifikowali.
Rosberg na sezon 1982 przeszedł do Williamsa, gdzie zdobył tytuł; jest to jedyny przypadek w historii Formuły 1, że kierowca w jednym sezonie nie zdobył ani punktu, a w następnym tytuł mistrzowski. Fittipaldi Automotive wystawiło samochód tylko dla Serry. Brazylijczyk zdobył jeden punkt w sezonie 1982, co miało miejsce w Grand Prix Belgii. Ostatnim samochodem Fittipaldi był model F9, zaprojektowany przez Toma Wrighta i powracającego Richara Divilę, który zadebiutował w Grand Prix Wielkiej Brytanii. Nie poprawiło to sytuacji zespołu. Na jaw wyszły także problemy finansowe Fittipaldi Automotive. Bracia Fittipaldi próbowali zebrać fundusze na sezon 1983, ale nie udało im się to. Na początku roku 1983 zespół został zlikwidowany.
Aurora F1.
Modelu Fittipaldi F5A użył zespół RAM Racing w zawodach Aurora F1. Jedyne zwycięstwo tym samochodem odniósł w tej serii Guy Edwards 15 kwietnia 1979 roku w zawodach Race of Champions w Brands Hatch. Tak naprawdę Edwards był w tym wyścigu siódmy, ale przed nim było sześciu kierowców, którzy nie byli zgłoszeni do serii Aurora F1. Edwards i jego kolega zespołowy Bernard de Dryver zdobyli również kilka miejsc na podium.
Valentino Musetti, brytyjski kaskader, ścigał się modelem F5B w serii Aurora F1 w roku 1980, ale z mniejszym powodzeniem.

</doc>
<doc id="2031301" url="https://pl.wikipedia.org/wiki?curid=2031301" title="Fittipaldi">
Fittipaldi



</doc>
<doc id="2031303" url="https://pl.wikipedia.org/wiki?curid=2031303" title="Fosfatyna">
Fosfatyna

Fosfatyna – witaminowo-mineralna odżywka spożywcza na bazie owoców przeznaczona dla dzieci oraz rekonwalescentów. Produkowana była do pierwszej połowy XX wieku.

</doc>
<doc id="2031304" url="https://pl.wikipedia.org/wiki?curid=2031304" title="Jan Đạt">
Jan Đạt

Św. Jan Đạt (wiet. Gioan Đạt) (ur. ok. 1765 r. w Khê Câu, prowincja Thanh Hóa w Wietnamie – zm. 28 października 1798 r. w Chợ Rạ, prowincja Thanh Hóa w Wietnamie) – ksiądz, męczennik, święty Kościoła katolickiego.
Jan Đạt urodził się w Khê Câu, prowincja Thanh Hóa. Już w młodym wieku, za zgodą swojej matki, postanowił poświęcić się Bogu. Gdy miał 18 lat wstąpił do wyższego seminarium duchownego. Pomagał w pracy w różnych parafiach. W 1798 r. przyjął święcenia kapłańskie, po których przydzielono go do parafii Hảo Nho. Po upływie ok. pół roku władca Wietnamu postanowił zaostrzyć prześladowania chrześcijan. Władze wysłały wojsko w celu pojmania katolików, a szczególnie księży. W związku z tym Jan Đạt musiał przez długi czas ukrywać się w lasach. Gdy tylko okoliczności na to pozwalały, wracał do parafii i udzielał sakramentów. W końcu prześladowcom udało się go aresztować. Pomimo tortur nie zmuszono go do wyrzeczenia wiary. Pewna kobieta (która nie była chrześcijanką) widząc jego cierpienia dostarczyła mu trucizny, ale Jan Đạt odmówił jej przyjęcia. Został stracony 28 października 1798 r. Jego relikwie złożono w kościele parafialnym w Phúc Nhạc.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031306" url="https://pl.wikipedia.org/wiki?curid=2031306" title="Liga Nacional de Fútbol Profesional de Honduras">
Liga Nacional de Fútbol Profesional de Honduras

Liga Nacional de Fútbol de Honduras (LINA, LINAFUT) – najwyższy poziom rozgrywek piłkarskich w Hondurasie.

</doc>
<doc id="2031307" url="https://pl.wikipedia.org/wiki?curid=2031307" title="I liga honduraska w piłce nożnej">
I liga honduraska w piłce nożnej



</doc>
<doc id="2031308" url="https://pl.wikipedia.org/wiki?curid=2031308" title="Jan Đoàn Trinh Hoan">
Jan Đoàn Trinh Hoan

Jan Đoàn Trinh Hoan (wiet. Gioan Đoàn Trinh Hoan) (ur. ok. 1798 r. w Kim Long, prowincja Thừa Thiên-Huế w Wietnamie – zm. 26 maja 1861 r. w okolicy Ðồng Hới, prowincja Quảng Bình w Wietnamie) – ksiądz, męczennik, święty Kościoła katolickiego.
Życiorys.
Jan Đoàn Trinh Hoan urodził się w religijnej rodzinie. Uczył się w seminarium duchownym Stowarzyszenia Misji Zagranicznych ("Missions Etrangères de Paris") w Penang w Malezji. Święcenia kapłańskie przyjął w 1836 r. Pracował w wielu parafiach. Na początku 1861 r. przybył do Sáo Bùn, gdzie jak zwykle zatrzymał się w domu Mateusza Nguyễn Văn Ðắc. Rankiem 3 stycznia został aresztowany. Uwięziono również jego gospodarza. Ścięto go razem z Mateuszem Nguyễn Văn Ðắc 26 maja 1861 r.
Kult.
Dzień wspomnienia: 24 listopada w grupie 117 męczenników wietnamskich.
Beatyfikowany 2 maja 1909 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031309" url="https://pl.wikipedia.org/wiki?curid=2031309" title="Siergiej Kowalow">
Siergiej Kowalow



</doc>
<doc id="2031312" url="https://pl.wikipedia.org/wiki?curid=2031312" title="Józef Đặng Đình Viên">
Józef Đặng Đình Viên

Św. Józef Đặng Đình Viên (lub Józef Ðặng Văn Viên) (wiet. Giuse Đặng Đình Viên) (ur. ok. 1787 r. w Tiên Chu, prowincja Hưng Yên w Wietnamie – zm. 21 sierpnia 1838 r. w Bảy Mẫu w Wietnamie) – ksiądz, tercjarz dominikański, męczennik, święty Kościoła katolickiego.
Józef Đặng Đình Viên urodził się w Tiên Chu, w prowincji Hưng Yên. Uczył się łaciny i teologii pod kierunkiem europejskich misjonarzy. Święcenia kapłańskie przyjął 1821 r., a następnie służył w różnych parafiach. Józef Đặng Đình Viên został tercjarzem dominikańskim. Jego brat z bratankiem donieśli o nim władzom. Został aresztowany 1 sierpnia 1838 r. Był wielokrotnie torturowany, ale nie udało zmusić się go do wyrzeczenia wiary. Został ścięty 21 sierpnia 1838 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031318" url="https://pl.wikipedia.org/wiki?curid=2031318" title="Józef Nguyễn Đình Nghi">
Józef Nguyễn Đình Nghi

Św. Józef Nguyễn Đình Nghi (wiet. Giuse Nguyễn Đình Nghi) (ur. ok. 1793 r. w Kẻ Vồi w Wietnamie – zm. 8 listopada 1840 r. w Bảy Mẫu w Wietnamie) – ksiądz, męczennik, święty Kościoła katolickiego.
Józef Nguyễn Đình Nghi urodził się w średnio zamżnej rodzinie. W wieku 30 lat przyjął święcenia kapłańskie. Pracował w parafiach: Sơn Miêng (przez rok), Kẻ Vạc (przez 4 lata), Phúc Nhạc i Đa Phạn przez 10 lat, a później w Kẻ Báng, gdzie został aresztowany podczas prześladowań w 1840 r. Ścięty 8 listopada 1840 r. z dwoma księżmi: Pawłem Nguyễn Ngân i Marcinem Tạ Đức Thịnh oraz dwoma innymi katolikami: Marcinem Thọ i Janem Chrzcicielem Cỏn.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031322" url="https://pl.wikipedia.org/wiki?curid=2031322" title="Siergiej Kowalow (biolog)">
Siergiej Kowalow (biolog)



</doc>
<doc id="2031325" url="https://pl.wikipedia.org/wiki?curid=2031325" title="Łukasz Vũ Bá Loan">
Łukasz Vũ Bá Loan

Św. Łukasz Vũ Bá Loan (wiet. Luca Vũ Bá Loan) (ur. ok. 1756 r. w Wietnamie – zm. 5 czerwca 1840 r. w Ô Cầu Giấy w Wietnamie) – ksiądz, męczennik, święty Kościoła katolickiego.
Już w młodym wieku postanowił poświęcić życie Bogu. Uczył się w Phú Đa i Kẻ Bèo. Po otrzymaniu święceń kapłańskich pracował w parafii w Nam Sang przez 6 miesięcy, a następnie w Kẻ Vồi. Po podziale tej parafii na dwie części w 1828 r. przez biskupa Longer, został przydzielony do nowo powstałej parafii Kẻ Sở. Gdy aresztowano go podczas prześladowań był już w podeszłym wieku. Został ścięty 5 czerwca 1840 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich (jest najstarszy w tej grupie). 

</doc>
<doc id="2031328" url="https://pl.wikipedia.org/wiki?curid=2031328" title="Can’t Be Tamed">
Can’t Be Tamed

Can’t Be Tamed - trzeci studyjny album amerykańskiej piosenkarki Miley Cyrus. Został wydany 18 czerwca 2010 przez wytwórnie Hollywood Records w Niemczech i 21 czerwca 2010 w większości państw europejskich oraz w Stanach Zjednoczonych. Pierwszym i głównym singlem promującym album jest „Can’t Be Tamed”.
Jest to ostatni album Miley Cyrus, który wydała w wytwórni Disneya – Hollywood Records.
Album w Polsce uzyskał certyfikat złotej płyty.
Pozycje na listach.
Album zadebiutował na pozycji #3 na Billboard 200 i na #8 na UK Album Chart.

</doc>
<doc id="2031330" url="https://pl.wikipedia.org/wiki?curid=2031330" title="Deysi Cori Tello">
Deysi Cori Tello

Deysi Estela Cori Tello (ur. 2 lipca 1993 w Limie) – peruwiańska szachistka, arcymistrzyni od 2010 roku.
Kariera szachowa.
Od 2003 wielokrotnie reprezentowała Peru na mistrzostwach świata juniorek w różnych kategoriach wiekowych, zdobywając cztery medale: dwa złote (Antalya 2009 – do 16 lat, Madras 2011 – do 20 lat) oraz dwa srebrne (Puerto Madryn 2009 – do 20 lat, Porto Carras 2010 – do 18 lat). Oprócz tego, pięciokrotnie zdobyła tytuły mistrzyni Panameryki juniorek, w latach: 2003 (do 10 lat), 2004 (do 12 lat), 2007 (do 14 lat), 2008 (do 16 lat) oraz 2008 (do lat 20).
W 2008 odniosła pierwsze w życiu zwycięstwo nad arcymistrzem, miało to miejsce podczas turnieju w Maladze, a pokonanym był Dragan Paunović. Normy na tytuł arcymistrzyni wypełniła na turniejach w Alicante (2008), La Lagunie (2009) oraz Porto Mannu (2009), dzięki czemu w 2010 została pierwszą w historii peruwiańską szachistką, która otrzymała ten tytuł. W 2009 odniosła jeszcze jeden sukces, zajmując w Cali II miejsce (za Marthą Fierro Baquero) w mistrzostwach Ameryki. W 2010 zwyciężyła w klasyfikacji kobiet w otwartym turnieju w Cappelle-la-Grande, wypełniając trzecią normę na męski tytuł mistrza międzynarodowego. W 2011 zdobyła w Guayaquil tytuł mistrzyni Ameryki.
Najwyższy ranking w dotychczasowej karierze osiągnęła 1 grudnia 2012 r.; z wynikiem 2438 punktów zajmowała wówczas 44. miejsce na światowej liście FIDE, jednocześnie zajmując 1. miejsce wśród peruwiańskich szachistek.
Życie prywatne.
Wspólnie z młodszym dokładnie o dwa lata bratem Jorge (ur. 30 lipca 1995), który również posiada tytuł arcymistrza (zdobyty w wieku 14 lat), tworzą jedno z najpopularniejszych współcześnie szachowych rodzeństw na świecie, zarówno z racji młodego wieku, w którym zdobyli tytuły arcymistrzowskie, jak i kraju pochodzenia, który nie posiada żadnych szachowych tradycji.

</doc>
<doc id="2031331" url="https://pl.wikipedia.org/wiki?curid=2031331" title="Deysi Cori">
Deysi Cori



</doc>
<doc id="2031334" url="https://pl.wikipedia.org/wiki?curid=2031334" title="Marcin Tạ Đức Thịnh">
Marcin Tạ Đức Thịnh

Św. Marcin Tạ Đức Thịnh (wiet. Martinô Tạ Đức Thịnh) (ur. ok. 1760 r. w Kẻ Sắt w Wietnamie – zm. 8 listopada 1840 r. w Bảy Mẫu w Wietnamie) – ksiądz, męczennik, święty Kościoła katolickiego.
Marcin Tạ Đức Thịnh urodził się w rodzinie chrześcijańskiej. Gdy miał 18 lat rodzice chcieli go ożenić, ale on miał inne plany. Przyjął święcenia kapłańskie. Pracował w wielu parafiach: Cửa Bạng, Đồng Chuối, Nam Xang, a pod koniec życia w Kẻ Trình. Został aresztowany w Kẻ Báng w połowie 1840 r. podczas prześladowań i przetransportoany do więzienia w Nam Định razem z dwoma księżmi: Józefem Nguyễn Đình Nghii Pawłem Nguyễn Ngân. Pomimo podeszłego wieku był torturowany, żeby wyrzekł się wiary. Został ścięty razem z Józefem Nguyễn Đình Nghi, Pawłem Nguyễn Ngân oraz dwoma świeckimi katolikami: Marcinem Thọ i Janem Chrzcicielem Cỏn 8 listopada 1840 r. w Bảy Mẫu.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031335" url="https://pl.wikipedia.org/wiki?curid=2031335" title="Mistrzostwa Unii Europejskiej w Boksie Mężczyzn 2009">
Mistrzostwa Unii Europejskiej w Boksie Mężczyzn 2009

Mistrzostwa Unii Europejskiej w Boksie Mężczyzn 2009 – 7. edycja Mistrzostw Unii Europejskiej w boksie amatorskim mężczyzn, które odbyły się w duńskim Odense, w dniach 14–20 czerwca 2009. Tabelę medalową wygrali pięściarze z Irlandii. Zawody odbyły się pod egidą organizacji normującej boks amatorski w Europie - European Boxing Confederation (EUBC; wcześniej "European Amateur Boxing Association"; EABA). Kolejne mistrzostwa UE w boksie odbyły się dopiero w 2014.

</doc>
<doc id="2031336" url="https://pl.wikipedia.org/wiki?curid=2031336" title="Oktobas">
Oktobas

Oktobas – muzyczny instrument strunowy z grupy smyczkowych, którego konstruktorem był Jean-Baptiste Vuillaume.
Historia.
Powstał w 1849 roku. Podczas otwarcia targów paryskich w 1855 roku Jean-Baptiste Vuillaume wykonał na oktobasie "Te Deum" Hectora Berlioza. Konstruktor zbudował trzy egzemplarze instrumentu, z których zachowały się dwa. Jeden znajduje się w Cité de la Musique w Paryżu, drugi w archiwum Wiener Musikverein, a trzeci spłonął w pożarze. Repliki znajdują się w kolekcjach: Musical Instrument Museum w Phoenix (zbudowany przez włoskiego lutnika Antonio Dattisa) i Muzeum Historii Sztuki w Wiedniu.
Jedyną orkiestrą posiadającą w XXI wieku oktobas i wykonującą utwory z jego udziałem jest Montrealska Orkiestra Symfoniczna. Jest on repliką oryginału przechowywanego w Paryżu. Wykonał go Jean-Jacques Pagès, który w 2018 roku otrzymał zamówienie na dwa kolejne instrumenty.
Budowa.
Był większych rozmiarów niż kontrabas, posiadał trzy struny, a do jego obsługi wykorzystywano system dźwigni dociskających struny do podstrunicy. Instrument nie był produkowany masowo i był rzadko wykorzystywany przez kompozytorów (mimo że francuski kompozytor Hector Berlioz bardzo go cenił i spopularyzował), głównie z powodów trudności technicznych gry: posiadał olbrzymią podstrunnicę oraz słabe struny. Instrument ma ponad 3,5 metra wysokości.

</doc>
<doc id="2031337" url="https://pl.wikipedia.org/wiki?curid=2031337" title="Konstanty Dobrzyński">
Konstanty Dobrzyński

Konstanty Dobrzyński (ur. 20 grudnia 1908 w Łodzi-Chojnach, zm. 3 września 1939 w Janowie) – łódzki poeta, pisarz robotniczy.
Życiorys.
Lata młodości.
Urodził się w podłódzkich Chojnach (obecnie dzielnica Łodzi), w biednej rodzinie robotniczej Władysława i Elżbiety z Kuropatwów. Ojciec był studniarzem, zarabiał niewiele i gdy zginął w czasie wojny, rodzina znalazła się w nędzy. Z tego powodu matka wraz z synem wyjechała do rodziny na Kujawy, gdzie mały Konstanty zarabiał na życie pasaniem bydła u okolicznych chłopów. 
Po kilku latach, gdy wrócili do Łodzi, Konstanty dokończył szkołę powszechną i rozpoczął naukę w państwowej szkole włókienniczej. Naukę po roku musiał przerwać, aby podjąć pracę i utrzymać siebie i chorą matkę. Pracował przez dwa lata jako robotnik budowlany, a następnie w fabryce włókienniczej Zjednoczone Zakłady Scheibler i Grohman. W tym czasie uczył się w wieczorowym gimnazjum i zdobył maturę. 
Debiut i kariera literacka.
Po odbyciu służby wojskowej, przez pewien czas, nie mógł znaleźć pracy. W tym okresie zetknął się z ruchem narodowym. Był członkiem Obozu Wielkiej Polski i Stronnictwa Narodowego. Wcześnie zaczął pisać, ale debiutował dopiero w 1935 roku na łamach łódzkiej codziennej gazety „Głos Poranny”. W 1936 roku w Poznaniu ukazał się jego obszerny zbiór wierszy "Czarna poezja", zawierający m.in. cykl utworów poświęconych Łodzi, a wśród nich – swojemu przedmieściu. Wstęp do owego tomu wierszy napisał polski polityk i publicysta związany z ruchem narodowym Marian Seyda. W twórczości Konstantyna Dobrzyńskiego znajdują odzwierciedlenia łódzkie realia, które łatwo można znaleźć w wierszach "W fabrycznej hali", "Jesień", czy "Wiosna, Gwiazdy i Smutek". 
Po debiucie książkowym, odnotowanym przez krytykę, znalazł stałą pracę w redakcji endeckiego „Orędownika” w Poznaniu. Przez pewien czas mieszkał w owym mieście, gdzie znajdowała się redakcja gazety. Dobrzyński był również współpracownikiem łódzkiego oddziału redakcji periodyku. Jednak łódzki „Orędownik” był pismem innym niż jego macierzyste wydanie. Przyświecały mu hasła antysemickie, antylewicowe i antyrządowe. 
Dobrzyński był również współpracownikiem tygodnika „Prosto z Mostu”. Na łamach tej gazety ukazywały się jego pseudoawangardowe wiersze o niedwuznacznym przesłaniu: "jeden cios w zęby!" oraz "dosyć słów! dzisiaj/są/pieści!!". W 1938 roku ukazał się drukiem drugi tomik wierszy Dobrzyńskiego: "Żagwie na wichrach", nagrodzony w 1939 roku przez „Prosto z mostu”. 
W twórczości Dobrzyńskiego zauważono duże podobieństwo z poezją Antoniego Kasprowicza, poety wywodzącego się z innego robotniczego przedmieścia łódzkiego - Widzewa. Jego wiersze pojawiły się też w "Antologii współczesnej poezji polskiej 1918–1938". Natomiast historyk literatury Ludwik Stolarzewicz, autor przedwojennego opracowania dotyczącego literackich opisów Łodzi oraz autorów łódzkich, w 1937 roku pisał również o Dobrzyńskim, że ma talent naprawdę rzeczywisty, wymagający tylko umiejętnej pielęgnacji i nakładający na niego obowiązek usilnej pracy nad sobą. 
Śmierć.
Zginął w czasie kampanii wrześniowej 3 września 1939 roku jako kanonier 7 pułku artylerii lekkiej w Janowie pod Częstochową. Jest pochowany na cmentarzu Kule w Częstochowie. 

</doc>
<doc id="2031338" url="https://pl.wikipedia.org/wiki?curid=2031338" title="Port lotniczy Dwangwa">
Port lotniczy Dwangwa

Port lotniczy Dwangwa – port lotniczy zlokalizowany w mieście Dwangwa, w Malawi.

</doc>
<doc id="2031340" url="https://pl.wikipedia.org/wiki?curid=2031340" title="Paweł Lê Bảo Tịnh">
Paweł Lê Bảo Tịnh

Paweł Lê Bảo Tịnh (wiet. Phaolô Lê Bảo Tịnh) (ur. ok. 1793 r. w Trinh Hà, prowincja Thanh Hóa w Wietnamie – zm. 6 kwietnia 1857 r. w Bảy Mẫu w Wietnamie) – ksiądz, męczennik, święty Kościoła katolickiego.
Życiorys.
Paweł Lê Bảo Tịnh był trzecim dzieckiem w katolickiej rodzinie. W wieku 12 lat zamieszkał z miejscowym proboszczem. Po trzech latach rozpoczął naukę w seminarium duchownym. Po pewnym czasie opuścił seminarium i zaczął wieść życie pustelnika. Po około roku na polecenie biskupa powrócił do seminarium i kontynuował naukę. W 1839 r. rozpoczęto pracę misyjną w Laosie, do której zgłosił się również Paweł Lê Bảo Tịnh. Po upływie roku wrócił do Wietnamu prosić o wysłanie większej ilości misjonarzy. Sytuacja katolików w Wietnamie pogorszyła się, rozpoczęły się prześladowania. Biskup wysłał go do wsi Thạch Tồ w prowincji Hà Nam, gdzie Paweł Lê Bảo Tịnh został aresztowany. Skazano go na wygnanie do prowincji Bình Định. Po zmianie króla w Wietnamie w 1847 r. ułaskawiono skazańców i Paweł Lê Bảo Tịnh mógł powrócić z wygnania. W następnym roku został dyrektorem seminarium w Vĩnh Trị. Ponownie został aresztowany w 1857 r. Ścięto go w Bảy Mẫu 6 kwietnia 1857 r.
Kult.
Dzień wspomnienia: 24 listopada w grupie 117 męczenników wietnamskich.
Beatyfikowany 2 maja 1909 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031343" url="https://pl.wikipedia.org/wiki?curid=2031343" title="Paweł Lê Văn Lộc">
Paweł Lê Văn Lộc

Paweł Lê Văn Lộc (wiet. Phaolô Lê Văn Lộc) (ur. ok. 1830 r. w An Nhơn w Wietnamie – zm. 13 lutego 1859 r. w Sajgonie w Wietnamie) – ksiądz, męczennik, święty Kościoła katolickiego.
Paweł Lê Văn Lộc w wieku 10 lat został sierotą. Zaopiekował się nim ksiądz, który wysłał go następnie do seminarium duchownego. 7 lutego 1857 r. Paweł Lê Văn Lộc przyjął święcenia kapłańskie. Następnie został dyrektorem niższego seminarium w Thị Nghè. Podczas prześladowań został aresztowany 13 grudnia 1858 r. Ścięto go 13 lutego 1859 r. Chrześcijanie czekali do zmroku, żeby zabrać jego ciało i pochowali je w Chợ Quán. Następnie relikwie przeniesiono do klasztoru w Sajgonie, a obecnie są w miejscowej katedrze.
Dzień wspomnienia: 24 listopada w grupie 117 męczenników wietnamskich.
Beatyfikowany 2 maja 1909 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031345" url="https://pl.wikipedia.org/wiki?curid=2031345" title="Port lotniczy Foya">
Port lotniczy Foya

Port lotniczy Foya (ang. Foya Airport) (IATA: FOY) – liberyjski port lotniczy położony w Foya.

</doc>
<doc id="2031346" url="https://pl.wikipedia.org/wiki?curid=2031346" title="Paweł Nguyễn Ngân">
Paweł Nguyễn Ngân

Paweł Nguyễn Ngân (wiet. Phaolô Nguyễn Ngân) (ur. ok. 1771 lub 1790 r. w Cự Khanh, prowincja Thanh Hóa w Wietnamie – zm. 8 listopada 1840 r. w Bảy Mẫu w Wietnamie) – ksiądz, męczennik, święty Kościoła katolickiego.
Po otrzymaniu święceń kapłańskich pracował w parafii Phúc Nhạc. Po krótkim czasie musiał zrezygnować z powodu malarii. Przez kolejne 7 lat uczył w seminarium w Vĩnh Trị. Po wyleczeniu powrócił do pracy duszpasterskiej w parafii Trình Xuyên na 3 lata. Następnie został pomocnikiem Józefa Nguyễn Đình Nghi w Kẻ Báng. Został ścięty razem z nim, księdzem Marcinem Tạ Đức Thịnh oraz dwoma innymi katolikami: Marcinem Thọ i Janem Chrzcicielem Cỏn 8 listopada 1840 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031347" url="https://pl.wikipedia.org/wiki?curid=2031347" title="Rahiolisaurus">
Rahiolisaurus

Rahiolisaurus – rodzaj teropoda z rodziny abelizaurów (Abelisauridae) żyjącego w późnej kredzie na obecnych terenach Azji. Został opisany w 2010 roku przez Fernanda Emilia Novasa i współpracowników w oparciu o skamieniałości odkryte w datowanych na najpóźniejszą kredę osadach formacji Lameta w pobliżu wioski Rahioli w indyjskim dystrykcie Kheda, w stanie Gudźarat. "Rahiolisaurus" był dużym i smukłym teropodem – szacuje się, że mógł osiągać około 8 m długości. Miał również smukłe kończyny. Liczne odkryte szczątki sugerują, że jest to odrębny takson od sympatrycznego z nim innego abelizaura "Rajasaurus narmadensis". W 2010 roku Ariel Méndez i współpracownicy wstępnie opisali kość ramienną należącą do "Rahiolisaurus" – wykazuje ona cechy zaawansowane charakterystyczne dla abelizaurów, tym samym potwierdzając, że jest to pierwsza odkryta w Indiach kość ramienna należąca do przedstawicieli tej grupy.
Nazwa "Rahiolisaurus" pochodzi od zlatynizowanego greckiego słowa "sauros" („jaszczur”) oraz wioski Rahioli, w pobliżu której odkryto skamieniałości. Również nazwa gatunkowa gatunku typowego, "gujaratensis", odnosi się do miejsca odnalezienia szczątków tego teropoda – stanu Gudźarat.

</doc>
<doc id="2031348" url="https://pl.wikipedia.org/wiki?curid=2031348" title="Paweł Phạm Khắc Khoan">
Paweł Phạm Khắc Khoan

Paweł Phạm Khắc Khoan (wiet. Phaolô Phạm Khắc Khoan) (ur. ok. 1771 r. w Wietnamie – zm. 28 kwietnia 1840 r. w Ninh Bình w Wietnamie) – ksiądz, męczennik, święty Kościoła katolickiego.
Paweł Phạm Khắc Khoan po przyjęciu święceń kapłańskich pracował w Kẻ Vĩnh i Phúc Nhạc. Ponadto co miesiąc odwiedzał wspólnoty w Đông Biên i Tôn Đạo. Udając się tam zabierał ze sobą katechistów, by pomagali mu w pracy duszpasterskiej. W 1837 r., gdy był już w drodze powrotnej razem z katechistami Piotrem Nguyễn Văn Hiếu i Janem Chrzcicielem Đinh Văn Thanh zostali aresztowani. W okresie więzienia byli poddawani torturom. Prześladowcom nie udało się skłonić ich do wyrzeczenia się wiary. Zostali ścięci 28 kwietnia 1840 r.
Dzień wspomnienia obchodzone jest w Kościele katolickim w dzienną rocznicę śmierci, a w grupie 117 męczenników wietnamskich wspominany jest 24 listopada.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031349" url="https://pl.wikipedia.org/wiki?curid=2031349" title="Rahiolisaurus gujaratensis">
Rahiolisaurus gujaratensis



</doc>
<doc id="2031350" url="https://pl.wikipedia.org/wiki?curid=2031350" title="Port lotniczy Gawar">
Port lotniczy Gawar

Port lotniczy Gawar – port lotniczy zlokalizowany w mieście Gawar, w Armenii.

</doc>
<doc id="2031353" url="https://pl.wikipedia.org/wiki?curid=2031353" title="Wybory prezydenckie w Burundi w 2010 roku">
Wybory prezydenckie w Burundi w 2010 roku

Wybory parlamentarne w Burundi w 2010 roku odbyły się 28 czerwca 2010. Zakończyły się zwycięstwem urzędującego prezydenta Pierre'a Nkurunzizy, który był jedynym kandydatem po bojkocie głosowania przez sześciu kandydatów opozycji.
Organizacja i bojkot wyborów.
Wybory przeprowadzone zostały 28 czerwca 2010, natomiast ewentualna II tura zaplanowana była na 26 lipca 2010. Były to drugie bezpośrednie wybory w historii Burundi. Pierwsze miejsce miały w 1993, natomiast w 2005, na urząd prezydenta Pierre'a Nkurunzizę wybrał parlament. Wybory z 2005 zakończyły wojnę domową w Burundi.
Organizację wyborów, określono jako "podwyższonego ryzyka" ze względu na demobilizację żołnierzy po wojnie domowej i konfliktów między partiami CNDD-FDD i opozycyjną FRODEBU.
Wybory zostały zbojkotowane przez opozycję. Wszyscy kontrkandydaci Pierre'a Nkurunzizy (których było sześciu) wycofali się z wyborów. Opozycja ogłosiła, że wybory nie mają sensu. Władzy zarzucono powszechne fałszerstwa oraz potępiono wzrost przemocy przez wyborami. 1 czerwca wycofało się pięciu kandydatów, gdyż stwierdzili, że wybory zostaną sfałszowane. Wśród kandydatów, którzy zbojkotowali wybory był Agathon Rwasa, lider bojówek Hutu z czasów wojny burundyjskiej. Bojkot wyborów nastąpił po wyborach regionalnych z maja 2010, które zdaniem opozycji zostały również sfałszowane. Wybory lokalne wygrała partia prezydenta, a komisja wyborcza odrzuciła żądanie partii opozycyjnych domagających się powtórzenia głosowania.
22 czerwca 2010 w Bużumburze - stolicy Burundi - doszło do wybuchu granatu w jednym z pubów, w wyniku czego śmierć poniosły dwie osoby, a siedem odniosło rany. W podobnym ataku 10 dni wcześniej rannych zostało siedem osób. Po incydencie policja aresztowała 20 osób. W dniu poprzedzającym wybory aresztowano kilku członków opozycji, którzy rzekomo mieli zakłócić przebieg wyborów.
Wyniki i reakcje.
Według wyników ogłoszonych przez komisję wyborczą, Pierre Nkurunziza zdobył 91,62% głosów poparcia, zapewniając sobie reelekcję na stanowisku szefa państwa już w pierwszej turze głosowania. Frekwencja wyniosła 76,9%.
Opozycja odrzuciła wyniki wyborów. Jej zdaniem frekwencja wynosiła ok. 30-40%. Ogłosiła, że wybory naruszały konstytucję, stanowiącą, że Burundi jest wielopartyjną demokracją, podczas gdy w wyborach startował kandydat tylko jednej partii politycznej. Z tego powodu stwierdziły, że nie uznają Nkurunzizę za legalnego prezydenta kraju.
Obserwatorzy z UE oświadczyli, że wybory przebiegły w spokojnej atmosferze. Wyrazili żal z powodu braku uczestnictwa innych kandydatów. Skrytykowali także rząd za ograniczanie aktywności politycznej innych ugrupowań.

</doc>
<doc id="2031354" url="https://pl.wikipedia.org/wiki?curid=2031354" title="Goler Heights">
Goler Heights

Goler Heights – obszar niemunicypalny w Kern County, w Kalifornii (Stany Zjednoczone), na wysokości 786 m.

</doc>
<doc id="2031355" url="https://pl.wikipedia.org/wiki?curid=2031355" title="Pejzaż horyzontalny">
Pejzaż horyzontalny

Pejzaż horyzontalny – polski film obyczajowy z 1978 roku, w reżyserii i według scenariusza Janusza Kidawy..
Sceny plenerowe kręcono w Dąbrowie Górniczej i na terenie kopalni w Bełchatowie.
Film otrzymał nominację do nagrody Złote Lwy na Festiwalu Polskich Filmów Fabularnych w Gdańsku w 1978.
Treść.
Trzej robotnicy – Student, Tytus i Kędzior, mieszkają na prywatnej kwaterze. Właśnie trwa budowa wielkiego zakładu. Każdy z nich znalazł się tutaj z innego powodu. Student przerwał naukę i uciekł spod kurateli zamożnych rodziców, Tytus w przeszłości był na bakier z prawem, a Kędzior uciekł od żony. Ich kierownikiem jest inżynier Kołecki, który jest nie tylko odpowiedzialny za przebieg robót, ale także za nadużycia i marnotrawstwo – w rezultacie zostaje zwolniony z dotychczas zajmowanego stanowiska. Ostatecznie trzej przyjaciele decydują się pozostać w zakładzie, który budowali od podstaw.

</doc>
<doc id="2031357" url="https://pl.wikipedia.org/wiki?curid=2031357" title="Zofia Szcześniewska-Bryszewska">
Zofia Szcześniewska-Bryszewska

Zofia Antonina Szcześniewska-Bryszewska (ur. 31 sierpnia 1943 w Warszawie, zm. 2 grudnia 1988 tamże) – polska siatkarka, dwukrotna brązowa medalistka olimpijska.
Mierzyła 172 cm wzrostu. Przez blisko 20 lat była zawodniczką AZS-AWF Warszawa (1958-1975). Z tym zespołem cztery razy zdobywała tytuł mistrzyni Polski (1963, 1964, 1965, 1966). W reprezentacji Polski w latach 1963-1970 wystąpiła 164 razy. Uczestniczyła w igrzyskach olimpijskich w 1964 w Tokio oraz cztery lata później, za każdym razem zdobywając brązowy medal. Z reprezentacją zdobyła także dwa srebrne medale mistrzostw Europy (w 1963 i 1967), brała udział w mistrzostwach świata w 1970.
Zmarła 2 grudnia 1988 w Warszawie i została pochowana na cmentarzu Powązkowskim (kwatera 154b-5-28).

</doc>
<doc id="2031358" url="https://pl.wikipedia.org/wiki?curid=2031358" title="Trolejbusy w Ostrawie">
Trolejbusy w Ostrawie

Trolejbusy w Ostrawie – system komunikacji trolejbusowej w Ostrawie.
Historia.
Lata 50. i 60. XX wieku.
Podobnie, jak w innych miastach ówczesnej Czechosłowacji, tak i w Ostrawie zbudowano po II wojnie światowej sieć trolejbusową. Wprowadzenie komunikacji trolejbusowej w tym mieście rozważano już pod koniec wojny i bezpośrednio po niej. Budowa pierwszej linii trolejbusowej rozpoczęła się jednak dopiero na początku 1952 roku. Pierwsza wybudowana linia była okrężna i łączyła Plac Republiki przez Prokešovo náměstí (wówczas Stalinovo náměstí) z Jirską osadą. Na tym odcinku funkcjonowały dwie (okrężne przeciwbieżne) linie. Następnie rozpoczęto rozbudowę sieci i 31 sierpnia 1952 uruchomiono nową linię do Hrušova. W tym miejscu powstała też w Ostrawie pierwsza zajezdnia trolejbusowa. Rok później, w grudniu 1953, pierwsze trolejbusy pojechały na trasie do Michálkovic (po trasie dawnego tramwaju wąskotorowego). W roku 1957 trolejbusy zaczęły dojeżdżać do głównego dworca kolejowego.
Na przełomie lat 50. i 60. doszło do zasadniczych zmian w organizacji komunikacji w historycznym centrum Morawskiej Ostrawy. Wąskotorowe linie tramwajowe były stopniowo likwidowane i zastępowane przez linie trolejbusowe. Kolejne lata oznaczały dla ostrawskich trolejbusów zahamowanie rozwoju. Jego pierwszą oznaką było stworzenie strefy ruchu pieszego w centrum miasta, przez co zlikwidowano tam linie trolejbusowe. W ścisłym centrum Ostrawy, w różnym czasie, kursowały tramwaje parowe, tramwaje elektryczne normalnotorowe, tramwaje elektryczne wąskotorowe, autobusy, trolejbusy, a współcześnie również minibusy.
Ważnym wydarzeniem było czasowe zawieszenie kursowania na odcinku sieci przed głównym dworcem kolejowym w 1967 roku (ze względu na rozbudowę gmachu). Ruch trolejbusowy przed dworcem został przywrócony w pierwotnej postaci po zakończeniu przebudowy w sierpniu 1974.
Od lat 70. do współczesności.
Największym wydarzeniem lat 70. był wypadek, który miał miejsce 25 listopada 1976 roku. Pod Mostem Pionýrů, na którym funkcjonowała linia trolejbusowa, eksplodowała rura gazociągu. W wyniku eksplozji most został kompletnie zniszczony. Zniszczeniu uległ również przejeżdżający trolejbus, a pasażerowie pojazdu zostali ranni. Po wypadku wzniesiony został most prowizoryczny, który służył trolejbusom aż do czasu ukończenia odbudowy zniszczonego mostu 30 czerwca 1986 roku.
Między rokiem 1979 a 1980 uruchomiono dwie nowe linie, które miały za zadanie obsłużyć osiedle mieszkaniowe Fifejdy. W 1985 roku uruchomiono kolejną linię, tym razem po wschodniej, śląskiej części miasta: prowadziła ona do kopalni węgla kamiennego „Heřmanice” (wówczas „Czerwony Październik”). Ten fragment sieci był jeszcze rozbudowywany w kierunku zachodnim, jednakże nadchodząca likwidacja kopalni zmniejszyła znaczenie tego odcinka. W następnych latach następowały dalsze rozbudowy. Najnowszym odcinkiem sieci, oddanym do eksploatacji we wrześniu 2013 roku, jest odcinek do Centrum Handlowego „Karolina” (ul. Porážková).
Tabor.
Jako pierwsze dostarczono pojazdy Škoda 7Tr, ale nie sprawdziły się i zostały sprzedane po roku do Pardubic. W międzyczasie zakupiono 20 sztuk trzyosiowych trolejbusów Tatra T 400. W latach 1958 i 1960 dostarczono pojazdy 8Tr (21 samochodów). Od 1962 roku zaczęto sprowadzać wozy Škoda 9Tr (do 1981 w sumie 72 + 3 używane z Pardubic). Wozy 14Tr są w Ostrawie eksploatowane od 1984 roku. W 1986 roku zostały dostarczone do Ostrawy dwa przegubowe trolejbusy Škoda-Sanos S 200Tr, trzy lata później przeniesione do Zlina w zamian za przegubowe pojazdy Škoda 15Tr, które były pierwszymi liniowymi pojazdami przegubowymi tego typu w Ostrawie. Potem sprowadzono jeszcze 10 sztuk tego modelu. W 1996 roku został uruchomiony pierwszy prototyp modelu Škoda 17Tr. W latach 1997 i 2002 zostały dostarczone do Ostrawy niskopodłogowe Škody 21Tr. Obecnie flota niskopodłogowych trolejbusów Ostrawy składa się także z pojazdów serii Solaris Trollino.
W styczniu 2011 było w eksploatacji łącznie 65 pojazdów:

</doc>
<doc id="2031359" url="https://pl.wikipedia.org/wiki?curid=2031359" title="Michał Adamuszek">
Michał Adamuszek

Michał Adamuszek (ur. 29 kwietnia 1986 w Dąbrowie Górniczej) – polski piłkarz ręczny, lewy rozgrywający, od 2015 zawodnik Górnika Zabrze.
Kariera sportowa.
Wychowanek Górnika Sosnowiec, następnie zawodnik Viretu Zawiercie, którego był w latach 2004–2007 najskuteczniejszym graczem. W sezonie 2007/2008 występował w Miedzi Legnica, zajmując z dorobkiem 190 goli 1. miejsce w klasyfikacji najlepszych strzelców Ekstraklasy (ex aequo z Mariuszem Kempysem). W latach 2008–2010 grał w MMTS-ie Kwidzyn, z którym zdobył wicemistrzostwo Polski (2010) oraz grał w europejskich pucharach (rzucił 43 gole w Challenge Cup).
W 2010 podpisał trzyletni kontrakt z Vive Kielce. W tym samym roku został wypożyczony do MMTS-u Kwidzyn. Po zakończeniu sezonu 2010/2011 rozwiązał umowę z kieleckim klubem, pozostając na kolejne dwa lata w zespole z Kwidzyna. W latach 2013–2015 występował w Stali Mielec, następnie był graczem Śląska Wrocław. Pod koniec 2015 przeszedł do Górnika Zabrze. W sezonie 2016/2017 rozegrał w Superlidze 33 mecze i rzucił 102 gole. Wystąpił ponadto w czterech spotkaniach 2. i 3. rudny Pucharu EHF, w których zdobył 10 bramek. W sezonie 2017/2018 rozegrał w lidze 26 meczów i rzucił 62 gole.
W reprezentacji Polski zadebiutował 5 czerwca 2010 w meczu z Litwą (31:31), zdobywając trzy bramki. W czerwcu 2010 wystąpił jeszcze w trzech innych meczach kadry. W latach 2009–2010 występował także w reprezentacji Polski B, m.in. w grudniu 2010 zagrał w dwumeczu towarzyskim z Rumunią B (32:26; 26:26), w którym zdobył 11 goli.

</doc>
<doc id="2031360" url="https://pl.wikipedia.org/wiki?curid=2031360" title="Byt idealny">
Byt idealny



</doc>
<doc id="2031362" url="https://pl.wikipedia.org/wiki?curid=2031362" title="Przedmiot ogólny">
Przedmiot ogólny



</doc>
<doc id="2031365" url="https://pl.wikipedia.org/wiki?curid=2031365" title="Piotr Đoàn Công Quý">
Piotr Đoàn Công Quý

Piotr Đoàn Công Quý (wiet. Phêrô Đoàn Công Quý) (ur. ok. 1826 r. w Búng w Wietnamie – zm. 31 lipca 1859 r. w Châu Đốc, prowincja An Giang w Wietnamie) – ksiądz, męczennik, święty Kościoła katolickiego.
Życiorys.
Piotr Đoàn Công Quý był szóstym i najmłodszym dzieckiem Antoniego Đoàn Công Miêng i Agnieszki Nguyễn Thị Thường. We wrześniu 1858 r. przyjął święcenia kapłańskie w Thủ Dầu Một. Podczas prześladowań został aresztowany w styczniu 1859 r. Namowami i torturami próbowano skłonić go do wyrzeczenia się wiary. Został stracony razem z Emanuelem Lê Văn Phụng.
Kult.
Dzień wspomnienia: 24 listopada w grupie 117 męczenników wietnamskich.
Beatyfikowany 2 maja 1909 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031367" url="https://pl.wikipedia.org/wiki?curid=2031367" title="Jadwiga Marko-Książek">
Jadwiga Marko-Książek

Jadwiga Marko-Książek (ur. 6 kwietnia 1939 w Zelwie, zm. 30 stycznia 2019 w Gdańsku) – polska siatkarka, dwukrotna brązowa medalistka olimpijska, brązowa medalistka mistrzostw świata, wicemistrzyni Europy.
Kariera.
Marko była zawodniczką Gedanii Gdańsk oraz AZS-AWF Warszawa. Z warszawskim zespołem trzykrotnie zdobywała tytuł mistrzyni Polski (1964, 1965 i 1966) oraz osiągnęła finał Pucharu Europy 1962/1963.
W reprezentacji Polski występowała w latach 1959–1969, zaliczając 144 występy. Brała udział w mistrzostwach świata 1960 (czwarte miejsce oraz tytuł miss MŚ) oraz w 1962, w których zdobyła brązowy medal. Wraz z drużyną wywalczyła także srebro w mistrzostwach Europy 1963. Uczestniczyła w igrzyskach olimpijskich 1964 (zagrała pięć spotkań) oraz 1968 (trzy występy), dwukrotnie zajmując trzecie miejsce. Podczas IO 1964 i meczu Polska – USA Marko zaliczyła w drugim secie dziesięć kolejnych asów serwisowych.
Absolwentka liceum ogólnokształcącego w Pruszczu Gdańskim (1957) i Akademii Wychowania Fizycznego w Warszawie z tytułem magistra wychowania fizycznego (1968). Od 1969 pracowała jako nauczycielka akademicka i trenerka w Zakładzie Gier Zespołowych Akademii Wychowania Fizycznego i Sportu w Gdańsku. Zmarła w wieku 79 lat.

</doc>
<doc id="2031369" url="https://pl.wikipedia.org/wiki?curid=2031369" title="Drogowy odcinek lotniskowy Al-Abdalijja">
Drogowy odcinek lotniskowy Al-Abdalijja

Drogowy odcinek lotniskowy Al-Abdalija – drogowy odcinek lotniskowy zlokalizowany w Al-Abdalijji w Kuwejcie. Położony na wysokości 101 m n.p.m.

</doc>
<doc id="2031370" url="https://pl.wikipedia.org/wiki?curid=2031370" title="Kakao owsiane">
Kakao owsiane

Kakao owsiane – produkt spożywczy w postaci proszku, którego głównym składnikiem jest prażona mączka owsiana ("Farinae Avenae tostae") z dodatkiem odtłuszczonego, mielonego kakao ("Pulveris Cacao exoleati"). Aby otrzymać napój z kakao owsianego, należy porcję proszku (z ewentualnym dodatkiem cukru) rozprowadzić w niewielkiej ilości zimnego mleka, wlać do pożądanej ilości wrzącego mleka i gotować przez chwilę.
Mączkę owsianą można w łatwy sposób uprażyć w warunkach domowych, w piekarniku. W okresie międzywojennym kakao owsiane wytwarzane było m.in. przez firmę E. Wedel. 
Kakao owsiane jest bogate w składniki odżywcze. Jeszcze przed I wojną światową polecane było nerwowym i niedożywionym dzieciom oraz przeciążonym pracą dorosłym (zwłaszcza kobietom) jako sposób na wzmocnienie systemu nerwowego i pomoc przy występującej niedokrwistości. W krótkim czasie różne wersje kakao owsianego o specjalnie wzbogaconym składzie trafiły na półki aptek.

</doc>
<doc id="2031371" url="https://pl.wikipedia.org/wiki?curid=2031371" title="Piotr Khan">
Piotr Khan

Piotr Khan (wiet. Phêrô Khan) (ur. ok. 1780 r. w Hòa Huệ, prowincja Nghệ An w Wietnamie – zm. 12 lipca 1842 r. w Hà Tĩnh w Wietnamie) – ksiądz, męczennik, święty Kościoła katolickiego.
Piotr Khan urodził się we wsi Nguyên Kiệt w prowincji Nghệ An. W młodości rodzice umieścili go na probostwie, żeby uczył się na katechistę. W wieku 25 lat rozpoczął naukę łaciny. W 1819 r. przyjął święcenia kapłańskie. Pracował w wielu miejscach. W końcu stycznia 1841 r. został aresztowany. Ścięto go 12 lipca 1842 r. w Hà Tĩnh.
Dzień wspomnienia: 24 listopada w grupie 117 męczenników wietnamskich.
Beatyfikowany 2 maja 1909 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031372" url="https://pl.wikipedia.org/wiki?curid=2031372" title="Lady A">
Lady A

Lady A (wcześniej Lady Antebellum) – amerykański zespół country, uformowany w Nashville w 2006 roku. Trio składa się z Charlesa Kelleya (wokal), Dave'a Haywooda (poboczny wokal, gitara, fortepian i mandolina) oraz Hillary Scott (wokal).
Grupa zadebiutowała w 2007 roku, biorąc udział w nagraniu singla "Never Alone" z Jimem Brickmanem. Następnie zespół podpisał kontrakt z wytwórnią Capitol Records Nashville i wydał swoją pierwszą piosenkę, "Love Don't Live Here". Utwór, który uplasował się na 3. pozycji Hot Country Songs w maju 2008 roku, okazał się być pierwszym singlem, pochodzącym z debiutanckiego albumu grupy, "Lady Antebellum". Płyta uzyskała platynowy status w Stanach Zjednoczonych za sprzedaż powyżej miliona egzemplarzy. W połowie 2009 roku opublikowany został "Need You Now", pierwszy singel z drugiego albumu Lady Antebellum, "Need You Now".
W 2008 roku Lady Antebellum otrzymał wyróżnienie dla najlepszego debiutu według Country Music Association. Rok później formacja wygrała nagrodę Academy of Country Music dla najlepszego nowego zespołu. W 2010 roku ta sama akademia przyznała grupie trzy wyróżnienia: dla najlepszego zespołu wokalnego, piosenki roku ("Need You Now") i singla roku ("Need You Now"). Utwór ten znalazł się na soundtrack'u do gry "The Sims 3 Kariera". Lady Antebellum był czterokrotnie nominowany do nagród Grammy, wygrywając jedną statuetkę, dla najlepszego wykonania country duetu lub grupy ("I Run to You") w 2010 roku.
Historia.
Lady Antebellum został uformowany w 2006 roku, w Nashville przez Charlesa Kelleya, Dave'a Haywooda oraz Hillary Scott. Scott jest córką piosenkarki country Lindy Davis, natomiast bratem Kelleya jest wokalista Josh Kelley. W 2005 roku Charles przeprowadził się do Nashville z Winston-Salem w Północnej Kalifornii, gdzie pracował jako budowlaniec. Próbując sił w muzyce country, Kelley przekonał swojego przyjaciela ze szkolnych lat, Haywooda, do przyjazdu do Nashville. Krótko po tym, Scott spotkała Charlesa w klubie muzycznym, przypominając sobie, że widziała jego profil na MySpace. Między dwójką wywiązała się konwersacja, a Kelley zaproponował, by Hillary dołączyła do niego i Haywooda w nowym zespole, który zyskał nazwę Lady Antebellum. Trio zaczęło występować w lokalnych obiektach w Nashville, aż do lipca 2007 roku, kiedy zespół podpisał kontrakt z wytwórnią Capitol Records. W wywiadzie dla Sirius Satellite Radio, Scott przyznała, że w przeszłości dwukrotnie próbowała dostać się do popularnego programu "American Idol", jednak bez skutków.
2007–2008: "Lady Antebellum".
Krótko po podpisaniu kontraktu z wytwórnią, Jim Brickman wybrał Lady Antebellum, aby zespół wziął udział w nagrywaniu jego singla "Never Alone". W 2007 roku grupa napisała również piosenkę do serialu MTV "Wzgórza Hollywood".
Debiutancki singel zespołu, "Love Don't Live Here", ukazał się we wrześniu 2007 roku, a w grudniu premierę miał towarzyszący mu wideoklip. Piosenka była głównym singlem pierwszego albumu grupy, "Lady Antebellum". Wydana 15 kwietnia 2008 roku, "Lady Antebellum" była pierwszą płytą nowego artysty w historii, która zadebiutowała na szczycie listy "Billboard" Top Country Albums.
Drugi singel z albumu, "Lookin' for a Good Time", został wydany w czerwcu 2008 roku i uplasował się na 11. pozycji Hot Country Songs. Jednocześnie zespół został supportem podczas trasy koncertowej Waking Up Laughing Tour Martiny McBride. W 2008 roku premierę miał album "AT&amp;T Team USA Soundtrack", wspierający reprezentantów Stanów Zjednoczonych na Letnich Igrzyskach Olimpijskich w Pekinie, na którym wydany został utwór "I Was There" Lady Antebellum. "I Run to You", trzeci oficjalny singel, był pierwszym utworem zespołu, który zajął 1. miejsce listy Hot Country Songs.
Album "Lady Antebellum" uzyskał status dwukrotnej platyny w Stanach Zjednoczonych za sprzedaż powyżej dwóch milionów kopii.
od 2009: "Need You Now".
W sierpniu 2009 roku Lady Antebellum wydał czwarty singel, "Need You Now", pochodzący z albumu pod tym samym tytułem. Utwór zadebiutował na 50. miejscu "Billboard" Hot Country Songs, ostatecznie awansując na 1. pozycję. Dodatkowo piosenka uplasowała się na 2. miejscu "Billboard" Hot 100. Drugi singel, "American Honey", miał premierę w amerykańskich stacjach radiowych 11 stycznia 2010 roku.
"Need You Now" zadebiutował na szczycie "Billboard" 200 oraz Top Country Albums, rozchodząc się w pierwszym tygodniu w 480.922 egzemplarzy. Cztery tygodnie po premierze, album uzyskał platynowy status za sprzedaż powyżej miliona kopii.
28 kwietnia 2010 roku Lady Antebellum wykonał "Need You Now" w programie "American Idol".
Nagrody i nominacje.
2011 Grammy

</doc>
<doc id="2031374" url="https://pl.wikipedia.org/wiki?curid=2031374" title="Piotr Lê Tuỳ">
Piotr Lê Tuỳ

Piotr Lê Tuỳ (wiet. Phêrô Lê Tuỳ) (ur. ok. 1773 r. w Bằng Sở, prowincja Ha Tay w Wietnamie – zm. 11 października 1833 r. w Quân Ban w Wietnamie) – ksiądz, męczennik, święty Kościoła katolickiego.
Piotr Lê Tuỳ urodził się w zamożnej rodzinie w Bằng Sở, prowincja Ha Tay. Rodzice posłali go do seminarium duchownego w Nam Định. Po święceniach diakonatu wyznaczono go na pomocnika biskupa de la Mothe. Wkrótce potem otrzymał święcenia kapłańskie. Pracował w parafii Châu Lộc i Nam Đường. Gdy rozpoczęły się prześladowania religijne po edykcie królewskim w 1833 r. swoją działalność duszpasterską Piotr Lê Tuỳ musiał prowadzić potajemnie. Został aresztowany 6 czerwca 1833 r. Chrześcijanie próbowali kupić mu wolność za pieniądze, ale miejscowe władze godziły się na to tylko pod warunkiem, że Piotr Lê Tuỳ stwierdzi, że nie jest księdzem ale lekarzem. Ponieważ Piotr Lê Tuỳ nie zgodził się na to, został odesłany do więzienia w Nghệ An. Został skazany na śmierć, pomimo że ówczesne wietnamskie prawo zabraniało tracić osoby w wieku powyżej 60 lat. Ścięto go 11 października 1833 r. w Quân Ban.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031376" url="https://pl.wikipedia.org/wiki?curid=2031376" title="Piotr Nguyễn Bá Tuần">
Piotr Nguyễn Bá Tuần

Piotr Nguyễn Bá Tuần (wiet. Phêrô Nguyễn Bá Tuần) (ur. 1766 r. w Ngọc Đồng, prowincja Hưng Yên w Wietnamie – zm. 15 lipca 1838 r. w Nam Định w Wietnamie) – ksiądz, męczennik, święty Kościoła katolickiego.
Piotr Tuần urodził się w Ngọc Đồng, prowincja Hưng Yên. Święcenia kapłańskie przyjął w 1807 r. W czasie prześladowań musiał ukrywać się i często zmieniał miejsce pobytu. W jednej z kryjówek spotkał dominikanina ojca Józefa Fernández. Ze względu na jego zły stan zdrowia Piotr Nguyễn Bá Tuần postanowił pozostać razem z nim. Od tej pory podróżowali razem. Po pewnym czasie zostali uwięzieni. Piotr Nguyễn Bá Tuần odmówił podeptania krzyża i został ścięty 15 lipca 1838 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031378" url="https://pl.wikipedia.org/wiki?curid=2031378" title="Meksykana czerwonoczelna">
Meksykana czerwonoczelna

Meksykana czerwonoczelna, meksykanka czerwonoczelna ("Rhynchopsitta pachyrhyncha") – gatunek średniej wielkości ptaka z rodziny papugowatych (Psittacidae). Jest endemiczna dla zachodniego Meksyku. Zagrożona wyginięciem. Rzadko spotykana w hodowlach.
Systematyka.
Opisana została w 1827 roku przez angielskiego ornitologa Williama Swainsona pod nazwą "Macrocercus pachyrhynchus". Okaz, na podstawie którego opisano gatunek, pochodził z płaskowyżu w Meksyku. Nie wyróżnia się żadnych podgatunków.
Występowanie.
Jest endemiczna dla zachodniego Meksyku. Nie podejmuje dalszych wędrówek, jedynie koczuje. Dawniej bywała widziana w stanach Arizona i Nowy Meksyk w USA. Gatunek ponownie został prowadzony do południowej Arizony. Jej środowiskiem są lasy iglaste klimatu tropikalnego oraz umiarkowanego.
Morfologia.
Mierzy 38–43 cm. Waży około 300 g. Dominującą barwą w jej upierzeniu jest zieleń. Ma czerwone czoło, brew, zgięcia skrzydeł oraz nogawice. Charakterystyczna, żółtawa otoczka wokół oka. Dosyć duży, czarny dziób, początkowo jasny, potem ciemnieje. Szare nogi.
Zachowanie.
W trakcie koczowania przebywa w stadach liczących od kilku do kilkuset osobników. Odżywia się nasionami sosen, jagodami jałowców oraz żołędziami.
Lęgi.
Okres lęgowy trwa od lipca do sierpnia. Gniazdo umieszczone jest w dziupli w drzewie iglastym. Składa 1–4 jaj. Inkubacja trwa około miesiąca. Pisklęta są w pełni opierzone po 59–65 dniach.
Status.
Międzynarodowa Unia Ochrony Przyrody (IUCN) uznaje meksykanę czerwonoczelną za gatunek zagrożony (EN – "Endangered") nieprzerwanie od 1994 roku. Ogólną populację szacuje się na około 2000–2800 dorosłych osobników, a zasięg występowania na około 67 100 km2. Trend liczebności uznawany jest za silnie spadkowy ze względu na utratę i degradację siedlisk, zwłaszcza tych lęgowych.

</doc>
<doc id="2031380" url="https://pl.wikipedia.org/wiki?curid=2031380" title="BZP">
BZP



</doc>
<doc id="2031382" url="https://pl.wikipedia.org/wiki?curid=2031382" title="Piotr Nguyễn Văn Lựu">
Piotr Nguyễn Văn Lựu

Piotr Nguyễn Văn Lựu (wiet. Phêrô Nguyễn Văn Lựu) (ur. ok. 1812 r. w Gò Vấp w Wietnamie – zm. 7 kwietnia 1861 r. w Mỹ Tho w Wietnamie) – ksiądz, męczennik, święty Kościoła katolickiego.
Życiorys.
Piotr Nguyễn Văn Lựu uczył się w seminarium duchownym Penang w Malezji. Po otrzymaniu święceń kapłańskich pracował w różnych parafiach. Podczas prześladowań chrześcijan we Wietnamie został aresztowany w grudniu 1860 r. Ścięto go 7 kwietnia 1861 r.
Dzień wspomnienia: 24 listopada w grupie 117 męczenników wietnamskich.
Beatyfikowany 2 maja 1909 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich

</doc>
<doc id="2031384" url="https://pl.wikipedia.org/wiki?curid=2031384" title="Piotr Trương Văn Thi">
Piotr Trương Văn Thi

Piotr Trương Văn Thi (wiet. Phêrô Trương Văn Thi) (ur. ok. 1763 w Kẻ Sở, zm. 21 grudnia 1839 w Ô Cầu Giấy) – ksiądz, męczennik, święty Kościoła katolickiego.
Piotr Trương Văn Thi początkowo pracował jako katechista. Po pewnym czasie wysłano go do wyższego seminarium duchownego. Święcenia kapłańskie przyjął 22 marca 1806. Pracował w parafii Sông Chảy i Kẻ Sông. Podczas prześladowań został aresztowany 10 października 1839. Stracono go z powodu wiary 21 grudnia 1839.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 przez Leona XIII. Kanonizowany przez Jana Pawła II 19 czerwca 1988 w grupie 117 męczenników wietnamskich.

</doc>
<doc id="2031386" url="https://pl.wikipedia.org/wiki?curid=2031386" title="Jeorjos S. Merkuris">
Jeorjos S. Merkuris

Jeorjos S. Merkuris, gr. Γεώργιος Σ. Μερκούρης (ur. w 1886 w Atenach, zm. w grudniu 1943 tamże) – grecki faszystowski działacz polityczny, minister żywności i zaopatrzenia oraz gospodarki narodowej w okresie międzywojennym, prezes Banku Grecji podczas II wojny światowej
Studiował nauki politologiczne i ekonomię na uniwersytetach w Paryżu i Londynie. W 1915 r. został wybrany do parlamentu greckiego. Był deputowanym nieprzerwanie do 1929 r. W 1921 objął funkcję ministra żywności i zaopatrzenia w rządzie Petrosa Protopapadakisa. W 1926 został ministrem gospodarki narodowej. W 1927 brał udział w delegacji greckiej do Ligi Narodów. We wrześniu 1932 ponownie wybrano go na deputowanego. Jednocześnie został wiceprzewodniczącym Partii Ludowej, z której odszedł już w listopadzie tego roku po konflikcie z przywódcą ugrupowania Panajisem Tsaldarisem. W grudniu założył faszystowską Grecką Partię Narodowo-Socjalistyczną. W poł. grudnia 1934 r. uczestniczył w międzynarodowym zjeździe faszystowskim w Montreux. Nawiązał bliskie kontakty z NSDAP Adolfa Hitlera. Partia J. S. Merkurisa poparła wprowadzenie w poł. 1936 r. dyktatury przez Joanisa Metaksasa. Podczas okupacji niemieckiej Grecji w 1943 r. J. S. Merkuris stanął na czele Banku Grecji, ale wkrótce zmarł na atak serca.

</doc>
<doc id="2031387" url="https://pl.wikipedia.org/wiki?curid=2031387" title="Pokémon (serial animowany)">
Pokémon (serial animowany)



</doc>
<doc id="2031390" url="https://pl.wikipedia.org/wiki?curid=2031390" title="Piotr Vũ Đăng Khoa">
Piotr Vũ Đăng Khoa

Piotr Vũ Đăng Khoa (wiet. Phêrô Vũ Đăng Khoa) (ur. ok. 1790 r. w Thuận Nghĩa, prowincja Nghệ An w Wietnamie – zm. 24 listopada 1838 r. w Đồng Hới w Wietnamie) – ksiądz, męczennik, święty Kościoła katolickiego.
Piotr Vũ Đăng Khoa urodził się około 1790 r. w Thuận Nghĩa, prowincja Nghệ An. Był trzecim dzieckiem Pawła Vũ Đình Tân i Marii Nguyễn Thị Hoan. Uczył się w seminarium w Vĩnh Trị. W 1820 r. przyjął święcenia kapłańskie. Pracował w parafiach Lu Đăng i Vĩnh Phước, a od 1829 r. w Cồn Dừa. 6 stycznia 1833 r. władca Wietnamu Minh Mạng wydał edykt o prześladowaniu chrześcijan. Piotr Vũ Đăng Khoa został aresztowany 2 lipca 1838 r. w Lê Sơn razem z katechistami Đức i Khang. Następnie został zabrany do Đồng Hới. Stracony z Piotrem Borie i Wincentym Nguyễn Thế Điểm 24 listopada 1838 r. w Đồng Hới.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031391" url="https://pl.wikipedia.org/wiki?curid=2031391" title="Kübra Öztürk">
Kübra Öztürk

Kübra Öztürk (ur. 5 listopada 1991 w Ankarze) – turecka szachistka, arcymistrzyni od 2011 roku.
Kariera szachowa.
Od 1999 r. wielokrotnie reprezentowała Turcję na mistrzostwach świata i Europy juniorek w różnych kategoriach wiekowych, zdobywając 5 medali: dwa złote (Herceg Novi 2006 i Szybenik – oba na ME do 16 lat) oraz trzy brązowe (Gaziantep 2008 – MŚ do 20 lat, Herceg Novi 2008 – ME do 18 lat i Antalya 2009 – MŚ do 18 lat).
Wielokrotnie reprezentowała Turcję w turniejach drużynowych, m.in.:
W 2008 r. zdobyła w Konyi brązowy medal indywidualnych mistrzostw Turcji. W 2010 r. podzieliła III m. (za Sopio Gwetadze i Angelą Borsuk, wspólnie z Anną Burtasową i Nargiz Umudową) w międzynarodowym turnieju w Ankarze. W 2012 r. zdobyła tytuł indywidualnej mistrzyni Turcji.
Najwyższy ranking w dotychczasowej karierze osiągnęła 1 marca 2012 r., z wynikiem 2314 punktów zajmowała wówczas 3. miejsce (za Ekateriną Atalik i Betül Cemre Yıldız) wśród tureckich szachistek.

</doc>
<doc id="2031392" url="https://pl.wikipedia.org/wiki?curid=2031392" title="Kubra Ozturk">
Kubra Ozturk



</doc>
<doc id="2031393" url="https://pl.wikipedia.org/wiki?curid=2031393" title="6S1Ż">
6S1Ż

6S1Ż (ros. 6С1Ж) - lampa elektronowa, trioda pośrednio żarzona produkcji radzieckiej. Zaliczana do lamp typu "żołądź" (żołędziowych) z uwagi na charakterystyczne wyprowadzenie elektrod mające na celu zmniejszenie szkodliwych pojemności i indukcyjności. Stosowana w układach wzmacniania lub generacji wielkiej częstotliwości (UKF). 
Dane techniczne.
Żarzenie:

</doc>
<doc id="2031396" url="https://pl.wikipedia.org/wiki?curid=2031396" title="Manuel Sevillano">
Manuel Sevillano

Manuel Sevillano Canals (ur. 2 lipca 1981 roku w Reus) – hiszpański siatkarz grający na pozycji przyjmującego lub atakującego; reprezentant Hiszpanii.
Kariera klubowa.
Swoją karierę sportową Manuel Sevillano rozpoczął w 1999 roku, grając w juniorskim klubie przygotowującym do gry w drużynach seniorskich. W 2000 roku dostał się do hiszpańskiego zespołu - Ciudad del Medio Ambiente Soria - gdzie grał przez 6 sezonów. Później przeszedł do ligi włoskiej, reprezentując barwy Cagliari Volley. W 2007 roku powrócił do ligi hiszpańskiej, gdzie z CV Pòrtol zdobył mistrzostwo Hiszpanii. W sezonie 2009/2010 jest zawodnikiem klubu Unicaja Almería.

</doc>
<doc id="2031398" url="https://pl.wikipedia.org/wiki?curid=2031398" title="Sprawa inżyniera Pojdy">
Sprawa inżyniera Pojdy

Sprawa inżyniera Pojdy – polski film obyczajowy z 1977 roku w reżyserii Janusza Kidawy.
Fabuła.
Akcja filmu rozgrywa się w dwóch planach:
1 plan: rozprawa przed komisją dyscyplinarną. Oskarżonym jest inżynier kopalni, któremu sąd stawia zarzut niedopilnowania obowiązków, co skutkowało pożarem.
2 plan: reporter telewizyjny przysłuchujący się tej sprawie sądzi, że istnieją dowody, które mogą odciążyć Pojdę.

</doc>
<doc id="2031399" url="https://pl.wikipedia.org/wiki?curid=2031399" title="Herb Tyszowiec">
Herb Tyszowiec

Herb Tyszowiec – jeden z symboli miasta Tyszowce i gminy Tyszowce w postaci herbu.
Wygląd i symbolika.
Herb przedstawia wizerunek wzlatującego Orła białego bez korony, z głową zwróconą w prawo, z rozwiniętymi skrzydłami, z ogonem zwróconym w lewo, umieszczony na czerwonej tarczy herbowej.
Historia.
Książę mazowiecki Władysław nadał miastu herb z własnym orłem. Przeniósł miasto z prawa polskiego i ruskiego na magdeburskie i stworzył dogodne warunki rozwoju wyludnionym i zniszczonym Tyszowcom. Miasto bowiem ucierpiało w walkach ze Szwedami. W niezmienionej postaci herb używany jest do dnia dzisiejszego.

</doc>
<doc id="2031401" url="https://pl.wikipedia.org/wiki?curid=2031401" title="EHF Liga Mistrzów 2010/2011">
EHF Liga Mistrzów 2010/2011

EHF Liga Mistrzów 2010/2011 – 51. edycja Ligi Mistrzów w piłce ręcznej mężczyzn. W tegorocznych rozgrywkach uczestniczyły 24 drużyny, podzielone na 4 grupy. 21 drużyn, które zajęły najwyższe miejsca w minionym sezonie w rodzimych ligach, zostało rozstawionych w grupach. Natomiast o 3 wolne miejsca w fazie grupowej walczyło 12 drużyn, podzielonych na trzy grupy. Jedną z grup tworzyły zespoły, które otrzymały „dziką kartę” w fazie kwalifikacyjnej tej edycji Ligi Mistrzów. Losowanie fazy grupowej odbyło się 22 czerwca 2010 r. w Wiedniu. Przed losowaniem ustalono, że Final Four odbędzie się po raz drugi z rzędu w Kolonii w Lanxess Arena w dniach 28–29 maja 2011 r.
Polskę reprezentowała drużyna Vive Targi Kielce, która została rozstawiona w grupie A, bez rozgrywania turnieju kwalifikacyjnego w odróżnieniu od sezonu 2009/2010. Kwalifikacje były rozgrywane w dniach 3–5 września 2010 r. Skład fazy grupowej uzupełnili zwycięzcy 3 grup kwalifikacyjnych: Tatran Prešov, HC Dinamo Mińsk oraz Rhein-Neckar Löwen. Pierwsze mecze fazy grupowej zostały rozegrane 22 września 2010 r.
Rozgrywki zakończyły się 29 maja 2011 r.
Tytuł zdobyła FC Barcelona Borges.
Turnieje kwalifikacyjne.
Grupa 1.
Zwycięzca tej grupy został rozstawiony w grupie B.
Grupa 2.
Zwycięzca tej grupy został rozstawiony w grupie C.
Grupa W.
Grupa W składała się z zespołów, które otrzymały „dziką kartę”. Zwycięzca tej grupy został rozstawiony w grupie A.
Final Four.
 

</doc>
<doc id="2031403" url="https://pl.wikipedia.org/wiki?curid=2031403" title="Henry Mintzberg">
Henry Mintzberg

Henry Mintzberg (ur. 2 września 1939 w Montrealu) – kanadyjski ekonomista, profesor, wykładowca akademicki, autor wielu prac z zakresu zarządzania.
Życiorys.
Na Uniwersytecie w Cambridge ukończył studia magisterskie (1965) i doktoranckie (1968). Od 1968 wykłada na wydziale Desautels Faculty of Management na Uniwersytecie McGilla w Montrealu. W latach 1991–1999 wykładał gościnnie w INSEAD.
Jest autorem ponad 150 publikacji na temat zarządzania i strategii w biznesie. W 1975 zaproponował listę dziesięciu ról najczęściej pełnionych przez menedżerów. W 1983 w "Structure in Fives" przedstawił własny model struktury organizacyjnej, wyróżnił sześć typów idealnych struktur organizacyjnych i stworzył model teorii struktur organizacyjnych. W 1994 w książce "The Rise and Fall of Strategic Planning" skrytykował część praktyk stosowanych w zarządzaniu strategicznym.
W 2004 opublikował książkę "Managers Not MBAs", w której skrytykował błędnie według niego praktyki stosowane w nauczaniu zarządzania. Mintzberg twierdzi, że prestiżowe uczelnie Harvard Business School i Wharton School są ukierunkowane na liczby i chcą z zarządzania zrobić naukę, niszcząc w ten sposób prawidłowe podejście do zarządzania. Mintzberg jest zwolennikiem większego nacisku na studia podyplomowe dla managerów z praktyką (w odróżnieniu od studentów mających nikłe pojęcie o praktyce zarządzania), których można uczyć, bazując na problemach, z którymi spotkali się w życiu.
Mimo krytycznego stosunku do strategii stosowanych przez środowisko konsultantów dwa razy otrzymał nagrodę McKinsey Award za najlepszy artykuł opublikowany w „Harvard Business Review”.
W 1997 został uhonorowany Orderem Kanady, a w 1998 został kawalerem orderu National Order of Quebec. Jest również członkiem Strategic Management Society.
Mintzberg stworzył i prowadzi dwa programy nauczania, które pokazują jego alternatywne podejście do zarządzania i planowania strategicznego na Uniwersytecie McGilla: International Masters in Practicing Management (I.M.P.M.) i International Masters for Health Leadership (I.M.H.L.). Wraz z Philem LeNirem stworzył prywatną firmę zajmującą się wdrażaniem jego podejścia do zarządzania.
Role menedżerskie.
W odróżnieniu od wcześniejszych definicji zarządzania i czynności wykonywanych przez kierowników, w szczególności autorstwa Henriego Fayola, Mintzberg był zainteresowany, nie czym powinni zajmować się menedżerowie, ale czym faktycznie zajmują się oni w swojej codziennej pracy. Na podstawie empirycznych badań szczególnego typu obserwacji – shadowingu – Mintzberg opracował rzeczywisty zestaw ról menedżerskich: role interpersonalne, role informacyjne i role decyzyjne.

</doc>
<doc id="2031404" url="https://pl.wikipedia.org/wiki?curid=2031404" title="Tomasz Khuông">
Tomasz Khuông

Św. Tomasz Khuông (wiet. Tôma Khuông) (ur. ok. 1779 lub 1789 r. w Nam Hoà, prowincja Hưng Yên w Wietnamie – zm. 30 stycznia 1860 r. w Hưng Yên w Wietnamie) – ksiądz, tercjarz dominikański, męczennik, święty Kościoła katolickiego.
Tomasz Khuông urodził się we wsi Nam Hoà w prowincji Hưng Yên w rodzinie mandarynów. Został księdzem, a następnie tercjarzem dominikańskim. W czasie panowania króla Minh Mạng uwięziono go za nauczanie religii chrześcijańskiej. Ponieważ pochodził z rodziny szlacheckiej, wkrótce został uwolniony. Podczas kolejnych prześladowań ponownie aresztowano go 29 grudnia 1859 r. Został uwięziony w Hưng Yên. Odmówił podeptania krzyża i został ścięty 30 stycznia 1860 r.
Dzień wspomnienia: 24 listopada w grupie 117 męczenników wietnamskich.
Beatyfikowany 29 kwietnia 1951 r. przez Piusa XII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031405" url="https://pl.wikipedia.org/wiki?curid=2031405" title="Barwena">
Barwena

Barwena ("Mullus surmuletus") – gatunek ryby z rodziny barwenowatych ("Mullidae").
Występowanie.
Północny Atlantyk od Szkocji do Wysp Kanaryjskich, na Morzu Śródziemnym, także Morze Północne i zachodni Bałtyk.
Żyje w wodach przybrzeżnych na głębokości od 3 do 90 m, nad dnem piaszczystym lub mulistym (młode osobniki na łąkach glonorostów). Żyje samotnie lub w niewielkich stadach do 50 osobników.
Opis.
Dorasta do 40 cm długości. Ciało wydłużone, bocznie spłaszczone. Ciało pokryte dużymi łuskami. Duże oczy osadzone blisko wierzchołka głowy. Na podbródku dwa długie widlasto wydłużone wąsy. Dwie płetwy grzbietowe, pierwsza podparta 7 – 8 twardymi promieniami, druga 8 – 9 miękkimi. Płetwa odbytowa podparta 2 twardymi i 6 – 7 miękkimi promieniami. 
Ubarwienie zależy od pory roku, wieku ryby oraz głębokości na jakiej żyje. Ubarwienie od żółtobrązowego do czerwonego. W ciągu dnia przez oko do płetwy ogonowej na bokach ciągnie się ciemnoczerwony do brązowego podłużny pas, a także od 4 do 5 smug koloru żółtego. Nocą ten wzór zanika przybierając formę rozmytego marmurkowania. Wzór ten występuje tylko u ryb żyjących w stadach, osobniki samotne nie posiadają go.
Odżywianie.
Odżywiają się małymi zwierzętami żyjącymi na dnie, wyszukiwanymi i wydobywanymi za pomocą długich wąsów. 
Rozród.
Tarło odbywa się od lipca do września, na piaszczystym dnie na głębokości od 10 do 55 m. Larwy żyją jako zwierzęta planktoniczne. Gdy dorastają do wielkości ok. 5 cm przechodzą do przydennego trybu życia.

</doc>
<doc id="2031406" url="https://pl.wikipedia.org/wiki?curid=2031406" title="Mullus surmuletus">
Mullus surmuletus



</doc>
<doc id="2031407" url="https://pl.wikipedia.org/wiki?curid=2031407" title="Wawrzyniec Nguyễn Văn Hưởng">
Wawrzyniec Nguyễn Văn Hưởng

Św. Wawrzyniec Nguyễn Văn Hưởng (wiet. Laurensô Nguyễn Văn Hưởng) (ur. ok. 1802 r. w Kẻ Sài w Wietnamie – zm. 13 lutego 1856 r. w Ninh Bình w Wietnamie) – ksiądz, męczennik, święty Kościoła katolickiego.
Życiorys.
Wawrzyniec Nguyễn Văn Hưởng pochodził z biednej rodziny. Wcześnie został osierocony. Mieszkał u wuja (niebędącego chrześcijaninem), który traktował go jak syna. Po pewnym czasie Wawrzyniec Nguyễn Văn Hưởng został pomocnikiem ojca Duyệt w parafii Sơn Miêng. Po 3 latach wysłano go do seminarium duchownego w Vĩnh Trị. Po zamknięciu seminarium z powodu prześladowań Wawrzyniec Nguyễn Văn Hưởng powrócił do domu i utrzymywał się z wyrobu i sprzedaży lekarstw. Wuj radził założyć mu rodzinę, a inni krewni obiecali pomoc. Jednak Wawrzyniec Nguyễn Văn Hưởng chciał poświęcić życie Bogu. Gdy tylko to stało się możliwe, powrócił do seminarium, a po pewnym czasie został katechistą. Pracował w różnych parafiach. Po dokończeniu studiów teologicznych przyjął święcenia kapłańskie. Został aresztowany w 1855 r. Stracono go z powodu wiary 13 lutego 1856 r.
Kult.
Dzień wspomnienia: 24 listopada w grupie 117 męczenników wietnamskich.
Beatyfikowany 2 maja 1909 r. przez papieża Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031408" url="https://pl.wikipedia.org/wiki?curid=2031408" title="Wincenty Nguyễn Thế Điểm">
Wincenty Nguyễn Thế Điểm

Św. Wincenty Nguyễn Thế Điểm (wiet. Vinh-Sơn Nguyễn Thế Điểm) (ur. ok. 1761 r. w Ân Ðô, prowincja Quảng Trị w Wietnamie – zm. 24 listopada 1838 r. w Đồng Hới w Wietnamie) – ksiądz, męczennik, święty Kościoła katolickiego.
Wincenty Nguyễn Thế Điểm uczył się w seminarium w Kẻ Vĩnh. Aresztowano go podczas prześladowań w 1838 r. Został uwięziony w Đồng Hới. W więzieniu spotkał Piotra Vũ Đăng Khoa, po kilku tygodniach dołączył do nich misjonarz Piotr Borie, katechista Piotr Nguyễn Khắc Tự oraz Antoni Nguyễn Hữu Quỳnh. Z powodu podeszłego wieku nie torturowano go, gdyż zabraniało tego prawo. Został stracony przez uduszenie. Razem z nim stracono Piotra Borie i Piotra Vũ Đăng Khoa.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031409" url="https://pl.wikipedia.org/wiki?curid=2031409" title="Osiedla na Dębcu i Świerczewie w Poznaniu">
Osiedla na Dębcu i Świerczewie w Poznaniu

Osiedla na Dębcu – zespół osiedli mieszkaniowych o różnym charakterze, wybudowanych przez niemieckich okupantów w Poznaniu w czasie II wojny światowej, w południowym rejonie miasta - na Dębcu oraz na Świerczewie.
Opis osiedli.
Na grupę osiedli składają się trzy zespoły, zlokalizowane na różnych odcinkach ulicy Opolskiej, przygotowane przede wszystkim według planów Walthera Bangerta, a zaprojektowane przez Państwową Komisję ds. Budowy Mieszkań Socjalnych ("Reichskommision für den Socialen Wohnungsbau"). Są to (od północy):
Wszystkie opisane wyżej zespoły mieszkaniowe reprezentują klasyczne, konserwatywne formy architektury hitlerowskiej i zachowały się do dnia dzisiejszego w zasadniczo niezmienionej formie. Podczas projektowania skorzystano z wzorcowych, stypizowanych planów mieszkaniowych. Ogródki przydomowe i działki, które otaczały wszystkie realizacje wyrażać miały zdrowy związek mieszkańców z ziemią, jak również spełniać miały funkcje praktyczne, stanowiąc bazę uzupełnienia aprowizacji rodzin w czasach kryzysów żywnościowych i reglamentacji środków spożywczych. O rozluźnieniu zabudowy decydowały też doświadczenia z innych niemieckich miast. Po nalotach alianckich urbaniści doszli do wniosku, że zabudowa luźna ogranicza zniszczenia i umniejsza ewentualne ofiary w ludziach. 
Część osiedli wpisana jest do rejestru zabytków.
Oprócz powyższych, wcześniej, bo w 1936, zrealizowano na Dębcu jeszcze jedno osiedle według projektu Władysława Czarneckiego. Mieści się ono przy ul Jarzębowej 18, a zaplanowane było dla bezdomnych i bezrobotnych w ramach miejskich akcji socjalnych (wcześniej architekt zainicjował podobna jednostkę na Naramowicach - Osiedle Opieki Społecznej i zrealizował przytulisko na Zawadach). Osiedle składa się z dwóch rzędów parterowych baraków, w których zaaranżowano mieszkania z izbą, kuchnią i schowkiem. Do każdego z nich przynależał ogródek warzywny. Osiedle istnieje po dziś dzień.
Dojazd.
Bezpośredni dojazd zapewniają autobusy linii nr 149 i 175, a także podmiejskie 611, 614 i 701 z pętli "Dębiec PKM" i "Górczyn PKM" do przystanków "Cieszyńska" oraz "Będzińska". Pośrednio dojazd zapewnia również linia nr 179 do przystanku "Opolska".
Zobacz też.
oraz:

</doc>
<doc id="2031410" url="https://pl.wikipedia.org/wiki?curid=2031410" title="Ultimatum (film 1984)">
Ultimatum (film 1984)

Ultimatum – polski film sensacyjny z 1984. Zdjęcia plenerowe powstały w Gliwicach.
Fabuła.
Alfred Raszka, Boniek, Mały i Spinoza jadą samochodem na zachód. Przemycają broń oraz materiały wybuchowe. Dostają się do budynku polskiej ambasady i biorą zakładników. Tymczasem zaalarmowana policja otacza cały budynek.
Scenariusz był inspirowany zajęciem polskiej ambasady w Bernie w 1982.

</doc>
<doc id="2031412" url="https://pl.wikipedia.org/wiki?curid=2031412" title="Stevan Račić">
Stevan Račić

Stevan Račić (cyr. Cтeвaн Paчић; ur. 17 stycznia 1984 w Bačkiej Palance) – serbski piłkarz, grający na pozycji napastnika.
Kariera piłkarska.
Kariera klubowa.
W 2002 rozpoczął karierę piłkarską w RFK Novi Sad. Potem występował w serbskich klubach Šajkaš Kovilj, FK ČSK Pivara, FK Glogonj, PSK Pančevo, FK Obilić Belgrad i FK Javor Ivanjica. Z Jaworem awansował do Superligi. Latem 2009 wyjechał do Korei Południowej, gdzie bronił barw klubu Daejeon Citizen, który awansował do K-League. W lutym 2010 powrócił do Jawora, a w czerwcu podpisał kontrakt z ukraińskim klubem Wołyń Łuck.
Od czerwca 2014 gra w albańskim klubie Partizani Tirana.

</doc>
<doc id="2031413" url="https://pl.wikipedia.org/wiki?curid=2031413" title="Księstwo Siedmiogrodu">
Księstwo Siedmiogrodu

Księstwo Siedmiogrodu (, , , ) − państwo zależne od Imperium Osmańskiego, powstałe z przekształcenia Wschodniego Królestwa Węgier i istniejące w latach 1570–1711.
Tło powstania.
29 sierpnia 1526 roku wojska sułtana Sulejmana Wspaniałego zadały w bitwie pod Mohaczem armii węgierskiej dotkliwe straty, zginął także młody król Ludwik II Jagiellończyk. Z niewyjaśnionych powodów posiłki węgierskie Jana Zápolyi nie dotarły na pole bitwy. Po klęsce szlachta węgierska ogłosiła Jana Zápolyę, jako najsilniejszego i najbardziej szanowanego magnata, królem Węgier. Po tym wydarzeniu zaprotestował szwagier Ludwika, Ferdynand I Habsburg, który miał zgodnie z układem wiedeńskim objąć tron węgierski po Jagiellonach. Zápolya uzyskał wsparcie u niedawnego wroga, Sulejmana, który wmieszał się w konflikt węgierski. Ostatecznie Ferdynand uznał Zápolyę za dożywotniego króla Węgier, samemu zadowalając się zobowiązaniem Węgier do zostania jego następcą. Po śmierci Zápolyi szlachta obwołała jednak królem syna Zápolyi, Jana II, co spowodowało inwazję austriacką, a następnie turecką. Sulejman zajął Budę i centralne Węgry w 1541 roku. Jan II, pod zwierzchnictwem tureckim, zachował władzę nad częścią wschodnią (Wschodnie Królestwo Węgier), natomiast Habsburgowie uzyskali zachodnią (Królewskie Węgry). Na mocy układu w Spirze z 1570 roku Jan Zygmunt zrzekł się tytułu królewskiego i jako władca wschodniej części Królestwa Węgier został pierwszym księciem Siedmiogrodu.
Księstwo Siedmiogrodu.
Po śmierci Jana II władzę nad Siedmiogrodem przejął ród Báthory, który panował do roku 1601. Pierwszym z książąt został późniejszy polski król Stefan Batory. Siedmiogrodzki parlament edyktem z Turdy wprowadził swobodę religijną i tolerancję dla wszystkich głównych wyznań obecnych w państwie siedmiogrodzkim. W 1601 roku księstwo przejściowo znalazło się pod władzą Rudolfa II Habsburga, który usiłował zaprowadzić w księstwie kontrreformację. W latach 1604-1606 Stefan Bocskay przeprowadził udane powstanie przeciwko panowaniu austriackiemu i został wybrany 5 kwietnia 1603 roku księciem Siedmiogrodu. 23 czerwca 1606 roku zawarł tzw. traktat wiedeński, który przywracał swobodę religijną i polityczną autonomię, ustanawiał zwrot skonfiskowanych majątków, „naprawę krzywd”, amnestię dla Węgrów na Królewskich Węgrzech oraz uznawał władcę za suwerennego księcia w powiększonym terytorialnie księstwie.
Pod rządami następców Bocskaya Siedmiogród przeżywał swój "złoty wiek", głównie w okresie rządów Gábora Bethlena i Jerzego I Rakoczego. Gábor Bethlen, który rządził od 1613 do 1629 roku, odpierał kilkukrotnie ataki cesarskie, był także dwukrotnie obwoływany królem Węgier. Sukcesami polityki siedmiogrodzkiej były ustępstwa cesarza zawarte w Nikolsburgu i Linzu. Bethlen i Jerzy I kładli duży nacisk na rozwój nauki i kultury.
Od upadku Nagyváradu w 1660 roku rozpoczął się wzrost znaczenia Habsburgów w Siedmiogrodzie. W kwietniu 1661 roku, za rządów księcia Janosa Kemenyego, parlament ogłosił zerwanie z Turcją i zwrócił się o pomoc do Habsburgów. Po klęsce Turków w bitwie wiedeńskiej (1683), Habsburgowie stopniowo zwiększali swoją władzę nad formalnie autonomicznym Siedmiogrodem. Do 1690 roku austriacka armia cesarza Leopolda I Habsburga opanowała całkowicie Siedmiogród a Leopold przyjął tytuł księcia tej krainy. W 1711 roku Habsburgowie wprowadzili do Siedmiogrodu własnego gubernatora, likwidując jego autonomię.

</doc>
<doc id="2031415" url="https://pl.wikipedia.org/wiki?curid=2031415" title="Aalborg Håndbold">
Aalborg Håndbold

AaB Håndbold, (pełna nazwa: "Aalborg Boldspilklub A/SS") – męski klub piłki ręcznej z Danii, powstały w 2000 roku z bazą w Aalborgu.

</doc>
<doc id="2031420" url="https://pl.wikipedia.org/wiki?curid=2031420" title="Cmentarz żydowski w Łaszczowie">
Cmentarz żydowski w Łaszczowie

Cmentarz żydowski w Łaszczowie – kirkut mieści się przy ul. Chopina, na zachód od rynku. Powstał w połowie XVIII wieku. W czasie II wojny światowej został doszczętnie zniszczony przez hitlerowców. Macewy zostały przez nich użyte do utwardzania dróg i placów. Nagrobki, które ocalały, były rozkradane przez mieszkańców. Po 1945 na terenie kirkutu wybudowano lecznicę dla zwierząt. Zachowała się jedna macewa z 1824 lub 1828. W 1990 odsłonięto pomnik ku czci łaszczowskich Żydów, zamordowanych przez nazistów.

</doc>
<doc id="2031426" url="https://pl.wikipedia.org/wiki?curid=2031426" title="Alokacja efektywna zasobów">
Alokacja efektywna zasobów



</doc>
<doc id="2031428" url="https://pl.wikipedia.org/wiki?curid=2031428" title="Austin Stevens">
Austin Stevens

Austin Stevens (ur. 19 maja 1950 w Pretorii w Republice Południowej Afryki) – herpetolog, fotograf i podróżnik znany z serii filmów dokumentalnych nadawanych na stacjach Animal Planet i Animal Planet HD. 

</doc>
<doc id="2031429" url="https://pl.wikipedia.org/wiki?curid=2031429" title="Arsenał artyleryjski w Poznaniu">
Arsenał artyleryjski w Poznaniu

Arsenał artyleryjski w Poznaniu – zabytkowy, trzypiętrowy, ceglany gmach dawnego arsenału artyleryjskiego w Poznaniu przy ulicy Stawnej róg Garbar (adres: ul. Stawna 8).
Pierwszy arsenał Landwehry wzniesiono w mieście w latach 1820-1821 u zbiegu ulic Wronieckiej i Stawnej. Obiekt ten nie istnieje i nie jest znany jego wygląd. Drugi arsenał zrealizowano w latach 1868-1870 na obecnym miejscu, według projektu berlińskiego urzędnika Ministerstwa Wojny - Augusta Fryderyka Fleischingera. Stoi w miejscu zburzonej części klasztoru Dominikanów.
Z neogotyckiego dwuskrzydłowego założenia na planie litery L, pozostał do dziś niewielki, zachodni fragment. Stropy budowli były specjalnie wzmacniane, co zabezpieczało je przed bombardowaniem, a w strefie parterowej zamocowano solidne osłony okien. Całość obłożona cegłą klinkierową i zwieńczona fryzem arkadowym.
Budynek poważnie uszkodzono w 1945 i w większej części rozebrano. Pozostały niewielki fragment pełni funkcję mieszkaniową.

</doc>
<doc id="2031431" url="https://pl.wikipedia.org/wiki?curid=2031431" title="Lampa żołędziowa">
Lampa żołędziowa

Lampa żołędziowa - lampa elektronowa charakteryzująca się wyprowadzeniami elektrod rozłożonymi dookoła bańki lampy. Zmniejsza to ich szkodliwą pojemność i indukcyjność i umożliwia pracę przy wyższych częstotliwościach (UKF).

</doc>
<doc id="2031433" url="https://pl.wikipedia.org/wiki?curid=2031433" title="Dominik Hà Trọng Mậu">
Dominik Hà Trọng Mậu

Dominik Hà Trọng Mậu, również Dominik Mau, wiet. "Ðaminh Hà Trọng Mậu" (ur. ok. 1794 w Phú Nhai, zm. 5 listopada 1858 w Hưng Yên) – wietnamski dominikanin, męczennik, święty Kościoła katolickiego.
Życiorys.
Dominik Hà Trọng Mậu urodził się w Phú Hani w prowincji Nam Định w Wietnamie. Ponieważ chciał zostać księdzem, uczył się w seminarium duchownym. W 1829, razem z 10 innymi księżmi z diecezji, poprosił o przyjęcie do zakonu dominikanów ("Zakon Kaznodziejski"). Podczas prześladowań został aresztowany 27 sierpnia 1858 i uwięziony w Hưng Yên. Tortury nie skłoniły go do wyrzeczenia się wiary, za co został ścięty.
Dzień obchodów.
Wspomnienie liturgiczne obchodzone jest w dniu jego śmierci 5 listopada i 24 listopada w grupie 117 męczenników wietnamskich.
Beatyfikacja i kanonizacja.
Beatyfikowany został 29 kwietnia 1951 roku przez Piusa XII.
Kanonizował go Jan Paweł II 19 czerwca 1988 w grupie 117 męczenników wietnamskich.

</doc>
<doc id="2031435" url="https://pl.wikipedia.org/wiki?curid=2031435" title="Herb Łaszczowa">
Herb Łaszczowa

Herb Łaszczowa – jeden z symboli miasta Łaszczów i gminy Łaszczów w postaci herbu ustanowiony 17 czerwca 2011 r.
Wygląd i symbolika.
Herb przedstawia w polu błękitnym mur blankowany czerwony, nad nim pół lwa złotego, wspiętego, trzymającego w łapach takąż prawdę.
Herb nawiązuje do herbu Prawdzic rodziny Łaszczów, założycieli i właścicieli miasta (Aleksander Łaszcz uzyskał przywilej na lokowanie miasta od króla Zygmunta Augusta w 1549).
Historia.
Herb używany do 2011 przedstawiał również mur blankowany czerwony, zza którego wystawało pół lwa złotego, ale na polu srebrnym, zaś rysunki poszczególnych godeł były bardzo zniekształcone. W 2011 po uzyskaniu pozytywnej opinii Komisji Heraldycznej przyjęto nowy herb projektu Henryka Seroki.

</doc>
<doc id="2031437" url="https://pl.wikipedia.org/wiki?curid=2031437" title="Jezioro Długie (Białoruś)">
Jezioro Długie (Białoruś)

Jezioro Długie (, "woziera Douhaje"; , "oziero Dołgoje") − jezioro w północnej Białorusi, w obwodzie witebskim, w rejonie brasławskim, w dorzeczu Dryświaty. Zajmuje powierzchnię 1,87 km², ma 3,53 km długości i do 1,25 km szerokości. Średnia głębokość jeziora wynosi 5,8 m, natomiast głębokość maksymalna to 31 m. Objętość akwenu jest równa 10,93 mln m³. Zlewnia jeziora ma powierzchnię 833 km² i jest to obszar lekko falisty, miejscami z drobnymi pagórkami, zbudowany z glin piaszczystych, piasków gliniastych i piasków, w większości zaorany, w 14% pokryty lasem.

</doc>
<doc id="2031438" url="https://pl.wikipedia.org/wiki?curid=2031438" title="Pedro Sernagiotto">
Pedro Sernagiotto

Ministrinho, właśc. Pedro Sernagiotto (ur. 17 listopada 1908 w São Paulo, zm. 5 kwietnia 1965 w São Paulo) brazylijski piłkarz, występujący podczas kariery na pozycji napastnika.
Kariera klubowa.
Ministrinho rozpoczął piłkarską karierę w Palestra Itália w 1927 roku. Z Palestra Itália zdobył mistrzostwo stanu São Paulo - Campeonato Paulista w 1929 roku. W 1931 roku jak wielu wówczas brazylijskich piłkarzy włoskiego pochodzenia wyjechał do Włoch do Juventusu. W sezonie 1931–1932 był rezerwowym i nie miał udziału w zdobyciu przez Juve tytułu mistrza Włoch. W Juventusie zadebiutował dopiero 29 czerwca 1932 w wygranym 4-0 meczu z węgierskim Ferencvárosi TC w Pucharze Mitropa. Ministrinho strzelił w tym meczu bramkę na 4-0 w 59 min. W Serie A zadebiutował 18 września 1932 w przegranym 2-3 meczu z Alessandrią. Ostatni raz w barwach Juve zagrał 8 lipca 1934 w zremisowanym 1-1 meczu z węgierskim Újpest FC w Pucharze Mitropa. Podczas trzech lat gry w klubie z Turynu zdobył dwukrotnie mistrzostwo Włoch w 1933 i 1934. W Serie A wystąpił w 50 meczach i strzelił 14 bramek, ogółem w Juventusie wystąpił w 60 meczach i strzelił 16 bramek.
W 1934 roku powrócił do Palestra Itália, z którą zdobył mistrzostwo stanu São Paulo - Campeonato Paulista w 1934 roku. W latach 1936–1938 grał w São Paulo FC. W latach 1939–1940 występował w Portuguesie São Paulo. Ostatnie lata kariery spędził w Palestra Itália, która zmieniła nazwę na SE Palmeiras. W 1942 roku zdobył swój ostatnie mistrzostwo stanu São Paulo - Campeonato Paulista.
Kariera reprezentacyjna.
Ministrinho ma za sobą występ w reprezentacji Brazylii, w której zadebiutował 1 sierpnia 1930 w wygranym 3-2 towarzyskim meczu z reprezentacją Francji. W 1933 i 1934 roku znalazł się w kręgu zainteresowań selekcjonera reprezentacji Włoch Vittorio Pozzo. 22 października 1933 wystąpił w reprezentacji B, zremisowanym 4-4 meczu z Węgrami.

</doc>
<doc id="2031441" url="https://pl.wikipedia.org/wiki?curid=2031441" title="Ministrinho">
Ministrinho



</doc>
<doc id="2031443" url="https://pl.wikipedia.org/wiki?curid=2031443" title="Dominik Nguyễn Văn Hạnh">
Dominik Nguyễn Văn Hạnh

Św. Dominik Nguyễn Văn Hạnh (wiet. Ðaminh Nguyễn Văn Hạnh) (ur. 1772 r. w prowincji Nghệ An w Wietnamie – zm. 1 sierpnia 1838 r. w Ba Tòa w Wietnamie) – dominikanin, męczennik, święty Kościoła katolickiego.
Dominik Nguyễn Văn Hạnh już w młodym wieku chciał być księdzem. Po otrzymaniu święceń kapłańskich został dominikaninem w 1826 r. Po rozpoczęciu prześladowań przez pewien czas ukrywał się. Został aresztowany w lipcu 1838 r. Był wielokrotnie torturowany, gdyż próbowano zmusić go do podeptania krzyża i figurki Matki Boskiej. Został ścięty 1 sierpnia 1838 r. razem z Bernardem Võ Văn Duệ.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031447" url="https://pl.wikipedia.org/wiki?curid=2031447" title="Dominik Nguyễn Văn Xuyên">
Dominik Nguyễn Văn Xuyên

Św. Dominik Nguyễn Văn Xuyên (wiet. Ðaminh Nguyễn Văn Xuyên) (ur. ok. 1786 r. w Hương Hiệp, prowincja Nam Định w Wietnamie – zm. 26 listopada 1839 r. w Bảy Mẫu w Wietnamie) – dominikanin, męczennik, święty Kościoła katolickiego.
Rodzice Dominika Nguyễn Văn Xuyên byli zamożnymi rolnikami. Święcenia kapłańskie przyjął w 1819 r. Pod wpływem biskupa Delgado został dominikaninem. Podczas prześladowań przez długi czas ukrywał się. Aresztowano go 18 sierpnia 1839 r., a następnie przesłano do Nam Định. Wielokrotnie był torturowany, ale nie udało się skłonić go do wyrzeczenia się wiary. W ostatnich dniach przed egzekucją był uwięziony w jednej celi z dominikaninem Tomaszem Đinh Viết Dụ. Został stracony 26 listopada 1839 r. razem z Tomaszem Đinh Viết Dụ. Pochowano ich w miejscu egzekucji. W styczniu 1841 r. ich relikwie przeniesiono do Lục Thuỷ.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031448" url="https://pl.wikipedia.org/wiki?curid=2031448" title="Bogdan Alexandru Olteanu">
Bogdan Alexandru Olteanu

Bogdan Alexandru Olteanu (ur. 11 maja 1981 roku w Bukareszcie) – rumuński siatkarz, grający na pozycji przyjmującego, reprezentant Rumunii. Od sezonu 2017/2018 występuje w drużynie Tricolorul LMV Ploeszti.
Sukcesy klubowe.
Puchar Niemiec:
Mistrzostwo Niemiec:
Puchar Hiszpanii:
Mistrzostwo Hiszpanii:
Puchar Francji:
Mistrzostwo Francji:
Puchar Argentyny:
Klubowe Mistrzostwa Ameryki Południowej:
Mistrzostwo Argentyny:
Klubowe Mistrzostwa Świata:
Mistrzostwo Brazylii:
Puchar Rumunii:
Mistrzostwo Rumunii:

</doc>
<doc id="2031451" url="https://pl.wikipedia.org/wiki?curid=2031451" title="Operator energii całkowitej">
Operator energii całkowitej



</doc>
<doc id="2031453" url="https://pl.wikipedia.org/wiki?curid=2031453" title="Dominik Trạch">
Dominik Trạch

Św. Dominik Trạch (Đoài) (wiet. Ðaminh Trạch) (ur. ok. 1792 r. w Ngoại Vối, prowincja Nam Định w Wietnamie – zm. 18 września 1840 r. w Bảy Mẫu w Wietnamie) – dominikanin, męczennik, święty Kościoła katolickiego.
Dominik Trạch urodził się w 1792 r. lub 1793 r. w Ngoại Vối w prowincji Nam Định. Święcenia kapłańskie przyjął w wieku ok. 30 lat. W następnym roku wstąpił do zakonu dominikanów. Pracował w Quần Cống, a następnie w seminarium duchownym w Lục Thuỷ. Podczas prześladowań aresztowano go w Ngọc Cục. Miejscowi katolicy zebrali pieniądze na okup za niego i został uwolniony. Ponownie został uwięziony 11 kwietnia 1840 r. Ponieważ nie zgodził się podeptać krzyża, został stracony 18 września 1840 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031455" url="https://pl.wikipedia.org/wiki?curid=2031455" title="Sztywność wiązki">
Sztywność wiązki

Sztywność lub twardość wiązki (ang. rigidity) została zdefiniowana poprzez iloraz:
pc/Ze, gdzie :
p - jest wielkością pędu cząstki elementarnej,
c - prędkością światła w próżni,
Z - wielokrotnością ładunku elektronu,
e - ładunkiem elektronu.
W przypadku protonów i elektronów jest to równoważna wielkość napięcia przyspieszającego do energii cząstki. Gdy rozważane są jądra helu, lub jakiegokolwiek innego pierwiastka, sens tego parametru jest
już nieco inny. Sztywności nie można przypisać cząstkom nie posiadającym ładunku elektrycznego.
Jednostką sztywności są gigavolty (GV).

</doc>
<doc id="2031457" url="https://pl.wikipedia.org/wiki?curid=2031457" title="Józef Đỗ Quang Hiển">
Józef Đỗ Quang Hiển

Józef Đỗ Quang Hiển OP, wiet. Giuse Đỗ Quang Hiển (ur. ok. 1765 r. w Quần Anh Hạ, prowincja Nam Định w Wietnamie – zm. 9 maja 1840 r. w Nam Định w Wietnamie) – dominikanin, męczennik, święty Kościoła katolickiego.
Józef Do Quang Hiển po otrzymaniu święceń kapłańskich został wysłany do Manilii w celu dalszych studiów. 12 października 1812 r. wstąpił do zakonu dominikanów. Po powrocie do Wietnamu pracował w wielu parafiach. Podczas prześladowań został aresztowany i 9 miesięcy spędził w klatce. Był torturowany, ponieważ nie zgodził się podeptać krzyża. Następnie przeniesiono go do więzienia w Nam Định, gdzie spędził 5 miesięcy. Ścięty 9 maja 1840 r. w Nam Định na mocy dekretu wydanego przez Thiệu Trị, jest jednym z 117 męczenników wietnamskich, ofiar prześladowań religijnych, które w okresie od 1645 do 1886 roku pochłonęły 113 tys. ludzi.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031460" url="https://pl.wikipedia.org/wiki?curid=2031460" title="Jezioro Bohinjsko">
Jezioro Bohinjsko

Jezioro Bohinjskie (słoweń. "Bohinjsko jezero", niem. "Wocheiner See") − morenowe jezioro w Słowenii, położone w gminie Bohinj i Parku Narodowym Triglav.

</doc>
<doc id="2031461" url="https://pl.wikipedia.org/wiki?curid=2031461" title="Pedro Rizzeti">
Pedro Rizzeti

Pepe, właśc. Pedro Rizzeti (ur. 25 czerwca 1907 w São Paulo, zm. 19 marca 1986 tamże) – brazylijski piłkarz grający na pozycji obrońcy lub pomocnika.
Kariera klubowa.
Pedro Rizzeti karierę piłkarską rozpoczął w klubie Palestra Itália w 1926 roku. Z Palestra Itália zdobył mistrzostwo stanu São Paulo - Campeonato Paulista w 1929 roku. W 1931 roku jak wielu wówczas brazylijskich piłkarzy włoskiego pochodzenia wyjechał do Włoch do S.S. Lazio.
W Serie A zadebiutował 20 września 1931 w przegranym 1-3 meczu z Torino FC. Ostatni raz w Lazio zagrał 22 kwietnia 1934 w wygranym 2-1 meczu z Casale. W Lazio przez trzy sezony zaliczył w tym czasie 45 spotkań.
Kariera reprezentacyjna.
Pedro Rizzeti ma za sobą występ w reprezentacji Brazylii, w której zadebiutował 1 sierpnia 1930 w wygranym 3-2 towarzyskim meczu z reprezentacją Francji.

</doc>
<doc id="2031465" url="https://pl.wikipedia.org/wiki?curid=2031465" title="Fontanna na Malcie w Poznaniu">
Fontanna na Malcie w Poznaniu

Fontanna na Malcie – największa w Polsce pływająca instalacja fontannowa, zlokalizowana na poznańskim Jeziorze Maltańskim, w jego zachodniej części, w pobliżu stacji Kolei Parkowej Maltanka. Stanowi jeden z elementów kompleksu wypoczynkowego na Malcie.
Opis.
Fontanna dysponuje trzynastoma dyszami tryskającymi (8 litrów na sekundę) w różnych kierunkach, kombinacjach oraz z różną siłą na wysokość ponad 60 m, a także jest podświetlana za pomocą dziewięciu odsłon kolorystycznych, zmieniających się co dwadzieścia minut. Wodę dostarcza sześć pomp głębinowych, a światło zapewniają 24 reflektory.
Obiekt dysponuje specjalnie na jego potrzeby stworzonym systemem oszczędzania prądu. Urządzenie ma także wartość ekologiczną – napowietrza wody jeziora i tworzy korzystny, wilgotny mikroklimat.
Wokół fontanny zarządzono 20-metrową, nieprzekraczalną strefę bezpieczeństwa, gdyż jednorazowo opadająca porcja wody waży około 250 kg i stanowi zagrożenie dla życia i zdrowia przebywających w strefie. Z tego też względu fontannę wyłącza się podczas zawodów wioślarskich na jeziorze.
Historia.
Obiekt powstał 29 czerwca 2003 z okazji 750-lecia lokacji Poznania, według projektu zespołu kierowanego przez Romana Ćwiertnia z poznańskich wodociągów (spółka "Aquanet"). System statyczny (mocowania instalacji do dna za pomocą trzech betonowych bloków) opracował Rafał Matuszak. System sterowania światłem jest natomiast dziełem Krzysztofa Wagnera. Fontanna uległa gruntownej przebudowie i została w obecnej formie otwarta ponownie 29 kwietnia 2010 o godzinie 11.00 (pierwsza próba nastąpiła dzień wcześniej).

</doc>
<doc id="2031466" url="https://pl.wikipedia.org/wiki?curid=2031466" title="Ruch Świętych w Dniach Ostatnich">
Ruch Świętych w Dniach Ostatnich



</doc>
<doc id="2031467" url="https://pl.wikipedia.org/wiki?curid=2031467" title="Herb Szlichtyngowej">
Herb Szlichtyngowej

Herb Szlichtyngowej – jeden z symboli miasta Szlichtyngowa i gminy Szlichtyngowa w postaci herbu.
Wygląd i symbolika.
Herb przedstawia parę rogów jelenia na czerwonej tarczy herbowej.
Herb nawiązuje do godła rodowego rodziny Szlichtyngów – uchodźców protestanckich ze Śląska, której członkiem był Jan Jerzy Szlichtyng – założyciel miasta.

</doc>
<doc id="2031469" url="https://pl.wikipedia.org/wiki?curid=2031469" title="Syria na Letnich Igrzyskach Olimpijskich 2000">
Syria na Letnich Igrzyskach Olimpijskich 2000

Syrię na Letnich Igrzyskach Olimpijskich 2000 reprezentowało 8 zawodników – 6 mężczyzn i 2 kobiety. Był to dziesiąty start reprezentacji Syrii na letnich igrzyskach olimpijskich.

</doc>
<doc id="2031470" url="https://pl.wikipedia.org/wiki?curid=2031470" title="Różnice między Świętymi w Dniach Ostatnich">
Różnice między Świętymi w Dniach Ostatnich



</doc>
<doc id="2031471" url="https://pl.wikipedia.org/wiki?curid=2031471" title="Diecezja Bułgarska">
Diecezja Bułgarska

Diecezja Bułgarska – jedna z trzech etnicznych jednostek administracyjnych Kościoła Prawosławnego w Ameryce. Jej ordynariuszem jest biskup Toledo Aleksander (Golitzin).
Diecezja zrzesza te etnicznie bułgarskie parafie Kościoła, które wyraziły chęć wyodrębnienia się w jej ramach, w miejsce tradycyjnej przynależności do jednej z 11 diecezji terytorialnych. W 2010 parafie diecezji znajdowały się w 6 stanach USA: Kalifornii, Dystrykcie Kolumbii, Illinois, Indianie, Michigan i Ohio; oraz w kanadyjskiej prowincji Ontario.
Łącznie na jej obszarze znajduje się 16 parafii, 3 misje oraz Monaster Krzyża Świętego w Castro Valley.
Diecezja bułgarska powstała jako struktura grupująca etniczne parafie bułgarskie w Stanach Zjednoczonych i Kanadzie w ramach Rosyjskiego Kościoła Prawosławnego poza granicami Rosji. W jurysdykcję Kościoła Prawosławnego w Ameryce przeszła w 1976 decyzją swojego biskupa Cyryla (Jonczewa). Pozostawał on ordynariuszem diecezji do swojej śmierci. 
9 lipca 2011 zjazd duchowieństwa i wiernych administratury nominował do przyjęcia chirotonii biskupiej i objęcia katedry archimandrytę Aleksandra (Golitzina). Jego wyświęcenie miało miejsce 5 maja 2012.

</doc>
<doc id="2031475" url="https://pl.wikipedia.org/wiki?curid=2031475" title="Hełm boga">
Hełm boga

Hełm boga (ang. "God helmet") – urządzenie wykorzystywane przez Michaela Persingera w badaniach eksperymentalnych z dziedziny neuroteologii. Badania te miały za zadanie udowodnić, że wszelkiego rodzaju doświadczenia duchowe mogą zostać sztucznie wywołane w laboratorium, poprzez stymulację odpowiednich części mózgu. W tym celu stosowano właśnie hełm boga. Urządzenie umieszczone na głowie osoby badanej stymuluje mózg przy pomocy pola elektromagnetycznego. W eksperymentach przeprowadzonych przez Michaela Persingera część osób badanych opisywało swoje doświadczenia, z toku procedury eksperymentalnej, posługując się terminami stosowanymi zwykle do opisu doświadczeń duchowych np. poczucie bliskości Boga, lub zmarłej osoby, wrażenie "jedności" z otoczeniem.
Aparatura.
Persinger do zbudowania hełmu boga wykorzystał kask motocyklowy, który został zmodyfikowany tak, aby można było umieścić w nim dookoła głowy 4 zestawy solenoidów: w części czołowej, skroniowej i potylicznej. Działanie solenoidów jest analogiczne do działania TMS (ang. "Transcranial magnetic stimulation"), techniki klinicznej polegającej na stymulowaniu kory mózgu przy pomocy cewki magnetycznej. Powstające wskutek stymulacji prądy w tkance mózgowej tymczasowo zakłócają pracę neuronów. TMS tworzy jednak dużo silniejsze pole magnetyczne niż solenoidy umieszczone w hełmie boga.
W trakcie eksperymentu badanych umieszczano w wyciszonym pokoju na wygodnym fotelu, nakładano im hełm boga, aparaturę do EEG i zasłaniano im oczy połówkami piłeczek pingpongowych wypełnionych watą, tak aby nic nie widzieli.
Wyniki.
Zdaniem Persingera 80% badanych przez niego osób miało wrażenie, że w trakcie trwania eksperymentu ktoś znajduje się za ich plecami. Osoby religijne często uznawały tę istotę za Boga, anioła stróża, Chrystusa lub bliska zmarłą osobę. Niektórzy badani płakali, inni twierdzili, że słyszeli głos Boga lub że widzieli demony. Badani opisywali swoje doświadczenia jako faktycznie przeżycia, nie jako coś, co po prostu widzieli (halucynoidy). Rejestracja aktywności mózgu tych osób, przy pomocy EEG, wskazywała na wyhamowaną pracę płatów ciemieniowych, w których zawierają się ośrodki czuciowe ciała. Mogłoby to tłumaczyć poczucie "jedności z otoczeniem" odczuwane przez część badanych. EEG wykazało również zaburzenie pracy płatów czołowych, co wyjaśniałby trudności niektórych badanych z poczuciem upływu czasu. Również słyszenie głosów okazało się skorelowane z pobudzeniem w ośrodkach mowy.
Dyskusja.
Trwa dyskusja nad źródłem zmierzonego przez Persingera efektu. W grudniu 2004 roku czasopismo "Nature" opublikowało raport z badań szwedzkiej grupy naukowców, którzy podjęli się próby powtórzenia eksperymentu Persingera w warunkach podwójnie ślepej próby. Nie byli jednak w stanie uzyskać potwierdzenia dla skuteczności hełmu boga. Susan Blackmore, psycholog eksperymentalny i doświadczona badaczka paranormalnych doświadczeń, niechętnie podchodzi do pomysłu odrzucenia teorii Persingera. Twierdzi, że gdy poddała się temu eksperymentowi doświadczyła czegoś tak niesamowitego, że byłaby bardzo zaskoczona gdyby okazało się, że to tylko efekt placebo. Sam Persinger nie zgadza się z tym, że szwedzka próba replikacji jego badań była udana. Twierdzi, że Pehr Granqvist i jego współpracownicy nie byli nawet bliscy replikacji. Swoje stanowisko argumentuje tym, że długość czasu ekspozycji na pole magnetyczne na jaką wystawieni byli badani, w szwedzkiej replikacji, była niewystarczająca aby uzyskać ten sam efekt co on. Ponadto komputery, które zostały użyte w Uppsala, były innej architektury niż te, które były wymagane do uzyskania prawidłowej kombinacji pól magnetycznych na cewkach przy głowie. Broni się również, że w jego własnych badaniach w przypadku większości osób badanych stosowano podwójnie ślepą próbę. Ostatecznie, ekipa Granqvista przyznaje się do technicznej porażki przy swojej próbie, dywagując nad innymi jej aspektami w następnych swoich publikacjach.

</doc>
<doc id="2031476" url="https://pl.wikipedia.org/wiki?curid=2031476" title="Wybory w 2005 roku">
Wybory w 2005 roku



</doc>
<doc id="2031477" url="https://pl.wikipedia.org/wiki?curid=2031477" title="IK Sävehof">
IK Sävehof

IK Sävehof, klub piłki ręcznej ze Szwecji, powstały w 1950 roku z bazą w Göteborgu. Klub dzieli się na dwie sekcje kobiet i mężczyzn.
Sekcja mężczyzn.
Sukcesy
Sekcja kobiet.
Kadra 2015/16
Sukcesy

</doc>
<doc id="2031478" url="https://pl.wikipedia.org/wiki?curid=2031478" title="Cerkniško jezero">
Cerkniško jezero

Cerkniško jezero – jezioro okresowe w Słowenii, w gminie Cerknica. W okresie maksymalnego napełnienia jest to największe jezioro w kraju, osiągające 38 km² powierzchni. Jest miejscem bytowania licznych gatunków zwierząt, głównie gniazdowania ptaków, stanowi część sieci Natura 2000.

</doc>
<doc id="2031481" url="https://pl.wikipedia.org/wiki?curid=2031481" title="Józef Tuân">
Józef Tuân

Św. Józef Tuân (wiet. Giuse Tuân) (ur. ok. 1811 lub 1821 r. w Trần Xá, prowincja Hưng Yên w Wietnamie – zm. 30 kwietnia 1861 r. w Hưng Yên w Wietnamie) – dominikanin, męczennik, święty Kościoła katolickiego.
Józef Tuân pochodził z biednej rodziny. Wstąpił do zakonu dominikanów. Podczas prześladowań został zdradzony przez chrześcijanina odstępcę. Torturowano go, a następnie został ścięty 30 kwietnia 1861 r.
Dzień wspomnienia: 24 listopada w grupie 117 męczenników wietnamskich.
Beatyfikowany 29 kwietnia 1951 r. przez Piusa XII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031482" url="https://pl.wikipedia.org/wiki?curid=2031482" title="Andreas Papatanasiu">
Andreas Papatanasiu

Andreas Papatanasiu, grec. Ανδρέας Παπαθανασίου (ur. 3 października 1983 w Larnace) – cypryjski piłkarz występujący na pozycji napastnika. Karierę zaczynał w klubie Ermis Aradippou, dla którego w rozgrywkach ligowych zdobył 80 bramek w 97 meczach. W 2008 roku przeniósł się do zespołu z Protathlima A’ Kategorias, APOEL-u Nikozja. Z kolei w 2010 roku został piłkarzem Anorthosisu Famagusta. W tym samym roku zadebiutował w reprezentacji Cypru.

</doc>
<doc id="2031484" url="https://pl.wikipedia.org/wiki?curid=2031484" title="Tadżykistan na Letnich Igrzyskach Olimpijskich 2000">
Tadżykistan na Letnich Igrzyskach Olimpijskich 2000

Tadżykistan na Letnich Igrzyskach Olimpijskich 2000 reprezentowało 4 zawodników: 2 mężczyzn i 2 kobiety.

</doc>
<doc id="2031487" url="https://pl.wikipedia.org/wiki?curid=2031487" title="Piotr Nguyễn Văn Tự">
Piotr Nguyễn Văn Tự

Piotr Nguyễn Văn Tự (wiet. Phêrô Nguyễn Văn Tự) (ur. ok. 1796 r. w Ninh Cường w Wietnamie – zm. 5 września 1838 r. w Bắc Ninh w Wietnamie) – dominikanin, męczennik, święty Kościoła katolickiego.
Piotr Nguyễn Văn Tự urodził się we wsi Ninh Cường w prowincji Nam Định. Święcenia kapłańskie przyjął w 1826 r., a wkrótce po tym został dominikaninem. Pracował w wielu parafiach. Podczas prześladowań został zdradzony i aresztowany w czerwcu 1838 r. Przez trzy miesiące przebywał w więzieniu. Stracono go 5 września 1838 r. razem z Józefem Hoàng Lương Cảnh.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031489" url="https://pl.wikipedia.org/wiki?curid=2031489" title="Osiedle przy ul. Nad Wierzbakiem w Poznaniu">
Osiedle przy ul. Nad Wierzbakiem w Poznaniu

Osiedle przy ul. Nad Wierzbakiem – jedno z poznańskich osiedli mieszkaniowych (właściwie fragmentarycznie zrealizowana część), reprezentujące konserwatywne formy mieszkaniowej architektury hitlerowskiej, zlokalizowane przy ul. Nad Wierzbakiem 14 i 15/17, u zbiegu z aleją Wielkopolską na Sołaczu na osiedlu samorządowym Sołacz.
Charakterystyka.
Nieznany architekt zaprojektował zapewne znacząco większe założenie, ale w latach 40. XX w. (podczas II wojny światowej), zrealizowano tylko dwa domy, tworzące rodzaj swoistej południowej bramy do prowadzącej w górę doliny Wierzbaka ulicy Nad Wierzbakiem. Budynki reprezentują tradycyjne rozwiązania architektoniczne, posiadają wysokie czterospadowe dachy, kryte dachówką i szerokie, białe obramienia okienne. Jeden z budynków (wschodni) posiada charakterystyczne podcienia od ulicy. Wzorce zastosowane na osiedlu były powszechnie stosowane w architekturze osiedlowej III Rzeszy, jako kontrapunkt dla niepożądanego przez niemieckich nazistów modernizmu, zwłaszcza związanego z Bauhausem.
Zespół stanowi dopełnienie interesującej, stübbenowskiej architektury Sołacza od strony wschodniej i jest wpisany do rejestru zabytków. Sąsiaduje z zabytkowym Parkiem Sołackim.
Zobacz też.
Inne interesujące obiekty architektoniczne na Sołaczu:
oraz:

</doc>
<doc id="2031493" url="https://pl.wikipedia.org/wiki?curid=2031493" title="Tomasz Đinh Viết Dụ">
Tomasz Đinh Viết Dụ

Św. Tomasz Đinh Viết Dụ (wiet. Tôma Đinh Viết Dụ) (ur. ok. 1783 r. w Phú Nhai, prowincja Nam Định w Wietnamie – zm. 26 listopada 1839 r. w Bảy Mẫu w Wietnamie) – dominikanin, męczennik, święty Kościoła katolickiego.
Tomasz Đinh Viết Dụ urodził się w Phú Nhai, prowincja Nam Định. Był już księdzem, kiedy w wieku 31 lat wstąpił do zakonu dominikanów. Pracował w wielu parafiach. Podczas prześladowań uwięziono go w mieście Liễu Đề tuż po odprawieniu mszy w 1839 r. Następnie został zabrany do stolicy. Był wielokrotnie torturowany. W więzieniu spotkał innego dominikanina Dominika Nguyễn Văn Xuyên. Został ścięty 26 listopada 1839 r. w Bảy Mẫu, a razem z nim stracono Dominika Nguyễn Văn Xuyên. Zostali pochowani w miejscu egzekucji. W styczniu 1841 r. ich relikwie przeniesiono do Lục Thuỷ.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031494" url="https://pl.wikipedia.org/wiki?curid=2031494" title="Variété">
Variété

Variété – nowofalowa grupa muzyczna.
Historia.
Zespół zadebiutował na Festiwalu Muzyków Rockowych w Jarocinie w 1984, zdobywając wyróżnienie. Grupa zyskała miano prekursorów polskiego cold wave, łącząc muzykę z tekstami poety i wokalisty Grzegorza Kaźmierczaka. Grupa ponownie pojawiła się na festiwalu w Jarocinie w latach 1985 (nagroda główna – Złota Dziesiątka), 1986 (już jako gwiazda), 1990, 1991, 1992 (nagroda Burmistrza miasta) i 1994. W pierwszym składzie znaleźli się: wokalista, autor tekstów Grzegorz Kaźmierczak, a także Wojciech Woźniak (gitara basowa), Jacek Buhl (perkusja), Radosław Urbański (gitara) i Sławomir Abramowicz (saksofon)
W 1985 roku Variété w studiu TONPRESSU zarejestrowało dwie piosenki "I znowu ktoś przestawił kamienie” i "Te dni". W 1986 roku nagrało pierwszą płytę długogrającą o roboczym tytule "Bydgoszcz". W przeddzień podpisania umowy z Klubem Płytowym "Razem" nieznani sprawcy ukradli z samochodu taśmę–matkę, która nie została odnaleziona do dziś. Po Polsce krążyły jedynie słabej jakości kopie. Jedna z nich została opublikowana w 1992 roku przez Akademickie Radio Pomorze. Album ukazał się oficjalnie na płycie kompaktowej dopiero w 2002 roku nakładem Furia Musica pod tytułem "Bydgoszcz 1986".
Koncert z Jarocina '86 został utrwalony przez ekipę filmową brytyjskiej telewizji BBC kręcącą wówczas dokument "Moja krew, twoja krew". Ze względu na złe oświetlenie sceny nie trafił on ostatecznie do filmu.
W 1988 Kaźmierczak wraz z Woźniakiem, jako duet WINA zdobyli wyróżnienie na Przeglądzie Piosenki Autorskiej w warszawskich „Hybrydach”, nagrodą była między innymi kwalifikacja na festiwal Piosenki Studenckiej w Krakowie – zespół nie skorzystał jednak z tej okazji, uznając, że ten festiwal nie jest dla nich odpowiedni. 
W roku 1989 do zespołu dołączył gitarzysta Marek Maciejewski, który gra w zespole do dziś. Jacek Buhl zastąpiony został w 1989 roku przez znanego z Abaddonu Tomasza „Perełkę” Dorna. W tym składzie nagrana została płyta zatytułowana po prostu "Variété" (Kophaus, 1993) niosąca za sobą częściową zmianę stylistyki - pojawiające się elementy jazzu, głównie za sprawą gry legendarnego, nieżyjącego już, trębacza Andrzeja Przybielskiego, zaproszonego na tę sesję.
W roku 1985 ukazał nie koncertowy album "Koncert Teatr STU" a rok później "Wieczór przy balustradzie" (MusicCorner, 1996). W 2001 zespół rozpoczął próby z nowym perkusistą Jarkiem Hejmannem (znanym z zespołu Dubska). W 2005 został wydana płyta "Nowy materiał" (EMI Music Poland, 2005). W 2006 roku odszedł jeden ze współzałożycieli grupy – Wojtek Woźniak. Na jego miejsce pojawił się Tomasz Krzemiński (Neuma). 
Jesienią 2006 roku zespół wyjechał do Nowego Jorku. Podczas ich półrocznego pobytu w USA powstała płyta "Zapach wyjścia", nagrana z amerykańskimi muzykami Luigim Franceschinim (perkusja) i Donaldem Dixonem (gitara basowa). Album w kwietniu 2008 wydała niezależna warszawska wytwórnia Kuka Records.
Od roku 2011 Variété rozpoczęło próby w trzyosobowym składzie - do Kaźmierczaka i Maciejewskiego dołączył perkusista Marcin Karnowski (znany z grup 3moonboys i George Dorn Screams). W tym składzie zespół nagrał płytę "Piosenki kolonistów" (247Records, 2013). Po jaj wydaniu do grupy dołączyli klawiszowiec Bartek Gasiul i basista Grzegorz Korybalski.
W 2015 roku powstał spektakl muzyczno-taneczny, w reżyserii choreografa i reżysera Jacka Gębury: "Bal, czyli wieczór zapoznawczy, gra zespół Variété", który miał premierę na Przeglądzie Piosenki Aktorskiej we Wrocławiu. W tym samym roku ukazuje się płyta "PPA Wrocław 2015" (247Records, 2015), która jest rejestracją tego wydarzenia. Spektakl jest grany z powodzeniem do dziś m.in. na wielu festiwalach teatralnych. W roku 2017 ukazał się kolejny album studyjny "Nie wiem" (Agora).
Mimo iż Variété uznawane jest za czołowego przedstawiciela cold wave, Grzegorz Kaźmierczak we współczesnych wypowiedziach podkreśla konieczność odejścia od tego nurtu jako warunek rozwoju. Jest on także autorem czterech tomików wierszy: "Głód i przesyt", "Record – Play", "Bydgoszcz – Nowy Jork" i zbioru wierszy wybranych, pod redakcją Rafała Skoniecznego pt. "Centra". 
W roku 2022 płyta "Dziki książę" (Mystic Production)) została nominowana do nagrody Fryderyk w kategorii Album Roku Piosenka Literacka i Poetycka.

</doc>
<doc id="2031497" url="https://pl.wikipedia.org/wiki?curid=2031497" title="Tajlandia na Letnich Igrzyskach Olimpijskich 2000">
Tajlandia na Letnich Igrzyskach Olimpijskich 2000

Tajlandię na Letnich Igrzyskach Olimpijskich 2000 reprezentowało 52 zawodników, 34 mężczyzn i 18 kobiet.

</doc>
<doc id="2031498" url="https://pl.wikipedia.org/wiki?curid=2031498" title="Wewnętrzna Kraina">
Wewnętrzna Kraina

Wewnętrzna Kraina (słoweń. "Notranjska") − dawny powiat ("kreis") w podziale administracyjnym Austro-Węgier, istniejący w latach 1849-1919, a obecnie region historyczny wyróżniany w ramach Słowenii, część Krainy. Głównym ośrodkiem jest Postojna, pomniejsze to Logatec, Cerknica, Pivka i Ilirska Bistrica.

</doc>
<doc id="2031501" url="https://pl.wikipedia.org/wiki?curid=2031501" title="Wincenty Đỗ Yến">
Wincenty Đỗ Yến

Św. Wincenty Đỗ Yến (wiet. Vinh-Sơn Đỗ Yến) (ur. ok. 1764 r. w Trà Lũ, prowincja Nam Định w Wietnamie – zm. 30 czerwca 1838 r. w Hải Dương w Wietnamie) – dominikanin, męczennik, święty Kościoła katolickiego.
Wincenty Đỗ Yến urodził się w Trà Lũ, prowincja Nam Định w 1764 r. W 1798 przyjął święcenia kapłańskie z rąk biskupa Delgado. Habit dominikański otrzymał 22 lipca 1807 r. Został uwięziony 8 czerwca 1838 r. Mandaryn przewodzący sądowi chciał go ocalić i w związku z tym zaproponował, żeby Wincenty Đỗ Yến stwierdził, że jest lekarzem a nie księdzem. Wincenty Đỗ Yến nie zgodził się na to. Został ścięty 30 czerwca 1838 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031503" url="https://pl.wikipedia.org/wiki?curid=2031503" title="Operacja Ten-Go">
Operacja Ten-Go



</doc>
<doc id="2031509" url="https://pl.wikipedia.org/wiki?curid=2031509" title="Herb Radzynia Chełmińskiego">
Herb Radzynia Chełmińskiego

Herb Radzynia Chełmińskiego – jeden z symboli miasta Radzyń Chełmiński i gminy Radzyń Chełmiński w postaci herbu. 
Wygląd i symbolika.
Herb przedstawia na czerwonej tarczy herbowej ośmioszprychowe złote koło od wozu. 

</doc>
<doc id="2031514" url="https://pl.wikipedia.org/wiki?curid=2031514" title="Chińskie Tajpej na Letnich Igrzyskach Olimpijskich 2000">
Chińskie Tajpej na Letnich Igrzyskach Olimpijskich 2000

Chińskie Tajpej na Letnich Igrzyskach Olimpijskich 2000 reprezentowało 55 zawodników, 21 mężczyzn i 34 kobiety.

</doc>
<doc id="2031515" url="https://pl.wikipedia.org/wiki?curid=2031515" title="Wincenty Phạm Hiếu Liêm">
Wincenty Phạm Hiếu Liêm

Św. Wincenty Phạm Hiếu Liêm (wiet. Vinh-Sơn Phạm Hiếu Liêm) (ur. ok. 1731 w Trà Lũ, prowincja Nam Định, zm. 7 listopada 1773 w Ðồng Mơ, prowincja Ha Tay) – dominikanin, męczennik, święty Kościoła katolickiego.
Życiorys.
Wincenty Phạm Hiếu Liêm urodził się w Trà Lũ w rodzinie szlacheckiej. Jego rodzicami byli Antoni Doãn i Maria Doãn, która była bardzo pobożna. Wincenty Phạm Hiếu Liêm w wieku 12 lat zaczął uczyć się w seminarium w Lục Thuỷ. Po otwarciu w 1738 r. przez króla Hiszpanii Filipa V uczelni na Filipinach, dominikanie zdecydowali się wysłać Wincentego Phạm Hiếu Liêm do Manilii w celu dalszej kontynuacji nauki. We wrześniu 1753 Wincenty Phạm Hiếu Liêm wstąpił do zakonu dominikanów. W 1758 r. przyjął święcenia kapłańskie. 3 października 1758 r. wyruszył w drogę powrotną do Tonkinu, gdzie dotarł 20 stycznia 1759. Został nauczycielem w seminarium w Trung Linh. Po niedługim czasie opuścił seminarium i zajął się ewangelizacją mieszkańców. Jego działalność nie podobała się miejscowym władzom. Aresztowano go razem z dwoma pomocnikami Mateuszem Vũ i Józefem Bích 2 października 1773. Zostali pobici, a następnie pieszo zaprowadzeni do Hưng Yên, gdzie spotkali innego uwięzionego dominikanina ojca Casteñeda. Zostali postawieni przed wicegubernatorem i królewskim ministrem. Na noc zamknięto ich w klatce. Przybycie wysokiego ministra spowodowało ich szybkie przesłanie do Hanoi. Po kilku dniach król Wietnamu wydał wyrok śmierci. Zostali ścięci 7 listopada 1773 r.
Kult.
Dzień wspomnienia: 24 listopada w grupie 117 męczenników wietnamskich.
Beatyfikowany 20 maja 1906 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031517" url="https://pl.wikipedia.org/wiki?curid=2031517" title="Hospicjum św. Krzysztofa w Londynie">
Hospicjum św. Krzysztofa w Londynie

Hospicjum św. Krzysztofa w Londynie – specjalistyczny ośrodek opieki paliatywnej nad chorymi i umierającymi, położony w południowo-wschodniej części Londynu.
Założone zostało w 1967 przez Cicely Saunders, żonę Mariana Bohusza-Szyszko, polskiego malarza ekspresjonisty, krytyka sztuki i publicysty.
Obejmuje swoim zasięgiem opieki obszar zamieszkały przez ok. 1,5 mln w południowo-wschodnim Londynie, Bromley i Croydon. 
Udziela opieki ponad 2000 osobom umierającym co roku, dbając o warunki życia poszczególnych pacjentów i wspiera ich rodziny i przyjaciół.
Hospicjum św. Krzysztofa stało się modelem tego typu instytucji, prowadzącym również działalność edukacyjną w zakresie medycyny paliatywnej. Jego Centrum Edukacji szkoli personel medyczny i wolontariuszy, bazując na badaniach, praktyce i doświadczeniach. Program edukacyjny obejmuje szeroki zakres tematów objętych „End of Life Care”.
Hospicjum św. Krzysztofa jest zarejestrowaną organizacją charytatywną, utrzymującą się z, prawie 72%, dobrowolnych składek.

</doc>
<doc id="2031518" url="https://pl.wikipedia.org/wiki?curid=2031518" title="Cmentarz żydowski w Radzyniu Chełmińskim">
Cmentarz żydowski w Radzyniu Chełmińskim

Cmentarz żydowski w Radzyniu Chełmińskim – kirkut mieści się przy ul. Tysiąclecia. Powstał w 1853 roku. Położony jest na południowy zachód od centrum miejscowości, na niewielkim pagórku. Obecnie na terenie kirkutu mieści się sklep. Kirkut ma powierzchnię 0,07 ha.

</doc>
<doc id="2031519" url="https://pl.wikipedia.org/wiki?curid=2031519" title="Wybrzeże Kości Słoniowej na Letnich Igrzyskach Olimpijskich 2008">
Wybrzeże Kości Słoniowej na Letnich Igrzyskach Olimpijskich 2008

Wybrzeże Kości Słoniowej na Letnich Igrzyskach Olimpijskich 2008 reprezentowało 23 zawodników w 5 dyscyplinach.
Był to jedenasty start reprezentacji Wybrzeża Kości Słoniowej na letnich igrzyskach olimpijskich.
Wyniki reprezentantów Wybrzeża Kości Słoniowej.
Kajakarstwo.
Mężczyźni
Lekkoatletyka.
Kobiety
Piłka nożna.
Mężczyźni
Skład drużyny:
Faza grupowa
Ćwierćfinał
Pływanie.
Mężczyźni
Taekwondo.
Mężczyźni
Kobiety

</doc>
<doc id="2031522" url="https://pl.wikipedia.org/wiki?curid=2031522" title="Andrzej Nguyễn Kim Thông">
Andrzej Nguyễn Kim Thông

Św. Andrzej Nguyễn Kim Thông (znany również jako Năm Thuông) (wiet. Anrê Nguyễn Kim Thông) (ur. ok. 1790 r. w Gò Thị, prowincja Bình Định w Wietnamie – zm. 15 lipca 1855 r. w Mỹ Tho w Wietnamie) – katechista, męczennik, święty Kościoła katolickiego.
Andrzej Nguyễn Kim Thông urodził się w Gò Thị, prowincja Bình Định ok. 1790 r. Biskup Cuenot wyznaczył go na świeckiego reprezentanta prowincji Bình Định. Aresztowano go po donosie, że dawał schronienie księżom. Bezskutecznie próbowano namówić go do podeptania krzyża. Został skazany na wygnanie do Mỹ Tho. Zmarł 15 lipca 1855 r.
wycieńczony ciężką drogą (którą odbywał pieszo zakuty w łańcuchy) krótko po przybyciu do miejsca wygnania.
Dzień wspomnienia: 24 listopada w grupie 117 męczenników wietnamskich.
Beatyfikowany 2 maja 1909 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031523" url="https://pl.wikipedia.org/wiki?curid=2031523" title="Aérotrain">
Aérotrain

Aérotrain − prototypowy środek transportu rozwijany przez Francję w latach 60. i 70. XX wieku jako rodzaj kolei dużych prędkości, ostatecznie zarzucony na rzecz TGV. Projektem zarządzał inżynier Jean Bertin. Projektowany pojazd był poduszkowcem poruszającym się po specjalnie przygotowanym torze, zaś napęd stanowić miał silnik odrzutowy lub turbośmigłowy. Pierwszy tor (jednoszynowy) z żelbetu zbudowano pomiędzy Gometz-le-Châtel i Limour w 1966 roku. Opierał się on na wspornikach, które wynosiły go ponad ziemię; sam tor był T-kształtny i miał 6,7 km długości. W 1969 roku zbudowano z aluminium i asfaltu drugi tor oraz liczącą 18 km trasę w Loiret. 5 marca 1974 roku osiągnięto prędkość testowanego pociągu równą 430 km/h. Ostatecznie projekt zarzucono, a w roku 2007 eksperymentalny tor rozebrano.
Podobne rozwiązanie w latach 70. zaproponowali także Amerykanie; firma Rohr Industries Inc zbudowała pierwszy prototypowy pojazd i rozpoczęła w 1972 roku testy na zbudowanym w Kalifornii torze o długości 2,4 km. Osiągnięto prędkość 230 km/h. Projekt zarzucono ze względu na wyjątkowo wysoki koszt torowiska. Od 2009 roku ostatni amerykański pociąg Aerotrain znajduje się w muzeum kolejnictwa w Pueblo.

</doc>
<doc id="2031524" url="https://pl.wikipedia.org/wiki?curid=2031524" title="Andrzej Tường">
Andrzej Tường

Św. Andrzej Tường (wiet. Anrê Tường) (ur. ok. 1812 r. w Ngọc Cục, prowincja Nam Định w Wietnamie – zm. 16 czerwca 1862 r. w Làng Cốc, prowincja Nam Định w Wietnamie) – katechista, męczennik, święty Kościoła katolickiego.
Andrzej Tường urodził się w Ngọc Cục, prowincja Nam Định. Jego rodzicami byli Dominik Tiên i Maria Gương. Jego bratem był Wincenty Tường. Andrzej Tường był świeckim katechistą. Podczas prześladowania chrześcijan aresztowano go 14 września 1861 r. Został ścięty 16 czerwca 1862 r. w Làng Cốc.
Dzień wspomnienia: 24 listopada w grupie 117 męczenników wietnamskich.
Beatyfikowany 29 kwietnia 1951 r. przez Piusa XII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031527" url="https://pl.wikipedia.org/wiki?curid=2031527" title="Zamek kruszwicki">
Zamek kruszwicki



</doc>
<doc id="2031528" url="https://pl.wikipedia.org/wiki?curid=2031528" title="Dominik Bùi Văn Úy">
Dominik Bùi Văn Úy

Św. Dominik Bùi Văn Úy (wiet. Ðaminh Bùi Văn Úy) (ur. 1801 lub 1812 r. w Tiên Môn, prowincja Thái Bình w Wietnamie – zm. 19 grudnia 1839 r. w Cổ Mễ, prowincja Bắc Ninh w Wietnamie) – katechista, tercjarz dominikański, męczennik, święty Kościoła katolickiego.
Dominik Bùi Văn Úy urodził się w Tiên Môn, prowincja Thái Bình, data nie jest znana. Podczas prześladowań został aresztowany 29 czerwca 1838 r. razem z dominikaninem ojcem Piotrem Nguyễn Văn Tự. Torturowano go, a ponieważ odmówił podeptania krzyża został skazany na śmierć i stracony przez uduszenie 19 grudnia 1839 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031535" url="https://pl.wikipedia.org/wiki?curid=2031535" title="Rząd Mari Kiviniemi">
Rząd Mari Kiviniemi

Rząd Mari Kiviniemi – 71. gabinet w historii Finlandii. Utworzony został 22 czerwca 2010 po dymisji poprzedniego premiera Mattiego Vanhanena (oficjalnie z przyczyn zdrowotnych). Rząd powołała dotychczasowa centroprawicowa koalicja czterech partii, w skład której weszły Partia Centrum (Kesk.), Partia Koalicji Narodowej (Kok.), Liga Zielonych (Vihr.) i Szwedzkiej Partii Ludowej (SFP). Mari Kiviniemi pozostawiła wszystkich urzędujących ministrów na swoich stanowiskach. Po kolejnych wyborach parlamentarnych w 2011 rząd został zastąpiony przez nową koalicję sformowaną przez Jyrkiego Katainena.

</doc>
<doc id="2031536" url="https://pl.wikipedia.org/wiki?curid=2031536" title="Krzysztof Wieczorek">
Krzysztof Wieczorek

Krzysztof Wieczorek (ur. 16 sierpnia 1961 w Słomnikach) – polski pilot liniowy i sportowy, archeolog. Trzykrotny mistrz świata w lataniu precyzyjnym.
Mistrzowskie tytuły zdobył podczas XVI Mistrzostw Świata w Lataniu Precyzyjnym w Danii, oraz XVII Mistrzostw Świata we Francji i XIX Mistrzostw Świata w Polsce, zawodach Międzynarodowej Federacji Lotniczej. Od 1978 roku należy do Aeroklubu Krakowskiego. 
Zawodowo związany jest z firmą Polskie Linie Lotnicze LOT, gdzie pilotuje samoloty Embraer.
Archeologia lotnicza.
Krzysztof Wieczorek w 2005 roku ukończył studia w Instytucie Archeologii, na Wydziale Historycznym Uniwersytetu Warszawskiego. Jego praca magisterska oparta była na metodach prospekcyjnych archeologii lotniczej, należącej do tzw. archeologii niedestrukcyjnej.
W 2010 roku został członkiem ekspedycji naukowej "Prospekcja lotnicza - Małopolska 2010", której jednym z naczelnych celów było nakręcenie pierwszych kadrów do powstającego filmu o archeologii lotniczej.
Rodzina.
Członkowie rodziny:

</doc>
<doc id="2031539" url="https://pl.wikipedia.org/wiki?curid=2031539" title="Franciszek Đỗ Văn Chiểu">
Franciszek Đỗ Văn Chiểu

Św. Franciszek Đỗ Văn Chiểu (wiet. Phanxicô Đỗ Văn Chiểu) (ur. ok. 1797 r. w Trung Lễ, prowincja Nam Định w Wietnamie – zm. 25 czerwca 1838 r. w Nam Định w Wietnamie) – katechista, tercjarz dominikański, męczennik, święty Kościoła katolickiego.
Franciszek Đỗ Văn Chiểu pochodził z Trung Lễ, prowincja Nam Định. Jako młody chłopiec zaczął służyć ojcu Hernares i stał się jego zaufanym pomocnikiem. Zostali razem aresztowani i zabrano ich do Nam Định. Tam poddano go wielokrotnie torturom. Mimo to Franciszek Đỗ Văn Chiểu odmówił podeptania krzyża. Został ścięty w obecności Hernaresa 25 czerwca 1838 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031542" url="https://pl.wikipedia.org/wiki?curid=2031542" title="Franciszek Ksawery Hà Trọng Mậu">
Franciszek Ksawery Hà Trọng Mậu

Św. Franciszek Ksawery Hà Trọng Mậu (wiet. Phanxicô Xaviê Hà Trọng Mậu) (ur. ok. 1790 r. w Kẻ Riền, prowincja Thái Bình w Wietnamie – zm. 19 grudnia 1839 r. w Cổ Mễ, prowincja Bắc Ninh w Wietnamie) – katechista, tercjarz dominikański, męczennik, święty Kościoła katolickiego.
Franciszek Ksawery Hà Trọng Mậu pracował jako katechista. Po aresztowaniu dominikanina ojca Piotra Nguyễn Văn Tự odwiedzał go w więzieniu i również został aresztowany. W więzieniu razem z 4 innymi osobami został tercjarzem dominikańskim. Został uduszony 19 grudnia 1839 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031543" url="https://pl.wikipedia.org/wiki?curid=2031543" title="SAGEM myC5-2">
SAGEM myC5-2

Sagem myC5-2 to telefon komórkowy typu clamshell produkowany przez francuską firmę Sagem. Posiada dwa wyświetlacze: wewnętrzny kolorowy LCD CSTN 128 x 160 px i zewnętrzny monochromatyczny LCD 96 x 64 px. Oprócz tego ma aparat 1.3 Mpx z możliwością nagrywania 30 sekundowych nagrań video, GPRS i dyktafon.

</doc>
<doc id="2031544" url="https://pl.wikipedia.org/wiki?curid=2031544" title="Franciszek Ksawery Nguyễn Cần">
Franciszek Ksawery Nguyễn Cần

Św. Franciszek Ksawery Nguyễn Cần (znany również jako Nguyễn Tiến lub Tiên Truật) (wiet. Phanxicô Xaviê Nguyễn Cần) (ur. ok. 1803 r. w Sơn Miêng w Wietnamie – zm. 20 listopada 1837 r. w Ô Cầu Giấy, Hanoi w Wietnamie) – katechista, męczennik, święty Kościoła katolickiego.
Franciszek Ksawery Nguyễn Cần urodził się Sơn Miêng. Postanowił poświęcić życie Bogu. Został przyjęty do seminarium, gdzie przygotowywano go do pracy katechisty. Został aresztowany podczas prześladowań w 1836 r. Spędził 8 miesięcy w więzieniu w Thanh Oai, a następnie 10 w Hanoi. W tym czasie usiłowano namowami i torturami zmusić go do wyrzeczenia się wiary. Został uduszony w więzieniu 20 listopada 1837 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031545" url="https://pl.wikipedia.org/wiki?curid=2031545" title="Lido Beach">
Lido Beach

Lido Beach to census-designated place w hrabstwie Nassau w stanie Nowy Jork w USA.
Położenie.
Lido Beach leży na wyspie Long Island, pomiędzy Long Beach i Point Lookout.
Historia.
William Reynolds chciał stworzyć ośrodek turystyczny w Long Beach. W 1929 roku, gdy Reynolds przegrał wybory na burmistrza Long Beach, zainteresowała go prywatna dzielnica leżąca na wschód od miasta. Postanowił założyć tam hotel w stylu mauretańskim o nazwie Lido Beach Hotel. Słowo "Lido" pochodzi od jednej z plaż w Wenecji. Przypuszczał, że hotel będzie początkiem tworzenia się nowej społeczności, lecz bessa na giełdzie spowodowała, że zaprzestał inwestycji na prawie dziesięć lat. Następną duża inwestycją była budowa Lido Beach Nike Base w 1955 roku.
Demografia.
Według spisu statystycznego z 2000 roku, mieszka tu 2,825 osób. Średni dochód na gospodarstwo wynosi 86,769 dolarów. 96,11% społeczności to ludzie rasy białej, 1,59% to Azjaci, 0,57% - Afroamerykanie, 0,78% przedstawiciele innych ras, a 0,96% to ludzie z dwóch lub więcej ras.

</doc>
<doc id="2031546" url="https://pl.wikipedia.org/wiki?curid=2031546" title="Gminy w departamencie Pireneje Atlantyckie">
Gminy w departamencie Pireneje Atlantyckie

Lista 547 gmin w departamencie Pireneje Atlantyckie we Francji.

</doc>
<doc id="2031547" url="https://pl.wikipedia.org/wiki?curid=2031547" title="Jan Chrzciciel Đinh Văn Thanh">
Jan Chrzciciel Đinh Văn Thanh

Św. Jan Chrzciciel Đinh Văn Thanh (wiet. Gioan Baotixta Đinh Văn Thanh) (ur. ok. 1796 r. w Nôn Khê, prowincja Ninh Bình w Wietnamie – zm. 28 kwietnia 1840 r. w Ninh Bình w Wietnamie) – katechista, męczennik, święty Kościoła katolickiego.
Jan Chrzciciel Đinh Văn Thanh w 1837 r. został aresztowany razem z księdzem Pawłem Phạm Khắc Khoan i katechistą Piotrem Nguyễn Văn Hiếu. Pomimo tortur nie udało ich się Jana Chrzciciela Đinh Văn Thanh skłonić do wyrzeczenia wiary. Zostali ścięci 28 kwietnia 1840 r.
Dzień wspomnienia obchodzone jest w Kościele katolickim w dzienną rocznicę śmierci, a w grupie 117 męczenników wietnamskich wspominany jest 24 listopada.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031548" url="https://pl.wikipedia.org/wiki?curid=2031548" title="Józef Borejko">
Józef Borejko

Józef Borejko SJ (ur. w 1729 w Wilnie, zm. 6 lutego 1765 tamże) – jezuita, pedagog, retoryk, prefekt studiów w Collegium Nobilium jezuitów w Wilnie. W zakonie jezuitów od 1744; przez około 10 lat wykładał retorykę w jezuickich kolegiach na Litwie. Autor dzieła "Nauka o krasomówstwie z ksiąg M.T. Cycerona na polski język wytłumaczona" (Wilno 1763). Dzieło to uchodzi za jedno z cenniejszych prac pedagogicznych w Polsce przedrozbiorowej.

</doc>
<doc id="2031553" url="https://pl.wikipedia.org/wiki?curid=2031553" title="Józef Hoàng Lương Cảnh">
Józef Hoàng Lương Cảnh

Św. Józef Hoàng Lương Cảnh (wiet. Giuse Hoàng Lương Cảnh) (ur. ok. 1763 r. w prowincji Bắc Giang w Wietnamie – zm. 5 września 1838 r. w Bắc Ninh w Wietnamie) – tercjarz dominikański, męczennik, święty Kościoła katolickiego.
Józef Hoàng Lương Cảnh był lekarzem i katechistą. W wieku 75 lat został aresztowany w lipcu 1838 r. Został zabrany do stolicy. Wielokrotnie go torturowano, ale mimo to odmawiał podeptania krzyża. Został ścięty 5 września 1838 r. razem z Piotrem Nguyễn Văn Tự.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII, kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031554" url="https://pl.wikipedia.org/wiki?curid=2031554" title="Juha Rehula">
Juha Rehula

Juha Tapani Rehula (ur. 3 czerwca 1963 w Holloli) – fiński polityk, samorządowiec, wieloletni deputowany, minister spraw społecznych i zdrowia od 2010 do 2011, minister opieki socjalnej od 2015 do 2017.
Życiorys.
W 1986 uzyskał kwalifikacje zawodowe w zakresie zarządzania. W 1990 ukończył studia z zakresu nauk społecznych na Uniwersytecie w Tampere.
Pracował jako kontroler w administracji gminy Valkeala, następnie prowadził własną działalność gospodarczą. Od 1995 do 1996 był sekretarzem miejskim gminy Pukkila, a później przez trzy lata dyrektorem administracyjnym gminy Padasjoki. Od 1985 wybierany do rady gminnej swej rodzinne miejscowości, był jej przewodniczącym w latach 1997–1998 i ponownie od 2001. Przez kilka lat stał na czele regionalnej federacji sportowej.
Zaangażował się w działalność Partii Centrum. W 1996 uzyskał po raz pierwszy mandat posła do Eduskunty. Z powodzeniem ubiegał się o reelekcję w kolejnych wyborach w 1999, 2003, 2007, 2011 i 2015.
24 maja 2010 został ministrem spraw społecznych i zdrowia w rządzie Mattiego Vanhanena. Utrzymał zajmowane stanowisko również w powołanym 22 czerwca 2010 gabinecie Mari Kiviniemi (do 22 czerwca 2011). 29 maja 2015 wszedł w skład nowego gabinetu Juhy Sipili jako minister opieki socjalnej. Zakończył pełnienie tej funkcji 10 lipca 2017.

</doc>
<doc id="2031555" url="https://pl.wikipedia.org/wiki?curid=2031555" title="Maria Śliwka">
Maria Śliwka

Maria Śliwka (ur. 7 grudnia 1935 w Biłgoraju, zm. 30 marca 1997 we Wrocławiu) – polska siatkarka, brązowa medalistka olimpijska z Tokio.
Kariera.
Mierzyła 168 cm wzrostu. Wcześniej uprawiała lekkoatletykę (pchnięcie kulą). Grała w dwóch wrocławskich klubach: Kolejarzu i Gwardii (1958–1968). W reprezentacji Polski w latach 1957-1964 wystąpiła 118 razy. Uczestniczyła w igrzyskach olimpijskich w Tokio (pięć spotkań), z reprezentacją brała udział także w mistrzostwach świata w 1962 (brązowy medal), zdobyła srebro (1963) i brąz (1958) mistrzostw Europy.
Jej mężem był siatkarz i trener siatkówki Józef Śliwka.
Jest pochowana na Cmentarzu Grabiszyńskim we Wrocławiu.

</doc>
<doc id="2031557" url="https://pl.wikipedia.org/wiki?curid=2031557" title="Operacje reagowania kryzysowego">
Operacje reagowania kryzysowego

Operacje reagowania kryzysowego – operacje wojskowe mające na celu ochronę bądź zapewnienie bezpieczeństwa grup ludzi, regionów bądź państw. Operacje tego typu mogą być podejmowane w razie zaistnienia sytuacji kryzysowych zagrażających bezpieczeństwu na określonym obszarze. W literaturze oraz doktrynach obronnych wyróżnia się operacje reagowania kryzysowego o charakterze działań wojennych oraz operacje inne niż wojna. Podstawowym czynnikiem wyróżniającym militarne operacje reagowania kryzysowego od operacji pokojowych, jest brak konieczności uzyskiwania zgody państwa bądź państw, na terytorium których ma być przeprowadzona, często nawet wbrew ich woli. Zasadniczo, operacje reagowania kryzysowego powinny być przeprowadzane z mandatem Organizacji Narodów Zjednoczonych, coraz częściej jednak kwestionuje się ten wymóg, podnosząc że w sytuacjach regionalnych kryzysów, zagrożone kryzysem życie ludzi czy też fizyczna egzystencja całych grup społecznych bądź etnicznych, jest wartością nadrzędną, stojącą ponad zasadą suwerenności państwowej, a nawet ponad niedoskonałym prawem międzynarodowym, którego realizacja często obarczona jest partykularnymi interesami politycznymi.
Operacje reagowania kryzysowego.
Operacja reagowania kryzysowego to działania przy użyciu sił zbrojnych skierowane na usuwanie przyczyn sytuacji kryzysowych lub kryzysów zagrażających regionalnemu lub światowemu bezpieczeństwu oraz powodujących naruszenie praw człowieka. Podobnie jak w operacjach pokojowych, siły interweniujące powinny działać w sposób bezstronny – nie są bowiem strona w konflikcie. W teorii problemu w ujęciu Sojuszu Północnoatlantyckiego, przez pojęcie operacji reagowania kryzysowego rozumiane są 
Celem operacji reagowania kryzysowego jest wspieranie bezpieczeństwa zbiorowego, zapobieganie rozprzestrzenianiu się konfliktu oraz niesienie pomocy humanitarnej. W ramach tego rodzaju operacji, prowadzone są akcje ratownicze i ewakuacyjne, akcje humanitarne, świadczenia pomocy w przypadkach katastrof lub klęsk żywiołowych, działania wspierające pokój oraz inne działania militarne o ograniczonym celu. W odróżnieniu od operacji reagowania kryzysowego w szerokim ujęciu, operacje pokojowe, czy też „operacje wsparcia pokoju”, są operacjami prowadzonymi w związku z zagrożeniami o charakterze militarnym. Operacje pokojowe i wsparcia pokoju, prowadzone są na podstawie prawnej której źródłem może być w pierwszej kolejności Organizacja Narodów Zjednoczonych, czy też inne organizacje międzynarodowe. Operacje te jednak, prowadzone są zawsze w celu wsparcia, zapewnienia lub utrzymania pokoju. O ile, w literaturze przedmiotu, pod pojęciem operacji pokojowych rozumie się wszelkie działania o charakterze pokojowym których podstaw szukać należy w rezolucjach ONZ, o tyle operacje wsparcia pokoju to działania wyłącznie militarne prowadzone metodami i narzędziami walki zbrojnej. Często także na podstawie mandatu ONZ przekazanego organizacji o charakterze militarnym bądź państwu zgłaszającemu chęć przewodnictwa w takiej operacji. Takie organizowanie i prowadzenie operacji mieści się w warunkach reagowania kryzysowego, w odróżnieniu od tego ostatniego jednak, stanowi reakcję wyłącznie na zagrożenia o charakterze militarnym. Mimo pewnych bowiem różnic w ujmowaniu pojęcia operacji pokojowych w różnych krajach, przyjąć można iż
Operacje reagowania kryzysowego mogą być przeprowadzane wobec całego spektrum zagrożeń. Z uwagi na charakter czynnika powodującego sytuację kryzysową lub kryzys, mogą przybrać postać:
Wojskowe operacje reagowania kryzysowego, zwane dawniej wojskowymi operacjami innymi niż wojna ("Military Operations Other Than War" – MOOTW), przybierać mogą postać działań bojowych, bądź też operacji bez użycia siły. W każdym jednak przypadku, obowiązuje zasada prymatu politycznych warunków prowadzenia działań przez siły zbrojne, i to warunków rozciągających się na każdym szczeblu operacji – zaczynając od poziomu strategicznego, aż po szczebel taktyczny. Dotyczy to zarówno typowych operacji pokojowych, czy wsparcia pokoju, jak i operacji reagowania kryzysowego w szerokim ujęciu, obejmującym także działania podejmowane w odpowiedzi na zagrożenia inne niż związane z użyciem siły. Podczas organizowania natomiast operacji reagowania kryzysowego na przyczyny lub skutki zagrożeń społecznych lub sił natury organem organizującym i koordynującym na terytorium państwa jest odpowiedni organ administracji państwowej, odpowiedzialny za reagowanie kryzysowe na poziomie jednostki podziału administracyjnego państwa lub kraju. Siły zbrojne są wobec tego jedynie uczestnikiem, a nie organizatorem operacji, w której osiągane są cele bezpieczeństwa wewnętrznego państwa.
Operacje wsparcia pokoju.
Odmiennie od operacji reagowania kryzysowego pojmowane są operacje wsparcia pokoju, które w zostały zdefiniowane w doktrynie NATO AJP 3.4.1. Zgodnie z przyjętym stanowiskiem Sojuszu, są to:
Doktryna ta wyraźnie wskazuje na istotne cechy celów operacji wsparcia pokoju, którymi są:

</doc>
<doc id="2031560" url="https://pl.wikipedia.org/wiki?curid=2031560" title="Polska transkrypcja języka chińskiego">
Polska transkrypcja języka chińskiego



</doc>
<doc id="2031563" url="https://pl.wikipedia.org/wiki?curid=2031563" title="Maria Śliwkowa">
Maria Śliwkowa



</doc>
<doc id="2031564" url="https://pl.wikipedia.org/wiki?curid=2031564" title="Plac Miarki w Katowicach">
Plac Miarki w Katowicach



</doc>
<doc id="2031567" url="https://pl.wikipedia.org/wiki?curid=2031567" title="Friedeburg">
Friedeburg

Niemcy:
Osoby:
Zobacz też:

</doc>
<doc id="2031568" url="https://pl.wikipedia.org/wiki?curid=2031568" title="Józef Nguyễn Đình Uyển">
Józef Nguyễn Đình Uyển

Św. Józef Nguyễn Đình Uyển (wiet. Giuse Nguyễn Đình Uyển) (ur. ok. 1775 r. w Ninh Cường, prowincja Nam Định w Wietnamie – zm. 4 lipca 1838 r. w Hưng Yên w Wietnamie) – katechista, tercjarz dominikański, męczennik, święty Kościoła katolickiego.
Józef Nguyễn Đình Uyển urodził się w Ninh Cường, prowincja Nam Định. Uczył się w seminarium w Tiên Chu. Został tercjarzem dominikańskim. Był pomocnikiem biskupa Henares i towarzyszył mu w podróżach. Po rozpoczęciu prześladowań biskup Henares powierzył mu wspólnotę chrześcijan w Tiên Chu, pomimo że Józef Nguyễn Đình Uyển nie był księdzem. Józef Nguyễn Đình Uyển nosił publicznie szkaplerz dominikański. Z tego powodu został uwięziony. Nie zgodził się na podeptanie krzyża nawet pod wpływem tortur. Po wielu posiedzeniach sądu został skazany na ścięcie. Zmarł jednak w wyniku tortur przed wykonaniem wyroku 4 lipca 1838 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031569" url="https://pl.wikipedia.org/wiki?curid=2031569" title="Steern">
Steern



</doc>
<doc id="2031573" url="https://pl.wikipedia.org/wiki?curid=2031573" title="Józef Nguyễn Duy Khang">
Józef Nguyễn Duy Khang

Św. Józef Nguyễn Duy Khang (wiet. Giuse Nguyễn Duy Khang) (ur. ok. 1832 r. w Cao Mại w Wietnamie – zm. 6 grudnia 1861 r. w Hải Dương w Wietnamie) – katechista, tercjarz dominikański, męczennik, święty Kościoła katolickiego.
Życiorys.
Rodzice Józefa Nguyễn Duy Khang byli katolikami. Józef Nguyễn Duy Khang uczył się łaciny w seminarium duchownym w Kẻ Mốt. Został tam tercjarzem dominikańskim. Biskup Hermosilla wybrał go na swojego pomocnika – Józef Nguyễn Duy Khang przygotowywał ołtarz do mszy, kopiował listy duszpasterskie, przygotowywał posiłki. Chciał zostać księdzem, ale w związku z edyktem królewskim przeciwko chrześcijanom z 5 sierpnia 1861 r. biskup Hermosilla zdecydował się 18 września zamknąć seminarium w Kẻ Mốt. Józef Nguyễn Duy Khang postanowił nadal towarzyszyć biskupowi. Ukrywali się razem i razem zostali aresztowani. Ścięto go 6 grudnia 1861 r.
Kult.
Dzień wspomnienia: 24 listopada w grupie 117 męczenników wietnamskich.
Beatyfikowany 20 maja 1906 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031575" url="https://pl.wikipedia.org/wiki?curid=2031575" title="Paweł Nguyễn Văn Mỹ">
Paweł Nguyễn Văn Mỹ

Paweł Nguyễn Văn Mỹ (wiet. Phaolô Nguyễn Văn Mỹ) (ur. ok. 1798 r. w Kẻ Non, prowincja Hà Nam w Wietnamie – zm. 18 grudnia 1838 r. w Sơn Tây w Wietnamie) – katechista, męczennik, święty Kościoła katolickiego.
Paweł Nguyễn Văn Mỹ w wieku 19 lat rozpoczął naukę w seminarium w Kẻ Vĩnh. Nie został jednak księdzem tylko katechistą. Przydzielono go do pomocy ojcu Marette. Po pewnym czasie biskup Havard wyznaczył go na pomocnika księdza Jana Cornay w parafii Bầu Nọ. Został aresztowany razem z katechistami Piotrem Trương Văn Đường i Piotrem Vũ Văn Truật. Stracono ich 18 grudnia 1838 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031576" url="https://pl.wikipedia.org/wiki?curid=2031576" title="Mistrzostwa Świata w Piłce Nożnej 1982 (eliminacje strefy AFC/OFC)">
Mistrzostwa Świata w Piłce Nożnej 1982 (eliminacje strefy AFC/OFC)

W eliminacjach do Mistrzostw Świata w Piłce Nożnej 1982 w strefie AFC i OFC wzięło udział 20 reprezentacji: 17 z Azji i 3 z Oceanii, które walczyły o dwa miejsca w turnieju finałowym.
Format eliminacji.
W pierwszej rundzie drużyny walczyły w czterech grupach, systemem każdy z każdym, mecz i rewanż. Zwycięzcy grup awansowali do grupy finałowej, gdzie system rozgrywek był analogiczny do tego z pierwszej rundy. Dwie najlepsze drużyny uzyskały awans do turnieju finałowego.
Pierwszy etap.
Grupa 4 (mecze w Hongkongu).
Mecze wstępne.
Mecze wstępne, które ustalą skład podgrup. Zwycięzca pierwszego i drugiego oraz przegrany trzeciego zagrają w podgrupie A, reszta w B.
Podgrupa B.
Półfinały
Finał
Grupa Finałowa.
Mecz dodatkowy
Awans.
Awans uzyskały następujące reprezentacje:
Bibliografia.
 

</doc>
<doc id="2031577" url="https://pl.wikipedia.org/wiki?curid=2031577" title="Krystyna Ostromęcka">
Krystyna Ostromęcka

Krystyna Ostromęcka-Guryn (ur. 12 marca 1948 w Bydgoszczy) – polska siatkarka, grająca na pozycji przyjmującej, brązowa medalistka olimpijska (1968), brązowa medalista mistrzostw Europy (1971).
Kariera sportowa.
Karierę rozpoczęła w SKS Warszawa, w latach 1963–1964 była zawodniczką MDK Warszawa, w latach 1964–1974 Legii Warszawa, w latach 1975–1978 Spójni Warszawa. Największe sukcesy klubowe odniosła z Legią, zdobywając cztery tytuły wicemistrzyni Polski (1965, 1967, 1968, 1969) oraz trzy brązowe medale mistrzostw Polski (1970, 1971, 1972), z MDK była mistrzynią Polski juniorek.
W reprezentacji Polski seniorek debiutowała 3 marca 1968 w towarzyskim spotkaniu z Holandią. Jej największymi sukcesami były brązowe medale Igrzysk Olimpijskich (1968) i mistrzostw Europy (1971). Dwukrotnie wystąpiła na mistrzostwach świata (1970 i 1974 - w obu startach 9. miejsce). Ostatni raz w biało-czerwonych barwach wystąpiła 27 października 1974 w meczu mistrzostw świata z USA. Łącznie w I reprezentacji Polski zagrała w 143 spotkaniach, w tym 126 oficjalnych.
Jest absolwentką Liceum Ogólnokształcącego im. Jana Kochanowskiego w Warszawie oraz Wydziału Elektroniki Politechniki Warszawskiej (1972) – specjalność elektronika medyczna. Pracowała w Ośrodku Badawczo-Rozwojowym Techniki Medycznej „ORMED” (1972–1991).

</doc>
<doc id="2031578" url="https://pl.wikipedia.org/wiki?curid=2031578" title="Max Fleischer (1861–1930)">
Max Fleischer (1861–1930)

Max Fleischer (ur. 4 lipca 1861 w Piaśnikach, zm. 3 kwietnia 1930 w Menton-Garavan) – niemiecki botanik specjalizujący się w mszakach i malarz.
Życiorys.
Fleischer urodził się jako syn Wilhelma Fleischera i Pauline Brettschneider. Jako dziecko przeprowadził się z rodziną do Wrocławia, gdzie ukończył liceum, następnie studiował malarstwo w Królewskiej Szkole Sztuk i Rzemiosł we Wrocławiu oraz na wyższych uczelniach artystycznych Berlina i Monachium. Po ukończeniu studiów artystycznych przebywał we Francji, gdzie zajmował się malarstwem. Następnie w 1889-1892 studiował geologię i paleontologię w Zurychu, którą ukończył w 1892. Od tego okresu intensywnie badał florę Europy i Azji południowo-wschodniej, nie rezygnując z twórczości artystycznej, a także był ilustratorem prac botanicznych.
Wczesne obrazy Fleischera (z okresu francuskiego) reprezentują impresjonizm, późniejsze ekspresjonizm. Kilkakrotnie zdobywał złote lub srebrne medale na wystawach malarskich. Jako naukowiec, opracował m.in. systematykę mszaków. Doktor honoris causa uniwersytetu w Utrechcie.
Publikacje Fleischera:

</doc>
<doc id="2031580" url="https://pl.wikipedia.org/wiki?curid=2031580" title="Piotr Đa">
Piotr Đa

Piotr Đa (wiet. Phêrô Đa) (ur. ok. 1802 r. w Ngọc Cục, prowincja Nam Định w Wietnamie – zm. 17 czerwca 1862 r. w Nam Định w Wietnamie) – katechista, męczennik, święty Kościoła katolickiego.
Piotr Đa urodził się ok. 1802 r. w Ngọc Cục w prowincji Nam Định. Jego ojciec był katolikiem, natomiast matka nie była chrześcijanką. Piotr Đa został ochrzczony już jako dziecko. Był żonaty. Pełnił funkcję katechisty. Został uwięziony podczas prześladowań, gdy miał już ok. 60 lat. W więzieniu spędził około roku, poddawano go torturom. Został stracony 17 czerwca 1862 r.
Dzień wspomnienia: 24 listopada w grupie 117 męczenników wietnamskich.
Beatyfikowany 29 kwietnia 1951 r. przez Piusa XII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031583" url="https://pl.wikipedia.org/wiki?curid=2031583" title="Apia Park">
Apia Park

Apia Park Sports Complex – wielofunkcyjny kompleks sportowy zlokalizowany w Apii, stolicy Samoa. W jego skład wchodzi stadion o pojemności 15 000, hala sportowa, a także boiska do tenisa i netballu.
Na stadionie rozgrywa swoje mecze reprezentacja Samoa w rugby union mężczyzn.
Apia Park była jedną z głównych aren podczas Igrzysk Południowego Pacyfiku 2007, goszcząc zawody w lekkoatletyce, tenisie stołowym, badmintonie, bowls, rugby 7 i touch rugby. Rozgrywano tutaj również mecze w ramach Pucharu Narodów Pacyfiku 2010.
Na stadionie będzie się odbywała ceremonia otwarcia i zamknięcia Igrzysk Wspólnoty Narodów Juniorów 2015 (2015 Commonwealth Youth Games); na terenie kompleksu odbędą się zawody w lekkoatletyce, tenisie i rugby 7.

</doc>
<doc id="2031584" url="https://pl.wikipedia.org/wiki?curid=2031584" title="Piotr Đinh Văn Dũng">
Piotr Đinh Văn Dũng

Piotr Đinh Văn Dũng (wiet. Phêrô Đinh Văn Dũng) (ur. ok. 1800 r. w Đông Phú, prowincja Thái Bình w Wietnamie – zm. 6 czerwca 1862 r. w Nam Định w Wietnamie) – katechista, męczennik, święty Kościoła katolickiego.
Piotr Đinh Văn Dũng urodził się w Đông Phú, prowincja Thái Bình. Był rybakiem i ojcem rodziny. Pełnił funkcję katechisty. Został uwięziony w czasie prześladowań. W więzieniu spędził 9 miesięcy. Wielokrotnie go torturowano, żeby zmusić do wyrzeczenia wiary. Został stracony razem ze swoim kuzynem Piotrem Đinh Văn Thuần 6 czerwca 1862 r.
Dzień wspomnienia: 24 listopada w grupie 117 męczenników wietnamskich.
Beatyfikowany 29 kwietnia 1951 r. przez Piusa XII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031585" url="https://pl.wikipedia.org/wiki?curid=2031585" title="Ulica Moniuszki w Katowicach">
Ulica Moniuszki w Katowicach



</doc>
<doc id="2031586" url="https://pl.wikipedia.org/wiki?curid=2031586" title="Piotr Ðoàn Văn Vân">
Piotr Ðoàn Văn Vân

Piotr Ðoàn Văn Vân (wiet. Phêrô Ðoàn Văn Vân) (ur. ok. 1780 r. w Kẻ Bói, prowincja Hà Nam w Wietnamie – zm. 25 maja 1857 r. w Sơn Tây w Wietnamie) – katechista, święty Kościoła katolickiego, męczennik.
Piotr Ðoàn Văn Vân urodził się we wsi Kẻ Bói, prowincja Hà Nam. W wieku 25 lat został katechistą i służył w różnych parafiach. Gdy był już w podeszłym wieku, został stracony z powodu wiary 25 maja 1857 r.
Dzień wspomnienia: 24 listopada w grupie 117 męczenników wietnamskich.
Beatyfikowany 2 maja 1909 r. przez Piusa X. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2031587" url="https://pl.wikipedia.org/wiki?curid=2031587" title="Ulica Mickiewicza w Katowicach">
Ulica Mickiewicza w Katowicach



</doc>
<doc id="2031590" url="https://pl.wikipedia.org/wiki?curid=2031590" title="Kamienica Wosińska w Krakowie">
Kamienica Wosińska w Krakowie

Kamienica Wosińska (Lukinowska) – zabytkowa kamienica znajdująca się w Krakowie przy Rynku Głównym 37, na Starym Mieście.
Pierwotnie na parceli 37 znajdowały się dwie kamienice średniowieczne. W XVI wieku zostały one połączone. W XVII wieku kamienica należała do rodzin Sztametów, Pestalozzich, Wosińskich i Luccinich. Od 1842 roku należała do Żeleńskich.

</doc>
<doc id="2031592" url="https://pl.wikipedia.org/wiki?curid=2031592" title="Dyskografia Lady Antebellum">
Dyskografia Lady Antebellum

Dyskografia amerykańskiego zespołu country Lady Antebellum składa się z trzech albumów studyjnych oraz dziesięciu singli.
Debiutancki album grupy, "Lady Antebellum", został wydany w 2007 roku i uzyskał platynowy status w Stanach Zjednoczonych. Z płyty pochodziły trzy single: "Love Don't Live Here" "Lookin' for a Good Time" oraz "I Run to You", pierwszy utwór numer jeden na liście "Billboard" Hot Country Songs. Kolejnym singlem był "Need You Now", pochodzący z albumu o tej samej nazwie. Piosenka uplasowała się na szczycie Hot Country Songs, a także 2. pozycji "Billboard" Hot 100 oraz Canadian Hot 100. Inne single z tejże płyty to: "Our Kind of Love" i "American Honey".

</doc>
<doc id="2031593" url="https://pl.wikipedia.org/wiki?curid=2031593" title="Nasze wielkie rodzinne wesele">
Nasze wielkie rodzinne wesele

Nasze wielkie rodzinne wesele (, 2010) – amerykańska komedia w reżyserii Ricka Famuyiwy.
Fabuła.
Marcus (Lance Gross) kończy medycynę, a Lucia (America Ferrera) postanawia rzucić prawo, by razem z ukochanym dołączyć do programu „Lekarze bez granic” i wyjechać na Sri Lankę. Przed wyjazdem postanawiają zaprosić swoich rodziców na uroczystą kolację, podczas której chcą ich poinformować, że zamierzają się pobrać. Wspólny wieczór okazuje się jednak porażką. Ślub jest wprawdzie dla nich, ale wesele to już sprawa ich rodzin.
Marcus i Lucia zdają sobie sprawę, że konieczne będzie załagodzenie rodzinnych sporów, których sprawcami są ich ojcowie, starający się ze wszystkich sił utrudnić przygotowania do najpiękniejszego dnia w życiu swoich dzieci. Zwłaszcza ojciec Lucii nie może pogodzić się z faktem, że ona rzuca studia, aby wyjść za mąż za mężczyznę o innym kolorze skóry. Marcus i Lucia mają zaledwie dwa tygodnie, by zapanować nad sytuacją. I przekonują się, że decydując się na wspólne życie, decydują się też na wspólne życie ze swoimi rodzinami.

</doc>
<doc id="2031595" url="https://pl.wikipedia.org/wiki?curid=2031595" title="Patricio Araujo">
Patricio Araujo

Patricio Gabriel „Pato” Araujo Vázquez (ur. 30 stycznia 1988 w Colimie) – meksykański piłkarz występujący na pozycji defensywnego pomocnika lub środkowego obrońcy, obecnie zawodnik Puebli.
Kariera klubowa.
Araujo pochodzi z miasta Colima, jednak później przeprowadził się do Guadalajary i jest wychowankiem słynnej akademii juniorskiej tamtejszego klubu Chivas de Guadalajara. Do pierwszej drużyny został włączony jako siedemnastolatek przez baskijskiego szkoleniowca Xabiera Azkargortę i w meksykańskiej Primera División zadebiutował 29 października 2005 w przegranym 1:2 spotkaniu z Morelią. Podstawowym zawodnikiem ekipy został już kilka miesięcy później, po przyjściu do zespołu trenera José Manuela de la Torre; w styczniu 2006 triumfował w rozgrywkach kwalifikacyjnych do Copa Libertadores – InterLidze, natomiast w jesiennym sezonie Apertura 2006 zdobył z Chivas tytuł mistrza Meksyku – mimo nastoletniego wieku miał wówczas niepodważalne miejsce w wyjściowej jedenastce, rozgrywając wszystkie możliwe mecze. Premierowego gola na najwyższym szczeblu ligowym strzelił 13 października 2007 w wygranej 5:1 konfrontacji z Necaxą i w tym samym roku dotarł ze swoim klubem do finału najbardziej prestiżowych rozgrywek północnoamerykańskiego kontynentu – Pucharu Mistrzów CONCACAF.
W 2009 roku Araujo triumfował z Chivas w InterLidze, a ważnym zawodnikiem ekipy był również w 2010 roku, kiedy to doszedł wraz ze swą ekipą do finału południowoamerykańskich rozgrywek Copa Libertadores. Przez kolejne lata mimo pewnego miejsca w składzie nie odniósł jednak z zespołem większych sukcesów, zaś po powrocie do klubu trenera José Manuela de la Torre, wraz z końcem 2014 roku, został relegowany do roli głębokiego rezerwowego. W wiosennym sezonie Clausura 2015 dotarł do finału krajowego pucharu – Copa MX, lecz wobec sporadycznych występów bezpośrednio po tym odszedł na wypożyczenie do niżej notowanego klubu Puebla FC. Jeszcze w tym samym roku zdobył z nim superpuchar Meksyku – Supercopa MX, a po upływie sześciu miesięcy został wykupiony przez władze Puebli na stałe.
Kariera reprezentacyjna.
W kwietniu 2005 Araujo został powołany przez szkoleniowca Jesúsa Ramíreza do reprezentacji Meksyku U-17 na Mistrzostwa Ameryki Północnej U-17. Tam pełnił rolę podstawowego zawodnika swojej drużyny, rozgrywając wszystkie trzy możliwe spotkania w wyjściowym składzie, zaś jego kadra – pełniąca wówczas rolę współgospodarza turnieju – zanotowała komplet zwycięstw i zajęła pierwsze miejsce w swojej grupie. Pięć miesięcy później znalazł się w składzie na Mistrzostwa Świata U-17 w Peru, gdzie również miał niepodważalne miejsce na środku defensywy, pełniąc rolę lidera i kapitana zespołu – wystąpił we wszystkich sześciu meczach w wyjściowej jedenastce, zbierając bardzo udane recenzje za swoje występy. Meksykanie – mający wówczas w składzie graczy takich jak Héctor Moreno, Giovani dos Santos czy Carlos Vela – zdobyli wtedy tytuł młodzieżowych mistrzów świata, pokonując w finale Brazylię (3:0).
W styczniu 2007 Araujo, w barwach reprezentacji Meksyku U-20 – również prowadzonej przez Jesúsa Ramíreza – wziął udział w Mistrzostwach Ameryki Północnej U-20. Podczas nich zanotował wszystkie trzy mecze (każdy w pełnym wymiarze czasowym) natomiast jego zespół zajął pierwsze miejsce w grupie z bilansem dwóch zwycięstw i remisu. Po upływie czterech miesięcy został powołany na Mistrzostwa Świata U-20 w Kanadzie, gdzie – podobnie jak przed dwoma laty – był kapitanem swojej kadry narodowej i miał pewną pozycję w linii obrony, tworząc podstawową parę stoperów z Héctorem Moreno. Wystąpił wówczas w czterech z pięciu możliwych spotkań (wszystkie od pierwszej do ostatniej minuty), zaś meksykańska drużyna odpadła wówczas ze światowego czempionatu w ćwierćfinale, przegrywając w nim z Argentyną (0:1).
W marcu 2008 Araujo znalazł się w ogłoszonym przez szkoleniowca Hugo Sáncheza składzie reprezentacji Meksyku U-20 na północnoamerykański turniej kwalifikacyjny do Igrzysk Olimpijskich w Pekinie. Wystąpił wówczas w dwóch z trzech meczów (w obydwóch w wyjściowym składzie), natomiast Meksykanie spisali się poniżej oczekiwań – zanotowali zwycięstwo, remis i porażkę, zajmując dopiero trzecie miejsce w liczącej cztery drużyny grupie (za Gwatemalą i Kanadą), przez co nie zakwalifikowali się na olimpiadę.
W seniorskiej reprezentacji Meksyku Araujo zadebiutował za kadencji selekcjonera Hugo Sáncheza, 22 sierpnia 2007 w przegranym 0:1 meczu towarzyskim z Kolumbią.

</doc>
<doc id="2031596" url="https://pl.wikipedia.org/wiki?curid=2031596" title="Tajwan na Letnich Igrzyskach Olimpijskich 2000">
Tajwan na Letnich Igrzyskach Olimpijskich 2000



</doc>
<doc id="2031597" url="https://pl.wikipedia.org/wiki?curid=2031597" title="Morze Camotes">
Morze Camotes

Morze Camotes – niewielkie morze w obrębie archipelagu Filipin położone pomiędzy regionami Wschodnie Visayas i Środkowe Visayas.
Znajduje się pomiędzy wyspami: Leyte na północy i wschodzie, Bohol na południu i Cebu na zachodzie. 
Jest połączone z Morzem Visayan na północnym zachodzie i Morzem Mindanao na południu przez Cieśninę Canigao i Cieśninę Cebu. Na Morzu Camotes leżą Wyspy Camotes i wyspa Mactan. Największe miasta w pobliżu to: Ormoc i Baybay w prowincji Leyte oraz Cebu City na wyspie Cebu.

</doc>
<doc id="2031602" url="https://pl.wikipedia.org/wiki?curid=2031602" title="Turcja na Letnich Igrzyskach Olimpijskich 2000">
Turcja na Letnich Igrzyskach Olimpijskich 2000

Turcję na Letnich Igrzyskach Olimpijskich 2000 reprezentowało 57 zawodników, 42 mężczyzn i 15 kobiet.

</doc>
<doc id="2031606" url="https://pl.wikipedia.org/wiki?curid=2031606" title="Lady Antebellum (album)">
Lady Antebellum (album)

Lady Antebellum - debiutancki album amerykańskiego zespołu country Lady Antebellum, wydany 15 kwietnia 2008 roku. Główny singel, "Love Don't Live Here", ukazał się pod koniec 2007 roku, zajmując 3. miejsce listy "Billboard" Hot Country Songs w maju 2008 roku. Drugi singel, "Lookin' for a Good Time", został wydany miesiąc później i uplasował się na 11. pozycji tego samego zestawienia. "I Run to You", kolejny singel z "Lady Antebellum", dotarł na szczyt Hot Country Songs, stając się pierwszym utworem w twórczości grupy, który tego dokonał.
Album zadebiutował na 1. miejscu listy Top Country Albums, a także na 4. pozycji "Billboard" 200, rozchodząc się w ciągu pierwszych siedmiu dni w 42.000 kopii. "Lady Antebellum" była jednocześnie pierwszą płytą debiutującego zespołu w historii, która uplasowała się na szczycie Top Country Albums w premierowym tygodniu. 
"Lady Antebellum" uzyskał w Stanach Zjednoczonych platynowy status za sprzedaż powyżej miliona egzemplarzy.
"Lady Antebellum" nominowany był do nagrody Academy of Country Music w kategorii album roku.

</doc>
<doc id="2031608" url="https://pl.wikipedia.org/wiki?curid=2031608" title="Gmina zbiorowa Esens">
Gmina zbiorowa Esens

Gmina zbiorowa Esens (niem. "Samtgemeinde Esens") – gmina zbiorowa położona w niemieckim kraju związkowym Dolna Saksonia, w powiecie Wittmund. Siedziba administracji gminy zbiorowej znajduje się w miejscowości Esens.
Podział administracyjny.
Do gminy zbiorowej Esens należy siedem gmin, w tym jedno miasto "(Stadt)":

</doc>
<doc id="2031611" url="https://pl.wikipedia.org/wiki?curid=2031611" title="Gminy w departamencie Orne">
Gminy w departamencie Orne

Lista 505 gmin w departamencie Orne we Francji.
Legend for tables:

</doc>
<doc id="2031613" url="https://pl.wikipedia.org/wiki?curid=2031613" title="Turkmenistan na Letnich Igrzyskach Olimpijskich 2000">
Turkmenistan na Letnich Igrzyskach Olimpijskich 2000

Turkmenistan na Letnich Igrzyskach Olimpijskich 2000 reprezentowało ośmioro zawodników - czterech mężczyzn i cztery kobiety.
Skład reprezentacji.
Judo.
Kobiety
Lekkoatletyka.
Mężczyźni
Kobiety
Podnoszenie ciężarów.
Mężczyźni
Strzelectwo.
Mężczyźni
Tenis stołowy.
Kobiety
Zapasy.
Mężczyźni

</doc>
<doc id="2031614" url="https://pl.wikipedia.org/wiki?curid=2031614" title="Katastrofa lotu Bonanza Air Lines 114">
Katastrofa lotu Bonanza Air Lines 114

Katastrofa lotu Bonanza Air Lines 114 – katastrofa lotnicza, która wydarzyła się 15 listopada 1964 roku w okolicach miasteczka Sloan w stanie Nevada. Samolot Fairchild Hiller FH-227, należący do linii lotniczych Bonanza Air Lines, rozbił się w czasie podchodzenia do lądowania. W wyniku katastrofy śmierć poniosło 29 osób (26 pasażerów i 3 członków załogi) - wszyscy na pokładzie.
Samolot Fairchild Hiller FH-227 (nr rej. N745L) odbywał rutynowy lot z Phoenix do Las Vegas. Feralnego dnia kapitanem maszyny był Henry Fitzpatrick. Około godziny 20:25, w czasie pochodzenia do lądowania w Las Vegas, maszyna zawadziła o szczyt góry, a następnie rozbiła się na pustynnym terenie w okolicach miasteczka Sloan. Bezpośrednio po zderzeniu samolotu z ziemią nastąpiła potężna eksplozja zapasów paliwa. Katastrofa miała miejsce 16 kilometrów od Las Vegas.
Miejsce katastrofy było trudne do zlokalizowania dla służb ratowniczych, gdyż samolot rozbił się na pustynnym, odludnym terenie, około 7 kilometrów od najbliższej szosy. Wraku Fairchilda poszukiwały cztery helikoptery. Jeden z nich natknął się na wrak kilkanaście godzin po katastrofie. Po dotarciu ratowników na miejsce stwierdzono, że spośród 29 osób na pokładzie nikt nie przeżył katastrofy. Ciała ofiar były zmasakrowane w takim stopniu, że ekipy ratownicze początkowo miały trudności z określeniem liczby ofiar tragedii.
Przyczyną katastrofy był błąd pilota, który błędnie odczytał wskazania wykresu odnośnie do wysokości samolotu na danym odcinku. Po latach jednak komisja lotnicza uznała, że wykres był wyjątkowo nieczytelny i kapitan Fitzpatrick ponosi tylko częściową odpowiedzialność za katastrofę.

</doc>
<doc id="2031615" url="https://pl.wikipedia.org/wiki?curid=2031615" title="Auditorium Comicum">
Auditorium Comicum

Auditorium Comicum – sala znajdująca się w głównym gmachu Uniwersytetu Wrocławskiego, powyżej Auli Leopoldina, zaprojektowana w II ćwierci XVIII w. jako sala teatralna we wznoszonej jezuickiej Akademii Leopoldyńskiej.
Pierwotnie sala miała balkony dla publiczności (niezachowane, z wyjątkiem znajdującego się w klatce schodowej portalu wejściowego na balkon, z ozdobnym kartuszem, w którym jest nazwa auditorium). Dekorację malarską w stylu barokowym wykonał jezuita i malarz, Johann Kuben; pochodzi ona sprzed 1739 roku. Na fresku sufitowym (zniszczonym w 1811) namalowano ówczesnego cesarza rzymskiego i wyobrażenia czterech królestw. Ściany ozdobiono scenami figuralnymi, pejzażami i motywami roślinnymi. W sali przewidziano miejsce dla tysiąca osób. U schyłku XVIII wieku przedstawienia teatralne zaczęto wystawiać na parterze budynku, a w Auditorium Comicum przeprowadzono w 1811 roku remont, przykrywając ściany tynkiem i wymieniając strop. W 1820 roku umieszczono w sali zbiory Muzeum Zoologicznego, które przeniesiono na początku XX wieku, przekształcając Auditorium w dwie sale wykładowe: Auditorium Maximum (po 1945 nazwana salą im. Oswalda Balzera) oraz mniejszą, po 1945 nazwaną im. Polonii Wrocławskiej.
Dekorację malarską ścian odkryto w czerwcu 2010 roku w sali im. Balzera.

</doc>
<doc id="2031616" url="https://pl.wikipedia.org/wiki?curid=2031616" title="Parafia św. Michała Archanioła w Ostrowsku">
Parafia św. Michała Archanioła w Ostrowsku

Parafia św. Michała Archanioła w Ostrowsku – parafia rzymskokatolicka należąca do dekanatu Nowy Targ, archidiecezji krakowskiej.
Jest to trzecia najstarsza wiejska parafia na Podhalu, założona przez cystersów w 1260. Obejmowała Łopusznę, Harklową, część parafii spiskich i liczne wsie, aż do Bukowiny Tatrzanskiej. W 1746 dzierżawca ufundował drewniany kościół, który spłonął 2 listopada 1915. Budowę obecnego kościoła zapoczątkował ks. Stanisław Miernik. Kościół został wzniesiony poza wsią, aby ułatwić wiernym z innych parafii dotarcie do niego. W głównym ołtarzu znajduje się obraz Matki Bożej Nieustającej Pomocy, który zaraz po wybudowaniu kościoła został poświęcony przez ojców redemptorystów. Boczny ołtarz, w którym znajduje się grób Pański, jest poświęcony św. Józefowi. Wnętrze kościoła stanowią freski przedstawiające świętych na sklepieniu oraz fresk przedstawiający zesłanie Ducha Świętego oraz Michała Archanioła, patrona świątyni, w nawie głównej. Wyposażenie kościoła jest drewniane z góralskimi rzeźbieniami wykonanymi przez miejscowego artystę. Obecnie na cmentarzu trwa budowa kaplicy zainicjowana przez ks. Stanisława Barcika (proboszcza parafii). Poświęcenia dokonał ks. bp Józef Guzdek 24 maja 2010. 
Odpust parafialny odbywa się zawsze w ostatnią niedzielę września.
Proboszczem od października 2020 jest ks. mgr Krzysztof Karnas. 

</doc>
<doc id="2031618" url="https://pl.wikipedia.org/wiki?curid=2031618" title="Gmina zbiorowa Holtriem">
Gmina zbiorowa Holtriem

Gmina zbiorowa Holtriem (niem. "Samtgemeinde Holtriem") – gmina zbiorowa położona w niemieckim kraju związkowym Dolna Saksonia, w powiecie Wittmund. Siedziba administracji gminy zbiorowej znajduje się w miejscowości Westerholt.
Podział administracyjny.
Do gminy zbiorowej Holtriem należy osiem gmin:

</doc>
<doc id="2031620" url="https://pl.wikipedia.org/wiki?curid=2031620" title="Sanctuary (singel Gabrielli Cilmi)">
Sanctuary (singel Gabrielli Cilmi)

Sanctuary – singel australijskiej piosenkarki i autorki tekstów Gabrielli Cilmi, pochodzący z jej debiutanckiego albumu "Lessons to Be Learned". Singel został wydany w 2007 roku, 10 listopada 2008 roku nastąpiła jego reedycja.
Wydanie.
"Sanctuary" został wydany najpierw 12 grudnia 2007 roku w formacie digital download, natomiast 10 listopada został wydany singel CD tej piosenki.
Teledysk.
Klip do utworu rozpoczyna się włączeniem przez piosenkarkę magnetofonu. Na teledysku ukazana jest w wielu różnych miejscach, krążąc po pokoju, leżąc na łóżku czy siedząc na fotelu, pisząc coś w książce. Śpiewa też na tle padającego deszczu, również przechadza się po ogrodzie z parasolem w deszczu. Klip kończy się wyjściem artystki z domu.

</doc>
<doc id="2031621" url="https://pl.wikipedia.org/wiki?curid=2031621" title="Holtriem">
Holtriem



</doc>
<doc id="2031624" url="https://pl.wikipedia.org/wiki?curid=2031624" title="Bernard z Aosty">
Bernard z Aosty



</doc>
<doc id="2031625" url="https://pl.wikipedia.org/wiki?curid=2031625" title="Czesław Drozdowski">
Czesław Drozdowski

Czesław Drozdowski ps. "Domański" (ur. 15 marca 1918 w Warszawie, zm. 18 maja 1997 w Australii) – polski wojskowy, kapitan Narodowych Sił Zbrojnych. 
Życiorys.
Od maja 1942 roku należał do Związku Jaszczurczego, a następnie do Narodowych Sił Zbrojnych. W latach 1943-44 był oficerem I batalionu Centrum Wyszkolenia Szkoły Podchorążych Piechoty w Warszawie. Wziął udział w powstaniu warszawskim, początkowo w randze porucznika. Wszedł w skład Legii Akademickiej NSZ na Starówce, był też dowódcą plutonu w 1. kompanii wypadowej kapitana Tadeusza Dąbrowskiego „Prusa” w batalionie „Gozdawa”. Od 21 sierpnia dowodził obroną Reduty Bank Polski. We wrześniu dowodził 3. kompanią Zgrupowania „Gozdawa”, a następnie 2. kompanią Legii Akademickiej. 
Po upadku powstania przebywał w obozach jenieckich, a po wyzwoleniu kolejno w: Brygadzie Świętokrzyskiej NSZ, 3. Dywizji Strzelców Karpackich oraz Polskich Kompaniach Wartowniczych. 
Był czterokrotnie odznaczony Krzyżem Walecznych.

</doc>
<doc id="2031626" url="https://pl.wikipedia.org/wiki?curid=2031626" title="Henryk Paprocki">
Henryk Paprocki

Henryk Józef Paprocki (ur. 10 grudnia 1946 w Kole) – polski teolog i duchowny prawosławny, filozof, badacz filozofii rosyjskiej i tłumacz, były pracownik katedry Teologii Prawosławnej Uniwersytetu w Białymstoku.
Życiorys.
Ojciec Edward Paprocki (zm. 30 kwietnia 1964), matka Elżbieta Klara Wasielewska (zm. 11 października 1990). W 1964 roku ukończył Liceum Ogólnokształcące im. Kazimierza Wielkiego w Kole.
Ukończył studia teologiczne na KUL, zaś w 1978 również doktoranckie w Instytucie św. Sergiusza w Paryżu. Święcenia diakońskie otrzymał w 1981 z rąk metropolity warszawskiego i całej Polski Bazylego; na kapłana został wyświęcony 14 czerwca 1981 przez tego samego hierarchę.
Jest członkiem Międzynarodowego Stowarzyszenia Studiów Patrystycznych, redaktorem pisma „Elpis” oraz członkiem Międzynarodowej Komisji ds. dziedzictwa św. Grzegorza Peradze. Pełnił funkcję rzecznika prasowego Polskiego Autokefalicznego Kościoła Prawosławnego. Wykładał na Akademii Teatralnej im. A. Zelwerowicza w Warszawie, w Prawosławnym Seminarium Duchownym w Warszawie oraz na Uniwersytecie w Białymstoku. Pracę duszpasterską prowadzi w Kaplicy św. Męczennika Archimandryty Grzegorza w Warszawie.
W 2017 został członkiem Polsko-Rosyjskiej Grupy do Spraw Trudnych oraz Polsko-Gruzińskiej Komisji Historyków.
Ordery, odznaczenia, wyróżnienia.
W 2013 r. "za wybitne zasługi w pracy naukowo-publicystycznej i działalności dydaktycznej, za upowszechnianie wiedzy o liturgiach wschodnich" został przez prezydenta Bronisława Komorowskiego odznaczony Krzyżem Oficerskim Orderu Odrodzenia Polski, którym udekorowano go 3 maja 2013 podczas uroczystości na Zamku Królewskim z okazji Święta Narodowego 3 Maja.
W 2009 otrzymał doktorat "honoris causa" uniwersytetu św. Grzegorza Peradze w Tbilisi. W tym samym roku został nagrodzony mitrą i orderem św. Marii Magdaleny II stopnia. W 2002 otrzymał Srebrny Krzyż Zasługi, w 2010 medal św. Grzegorza Peradze, zaś w 2011 Medal Honoru Republiki Gruzji; 2014 medal zasługi Uniwersytetu im. Iwane Dżawachiszwili w Tbilisi; w 2016 r. został laureatem nagrody im ks. Romana Indrzejczyka za działalność na rzecz rozwoju dialogu chrześcijańsko-żydowskiego; w tymże roku otrzymał order św. Marii Magdaleny II stopnia z ozdobami; w 2017 r. otrzymał medal honorowy Powstanie w Getcie Warszawskim.
Publikacje.
Ponadto jest autorem ponad 1000 artykułów, recenzji, haseł encyklopedycznych i tłumaczeń, m.in. dzieł S. Bułgakowa, N. Bierdiajewa, P. Fłorienskiego, N. Łosskiego, W. Rozanowa, M. Quenota, O. Clémenta, A. Kniaziewa, B. Uspienskiego, patriarchy Moskwy i całej Rusi Cyryla, a także esejów o twórczości J. Nowosielskiego, M. Łukasika i A. Tarkowskiego. Tłumaczył prawosławne teksty liturgiczne na język polski. Przygotował materiały do kanonizacji św. Grzegorza Peradze, a od 2010 redaguje i publikuje jego Dzieła zebrane. Przetłumaczył wszystkie teksty liturgii bizantyjskiej, które są dostępne na stronie internetowej: liturgia.cerkiew.pl.
Jest mężem Marii Magdaleny Klinger, córki ks. Jerzego Klingera, oraz ojcem dwóch córek: Agnieszki i Olgi.

</doc>
<doc id="2031628" url="https://pl.wikipedia.org/wiki?curid=2031628" title="Uzbekistan na Letnich Igrzyskach Olimpijskich 2000">
Uzbekistan na Letnich Igrzyskach Olimpijskich 2000

Uzbekistan na Letnich Igrzyskach Olimpijskich 2000 reprezentowało 70 zawodników, 52 mężczyzn i 18 kobiet.

</doc>
<doc id="2031629" url="https://pl.wikipedia.org/wiki?curid=2031629" title="Budynek Banku Pekao w Krakowie">
Budynek Banku Pekao w Krakowie

Budynek Banku Pekao – zabytkowa kamienica znajdująca się w Krakowie przy Rynku Głównym 31, na rogu z ulicą Szewską 1, na Starym Mieście.
Modernistyczny gmach projektu Ludwika Wojtyczki i Kazimierza Wyczyńskiego, powstał w 1913.
Zbudowany został na miejscu kamienicy „Tenczerowskiej” w której działała na początku lat siedemdziesiątych XVIII wieku, pierwsza w Krakowie kawiarnia prowadzona przez Mariannę Sędrakowską.

</doc>
<doc id="2031635" url="https://pl.wikipedia.org/wiki?curid=2031635" title="Pawieł Krywicki">
Pawieł Krywicki

Pawieł Krywicki (białorus. Павал Крывіцкі, ros. Павел Крывицкий; ur. 17 kwietnia 1984) – białoruski lekkoatleta specjalizujący się w rzucie młotem.
W 2005 roku zdobył złoty medal podczas młodzieżowych mistrzostw Europy. Ósmy zawodnik mistrzostw świata w Berlinie (2009). Złoty medalista mistrzostw Białorusi, reprezentant kraju w zimowym pucharze Europy w rzutach lekkoatletycznych oraz w drużynowych mistrzostwach Europy. 
W 2015 otrzymał karę 4 lat dyskwalifikacji (do 21 czerwca 2019) za doping (hormon wzrostu).
9 sierpnia 2016 roku MKOL opublikował raport, z którego wynika że Krywicki stosował niedozwolone środki podczas Igrzysk w Londynie. W konsekwencji został on zdyskwalifikowany a jego olimpijskie wyniki zostały anulowane.
Rekord życiowy: 80,67 (11 sierpnia 2011, Mińsk).

</doc>
<doc id="2031637" url="https://pl.wikipedia.org/wiki?curid=2031637" title="Wielomian przedziałowy">
Wielomian przedziałowy



</doc>
<doc id="2031643" url="https://pl.wikipedia.org/wiki?curid=2031643" title="Adam Niedoba">
Adam Niedoba

Adam Niedoba (ur. 10 lipca 1906 w Nawsiu, zm. 14 sierpnia 1972 w Wiśle) – polski nauczyciel, działacz społeczny i kulturalny, regionalista. Był bratem Władysława Niedoby, słynnego zaolziańskiego „Jury spod Grónia”.
Życiorys.
Urodził się jako syn Ewy z domu Sikora i Pawła Niedoby, nawiejskiego gazdy. Po ukończeniu szkoły ludowej w rodzinnej wsi uczęszczał do szkoły wydziałowej w Cieszynie, a następnie do polskiego seminarium nauczycielskiego tamże, które ukończył w 1927. Pracę nauczycielską podjął w Skrzyszowie koło Wodzisławia. Z uwagi na swoje zainteresowania prowadził w szkole chór młodzieżowy i organizował amatorskie przedstawienia teatralne.
Zmobilizowany 30 sierpnia 1939 do Wojska Polskiego jako dowódca plutonu, został ranny w pierwszych dniach wojny i po pobycie w szpitalu w Krakowie wrócił do rodzinnego Nawsia, gdzie w grudniu tego samego roku wstąpił w związek małżeński z Janiną Studzińską, również nauczycielką. W kwietniu 1940 został aresztowany przez gestapo i uwięziony w obozie koncentracyjnym w Dachau. Zwolniony stamtąd z uwagi na chorobę i ogólne wycieńczenie powrócił do Nawsia, skąd udało mu się zbiec przed kolejnym aresztowaniem. Do końca wojny ukrywał się w Krakowie.
W 1945 wrócił na Śląsk Cieszyński, po czym osiadł w Wiśle, gdzie rozpoczął organizować szkołę podstawową w Głębcach oraz podobną placówkę w osiedlu na Małym Stożku (była to wówczas najwyżej położona szkoła w polskich Beskidach). W szkole w Głębcach, którą później kierował, dbał o wychowanie fizyczne młodzieży oraz o jej wszechstronny rozwój kulturalny. Zorganizował w szkole amatorski zespół teatralny, a w 1950 założył zespół regionalny „Wisła”, którym kierował przez następne 20 lat. Opracowywał dla niego programy, pisał teksty, komponował muzykę, układał choreografię. Tworzył widowiska artystyczne, m.in. "Fojtów Michoł", "Złamana granica", "Raubczyk", "Razem, zespołem, gromadą". Z końcem lat 60. skomponował dla zespołu wzruszającą pieśń pt. „Szumi jawor”, do której słowa napisał jego syn Andrzej. Stała się ona wkrótce niepisanym hymnem wszystkich górali śląskich. Współpracował z chórem kościelnym parafii ewangelicko-augsburskiej w Wiśle.
Ze względu na zły stan zdrowia w 1971 Adam Niedoba zakończył pracę z zespołem. Pochowany jest na cmentarzu ewangelickim „Na Groniczku” w Wiśle.

</doc>
<doc id="2031644" url="https://pl.wikipedia.org/wiki?curid=2031644" title="This War Is Ours">
This War Is Ours

This War Is Ours – drugi studyjny album amerykańskiego zespołu Escape the Fate. Jest to pierwszy album, na którym zaśpiewał Craig Mabbitt. Płyta została wydana 21 października 2008 roku. 27 kwietnia 2010 doczekała się swojej reedycji: „This War Is Ours (Deluxe Special Edition)”.
Lista utworów.
Reedycja – This War Is Ours (Deluxe Special Edition)

</doc>
<doc id="2031645" url="https://pl.wikipedia.org/wiki?curid=2031645" title="Hasi Bahbah">
Hasi Bahbah

Hasi Bahbah (arab. حاسي بحبح, fr. "Hassi Bahbah") – miasto w Algierii, w prowincji Dżilfa. W 2010 roku liczyło 104 681 mieszkańców.

</doc>
<doc id="2031646" url="https://pl.wikipedia.org/wiki?curid=2031646" title="Zamek w Dobrej (powiat łobeski)">
Zamek w Dobrej (powiat łobeski)

Zamek w Dobrej – rycerski zamek zlokalizowany w mieście Dobra w powiecie łobeskim, w województwie zachodniopomorskim. Zachowany w formie ruiny na wzgórzu. 
Historia.
Początki budowy zamku w Dobrej przypadają na lata 80. XIII wieku. Powstał on w odległości około dwóch kilometrów na południe od starego grodu położonego nad jeziorem Dobra. Założenie zamku wiąże się najprawdopodobniej z działalnością Przybysława IV z Parchimia, do którego należały okolice Dobrej od 1287 roku. Przed rokiem 1308 powstały zapewne mury obwodowe i skrzydło zachodnie zamku. Ówczesny zamek założony był na rzucie nieregularnego czworoboku zbliżonego do kwadratu o boku południowym zwróconym ku miastu, wschodnim ku nie obwarowanemu podzamczu oraz murowanym skrzydłem mieszkalnym, zamykającym dziedziniec od zachodu. Po zniszczeniach najazdu brandenburskiego (1308 r.) opuszczono zamek na ponad 20 lat.
W końcu XIV wieku właścicielem zamku w Dobrej stał się Gerhard von Dewitz, który rozbudował zamek, dzięki czemu stał się do końca XV wieku jednym z najpotężniejszych zamków rycerskich w okolicy. Zbudowano wówczas skrzydło południowe i bramne (wschodnie), a u podnóża wzniesienia drugi obwód murów obronnych z narożną wieżą. Rzut zamku kształtem zbliżony był do trapezu. Masywna wieża pełniła też rolę więzienia zamkowego. Układ przestrzenny i system obronny nawiązywały do typu zamku joannickiego, w szczególności zamku w Swobnicy. Około 1538 roku kolejny już właściciel Joste Dewitz przebudował zamek na wczesnorenesansową rezydencję obronną. Już od 1630 roku skrzydło północne zagrożone było runięciem, a skrzydło południowe użytkowane było przez kilku właścicieli i tym samym podzielone i zdewaloryzowane poprzez wykonanie osobnych wejść i osobnych klatek schodowych. Najstarszy przekaz ikonograficzny zamku, pochodzący z około 1770 roku, przedstawia zamek od strony południowo - zachodniej. Zamek stał się ruiną, gdy w 1808 roku nowy właściciel zamku rozkazał wysadzić część zamku by uzyskać materiał budowlany. W 1859 uporządkowano część ruiny, a w roku 1862 przeprowadzono roboty porządkowe i zabezpieczające. W 1906r. ówczesny właściciel, Henryk von Diest, postarał się o dotację państwową na renowację ruin. Inwentaryzację pomiarowo-rysunkową z widokami elewacji wykonał Hugo Lemcke – inwentaryzator zabytków Pomorza Zachodniego. II wojna światowa nie wywarła ujemnych skutków na ruiny zamku w Dobrej.
Zachowały się fragmenty murów obwodowych, wieża do wysokości ok. 9 m i ruiny budynków z XVI wieku.
Architektura.
Warownię założono na planie zbliżonym do kwadratu, na naturalnym pagórku. Prawdopodobnie na początku XIV w. powstały mury obwodowe, z cegły na kamiennym fundamencie, oraz w zachodniej części zamku budynek mieszkalny o wymiarach 11 x 34,5 m. Kurtyny murów miały odpowiednio: północna 30 m, wschodnia 37,5 m, południowa 32,2 m i zachodnia 34,5 m. W końcu XIV w. powstał dodatkowy mur obronny z wieżą w północno-zachodnim narożniku. Od południa zamku broniła fosa.

</doc>
<doc id="2031647" url="https://pl.wikipedia.org/wiki?curid=2031647" title="Chamis Miljana">
Chamis Miljana

Chamis Miljana (arab. خميس مليانة, fr. "Khemis Miliana") – miasto w Algierii, w prowincji Ajn ad-Dafla. W 2012 roku liczyło 93 391 mieszkańców.

</doc>
<doc id="2031649" url="https://pl.wikipedia.org/wiki?curid=2031649" title="Eversmeer">
Eversmeer

Eversmeer – miejscowość i gmina w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Holtriem.

</doc>
<doc id="2031650" url="https://pl.wikipedia.org/wiki?curid=2031650" title="Teresa Kasprzycka-Guttman">
Teresa Kasprzycka-Guttman

Teresa Helena Kasprzycka-Guttman (ur. 19 grudnia 1935 w Porębie, zm. 5 grudnia 2009 w Warszawie) – polska chemiczka, wykładowczyni Wydziału Chemii Uniwersytetu Warszawskiego, specjalistka w zakresie termodynamiki roztworów.
Córka Jana i Wiktorii. Liceum ogólnokształcące ukończyła w Myślenicach zdając maturę w 1953. W tym samym roku podjęła studia w sekcji chemicznej Wydziału Matematyczno-Przyrodniczego Uniwersytetu Warszawskiego. Pracę magisterską obroniła z wynikiem bardzo dobrym 7 lipca 1958 r. w działającym już od trzech lat Wydziale Chemii Uniwersytetu Warszawskiego. Stopień doktora nauk chemicznych został jej nadany 24 października 1966. Habilitowała się 29 czerwca 1977 na podstawie rozprawy "Charakterystyka termodynamiczna układów dwuskładnikowych o składnikach polarnych typu zasada pirydynowa – n-alkohole alifatyczne". W 1995 roku uzyskała tytuł profesora. Oprócz pracy na uniwersytecie Teresa Kasprzycka-Guttman pracowała w Narodowym Instytucie Zdrowia Publicznego oraz w Narodowym Instytucie Leków. Była też odznaczona Złotym Krzyżem Zasługi, Krzyżem Kawalerskim Orderu Odrodzenia Polski i Złotą Odznaką ZNP. Spoczywa na cmentarzu Powązkowskim w Warszawie (kwatera 284a wprost-4-5).
Była promotorką ośmiu prac doktorskich (m.in. Elżbiety Megiel, Grzegorza Litwinienki), kierowniczką dwóch projektów badawczo-naukowych oraz współautorką licznych artykułów naukowych.

</doc>
<doc id="2031651" url="https://pl.wikipedia.org/wiki?curid=2031651" title="Jakub Pokorski">
Jakub Pokorski

Jakub Pokorski, pseud. Krojc (ur. 26 maja 1978 w Płocku) – polski muzyk, gitarzysta, wokalista, autor tekstów.
Życiorys.
Z wykształcenia magister ekonomii po Uniwersytecie Mikołaja Kopernika w Toruniu. Jest również absolwentem Państwowej Szkoły Muzycznej I stopnia im. Karola Szymanowskiego (klasa gitary) w Płocku.
Od 2001 do maja 2011 był gitarzystą zespołu Lao Che.
Gościnnie wystąpił na płytach Frutti Di Mare i Sulphur Phuture.
Od 2009 współtworzy wraz z Rafałem Kołacińskim „Praczasem” projekt Skadja, gdzie jest wokalistą, autorem tekstów i muzykiem. Ich debiutancka płyta "Jest M" ukazała się w 2011 roku. Oprócz tego Pokorski tworzy muzykę elektroniczną solowo. W 2010 wydał album "Kid'78", a rok później "Odludek". W 2012 we współpracy z Bartkiem Ujazdowskim wydał pod szyldem Klake/Krojc minialbum "Replica".
Nagrody i odznaczenia.
30 lipca 2012 podczas uroczystości w Parku Wolności w Muzeum Powstania Warszawskiego z rąk prezydenta RP Bronisława Komorowskiego odebrał Srebrny Krzyż Zasługi za „działalność na rzecz popularyzacji i upamiętniania Powstania Warszawskiego”.

</doc>
<doc id="2031652" url="https://pl.wikipedia.org/wiki?curid=2031652" title="Dobra Nowogardzkie Północ">
Dobra Nowogardzkie Północ

Dobra Nowogardzkie Północ - nieczynny kolejowy przystanek osobowy w Kościelniku, w gminie Dobra,
w województwie zachodniopomorskim, w Polsce. Przez przystanek biegła linia normalnotorowa z Nowogardu do stacji Dobra Nowogardzkie otwarta w dniu 30 sierpnia 1902 roku.

</doc>
<doc id="2031654" url="https://pl.wikipedia.org/wiki?curid=2031654" title="Maghnijja">
Maghnijja

Maghnijja (arab. مغنية, fr. "Maghnia") – miasto w Algierii, w prowincji Tilimsan. W 2012 roku liczyło 129 396 mieszkańców.

</doc>
<doc id="2031655" url="https://pl.wikipedia.org/wiki?curid=2031655" title="Wężydło">
Wężydło

Wężydło ("Biarum" Schott) – rodzaj bylin, geofitów, należący do rodziny obrazkowatych, liczący 21 gatunków występujących w strefie śródziemnomorskiej roślinności twardolistnej od Portugalii do Iranu, zasiedlających tereny kamieniste i szczeliny skalne. Nazwa naukowa rodzaju została utworzona za pomocą łacińskiego przedrostka "bi-" (podwójny), dodanego do nazwy innego rodzaju roślin z rodziny obrazkowatych "Arum" i najprawdopodobniej odnosi się do długości wyrostka kolby kwiatostanu tych roślin.
Systematyka.
Rodzaj dzieli się na dwa podrodzaje:
Uprawa.
Gatunki "Biarum davisii" (z uwagi na słodki zapach kwiatostanu) i "Biarum tenuifolium" (z uwagi na relatywnie dużą jak na rodzaj wysokość, do 40 cm, oraz szybki wzrost), uprawiane są jako rośliny ozdobne, szczególnie na skalniakach.

</doc>
<doc id="2031658" url="https://pl.wikipedia.org/wiki?curid=2031658" title="Al-Maszrijja">
Al-Maszrijja

Al-Maszrijja (arab. المشرية, "Al-Mashriyyah"; fr. "Mechéria" a. "Méchria") – miasto w Algierii, w prowincji An-Na’ama. W 2010 roku liczyło 64 632 mieszkańców.

</doc>
<doc id="2031659" url="https://pl.wikipedia.org/wiki?curid=2031659" title="Masad (Algieria)">
Masad (Algieria)

Masad (arab. مسعد, fr. "Messaad") – miasto w Algierii, w prowincji Dżilfa. W 2010 roku liczyło 115 592 mieszkańców.

</doc>
<doc id="2031660" url="https://pl.wikipedia.org/wiki?curid=2031660" title="Józef Kobosko">
Józef Kobosko

Józef Nikodem Kobosko (ur. 15 września 1902 w Komorowie, zm. 20 września 1968 w Podkowie Leśnej) – polski lekarz i działacz społeczny, radny Podkowy Leśnej, poseł do Sejmu RP V kadencji (1938–1939). 
Życiorys.
Ukończył naukę w Gimnazjum Związku Zawodowego Nauczycielstwa Polskiego Szkół Średnich w Warszawie oraz studia medyczne na Uniwersytecie Warszawskim. 
W czasie I wojny światowej działał w harcerstwie oraz Polskiej Organizacji Wojskowej, następnie zaś walczył jako ochotnik w Wojsku Polskim (1919–1920). W dwudziestoleciu międzywojennym praktykował jako lekarz, był także prezesem Polskiego Czerwonego Krzyża i Ligi Obrony Powietrznej i Przeciwgazowej w Żyrardowie. W 1938 uzyskał mandat posła na Sejm RP w okręgu Łowicz (obejmującym Żyrardów), zasiadał w klubie Obozu Zjednoczenia Narodowego. 
Podczas II wojny światowej walczył w Armii Polskiej we Francji. Dostał się do niewoli niemieckiej, z której został zwolniony i kontynuował walkę we francuskim ruchu oporu oraz w Polskich Siłach Zbrojnych na Zachodzie (PSZ). W 1946 powrócił do kraju, gdzie był dyrektorem szpitali kolejowych oraz ordynatorem w Szpitalu Powiatowym w Stargardzie. Pracował także jako lekarz w pogotowiu w Pruszkowie (1963–1965). Zasiadał w Osiedlowej Radzie Narodowej w Podkowie Leśnej. Był członkiem ZBoWiD. 
Odznaczony m.in. Srebrnym Krzyżem Zasługi oraz Medalem Zwycięstwa i Wolności 1945.
Zmarł w 1968, został pochowany na cmentarzu w Żyrardowie.

</doc>
<doc id="2031663" url="https://pl.wikipedia.org/wiki?curid=2031663" title="Golczewo Wąskotorowe">
Golczewo Wąskotorowe

Golczewo Wąskotorowe - nieczynna wąskotorowa stacja kolejowa w Golczewie, w województwie zachodniopomorskim, w Polsce.

</doc>
<doc id="2031664" url="https://pl.wikipedia.org/wiki?curid=2031664" title="Mila (Algieria)">
Mila (Algieria)

Mila w starożytności Milewe / "Mileve"/ także Mireon – miasto w Algierii, centrum administracyjne prowincji Mila. W 2010 liczyło 78 549 mieszkańców. W późnej starożytności stolica Numidii.
Historia.
Starożytność.
Wymieniona przez Ptolemeusza jako Mileum lub Mireon. Rzymska Colonia Sarnensis Milevitana.
Stolica kościelnej prowincji Numidii.
W IV w. biskupem Milewe był Optat z Mileve (zm. przed 400 r.), który w swych dziełach prostował błędy kościoła donatystów.
W trakcie kontrowersji pelagiańskiej w lecie 416 r. W Milewe zebrało się na synodzie sześćdziesięciu biskupów Numidii. Równolegle w tej samej sprawie odbył się synod biskupów Afryki prokonsularnej w Kartaginie. Biskupi numidyjscy wysłali list do papieża Innocentego I, wskazując na dwa błędy doktryny pelagiańskiej: pogląd o zbędności modlitwy i odrzucenie chrztu dzieci.

</doc>
<doc id="2031665" url="https://pl.wikipedia.org/wiki?curid=2031665" title="Plac Jakuba Wujka w Szczecinie">
Plac Jakuba Wujka w Szczecinie

Plac Jakuba Wujka – rozległy plac na szczecińskim Pogodnie. Otoczony willami o zróżnicowanej architekturze, jest obecnie miejscem rekreacji i wypoczynku okolicznych mieszkańców. Na jego terenie znajdują się dwa place zabaw.
Historia.
Plac został wytyczony w latach dziewięćdziesiątych XIX w. jako centralny punkt zaprojektowanego i zrealizowanego przez spółkę akcyjną Westend Stettin osiedla Neu Westend. Spółką kierował Johannes Quistorp. Na jego cześć plac nazwano "Johannes Platz". W momencie budowy osiedle leżało tuż poza granicami miasta, co było korzystne dla inwestora ze względu na niższe podatki i opłaty lokalne. 
Osiedle było dobrze skomunikowane z centrum miasta - w pobliżu przebiegał główny trakt w kierunku Tanowa (dzisiejsza Aleja Wojska Polskiego), a niedaleko znajdował się przystanek kolejowy (obecnie Szczecin Łękno). Osiedle posiadało własną elektrownię oraz sieć wodociągowo-kanalizacyjną.
Na placu zbiega się w niesymetrycznym układzie pięć ulic. Każda z nich otrzymała pierwotnie imię jednego z członków rodziny Quistorpów. Nazwy te uległy zmianie po 1910 r., kiedy to teren osiedla został włączony do miasta. 
Wokół kolistego placu w pierwszych latach XX w. rozpoczęto budowę zróżnicowanych architektonicznie willi, z których większość przetrwała do dnia dzisiejszego. 
W latach 2009-10 przeprowadzona została gruntowna modernizacja placu. W trakcie prac:
Zabudowa placu.
Budynki znajdujące się przy placu (niektóre z budynków znajdujących się przy placu posiadają numerację dochodzących do placu ulic) mają najczęściej formę reprezentacyjnych willi o znacznej kubaturze i bogatej stylistyce reprezentującej formy neorenesansowe, neobarokowe i modernistyczne. Do najciekawszych realizacji należą:

</doc>
<doc id="2031667" url="https://pl.wikipedia.org/wiki?curid=2031667" title="Monika Müller-Seps">
Monika Müller-Seps

Monika Gabriela Müller-Seps (ur. 22 lutego 1986 w Zurychu) – szwajcarska szachistka, arcymistrzyni od 2014 roku.
Kariera szachowa.
W latach 1997–2004 wielokrotnie reprezentowała Szwajcarię na mistrzostwach świata i Europy juniorek w różnych kategoriach wiekowych. Wielokrotnie reprezentowała narodowe barwy w turniejach drużynowych, m.in.:
Wielokrotnie startowała w finałach indywidualnych mistrzostw Szwajcarii, czterokrotnie zdobywając złote medale (Scuol 2001, Leukerbad 2002, Saas-Almagell 2005, Leukerbad 2007).
Normy na tytuł mistrzyni międzynarodowej wypełniła w 2005 r. podczas finału mistrzostw Szwajcarii oraz w Lozannie i Zugu. W 2008 r. podzieliła I m. (Mihajlo Stojanoviciem i Petarem Benkoviciem) w otwartym turnieju w Thunie.
Najwyższy ranking w dotychczasowej karierze osiągnęła 1 października 2007 r., z wynikiem 2290 punktów zajmowała wówczas 1. miejsce wśród szwajcarskich szachistek.

</doc>
<doc id="2031668" url="https://pl.wikipedia.org/wiki?curid=2031668" title="Edmund Orlik (polityk)">
Edmund Orlik (polityk)

Edmund Orlik – polski działacz socjalistyczny i samorządowiec, prezydent Żyrardowa w okresie II Rzeczypospolitej (1927–1939). 
Życiorys.
Z zawodu był fryzjerem. Uczestniczył w walkach w okresie I wojny światowej. W wyborach samorządowych z kwietnia 1924 uzyskał mandat radnego Rady Miejskiej w Żyrardowie z ramienia PPS. Po rozpisaniu nowych wyborów na jesieni 1924 objął funkcję wiceprezydenta miasta, następnie zaś prezydenta (1927). W łonie PPS reprezentował frakcję umiarkowaną, przeciwną współpracy z komunistami. W 1928 wraz z częścią działaczy PPS opowiedział się za rządami Piłsudskiego, przechodząc do PPS – dawnej Frakcji Rewolucyjnej. W 1930 bez powodzenia ubiegał się o mandat parlamentarzysty w tzw. wyborach brzeskich. Prezydentem miasta pozostał do wybuchu II wojny światowej. W dniu wkroczenia do Żyrardowa wojsk niemieckich 12 września 1939 został aresztowany jako zakładnik, następnie zwolniony. 
W czasie II wojny światowej przebywał na Pawiaku, gdzie został zamordowany. Jego symboliczny grób znajduje się na cmentarzu miejskim w Żyrardowie.

</doc>
<doc id="2031672" url="https://pl.wikipedia.org/wiki?curid=2031672" title="Oliver Twist (film 1948)">
Oliver Twist (film 1948)

Oliver Twist – brytyjski film przygodowy z 1948 roku. Adaptacja powieści Charlesa Dickensa o takim samym tytule.
Treść.
Anglia, wiek XIX. Młody sierota Oliver po ucieczce z sierocińca trafia do gangu kieszonkowców której przewodzi nikczemny Żyd Fagin. Fagin liczy na to, że uczyni z Olivera takiego samego złodzieja jak inni chłopcy z jego bandy. Podczas próby kradzieży, Oliver zastaje przyłapany. Wówczas jego niedoszła ofiara, elegancki pan z towarzystwa, postanawia go przygarnąć i adoptować. Jednak przestępcy nie dają o sobie zapomnieć.

</doc>
<doc id="2031673" url="https://pl.wikipedia.org/wiki?curid=2031673" title="Acanthopyge">
Acanthopyge

Acanthopyge – rodzaj stawonogów z wymarłej gromady trylobitów. Jego skamieliny pochodzą z dewonu dolnego. Nieliczne okazy znaleziono w Maroku i Oklahomie (USA), szeroko spotykane są też falsyfikaty. Mierzył 16 mm długości.

</doc>
<doc id="2031675" url="https://pl.wikipedia.org/wiki?curid=2031675" title="Idealne struktury organizacyjne">
Idealne struktury organizacyjne

Idealne struktury organizacyjne – sześć podstawowych typów struktur organizacyjnych zdefiniowanych w 1983 przez Henry'ego Mintzberga w książce "Structure in Fives". Kształtują się one w zależności od tego, która grupa pracowników odgrywa największą rolę w organizacji, a co za tym idzie, może pozyskać władzę nad innymi. Wbrew pozorom nie zawsze jest to naczelne kierownictwo.
Wyróżniamy następujące grupy interesów:

</doc>
<doc id="2031676" url="https://pl.wikipedia.org/wiki?curid=2031676" title="Cech Artystów Plastyków Jednoróg">
Cech Artystów Plastyków Jednoróg

Cech Artystów Plastyków „Jednoróg” – ugrupowanie malarzy założone w Krakowie i działające w latach 1925–1935.
Do członków grupy należeli m.in.: Jan Hrynkowski, Felicjan Szczęsny Kowarski, Jan Rubczak, Jan Wacław Zawadowski, Eugeniusz Eibisch, Jerzy Fedkowicz, Ludwik Misky i Leonard Pękalski. Dbali oni przede wszystkim o dobry warsztat malarski, skupiając się na problemie koloru i walcząc o „rzetelną” formę. Ich działalność wyprzedziła nurt koloryzmu w polskim malarstwie.

</doc>
<doc id="2031679" url="https://pl.wikipedia.org/wiki?curid=2031679" title="Franciszek Biedrzycki">
Franciszek Biedrzycki

Franciszek Biedrzycki, ps. "Franek", "Frankowski", "Olek", "Życki", "Żydek" (ur. 1 listopada 1894 w Żyrardowie, zm. 12 maja 1977 w Warszawie) – polski działacz komunistyczny związany z Żyrardowem, w 1924 wiceprezydent miasta, po II wojnie światowej dyrektor naczelny Zakładów Żyrardowskich oraz przewodniczący Miejskiej Rady Narodowej.
Życiorys.
Urodził się w Żyrardowie, w rodzinie robotnika i uczestnika rewolucji w 1905. Pracował jako praktykant w zakładach żyrardowskich, następnie zaś jako robotnik w Grajewie, Łodzi oraz w Warszawie. W latach 1912–1914 należał do PPS-Lewica. W okresie I wojny światowej walczył w armii rosyjskiej. W 1917 wszedł w skład Rady Delegatów Robotniczych i Żołnierskich w Jegoriewsku w guberni riazańskiej. W tym samym roku znalazł się w Kijowie, gdzie podjął pracę w fabryce wyrobów gumowych oraz zaciągnął się do Gwardii Czerwonej. Uczestniczył w walkach z wojskami Symona Petlury.
Po zajęciu Naddnieprza przez wojska niemieckie w 1918 powrócił do Żyrardowa. W listopadzie 1918 znalazł się wśród członków Rady Delegatów Robotniczych w Żyrardowie z ramienia SDKPiL (należał do tej partii od 1917), został wybrany na jej wiceprzewodniczącego. W grudniu 1918 uczestniczył w I Zjeździe Komunistycznej Partii Robotniczej Polski, znalazł się w jej władzach miejskich i okręgowych. Prowadził działalność komunistyczną w miastach dawnego Królestwa Kongresowego oraz Krakowie. W 1923 wyjechał do Belgii, a następnie do Francji, gdzie pracował w charakterze robotnika, a także zaangażował się w działalność związkową oraz komunistyczną (w latach 1923–1928 należał do Francuskiej Partii Komunistycznej). W 1924 w okresie krótkich rządów komunistycznych w mieście został zaocznie wybrany wiceprezydentem Żyrardowa. W 1928 powrócił do kraju i do wybuchu II wojny światowej pracował jako robotnik w Warszawie.
Podczas okupacji niemieckiej prowadził sklep z tekstyliami, zaangażował się również w działalność w PPR (w 1943). Po zakończeniu wojny został pierwszym przewodniczącym Miejskiej Rady Narodowej w Żyrardowie, a także dyrektorem naczelnym zakładów żyrardowskich. Był delegatem na I Zjazd Polskiej Partii Robotniczej oraz pracownikiem aparatu PPR i PZPR. Kierował Wydziałami Komitetów Centralnych tych partii, w KC PZPR był także starszym instruktorem. W 1956 odszedł na emeryturę.
Odznaczony Orderem Sztandaru Pracy I klasy oraz Orderem Czerwonej Gwiazdy. Pochowany na wojskowych Powązkach (kwatera 31C-4-16).

</doc>
<doc id="2031680" url="https://pl.wikipedia.org/wiki?curid=2031680" title="Tatankaceratops">
Tatankaceratops

Tatankaceratops – rodzaj ceratopsa z rodziny Ceratopsidae żyjącego w późnej kredzie (późny mastrycht, 65,5 mln lat temu) na obszarze dzisiejszej Ameryki Północnej. Opisany na podstawie skamieniałych kości czaszki i niekompletnego szkieletu pozaczaszkowego odkrytych w osadach formacji Hell Creek na terenie hrabstwa Harding w Dakocie Południowej. "Tatankaceratops" żył współcześnie z ceratopsami z rodzajów "Triceratops" i "Torosaurus"; podobnie jak one miał trzy rogi - jeden nosowy i dwa nadoczodołowe. O ile jednak u triceratopsa i torozaura rogi nadoczodołowe były znacznie dłuższe od rogu nosowego, u "Tatankaceratops" wszystkie trzy rogi były zbliżonej długości (ok. 15 cm). "Tatankaceratops" był też mniejszy od triceratopsa i torozaura; autorzy jego opisu szacują, że jego czaszka osiągała niecały metr długości, zaś całe zwierzę osiągało ok. 3,5 m długości. Przeprowadzona przez autorów jego opisu analiza kladystyczna sugeruje, że "Tatankaceratops" był najbardziej bazalnym znanym przedstawicielem podrodziny Ceratopsinae, jednak autorzy zastrzegają, że ze względu na niekompletność jego szkieletu oraz fakt, że badania nad nim są wciąż na wstępnym etapie, ta pozycja filogenetyczna jest niepewna. Według Longricha (2011) holotyp "Tatankaceratops" ma zarówno niektóre cechy budowy ciała spotykane u młodych triceratopsów, jak i niektóre cechy dorosłych przedstawicieli tego rodzaju; nie jest zatem pewne, czy holotyp jest szkieletem nietypowego triceratopsa, który przestał rosnąć przed osiągnięciem dojrzałości, czy faktycznie należał do przedstawiciela odrębnego rodzaju.
Jego nazwa rodzajowa pochodzi od słowa "Tatanka", oznaczającego bizona w języku lakota, oraz greckiego słowa "ceratops", oznaczającego "rogate oblicze". Epitet gatunkowy "sacrisonorum" honoruje odkrywców skamieniałości "Tatankaceratops", braci Stana i Steve'a Sacrisonów.

</doc>
<doc id="2031681" url="https://pl.wikipedia.org/wiki?curid=2031681" title="Tatankaceratops sacrisonorum">
Tatankaceratops sacrisonorum



</doc>
<doc id="2031683" url="https://pl.wikipedia.org/wiki?curid=2031683" title="Bupiwakaina">
Bupiwakaina

Bupiwakaina (łac. "Bupivacainum") – organiczny związek chemiczny, środek znieczulenia miejscowego z grupy amidów.
Siła i czas działania są 4x większe niż w przypadku lidokainy. Dodanie adrenaliny niewiele wydłuża czas jego działania. Bupiwakaina stosowana jest we wszystkich rodzajach znieczuleń miejscowych. Maksymalna bezpieczna dawka jednorazowa bez dodatku adrenaliny wynosi 150 mg, a z adrenaliną 300 mg.

</doc>
<doc id="2031688" url="https://pl.wikipedia.org/wiki?curid=2031688" title="Biurokracja profesjonalna">
Biurokracja profesjonalna

Biurokracja profesjonalna – typ struktury organizacyjnej. Opiera się na standaryzacji wiedzy i umiejętności zawodowych. Jest scentralizowana, z reguły wykonuje zadania trudne, wymagające specjalistycznych umiejętności. Pracownicy wykonawczy mają bezpośredni kontakt z klientami. Często pracują samodzielnie (niezależnie od innych pracowników). Ważną rolę odgrywa szkolenie i ujednolicanie wiedzy i kultury pracowników. Przykładem są np. szpitale, uniwersytety.

</doc>
<doc id="2031689" url="https://pl.wikipedia.org/wiki?curid=2031689" title="Kryptokoryna">
Kryptokoryna



</doc>
<doc id="2031692" url="https://pl.wikipedia.org/wiki?curid=2031692" title="Synagoga w Ryglicach">
Synagoga w Ryglicach

Synagoga w Ryglicach – synagoga mieściła się przy zachodniej pierzei rynku. Powstała w XIX wieku. Była jedną z najpiękniejszych w powiecie tarnowskim. Był to piętrowy budynek, do którego prowadziły wysokie, kamienne schody boczne, miała wydzieloną część dla mężczyzn i kobiet (tzw. babiniec). Została spalona w 1939 przez niemieckich żandarmów z Tarnowa. Dzisiaj na jej miejscu stoi m.in. apteka.

</doc>
<doc id="2031693" url="https://pl.wikipedia.org/wiki?curid=2031693" title="Ernst Boepple">
Ernst Boepple

Ernst Boepple (ur. 30 listopada 1887 w Betzingen, zm. 15 grudnia 1950 w Krakowie) – niemiecki nazista, oficer sztabowy w stopniu SS-Oberführera, urzędnik państwowy i sekretarz stanu w Rządzie Generalnego Gubernatorstwa, zbrodniarz wojenny.
Życiorys.
Boepple ukończył gimnazjum w Reutlingen w 1905 roku, po czym do 1910 roku uczęszczał na studia językowe i historyczne na uniwersytecie w Tübingen, Paryżu, Oksfordzie i Londynie. Po studiach uzyskał w 1916 roku doktorat z filozofii. W międzyczasie służył w armii niemieckiej jako oficer piechoty w trwającej wówczas I wojnie światowej.
Od 1918 roku Boepple należał do Ligi Pangermańskiej. W 1919 roku znalazł się wśród 15 założycieli Niemieckiej Partii Robotniczej (DAP), późniejszej NSDAP. Boepple należał do NSDAP od roku 1925, jego legitymacja partyjna miała numer 3600. Boepple poparł pucz monachijski Hitlera. W efekcie organizacje powiązane z Hitlerem zostały zdelegalizowane, objęło to także partyjną gazetę "Völkischer Beobachter". 4 stycznia 1925 roku Bepple zdołał uzyskać u bawarskiego ministra-prezydenta Heinricha Helda zgodę na wznowienie wydawania gazety.
Po przejęciu władzy przez nazistów wstąpił w 1934 roku do SS i uzyskał stopień SS-Oberführera. Został także urzędnikiem państwowym, sekretarzem stanu Bawarskiego Ministerstwa Oświaty i Kultury. Jako przedstawiciel ministra sprawiedliwości Rzeszy, Hansa Franka, był członkiem rady Niemieckiego Archiwum Języka. Po klęsce Polski w kampanii wrześniowej wyjechał do Generalnego Gubernatorstwa.
Od września 1941 roku był drugim sekretarzem stanu GG, zastępca Josefa Buhlera. Boepple należał do czołowych niemieckich urzędników na okupowanych ziemiach polskich, był jednym z odpowiedzialnych za realizację polityki Holocaustu. Od stycznia 1942 roku był także szefem "Instituts für Deutsche Ostarbeit" w Krakowie. W początkach 1945 roku ponownie znalazł się we władzach Bawarii.
Boepple został przekazany Polsce w październiku 1947 roku przez władze amerykańskiej strefy okupacyjnej. Skazany na śmierć przez krakowski sąd 14 grudnia 1949 roku i powieszony 15 grudnia 1950 roku.

</doc>
<doc id="2031696" url="https://pl.wikipedia.org/wiki?curid=2031696" title="Kościół św. Mikołaja w Lounach">
Kościół św. Mikołaja w Lounach

Kościół św. Mikołaja w Lounach (czes. "Chrám svatého Mikuláše v Lounech") – trójnawowy, gotycki kościół pod wezwaniem św. Mikołaja w czeskich Lounach.
Pierwszy kościół został w 1517 roku zniszczony na skutek pożaru, dlatego też konieczna stała się jego odbudowa, którą powierzono królewskiemu architektowi, Benedyktowi Rejtowi. Prace zostały ukończone w 1538 roku, a gotowa budowla stała się jednym z najważniejszych zabytków czeskiego, późnego gotyku.
We wnętrzu znajduje się rzeźbiony, drewniany ołtarz, wykonany w latach 1701–1706 przez rzeźbiarza Jeronýma Kohla i jego ucznia, Františka Preissa. Pod koniec XIX wieku kościół przeszedł remont i renowację, przeprowadzone przez Josefa Mockera i Kamila Hilberta.
Nad budowlą górują dwie, liczące 60 m wysokości wieże z piaskowca i posiadające 180 stopni, prowadzących do dzwonnicy i galerii.

</doc>
<doc id="2031697" url="https://pl.wikipedia.org/wiki?curid=2031697" title="Hillman Avenger">
Hillman Avenger

Hillman Avenger – samochód osobowy klasy kompaktowej produkowany pod brytyjską marką Hillman w latach 1970 – 1976, pod amerykańską marką Chrysler w latach 1976 – 1979 oraz pod brytyjską marką Talbot w latach 1979 – 1981.
Historia i opis modelu.
W 1970 roku brytyjska marka Rootes przedstawiła nowy, kompaktowy model o nazwie Avenger, który zastąpił w dotychczasowej ofercie sedana Minx. Pojazd zyskał zwarte proporcje, z łagodnie opadającą linią dachu pomiędzy krawędzią dachu a bagażnika. Charakterystycznym elementem stylistyki modelu przed modernizacją były podwójne reflektory, z czego zewnętrzne klosze były większe od tych wewnętrznych. Hillman Avenger dostępny był zarówno jako 2- i 4-drzwiowy sedan, jak i 5-drzwiowe kombi. Do napędu używano silników R4. Moc przenoszona była na oś tylną poprzez 3-biegową automatyczną bądź 4-biegową manualną skrzynię biegów.
Lifting.
W 1973 roku Hillman Avenger przeszedł gruntowną modernizację, która skupiła się na wyglądzie pasa przedniego. Dwie pary okrągłych reflektorów zastąpiono nowymi, prostokątnymi, które komponowały się z umieszczonymi między nimi prostokątną atrapą chłodnicy. Ponadto zmieniono też nieznacznie kształt zderzaków.
Pierwsza zmiana nazwy.
We wrześniu 1979 roku Chrysler Europe, właściciel wytwarzającej Hillmana Avengera marki Rootes podjął decyzję o przemianowaniu tego modelu na markę Chrysler. Poczynając od tego roku, przez kolejne 3 lata samochód sprzedawano w Europie jako Chrysler Avenger. Przy okazji zmiany nazwy, samochód przeszedł kolejną restylizację, zyskując większe prostokątne reflektory.
Druga zmiana nazwy.
W związku z zakończeniem działalności Chrysler Europe w 1979 roku i odkupieniu jego operacji przez francuskie PSA Peugeot Citroen, Avenger ponownie zmienił nazwę, tym razem zostając włączonym do oferty marki Talbot. Przez ostatnie dwa lata produkcji, do 1981 roku, samochód oferowano tym samym jako Talbot Avenger.
Inne rynki.
Hillman Avenger był samochodem, wobec którego na masową skalę stosowana była polityka badge engineering. Nie tylko z uwagi na różne okresy produkcji, ale i w zależności od rynku zbytu samochód oferowano pod różnymi markami i nazwami. W czasie, gdy w Wielkiej Brytanii i Irlandii samochód oferowano pod pierwotną nazwą, to w Europie kontynentalnej sprzedawano go pod marką Sunbeam jako Sunbeam Avenger, z wyjątkiem Francji, gdzie sprzedawano go jako Sunbeam 1200/1500.
Na rynek Ameryki Północnej, Hillman Avenger był eksportowany pod marką Plymouth jako uzupełnienie lokalnej oferty jako Plymouth Cricket.
Wyłącznie w Republice Południowej Afryki samochód oferowano pod marką Dodge jako Dodge Avenger, a z kolei w Brazylii jako Dodge 1800 i Dodge Polara. W sąsiedniej Argentynie pojazd początkowo oferowano jako Dodge 1500, a po przejęciu przez Volkswagena lokalnego oddziału marki Dodge, samochód został zmodernizowany i przemianowany na Volkswagen 1500. Pod tą nazwą pojazd był wytwarzany najdłużej, bo do 1990 roku.

</doc>
<doc id="2031699" url="https://pl.wikipedia.org/wiki?curid=2031699" title="Darius Miceika">
Darius Miceika

Darius Miceika (ur. 22 lutego 1983 w Wilnie) – litewski piłkarz grający na pozycji pomocnika, reprezentant Litwy.
Kariera piłkarska.
Kariera klubowa.
W 2000 rozpoczął karierę piłkarską w klubie Polonija Wilno, skąd w następnym roku przeszedł do Žalgirisu Wilno. W 2002 podpisał kontrakt z rosyjskim Zenitem Petersburg, gdzie tylko w pierwszym sezonie występował w podstawowej drużynie, a potem bronił barw rezerw. W 2005 został piłkarzem łotewskiego Liepājas Metalurgs. Na początku 2009 przeniósł się do białoruskiego Hranitu Mikaszewicze. Latem 2009 podpisał kontrakt z ukraińskim Metałurhiem Zaporoże. Po zakończeniu sezonu opuścił Metałurh.
Kariera reprezentacyjna.
Od 2005 roku występuje w reprezentacji Litwy.

</doc>
<doc id="2031704" url="https://pl.wikipedia.org/wiki?curid=2031704" title="Dziechcinka (dzielnica)">
Dziechcinka (dzielnica)

Dziechcinka – dawniej osiedle, obecnie dzielnica Wisły w Beskidzie Śląskim o charakterze wczasowym. Leży w dolnej części doliny potoku Dziechcinka i u jej wylotu do doliny Wisły, w granicach jednostki pomocniczej miasta – osiedla nr 1 Centrum.
W dolinie szereg mniejszych domów wypoczynkowych i pensjonatów, których wznoszenie rozpoczęto tu już w latach międzywojennych. U wylotu doliny Dziechcinki, na tzw. „Oazie” (od nazwy funkcjonującej tu od lat międzywojennych restauracji) główny węzeł drogowy w Wiśle. Droga z Ustronia rozdziela się tu na dwie odnogi: w górę doliny Wisły biegnie droga do Wisły Malinki i dalej przez Przełęcz Salmopolską do Szczyrku, natomiast w górę potoku Kopydło - droga przez przełęcz Kubalonkę do Istebnej. Ponadto znajduje się tu kościół zboru baptystycznego.
Przystanek komunikacji autobusowej w górę doliny Dziechcinki (do Jurzykowa), do Wisły Głębiec i Łabajowa, a także w kierunku Istebnej, Jaworzynki i Koniakowa. Stacja benzynowa. Sklepy, punkty gastronomiczne, apteka. W dniu 3 września 1933 roku został otwarty górski szlak kolejowy do Wisły. W miejscowości zlokalizowano przystanek kolejowy. Za przystankiem znajduje się żelbetowy wiadukt łukowy nad doliną Dziechcinki. Wykonany został według projektu inż. St. Saskiego i T. Mejera w latach 1931-1933 przez firmę Ksawerego Goryanowicza. Wiadukt budowano pod nadzorem fachowca z dziedziny konstrukcji żelbetonowych Jana Gustawa Grycza. Budowa prowadzona była przez kierownika robót inżyniera Karola Grelowskiego.
U wylotu doliny Dziechcinki punkt wyjściowy szlaków: żółtego doliną Dziechcinki i niebieskiego przez Kobylą na Stożek.

</doc>
<doc id="2031706" url="https://pl.wikipedia.org/wiki?curid=2031706" title="Griffin House">
Griffin House

Griffin House (21 kwietnia 1980 w Springfield) – amerykański muzyk. Jego kariera rozpoczęła się wraz z występem w licealnym musicalu. Wkrótce po tym, kupił swoją pierwszą gitarę za 100$ od kolegi. Obecnie mieszka w Nashville (Tennessee).
Wykonuje muzykę folkową, akustyczną i poprockową.

</doc>
<doc id="2031707" url="https://pl.wikipedia.org/wiki?curid=2031707" title="Herbert Becker">
Herbert Becker

Herbert Becker (ur. 13 marca 1887 w Torgau, zm. 3 stycznia 1974 w Gernlinden) – generał policji SS-Gruppenführer oraz komendant policji porządkowej (niem. Generalleutnant der Ordnungpolizei) w Generalnym Gubernatorstwie w okresie od października 1939 roku do sierpnia 1940 i ponownie od maja 1942 do lipca 1943.
Życiorys.
Karierę wojskową rozpoczął w marcu 1906. W 1919 odszedł z wojska i rozpoczął karierę w niemieckiej Policji, wstępując do Schupo (Sicherheitspolizei). W latach 1938–1939 był dowódcą Marschegruppe IV Wiedeń, a później Befehlshaber der Ordnungspolizei (BdO) również w Wiedniu. 25 października 1939 został przeniesiony do Krakowa. Członek SS z numerem 310 477 oraz NSDAP z numerem 3 144 750.

</doc>
<doc id="2031709" url="https://pl.wikipedia.org/wiki?curid=2031709" title="Synagoga w Sułkowicach">
Synagoga w Sułkowicach

Synagoga w Sułkowicach – budynek mieścił się na skrzyżowaniu ulicy 1 Maja z ulicą Sportową w Sułkowicach, tuż nad brzegiem rzeki Harbutówki. Synagoga powstała w XIX wieku. Była to prosta, drewniana, parterowa budowla. Prawdopodobnie w czasie okupacji został rozebrany na rozkaz hitlerowców. W 1945 na jej miejscu stały tylko fundamenty. Na jej miejscu stoi obecnie fabryka wyrobów metalowych.

</doc>
<doc id="2031710" url="https://pl.wikipedia.org/wiki?curid=2031710" title="Tapani Tölli">
Tapani Tölli

Tapani Olavi Tölli (ur. 13 czerwca 1951 w Sievi) – fiński polityk, deputowany, minister spraw regionalnych i samorządowych od 2010 do 2011.
Życiorys.
W 1977 ukończył studia z zakresu nauk społecznych. Pracował jako urzędnik i planista w różnych urzędach państwowych. Od 1985 do 1990 kierował departamentem w fińskiej konfederacji pracowników. W 1991 został menedżerem municypalnym w gminie Tyrnävä.
W 2003, 2007, 2011 i 2015 z listy Partii Centrum był wybierany w skład Eduskunty. 22 czerwca 2010 objął stanowisko ministra spraw regionalnych i samorządowych w nowo powołanym gabinecie Mari Kiviniemi (do 22 czerwca 2011).

</doc>
<doc id="2031711" url="https://pl.wikipedia.org/wiki?curid=2031711" title="Zwyczajni Ludzie i Niezależne Osobistości">
Zwyczajni Ludzie i Niezależne Osobistości

Zwyczajni Ludzie i Niezależne Osobistości (słow. "Obyčajní Ľudia a nezávislé osobnosti", OĽaNO) – słowacka partia polityczna o profilu konserwatywnym.
Historia.
Partia powstała na bazie społecznej organizacji Zwyczajni Ludzie, której przedstawiciele w wyborach w 2010 kandydowali z ostatnich miejsc listy partii Wolność i Solidarność, uzyskując 4 mandaty poselskie w Radzie Narodowej. 28 października 2011 Zwyczajni Ludzie przekształcili się w partię polityczną, przy czym formalne członkostwo uzyskiwało niewiele osób (np. w 2015 były to 4 osoby).
Ugrupowanie zaprezentowało program społeczno-konserwatywny, opowiadając się za ochroną rodziny, walką z bezrobociem oraz uregulowaniem przez państwo kwestii romskiej i węgierskiej. W wyborach w 2012 partia wystawiła własną listę wyborczą, uzyskując około 8,5% głosów i 16 mandatów.
W 2014 pierwszym przedstawicielem partii w Europarlamencie został Branislav Škripek. W 2016 ugrupowanie otrzymało 11,0% głosów i 19 mandatów w Radzie Narodowej (z jego listy startowali też przedstawiciele partii NOVA). W 2019 ugrupowanie uzyskało jeden mandat w wyborach europejskich.
W wyborach do Rady Narodowej w 2020 Zwyczajni Ludzie, z których list kandydowali też przedstawiciele mniejszych ugrupowań, zajęli pierwsze miejsce. Formacja otrzymała 25,0% głosów, co przełożyło się na 53 mandaty deputowanych. Kilkanaście dni po tych wyborach partia podpisała porozumienie o utworzeniu nowej koalicji celem powołania rządu z jej liderem Igorem Matovičem na czele. Dołączyły do niej partie Jesteśmy Rodziną, Wolność i Solidarność oraz Dla Ludzi.
W marcu 2021 doszło do kryzysu koalicyjnego, w jego konsekwencji Igor Matovič zadeklarował swoją rezygnację i jednocześnie poparcie dla Eduarda Hegera (również z OĽaNO) jako nowego premiera. Rozwiązanie to zostało zaakceptowane przez dotychczasowych koalicjantów. W marcu 2023 urzędujący premier Eduard Heger opuścił formację, został następnie liderem partii Demokraci.

</doc>
<doc id="2031713" url="https://pl.wikipedia.org/wiki?curid=2031713" title="Zrzeszenie Artystów Plastyków Zwornik">
Zrzeszenie Artystów Plastyków Zwornik

Zrzeszenie Artystów Plastyków Zwornik – ugrupowanie artystyczne założone w Krakowie i działające w latach 1929-1939. Należeli do niego m.in.: Emil Krcha, Tytus Czyżewski, Zbigniew Pronaszko, Jerzy Fedkowicz, Czesław Rzepiński, Jerzy Wolff, Henryk Gotlib, Eugeniusz Geppert, Stanisław Pochwalski.

</doc>
<doc id="2031716" url="https://pl.wikipedia.org/wiki?curid=2031716" title="Synagoga w Dobczycach">
Synagoga w Dobczycach

Synagoga w Dobczycach – synagoga powstała w XIX wieku. Mieściła się przy ulicy Na łężku (obecnie ulica Jagiellońska). Została zniszczona w czasie II wojny światowej. Nie zachowała się do dnia dzisiejszego.

</doc>
<doc id="2031717" url="https://pl.wikipedia.org/wiki?curid=2031717" title="Cmentarz żydowski w Chociwlu">
Cmentarz żydowski w Chociwlu

Cmentarz żydowski w Chociwlu – kirkut powstał w 1 połowie XIX wieku. Mieścił się przy drodze, na południe od jeziora Starzyc. W 1938 został zdewastowany przez nazistów. W takim stanie pozostał do lat powojennych. Do dnia dzisiejszego nie zachowały się żadne ślady istnienia nekropolii.

</doc>
<doc id="2031718" url="https://pl.wikipedia.org/wiki?curid=2031718" title="Igor Matovič">
Igor Matovič

Igor Matovič (ur. 11 maja 1973 w Trnawie) – słowacki polityk i przedsiębiorca. Lider ugrupowania Zwyczajni Ludzie (OĽaNO), poseł do Rady Narodowej, w latach 2020–2021 premier Słowacji, od 2021 do 2022 wicepremier i minister finansów.
Życiorys.
W latach 1993–1998 studiował zarządzanie finansami na wydziale zarządzania Uniwersytetu Komeńskiego w Bratysławie, po czym pracował jako prywatny przedsiębiorca. Od 2002 był prezesem regionPRESS, przedsiębiorstwa wydającego czasopisma regionalne. W wyborach w 2010 uzyskał mandat posła do Rady Narodowej z ostatniego miejsca listy formacji Wolność i Solidarność jako przedstawiciel ruchu obywatelskiego Zwyczajni Ludzie. Po przekształceniu tego ugrupowania w partię polityczną został jej przewodniczącym. W 2012, 2016 i 2020 wybierany na kolejne kadencje parlamentu, kandydując tradycyjnie z ostatniego miejsca listy wyborczej.
W wyborach do Rady Narodowej w 2020 kierowani przez niego Zwyczajni Ludzie zajęli pierwsze miejsce z wynikiem 25% głosów. W następstwie zwycięstwa jego ugrupowania 4 marca 2020 prezydent Zuzana Čaputová desygnowała go na stanowisko premiera Słowacji. Wkrótce jego partia podpisała porozumienie koalicyjne z ugrupowaniami Jesteśmy Rodziną, Wolność i Solidarność oraz Za ľudí. 21 marca 2020 został zaprzysiężony na urzędzie premiera wraz z pozostałymi członkami swojego rządu.
W marcu 2021 doszło do kryzysu koalicyjnego w związku z decyzją o zakupie rosyjskiej szczepionki przeciwko COVID-19 o nazwie Sputnik V. W jego trakcie sześciu członków rządu (w tym wszyscy przedstawiciele Wolności i Solidarności) podało się do dymisji. Do złożenia rezygnacji wezwała premiera m.in. prezydent Zuzana Čaputová. Ostatecznie 28 marca Igor Matovič zapowiedział swoją dymisję, deklarując poparcie dla Eduarda Hegera jako nowego premiera. Zakończył urzędowanie 1 kwietnia 2021, gdy zaprzysiężono członków rządu Eduarda Hegera. W gabinecie tym Igor Matovič został wicepremierem oraz ministrem finansów. Funkcje te pełnił do grudnia 2022, ustąpił z nich w trakcie kryzysu politycznego.

</doc>
