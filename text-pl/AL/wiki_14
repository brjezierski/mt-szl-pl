<doc id="2031723" url="https://pl.wikipedia.org/wiki?curid=2031723" title="Dialekt limburski">
Dialekt limburski



</doc>
<doc id="2031725" url="https://pl.wikipedia.org/wiki?curid=2031725" title="Vasile Carauș">
Vasile Carauș

Vasile Carauș (ur. 6 sierpnia 1988 w Criuleni, Mołdawska SRR) – mołdawski piłkarz, grający na pozycji pomocnika, reprezentant Mołdawii.
Kariera piłkarska.
Kariera klubowa.
Rozpoczął karierę piłkarską w mołdawskim klubie Academii UTM Kiszyniów. W 2008 został wypożyczony do rosyjskiego Spartaka Nalczyk, ale występował tylko w drużynie rezerw. Latem 2009 podpisał kontrakt z ukraińskim Metałurhiem Zaporoże. Latem 2011 został wypożyczony do Academii UTM Kiszyniów, a podczas przerwy zimowej sezonu 2011/12 przeszedł do Dacii Kiszyniów.
Kariera reprezentacyjna.
W 2009 zadebiutował w narodowej reprezentacji Mołdawii.

</doc>
<doc id="2031726" url="https://pl.wikipedia.org/wiki?curid=2031726" title="Erika Jurinová">
Erika Jurinová

Erika Jurinová (ur. 31 sierpnia 1971 w Trzcianie) – słowacka nauczycielka i polityk, posłanka do Rady Narodowej.
Życiorys.
W latach 1989–1994 studiowała w szkole wyższej VŠST w Libercu, gdzie zdobyła również wykształcenie pedagogiczne. Pracowała jako nauczycielka przedmiotów technicznych (1994–1995, 2002–2003). Od 2003 zatrudniona w spółce „regionPRESS” jako kierownik redakcji, włączyła się w działalność w ruchu obywatelskim Zwyczajni Ludzie, z ramienia którego uzyskała mandat posłanki do Rady Narodowej (kandydowała z listy ugrupowania Wolność i Solidarność). W 2012 i 2016 była wybierana na kolejne kadencje. W 2017 została natomiast wybrana na przewodniczącego kraju żylińskiego (reelekcja w 2022).

</doc>
<doc id="2031728" url="https://pl.wikipedia.org/wiki?curid=2031728" title="Wilhelm Coblitz">
Wilhelm Coblitz

Wilhelm Coblitz (ur. 24 lutego 1906 w Monachium, zm. po 1945) – niemiecki prawnik, urzędnik i polityk, starszy radca rządu Generalnego Gubernatorstwa, dyrektor Instytutu Niemieckich Prac na Wschodzie ("niem". Institut für Deutsche Ostarbeit). Członek NSDAP oraz SA-Hauptsturmführer. Jego siostra Freda była żoną Ludwiga Fischera, gubernatora dystryktu warszawskiego Generalnego Gubernatorstwa.

</doc>
<doc id="2031729" url="https://pl.wikipedia.org/wiki?curid=2031729" title="Równina Dzisny">
Równina Dzisny

Równina Dzisny (lit. "Dysnos lyguma") − region geograficzny we wschodniej Litwie, w okręgach wileńskim i uciańskim oraz w północno-zachodniej części obwodu witebskiego Białorusi, w zachodniej części Niziny Połockiej. Przeciętna wysokość to 130-140 metrów n.p.m. Region graniczy z Pojezierzem Brasławskim na północy, Pojezierzem Święciańskim na południu i Pojezierzem Auksztockim.
Główne rzeki to Dzisna i jej dopływyː Dryświata, Janka, Birwita (z Miadziołką), Hołbica, Bereźwica, Mniuta, Auta, Komajka. Jeziora to Jelnia, Czarne, Oświata, Bohiń, Orszweta, Świrskie, Twerecz, Miłosze, Miłoszajcie.

</doc>
<doc id="2031732" url="https://pl.wikipedia.org/wiki?curid=2031732" title="Martin Fecko">
Martin Fecko

Martin Fecko (ur. 8 października 1962) – słowacki urzędnik państwowy i polityk, poseł do Rady Narodowej.
Życiorys.
W 1985 uzyskał wyższe wykształcenie z dziedziny melioracji na wydziale agronomii Wyższej Szkoły Rolniczej w Nitrze, następnie zaś odbył studia podyplomowe z dziedziny ekologii w Słowackiej Wyższej Szkole Technicznej w Bratysławie (1988–1990). Od 1987 zatrudniony na różnych stanowiskach w administracji państwowej (m.in. w oddziale zamiejscowym ministerstwa rolnictwa i gospodarki żywnościowej w Preszowie).
W 2010 uzyskał mandat posła do Rady Narodowej z listy ugrupowania Wolność i Solidarność jako przedstawiciel ruchu obywatelskiego Zwyczajni Ludzie. W 2012, 2016 i 2020 był wybierany na kolejne kadencje. W 2020 objął funkcję sekretarza stanu w resorcie rolnictwa, stanowisko to zajmował do 2021.

</doc>
<doc id="2031733" url="https://pl.wikipedia.org/wiki?curid=2031733" title="Bismilla">
Bismilla



</doc>
<doc id="2031736" url="https://pl.wikipedia.org/wiki?curid=2031736" title="Ihor Ševčenko">
Ihor Ševčenko

Ihor Ševčenko (ukr. "Ігор Шевченко", ur. 1922 w Radości k. Warszawy, zm. 26 grudnia 2009 w Cambridge, w stanie Massachusetts) – profesor Uniwersytetu Harvarda, historyk i filolog, znawca kultury, literatury i sztuki bizantyjskiej.
Życiorys.
Syn emigrantów petlurowskich związanych z Ukraińską Republiką Ludową. Wychowany w warszawskim środowisku ukraińskim. Absolwent Gimnazjum i Liceum Państwowego im. Adama Mickiewicza w Warszawie (1939). Jego kolegami z ław szkolnych byli: Jan Białostocki (późniejszy sławny historyk sztuki) i Andrzej Vincenz (syn pisarza Stanisława Vinzenza). Działając w harcerstwie poznał o kilka lat starszych: Jana Kotta i Ryszarda Matuszewskiego (obaj wybitni historycy literatury). Okres II wojny światowej Ševčenko spędził na studiach na niemieckim Uniwersytecie Karola (Deutsche Karlsuniversität) w Pradze. Uwieńczył je doktoratem z filologii klasycznej w roku 1945. W 1945 roku zawarł małżeństwo z Oksaną Draj-Chmarą. Była ona córką Mychajły Draj-Chmary – wybitnego poety i slawisty, który zginął w ZSRR w okresie czystek najprawdopodobniej w roku 1939. Później wraz z rodziną uciekł na Zachód. W latach 1945-1946 pracował w polskiej prasie wojskowej w Niemczech. W tym okresie opublikował pod pseudonimem swoje tłumaczenie "Folwarku zwierzęcego" G. Orwella na język ukraiński. W latach 1946-1948 studiował filologię klasyczną i bizantynologię na Uniwersytecie w Louvain. Tam też poznał wybitnego bizantynistę – Henry’ego Grégoire’a. Szybko stał się jednym z jego uczniów na brukselskim seminarium (1947-1949) prowadzonym w ramach Fundacji Bizantyńskiej.Tam uzyskał drugi doktorat. Został on opublikowany dopiero po wielu latach. W roku 1949 wyjeżdża do Stanów Zjednoczonych. Poznaje tam innego wybitnego historyka – urodzonego w Poznaniu Ernsta Kantorowicza. Pierwszą pracę w Stanach Zjednoczonych otrzymał na Uniwersytecie Kalifornijskim w Berkeley. Prowadził tam wykłady z historii starożytnej i bizantyńskiej. Tam również poznał swoją drugą żonę – Margaret (z domu Bentley). Obywatelstwo amerykańskie otrzymał w roku 1957. W latach 1954-1957 wykładał języki słowiańskie, literaturę i historię bizantyńską na Uniwersytecie w Michigan. W okresie 1957-1965 był profesorem na Columbia University w Nowym Yorku, gdzie wykładał zagadnienia dotyczące relacji Słowian i Bizancjum. W 1973 roku Ševčenko już na stałe rozpoczął pracę w Uniwersytecie Harvarda w Cambridge. Tam wspólnie z Omeljanem Pritsakiem (również Ukraińcem urodzonym w Polsce) zorganizowali od podstaw Harwardzki Instytutem Badań nad Ukrainą (Harvard Ukrainian Research Institute). W latach 1973-1989 Ševčenko w nim zastępcą dyrektora a następnie pełnił obowiązki dyrektora. Jednocześnie wykładał i uczył średniowiecznej greki, bizantyńską literaturę i paleografię. Od roku 1977 był współredaktorem periodyku „Harvard Ukrainian Studies”. Nauczał gościnnie i prowadził badania w wielu europejskich ośrodkach naukowych College de France (1980, 1985), Oxfordzie (All Souls 1979-80 i Wolfson College 1987, 1993), Kolonii (1987, 1992, 1996-1997), Monachium (1969, 1985), Central European University w Budapeszcie (1996, 1997), Bari, Lwowie, Kijowie.
Członkostwo w towarzystwach naukowych.
Członek wielu towarzystw naukowych: Accademia di Palermo, Accademia Pontaniana w Neapolu, Narodowej Akademii Nauk Ukrainy, The British Academy, American Philosophical Society w Filadelfii, American Aceademy of Arts and Sciences, The Medieval Academy of America, Oesterreichische Akademie der Wissenschaften w Wiedniuj, Christian Archeological Society w Atenach, National Academy of Sciences of Ukraine w Kiowie, Academy of Humanities Resaerch w Moskwie, Société des Bollandistes w Brukseli, Polskiej Akademii Umiejętności. Był prezesem Association Internationale des Études Byzantines. Zasiadał w kolegiach redakcyjnych: „Byzantinische Zeitschrift”, „Wizantijskij Wriemiennik”, „The Greek Orthodox Theological Review”, serii: „Corpus Fontium Historiae Byzantinae”, „Corpus des Astronomes Byzantins”, „Harvard Library for Early Ukrianian Literature”.
Był doktorem "honoris causa" Uniwersytetu Warszawskiego, Katolickiego Uniwersytetu Jana Pawła II, Uniwersytetu w Kolonii i Wolnego Uniwersytetu Ukraińskiego w Monachium (nie zdążył odebrać tytułu).
Był członkiem zagranicznym Polskiej Akademii Umiejętności.
Zainteresowania badawcze.
Spektrum zainteresowań badawczych obejmowało: historię kultury, literaturę, naukę bizantyńską, dzieje polityczne społeczne i sztuka Bizancjum, szczególnie średniowieczne piśmiennictwo greckie, edycję tekstów, paleografia, bizantyjńska hagiografię, kodykologia, epigrafika. Poza bizantynistyką zajmował się też szeroko pojętą kulturą słowiańsko-bizantyńską i metodologią badań. W ostatnich trzech dekadach swojego życia podjął badania nad wspólnym polsko-ukraińskim dziedzictwem Rzeczypospolitej Obojga Narodów. Poświęcił sporo uwagi problemom ukraińskiej historii i kultury oraz jej kontaktów z kulturą bizantyńską. Zasłynął jako narrator pisania historii jako „powieści kryminalnej”. W słynnym artykule "The Date and Author of the So-called Fragments of Toparcha Goticus" dowiódł najstarsze zachowane źródło opowieść o historii Rusi Kijowskiej jest XIX – wiecznym fałszerstwem wykonanym przez jego rzekomego odkrywcę i edytora Karla Benedikta Hase’ego. Ten zagadkowy tekst w języku greckim, opublikowany w 1819 roku przez wybitnego badacza K. B Hase miał rzekomo opowiadać doświadczenia bizantyńskiego dowódcy, który napotkał barbarzyńców na północnych wybrzeżach Morza Czarnego. Publikacja wywołał nie lada sensacje, tym bardziej, że zniknął rękopis. Poprzez analizę filologiczną Ševčenko doszedł do wniosku, iż rzekome źródło było misternie przygotowaną mistyfikacją przez XIX – wiecznego uczonego.
Wybrane publikacje Ihora Ševčenko.
Był autorem ponad 200 publikacji naukowych z zakresu kultury bizantyjskiej, słowiańsko–bizantyńskiej i postbizantyńskiej (ukraińskiej i rosyjskiej).
Pełna bibliografia prac:

</doc>
<doc id="2031737" url="https://pl.wikipedia.org/wiki?curid=2031737" title="Jozef Viskupič">
Jozef Viskupič

Jozef Viskupič (ur. 8 lutego 1976 w Trnawie) – słowacki polityk, poseł do Rady Narodowej.
Życiorys.
W latach 1996–2001 studiował na wydziale pedagogicznym Uniwersytetu Komeńskiego w Bratysławie, równolegle zaś na wydziale komunikacji na Uniwersytecie Świętych Cyryla i Metodego w Trnawie (1998–2003). Od 1997 zatrudniony jako menedżer w spółce „regionPRESS”, następnie zaś jako wykonawca w „Netco” i menedżer ds. projektów w „A Cafe”.
W 2010 uzyskał mandat posła do Rady Narodowej z ramienia ugrupowania Wolność i Solidarność jako przedstawiciel ruchu Zwyczajni Ludzie. W 2012 i 2016 był wybierany na kolejne kadencje. W 2017 został natomiast wybrany na przewodniczącego kraju trnawskiego (reelekcja w 2022).

</doc>
<doc id="2031738" url="https://pl.wikipedia.org/wiki?curid=2031738" title="Harry von Craushaar">
Harry von Craushaar

Harry von Craushaar (ur. 10 lipca 1891 w Löbau, zm. 7 stycznia 1970 w Hettenhain) – SS-Brigadeführer.
W latach 1938–1943 pełnił kierownicze funkcje w zarządach cywilnych niem. administracji okupacyjnych Sudetów, Czech i Moraw. Po kampanii wrześniowej i kapitulacji Warszawy na początku października 1939 został mianowany szefem zarządu cywilnego przy dowództwie 8 Armii Wehrmachtu działającej na terenie okupowanej Polski.
Od lutego 1944 był prezydentem głównego wydziału spraw wewnętrznych (niem.Hauptabteilung Innere Verwaltung) rządu Generalnego Gubernatorstwa. Członek NSDAP z numerem 2 450 175. W 1944 był szefem Sztabu dla Spraw Uchodźców i Ewakuacji.

</doc>
<doc id="2031739" url="https://pl.wikipedia.org/wiki?curid=2031739" title="Orzweta (jezioro)">
Orzweta (jezioro)

Orzweta (lit. Erzvėtas) − jezioro na Litwie, położone w rejonie ignalińskim. 
Największa głębia znajduje się we wschodniej części jeziora i mierzy 19 metrów. Brzegi wysokie, suche, tylko na południu ubogo porośnięte. W północnej części jeziora leży wyspa Orzweta o powierzchni 0,3 ha. Na południu wpływa rzeka Konciarzyna, na wschodnim brzegu opuszcza zbiornik Birwita.

</doc>
<doc id="2031740" url="https://pl.wikipedia.org/wiki?curid=2031740" title="Parafia św. Stanisława BM w Gorzkowie">
Parafia św. Stanisława BM w Gorzkowie



</doc>
<doc id="2031741" url="https://pl.wikipedia.org/wiki?curid=2031741" title="Orzweta">
Orzweta



</doc>
<doc id="2031743" url="https://pl.wikipedia.org/wiki?curid=2031743" title="ECC82">
ECC82

ECC82, 12AU7, 12AU7A – lampa elektronowa (podwójna trioda), o cokole nowalowym, o uniwersalnym zastosowaniu, co przekładało się na powszechość wykorzystania.
12AU7 i 12AU7A to oznaczenia amerykańskie, a ECC82 – europejskie.
Historia i zastosowania.
Lampa 12AU7 została wyprodukowana w USA w 1946. Była to podwójna trioda z nowo opracowanym cokołem nowalowym, jej parametry elektryczne były zbliżone do wcześniejszej lampy 12AH7 z cokołem oktalowym. Charakteryzowała się niewielkim wzmocnieniem i małym oporem wewnętrznym. Predysponowało to ją do roli wzmacniacza dużych sygnałów napięciowych. W 1951 Philips (wraz z zależnymi firmami Amperex i Mullard) opracował ECC82, lampę o identycznych parametrach, ale o znacząco mniejszym mikrofonowaniu i przekonstruowanym grzejniku (biflarnym), który umożliwiał stosowanie lampy również w układach z szeregowym żarzeniem i powodował mniejszy przydźwięk, co pozwalało na zastosowanie jej również we wzmacniaczach małych sygnałów. Większość amerykańskich firm wkrótce podjęła produkcję tak zmodernizowanej 12AU7 pod nazwą 12AU7A, niektóre zmodyfikowały konstrukcję pozostając przy starej nazwie.
Lampa ECC82/12AU7A znalazła zastosowania w różnorakich układach prądu stałego i małej częstotliwości, zarówno w sprzęcie powszechnego użytku, jak układach profesjonalnych i przemysłowych.
W Polsce była produkowana w niewielkim zakresie, Unitra rozprowadzała również lampy produkowane przez RFT z NRD. W polskim sprzęcie powszechnego użytku stosowana była stosunkowo rzadko, przykładami mogą być urządzenia firmy Fonica: wzmacniacze W-600 i W-480f, gramofony WG-460 i WG-500f oraz szafy grające M-122 i M-123.
Dane techniczne.
Żarzenie:
Odpowiedniki.
Odpowiednikami ECC82 produkowanymi przez różne firmy były lampy B329, CK5814, ECC802, E2163, 5814, 6680, 7730, 95-126-01.
Wersje specjalne, o zwiększonej niezawodności i trwałości (dla celów wojskowych, przemysłowych, lotniczych itp.) produkowano pod nazwami ECC802S, E82CC, CK5114WA, M8136, QB329, 12AU7WA, 12AU7S, 6067, 5814WA i 6189. W Wielkiej Brytanii lampy przeznaczone do celów wojskowych oznaczano kodem CV491 lub CV4003.

</doc>
<doc id="2031744" url="https://pl.wikipedia.org/wiki?curid=2031744" title="Jezioro Świrskie">
Jezioro Świrskie

Jezioro Świrskie (lit. "Svirkų ežeras") − jezioro na Litwie, na Równinie Dzisny, położone w gminie Ignalino. Do 1945 roku w powiecie święciańskim województwa wileńskiego. Przez jezioro, z południa na północ, przepływa rzeka Komajka.

</doc>
<doc id="2031745" url="https://pl.wikipedia.org/wiki?curid=2031745" title="Twerecz">
Twerecz



</doc>
<doc id="2031746" url="https://pl.wikipedia.org/wiki?curid=2031746" title="Twerecz (jezioro)">
Twerecz (jezioro)

Jezioro Twerecz (lit. "Tverečiaus ežeras") − jezioro na Litwie, na Równinie Dzisny, położone w gminie Ignalino. Do 1945 roku w powiecie święciańskim województwa wileńskiego. Przez jezioro, z zachodu na wschód, przepływa rzeka Dzisna.

</doc>
<doc id="2031747" url="https://pl.wikipedia.org/wiki?curid=2031747" title="Optyczny enkoder obrotowy">
Optyczny enkoder obrotowy

Enkoder – przetwornik wykorzystywany do pomiaru ruchu obrotowego, wykorzystujący zjawisko fotoelektryczne.
Budowa i działanie.
Zbudowany jest z obrotowej tarczy posiadającej nacięte szczeliny lub przezroczystej tarczy z nadrukowanymi przesłonami. Po jednej stronie tarczy umieszczone są elementy wysyłające wiązkę światła, np. dioda LED po drugiej zaś elementy światłoczułe, np. fotodiody.
Wiązka światła podczas ruchu tarczy impulsowo trafia na elementy światłoczułe, w których generowane jest impulsowe napięcie. Sygnał wyjściowy przetwarzany jest na drogę kątową tarczy lub na ciąg impulsów.
Enkodery optyczne ze względu na coraz większe możliwości technologiczne obecnie oferują rozdzielczość nawet 10 000 impulsów na obrót.
Rodzaje enkoderów.
W zależności od typu tarczy obrotowej wyróżnia się:
W zależności od technologii wykonania tarczy wyróżnia się:

</doc>
<doc id="2031753" url="https://pl.wikipedia.org/wiki?curid=2031753" title="Głowica (broń biała)">
Głowica (broń biała)

Głowica – element konstrukcyjny broni białej. 
1. W broni siecznej jest to zakończenie trzonu rękojeści. Mogło być pogrubioną częścią trzonu, bądź być wykonane oddzielnie i dołączone. Formy głowic były bardzo różne, od najprostszych jednoczęściowych (kulistych, owalnych, wielobocznych) do wieloczęściowych, czasem bogato zdobionych, także w postaci stylizowanych figur np. głowy ptasiej. Służyły jako oparcie dla dłoni i przeciwwaga dla głowni: oręża o długiej klindze miały nierzadko duże i masywne głowice. Głowicą broni siecznej można też posłużyć się jako zaimprowizowaną bronią obuchową.
2. W broni obuchowej jest to grube i masywne zakończenie trzonu, stanowiące główny "element bojowy" broni. Może mieć formę kulistą (jak w buławie) lub wielokątną (młot bojowy), mieć kolce (np. młot lucereński) lub pióra (buzdygan).

</doc>
<doc id="2031756" url="https://pl.wikipedia.org/wiki?curid=2031756" title="Port-Menier, Quebec">
Port-Menier, Quebec



</doc>
<doc id="2031763" url="https://pl.wikipedia.org/wiki?curid=2031763" title="Loża Wolnomalarska">
Loża Wolnomalarska

Loża Wolnomalarska – polska grupa artystyczna utworzona w 1932 przez absolwentów warszawskiej Akademii Sztuk Pięknych, uczniów Tadeusza Pruszkowskiego. Od 1935 działała jako Loża Malarska; zakończyła swoją działalność w 1939. Członkami byli m.in.: Bronisław Wojciech Linke, Feliks Topolski, Franciszka Weinles-Themerson, Mieczysław Szymański, Kazimierz Zielenkiewicz oraz Leonia Nadelmanówna (później Janecka). Artyści nie stworzyli wspólnego programu, ich twórczość łączyło skupienie na wartościach kolorystycznych obrazu. 

</doc>
<doc id="2031764" url="https://pl.wikipedia.org/wiki?curid=2031764" title="Rákóczifalva">
Rákóczifalva

Rákóczifalva – miejscowość w środkowych Węgrzech, położona w komitacie Jász-Nagykun-Szolnok na terenie powiatu Szolnok. 1 stycznia 2011 liczyła 5336 mieszkańców.

</doc>
<doc id="2031768" url="https://pl.wikipedia.org/wiki?curid=2031768" title="Gminy w departamencie Meurthe i Mozela">
Gminy w departamencie Meurthe i Mozela

Lista 594 gmin w departamencie Meurthe i Mozela we Francji.

</doc>
<doc id="2031769" url="https://pl.wikipedia.org/wiki?curid=2031769" title="Neuschoo">
Neuschoo

Neuschoo – miejscowość i gmina w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Holtriem.

</doc>
<doc id="2031770" url="https://pl.wikipedia.org/wiki?curid=2031770" title="Gminy w departamencie Sarthe">
Gminy w departamencie Sarthe

Lista 375 gmin w departamencie Sarthe we Francji.

</doc>
<doc id="2031771" url="https://pl.wikipedia.org/wiki?curid=2031771" title="Święty Tychik">
Święty Tychik

Święty Tychik, również Tychyk lub Tychykus, łac. "Tychicus" (ur. w Efezie k. dzisiejszego Selçuk, zm. w I wieku) – postać biblijna, jeden z siedemdziesięciu dwóch, uczeń św. Pawła, święty Kościoła katolickiego i prawosławnego, czczony przez Syryjski Kościół Ortodoksyjny i Apostolski Kościół Ormiański
Żył w I wieku, a źródłem informacji o tej postaci jest Nowy Testament, gdzie wymieniony jest w listach apostolskich św. Pawła, a także w Dziejach Apostolskich.
Pochodził z prowincji zwanej Azja i należał do grupy towarzyszących św. Pawłowi w trzeciej wyprawie misyjnej. Nazywany przez apostoła „umiłowanym bratem, wiernym sługą i współpracownikiem w Panu” towarzyszył mu w czasie pobytu w rzymskim więzieniu, a następnie na jego polecenie udał się do Azji Mniejszej by dostarczyć list do Kolosan i z Listem do Efezjan. W czasie tej podróży miał też Tychik powiadomić o położeniu w jakim się znalazł apostoł i pocieszyć współwyznawców. Św. Paweł rozważał kandydaturę Tychika na następcę biskupa Tytusa, ale wysłał go zamiast Tymoteusza do Efezu. Dalsze jego losy nie są znane.
Do martyrologiów trafił za sprawą św. Ado, który przypisał mu sakrę Pafos. W menologiach i synaksarionach greckich występuje jako biskup Chalcedonu, w Kolophanium w Jonii, a także cypryjskiego Neapolis co jednak nie znajduje potwierdzenia w innych źródłach historycznych.
Wspomnienie liturgiczne w Kościele katolickim obchodzone jest 29 kwietnia.
Kościoły wschodnie, z uwagi na liturgię według kalendarza juliańskiego, wspominają świętego:

</doc>
<doc id="2031772" url="https://pl.wikipedia.org/wiki?curid=2031772" title="Tychik (Biblia)">
Tychik (Biblia)



</doc>
<doc id="2031773" url="https://pl.wikipedia.org/wiki?curid=2031773" title="Utarp">
Utarp

Utarp – miejscowość i gmina w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Holtriem.

</doc>
<doc id="2031774" url="https://pl.wikipedia.org/wiki?curid=2031774" title="Blomberg (Dolna Saksonia)">
Blomberg (Dolna Saksonia)

Blomberg – miejscowość i gmina w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Holtriem.

</doc>
<doc id="2031775" url="https://pl.wikipedia.org/wiki?curid=2031775" title="Kaskadówka junnańska">
Kaskadówka junnańska

Kaskadówka junnańska ("Amolops viridimaculatus") – gatunek płaza bezogonowego z rodziny żabowatych.
Występowanie.
Płaz ten zamieszkuje kilka nie połączonych z sobą obszarów:
Obecność zwierzęcia w Mjanma nie jest pewna.
Gatunek ten odnotowano na wysokościach od 1400 do 2350 metrów nad poziomem morza w Chinach, w Wietnamie natomiast na wysokości 1750 m n.p.m.. Jego siedlisko to górskie leśne strumienie, w Wietnamie w zasadzie jeden tylko strumień o skalistym dnie. Miejsca te służą zwierzęciu zarazem do rozmnażania się.
Status.
Kaskadówka junnańska nie należy do licznie występujących gatunków. Jej liczebność ulega spadkowi. Wśród zagrożeń dla gatunku IUCN wymienia małoobszarowe rolnictwo oraz budowanie zapór wodnych. W Indiach płaz podlega ochronie prawnej, w pozostałych krajach zamieszkuje parki narodowe Hoàng Liên Sơn w Wietnamie oraz Wuliangshan w Chinach, w którym to kraju żyje też w rezerwacie Gaoligongshan, jednakże ochrona w tym ostatnim jest kiepsko oceniana przez IUCN.

</doc>
<doc id="2031776" url="https://pl.wikipedia.org/wiki?curid=2031776" title="Blomberg (ujednoznacznienie)">
Blomberg (ujednoznacznienie)

Niemcy:
Osoby:

</doc>
<doc id="2031778" url="https://pl.wikipedia.org/wiki?curid=2031778" title="Amolops viridimaculatus">
Amolops viridimaculatus



</doc>
<doc id="2031779" url="https://pl.wikipedia.org/wiki?curid=2031779" title="Rajd Francji 2002">
Rajd Francji 2002

Rezultaty Rajdu Francji ("46ème Rallye de France – Tour de Corse"), eliminacji Rajdowych Mistrzostw Świata w 2002 roku, który odbył się w dniach 8 – 10 marca. Była to trzecia runda czempionatu w tamtym roku i druga asfaltowa, a także druga w Production Cars WRC. Bazą rajdu było miasto Ajaccio. Zwycięzcami rajdu zostali Francuzi Gilles Panizzi i Hervé Panizzi w Peugeocie 206 WRC. Wyprzedzili oni Finów Marcusa Grönholma i Timo Rautiainena jadących Peugeotem 206 WRC oraz Brytyjczyków Richarda Burnsa i Roberta Reida również w Peugeocie 206 WRC. Z kolei w Production Cars WRC zwyciężyła peruwiańsko-hiszpańska załoga Ramón Ferreyros i Diego Vallejo, jadący Mitsubishi Lancerem Evo 7.
Rajdu nie ukończyło czterech kierowców fabrycznych. Brytyjczyk Colin McRae w Fordzie Focusie WRC odpadł na 15. odcinku specjalnym z powodu wypadku. Fin Tommi Mäkinen w Subaru Imprezie WRC uległ wypadkowi na 10. odcinku specjalnym. Szwed Kenneth Eriksson w Škodzie Octavii WRC zrezygnował z dalszego udziału w rajdzie na 14. oesie z powodu awarii dyferencjału. Natomiast Polak Tomasz Kuchar w Hyundaiu Accencie WRC odpadł z rajdu na 1. oesie z powodu awarii przepustnicy.
Klasyfikacja po 3 rundach.
Tabele przedstawiają tylko pięć pierwszych miejsc.

</doc>
<doc id="2031780" url="https://pl.wikipedia.org/wiki?curid=2031780" title="Skwer Walentego Fojkisa w Katowicach">
Skwer Walentego Fojkisa w Katowicach

Skwer Walentego Fojkisa w Katowicach – jest to zadrzewiony plac, położony w katowickiej jednostce pomocniczej Wełnowiec-Józefowiec pomiędzy ul. Gnieźnieńską, ul. Modelarską, ul. M. Karłowicza i al. Wojciecha Korfantego.
Skwer nosi imię Walentego Fojkisa – powstańca oraz działacza narodowego i niepodległościowego na Górnym Śląsku, urodzonego w Wełnowcu. W latach 1983–2012 jako "plac Walentego Fojkisa", od 2012 roku – "Skwer Walentego Fojkisa".
Na placu znajduje się pomnik, upamiętniający poległych weteranów powstań śląskich 1929, 1939, 1945. Napis na tablicy pamiątkowej:
"W dowód wdzięcznościPoległym − ZmarłymWeteranom Powstań ŚląskichCześć Ich Pamięci!Grupa Wełnowiec3.5.194615.8.1959"
Na lewej stronie pomnika umieszczono tablicę z nazwiskami dziewiętnastu zamordowanych powstańców. Ochroną zostało objęte założenie parkowe placu wraz z istniejącą zielenią wysoką, obiektami małej architektury, pomnikiem poległych, zmarłych weteranów powstań śląskich 1929, 1939, 1945 oraz obiektami budowli ochronnych.

</doc>
<doc id="2031781" url="https://pl.wikipedia.org/wiki?curid=2031781" title="Plac Fojkisa w Katowicach">
Plac Fojkisa w Katowicach



</doc>
<doc id="2031784" url="https://pl.wikipedia.org/wiki?curid=2031784" title="Biurokracja maszynowa">
Biurokracja maszynowa

Biurokracja maszynowa – typ struktury organizacyjnej. Opiera się na standaryzacji procesu pracy. Zadania pracowników są zrutynizowane. Podział pracy, formalizacja, specjalizacja są daleko posunięte. Kontrola jest obsesją takiej organizacji. Przykładami biurokracji maszynowej są: urzędy, koncerny, fast-food itp.

</doc>
<doc id="2031786" url="https://pl.wikipedia.org/wiki?curid=2031786" title="NAFLD">
NAFLD



</doc>
<doc id="2031789" url="https://pl.wikipedia.org/wiki?curid=2031789" title="Korytarz CETC-ROUTE65">
Korytarz CETC-ROUTE65

Korytarz CETC-ROUTE65 – korytarz łączący Bałtyk z Adriatykiem. Zajmuje powierzchnię ok. 230 005 km2, a jego trasa przebiega ze Skanii (Południowa Szwecja), poprzez Morze Bałtyckie (projekt autostrady morskiej Świnoujście – Ystad), Europę Środkową, aż na Południe Europy – do Morza Adriatyckiego.
Na obszarze Korytarza znajdują się ważne ośrodki gospodarcze, węzły komunikacyjne, szlaki transportowe łączące Europę z państwami Bliskiego Wschodu i Azji Centralnej.

</doc>
<doc id="2031790" url="https://pl.wikipedia.org/wiki?curid=2031790" title="GTAW">
GTAW



</doc>
<doc id="2031791" url="https://pl.wikipedia.org/wiki?curid=2031791" title="Rajd Hiszpanii 2002">
Rajd Hiszpanii 2002

Rezultaty Rajdu Hiszpanii ("38º Rallye Catalunya-Costa Brava (Rallye de España)"), eliminacji Rajdowych Mistrzostw Świata w 2002 roku, który odbył się w dniach 22 – 24 marca. Była to czwarta runda czempionatu w tamtym roku i trzecia asfaltowa, a także druga w Junior WRC. Bazą rajdu było miasto Lloret de Mar. Zwycięzcami rajdu zostali Francuzi Gilles Panizzi i Hervé Panizzi w Peugeocie 206 WRC. Wyprzedzili oni Brytyjczyków Richarda Burnsa i Roberta Reida również w Peugeocie 206 WRC oraz rodaków Philippe'a Bugalskiego i Jeana-Paula Chiaroniego jadących Citroënem Xsarą WRC. Z kolei w Junior WRC zwyciężyli Hiszpanie Daniel Solà i Alex Romaní, jadący Citroënem Saxo VTS S1600.
Rajdu nie ukończyło sześciu kierowców fabrycznych. Hiszpan Carlos Sainz w Fordzie Focusie WRC odpadł na 10. odcinku specjalnym z powodu wypadku. Fin Tommi Mäkinen w Subaru Imprezie WRC zrezygnował z dalszego udziału w rajdzie na 7. oesie z powodu awarii silnika. Z kolei Szwed Stig Blomqvist w Škodzie Octavii WRC odpadł na 7. oesie, także z powodu awarii silnika. Jego partner z zespołu Argentyńczyk Gabriel Pozzo doświadczył pożaru samochodu na 6. oesie. Z kolei dwaj kierowcy Citroëna Xsary WRC Szwed Thomas Rådström i Francuz Sébastien Loeb ulegli wypadkom. Pierwszy z nich odpadł na 6. oesie, a drugi – na 15. oesie.
Klasyfikacja po 4 rundach.
Tabele przedstawiają tylko pięć pierwszych miejsc.

</doc>
<doc id="2031792" url="https://pl.wikipedia.org/wiki?curid=2031792" title="Odrowąs">
Odrowąs

Odrowąs ("Rotermund") – polski herb szlachecki z nobilitacji.
Opis herbu.
Na tarczy dzielonej w słup, w polu prawym, błękitnym, trzy lilie złote (2 nad 1);
W polu lewym, czerwonym, trzy trąby myśliwskie, czarne w słup.
Klejnot – między dwiema parami piór strusich – z prawej złotych, z lewej błękitnych, strzała przeszywająca usta człowieka, barwy nieznanej.
Labry z prawej błękitne, podbite złotem, z lewej czerwone, podbite złotem.
Najwcześniejsze wzmianki.
Nobilitacja Jerzego Rotermunda z 12 stycznia 1591.
Etymologia.
Według Szymańskiego, "Odrowąs" jest nazwą przezwiskową.
Herbowni.
Rotermund.

</doc>
<doc id="2031795" url="https://pl.wikipedia.org/wiki?curid=2031795" title="Siergiej Wiazmitinow">
Siergiej Wiazmitinow

Siergiej Kuźmicz Wiazmitinow, ros. Сергей Кузьмич Вязмитинов (ur. 18 października 1744, zm. 27 października 1819 w Petersburgu) – hrabia, rosyjski generał piechoty (1798) i działacz państwowy, wolnomularz.
W 1759 zapisany do wojska jako podoficer. W 1761 chorąży, w 1771 podpułkownik, w 1777 pułkownik i dowódca Astrachańskiego Pułku Piechoty. W 1784 brygadier, w 1786 generał major. Otrzymał od cara rozkaz sformowania astrachańskiego pułku grenadierów. Po sformowaniu wyznaczony na dowódcę tego pułku. W wojnie rosyjsko-tureckiej 1787-1791 dowodził Korpusem Jekatierinosławskim Jegierskim. W wojnie opanował twierdze: Chocim, Akerman i Bendery, za co był wyróżniony Orderem św. Włodzimierza 2. stopnia. W 1790 dowódca Korpusu Białozierskiego. W latach dziewięćdziesiątych XIX wieku gubernator guberni: mohylewskiej, symbirskiej i ufińskiej. W 1793 mianowany generałem porucznikiem. Od 1795 dowódca Korpusu Orenburskiego i od 1796 gubernator guberni orenburskiej. Wyznaczony na dowódcę korpusu w celu zaprowadzenia porządku wśród Kirgizów i spowodowania wybrania przez nich chanem zwolennika Rosji Iszima. Później pracował na dworze cara przy reorganizacji armii. W 1798 wprowadził w armii rosyjskiej nowe umundurowanie, za co był mianowany generałem piechoty. Od 1799 w stanie spoczynku.
Od 1801 ponownie w armii, kierował małorosyjską gubernią, później wiceprezydent Kolegium Wojennego. Od września 1802 do stycznia 1808 pierwszy w Rosji minister wojny. Kierował reorganizacją armii Imperium Rosyjskiego i reorganizacją struktur dowodzenia armią. Oddzielił jednostki inżynieryjne (saperskie) od artylerii, zorganizował Ekspedycję Inżynieryjną, zorganizował dowodzenie i kierowanie twierdzami, zorganizował Komitet ds. organizacji artylerii, przeorganizował adiutanturę przy carze, wprowadził dywizjony w artylerii, zorganizował pospolite ruszenie wśród ziemian i chłopów. W 1805 car Aleksander I, wyjeżdżając na wojnę, powierzył mu kierowanie stolicą. Od 1810 członek Rady Państwa. Od 1805 do 1812 naczelny dowódca wojsk Petersburga.
Od marca 1812 minister policji, a od września do końca 1812 jednocześnie przewodniczący Komitetu Ministrów Imperium Rosyjskiego. W 1818 otrzymał tytuł hrabiego.
Interesował się muzyką. Autor opery "Nowa rodzina".

</doc>
<doc id="2031797" url="https://pl.wikipedia.org/wiki?curid=2031797" title="Ziemskie dziewczyny są łatwe">
Ziemskie dziewczyny są łatwe

Ziemskie dziewczyny są łatwe (ang. "Earth Girls Are Easy") – film komediowy z 1988 roku
Opis fabuły.
Piękna Valerie, pracownica salonu piękności odpoczywa w basenie, kiedy przed jej domem ląduje statek kosmiczny. Wychodzą z niego trzej przybysze z innej planety, którzy przypominają nieco ludzi.

</doc>
<doc id="2031798" url="https://pl.wikipedia.org/wiki?curid=2031798" title="Bursztynowa Promenada Gwiazd">
Bursztynowa Promenada Gwiazd

Bursztynowa Promenada Gwiazd – aleja dziedzińca Polskiej Filharmonii Bałtyckiej w Gdańsku na Ołowiance, honorująca wybitnych artystów filmu, muzyki, literatury i sztuk pięknych z Polski i zagranicy, istniejąca od 2006. Podczas Festiwalu Gwiazd w Międzyzdrojach odbywa się ceremonia odsłonięcia nietypowych "autografów" kiedy to artyści symbolicznie odciskają swoje dłonie w brązie, skopiowane potem i zamontowane na słupie autorstwa prof. Adama Myjaka znajdującym się w Gdańsku, mieszczącym odciski 108 artystów (w 2006 po raz pierwszy odsłonięto piętnaście odcisków dłoni artystów, w 2007 i 2008 po trzynaście). Aleja jest projektem kierownictwa Festiwalu Gwiazd i władz Gdańska.

</doc>
<doc id="2031801" url="https://pl.wikipedia.org/wiki?curid=2031801" title="Ulica Słoneczna w Katowicach">
Ulica Słoneczna w Katowicach

Ulica Słoneczna w Katowicach (w latach międzywojennych "ulica Mikołaja Kopernika") – ulica w Katowicach, przebiegająca w całości przez obszar jednostki pomocniczej Wełnowiec-Józefowiec.
Przebieg.
Ulica rozpoczyna swój bieg od skrzyżowania z aleją Wojciecha Korfantego. Następnie krzyżuje się z ul. Kazimiery Iłłakowiczówny i ul. C. K. Norwida. Kolejne skrzyżowanie – z ulicami Józefowską i Energetyków – należy do miejsc o podwyższonej wypadkowości. Ulica Kończy swój bieg przy skrzyżowaniu z ul. księdza Piotra Ściegiennego.
Opis.
W rejonie drogi istniały XIX-wieczne zabudowania kopalni "Waterloo".
Przy ul. Słonecznej znajdują się bloki mieszkalne (od 9 do 11 kondygnacji). Zlokalizowany jest przy niej także cmentarz parafialny parafii św. Józefa Robotnika, założony 28 lipca 1923 roku. Zajmuje on powierzchnię 1,934 ha i objęty jest ochroną konserwatorską. W latach 1975–1981 w rejonie ul. Słonecznej i ul. Energetyków wzniesiono osiedle mieszkaniowe (od 1981 nosi nazwę "Józefowiec"). W sierpniu 2010 roku przeprowadzono remont nawierzchni na całej długości ulicy.
Przy ulicy Słonecznej zlokalizowane są istniejące i opuszczone obiekty o charakterze przemysłowym, w tym obiekt przy ulicy Słonecznej 34, stanowiący niedokończoną inwestycję upadłych Śląskich Zakładów Mechaniczno-Optycznych OPTA (5–kondygnacyjny niezabudowany szkielet budynku wraz z kilkoma zabudowaniami gospodarczymi). Niedokończona konstrukcja była dobrze widoczna m.in. z ulicy Misjonarzy Oblatów MN i wyraźnie szpeciła śródmiejską zabudowę Katowic. Izba Celna w Katowicach zaadaptowała obiekt do swoich potrzeb, w 2010 roku przebudowała go na bazie szkieletu budynku. Przy ulicy istnieją także zabytkowe budynki mieszkalne (ulica Słoneczna 3, 9), objęte ochroną konserwatorską, kwadratowy słup ogłoszeniowy (ul. Słoneczna 50) oraz zespół budynków dawnych zakładów OPTA (pod numerem "4"), wzniesionych w latach trzydziestych XX wieku w stylu funkcjonalizmu, później rozbudowanych. Kamienicę pod numerem "2" (róg z al. W. Korfantego), wzniesioną na przełomie XIX i XX wieku w stylu historyzmu, wyburzono w 2011 roku.
Przy ulicy Słonecznej swoją siedzibę mają m.in.: biura nieruchomości, przedsiębiorstwa handlowo-usługowe, zakład produkcyjny ZPUE (firma, zajmująca się produkcją rozdzielnic niskiego i średniego napięcia, obudów rozdzielnic i szaf sterowniczych), Miejskie Przedszkole nr 47 z Oddziałami Integracyjnymi i Miejskie Przedszkole nr 73. Ulicą kursują linie autobusowe ZTM.

</doc>
<doc id="2031803" url="https://pl.wikipedia.org/wiki?curid=2031803" title="Terrebonne (Quebec)">
Terrebonne (Quebec)



</doc>
<doc id="2031806" url="https://pl.wikipedia.org/wiki?curid=2031806" title="Polar Pioneer">
Polar Pioneer



</doc>
<doc id="2031807" url="https://pl.wikipedia.org/wiki?curid=2031807" title="Lyubov Orlova">
Lyubov Orlova



</doc>
<doc id="2031809" url="https://pl.wikipedia.org/wiki?curid=2031809" title="Mascouche">
Mascouche

Mascouche – miasto w Kanadzie, w prowincji Quebec, w regionie Lanaudière i MRC Les Moulins. Jest 30. największym miastem Quebecu pod względem liczby ludności.
Liczba mieszkańców Mascouche wynosi 33 764. Język francuski jest językiem ojczystym dla 93,7%, angielski dla 2,9% mieszkańców (2006).

</doc>
<doc id="2031810" url="https://pl.wikipedia.org/wiki?curid=2031810" title="Liga Światowa w Piłce Siatkowej 2010 (grupa E)">
Liga Światowa w Piłce Siatkowej 2010 (grupa E)

Do rywalizacji w turnieju finałowym Ligi światowej siatkarzy przystąpiło 6 reprezentacji. W grupie E znalazły się następujące drużyny:
Mecze w grupie E rozegrane zostały pomiędzy 21 a 23 lipca.
Brazylia - Argentyna.
Środa, 21 lipca 2010
21:10 - Orfeo Superdomo, Cordoba - Widzów: 9 200
Serbia - Brazylia.
Czwartek, 22 lipca 2010
21:10 - Orfeo Superdomo, Cordoba - Widzów: 6 500
Argentyna - Serbia.
Piątek, 23 lipca 2010

</doc>
<doc id="2031812" url="https://pl.wikipedia.org/wiki?curid=2031812" title="Rivière-Rouge">
Rivière-Rouge

Rivière-Rouge – miasto w Kanadzie, w prowincji Quebec, w regionie Laurentides i MRC Antoine-Labelle. Powstało w 2002 roku poprzez połączenie gmin L'Annonciation, Marchand, Sainte-Véronique i La Macaza. Po przeprowadzeniu referendum La Macaza została wyłączona z miasta i stała się ponownie samodzielną gminą. L'Annonciation, Marchand i Sainte-Véronique stanowią dziś "sektory" nowego miasta. Nazwa Rivière-Rouge pochodzi od przepływającej przez miasto rzeki Rouge.
Liczba mieszkańców Rivière-Rouge wynosi 4 152. Język francuski jest językiem ojczystym dla 96,0%, angielski dla 1,8% mieszkańców (2006).

</doc>
<doc id="2031815" url="https://pl.wikipedia.org/wiki?curid=2031815" title="Gretchen Bleiler">
Gretchen Bleiler

Gretchen Bleiler (ur. 10 kwietnia 1981 w Toledo) – amerykańska snowboardzistka, wicemistrzyni olimpijska.
Kariera.
Po raz pierwszy na arenie międzynarodowej pojawiła się 19 grudnia 1998 roku w Mount Bachelor, gdzie w zawodach Pucharu Kontynentalnego zajęła 31. miejsce w halfpipe'ie. Nigdy nie wystąpiła na mistrzostwach świata juniorów. W zawodach Pucharu Świata zadebiutowała 6 lutego 1999 roku w Park City, zajmując dziesiąte miejsce w tej konkurencji. Tym samym już w swoim debiucie wywalczyła pierwsze pucharowe punkty. Pierwszy raz na podium zawodów tego cyklu stanęła 25 lutego 2001 roku w Asahikawie, wygrywając rywalizację w halfpipe’ie. W zawodach tych wyprzedziła Francuzkę Doriane Vidal i swą rodaczkę, Kelly Clark. Łącznie osiem razy stawała na podium zawodów PŚ, odnosząc przy tym jeszcze cztery zwycięstwa: 10 lutego 2005 roku w Bardonecchii, 11 marca 2006 roku w Lake Placid, 12 listopada 2006 roku w Saas Fee i 10 marca 2007 roku w Lake Placid triumfowała w halfpipe’ie. Najlepsze wyniki osiągnęła w sezonie 2006/2007, kiedy to zajęła 24. miejsce w klasyfikacji generalnej, a w klasyfikacji halfpipe’a była piąta.
Największy sukces w karierze osiągnęła w 2006 roku, kiedy na igrzyskach olimpijskich w Turynie zdobyła srebrny medal w halfpipe’ie. Rozdzieliła tam na podium rodaczkę Hannah Teter i Kjersti Buaas z Norwegii. Na rozgrywanych cztery lata później igrzyskach w Vancouver była jedenasta w halfpipe’ie. Była też między innymi jedenasta w halfpipe’ie na mistrzostwach świata w Madonna di Campiglio w 2001 roku. Wywalczyła też sześć medali na Winter X-Games, w tym złote w swej koronnej konkurencji w latach 2003, 2005, 2008 i 2010.
W 2014 roku zakończyła karierę.

</doc>
<doc id="2031816" url="https://pl.wikipedia.org/wiki?curid=2031816" title="Potyt">
Potyt

Potyt (łac.) "Potitus" - święty Kościoła katolickiego, męczennik.
Istnieniu śladów wczesnego kultu nie towarzyszą jednak równie wiarygodne "Vita", a postać Potyta mogła być mylona z innym męczennikiem z Dacji. Z późnej pasji wiemy o nim tyle, że był ofiarą gniewu ojca, a następnie zginął na Sardynii w wyniku prześladowań chrześcijan za panowania cesarza Antoninusa. W chwili śmierci miał mieć trzynaście lat.
Istnieją w Neapolu ślady kultu Potyta pochodzące z IX wieku. Wspomnienie Potyta w "Martyrologium Romanum" przypada na 13 stycznia.

</doc>
<doc id="2031817" url="https://pl.wikipedia.org/wiki?curid=2031817" title="Miguel Hernández (stacja metra)">
Miguel Hernández (stacja metra)

Miguel Hernández – stacja metra w Madrycie, na linii 1. Znajduje się w dzielnicy Puente de Vallecas, w Madrycie i zlokalizowana jest pomiędzy stacjami Alto del Arenal, a Sierra de Guadalupe. Została otwarta w kwietniu 1994.

</doc>
<doc id="2031819" url="https://pl.wikipedia.org/wiki?curid=2031819" title="Sierra de Guadalupe (stacja metra)">
Sierra de Guadalupe (stacja metra)

Sierra de Guadalupe – stacja metra w Madrycie, na linii 1. Znajduje się w dzielnicy Villa de Vallecas, w Madrycie i zlokalizowana jest pomiędzy stacjami Miguel Hernández, a Villa de Vallecas. Została otwarta 4 marca 1999.

</doc>
<doc id="2031822" url="https://pl.wikipedia.org/wiki?curid=2031822" title="Elena Hight">
Elena Hight

Elena Hight (ur. 17 sierpnia 1989 w Princeville, Hawaje) – amerykańska snowboardzistka. Na igrzyskach w Turynie zajęła 6. miejsce w halfpipe’ie. Cztery lata później, na igrzyskach w Vancouver była dziesiąta w halfpipe’ie. Najlepsze wyniki w Pucharze Świata osiągnęła w sezonie 2012/2013, kiedy to zajęła 28. miejsce w klasyfikacji generalnej (AFU), w klasyfikacji halfpipe’a była 22.

</doc>
<doc id="2031824" url="https://pl.wikipedia.org/wiki?curid=2031824" title="Koper (stacja kolejowa)">
Koper (stacja kolejowa)

Koper (słoweński: "Železniška postaja Koper") – stacja kolejowa w mieście Koper, w Słowenii. Jest zarządzana przez Slovenske železnice.

</doc>
<doc id="2031825" url="https://pl.wikipedia.org/wiki?curid=2031825" title="Hillman Imp">
Hillman Imp

Hillman Imp – subkompaktowy samochód osobowy produkowany przez brytyjską firmę Hillman w latach 1963-1976. Do napędu używano silników R4 o pojemności 0,9 litra. Moc przenoszona była na oś tylną poprzez 4-biegową manualną skrzynię biegów. Wyprodukowano 440 032 egzemplarze modelu. Został zastąpiony przez Chryslera Sunbeam. W plebiscycie na Samochód Roku 1964 zajął 3. pozycję (za Roverem 2000 i Mercedesem 600).
Dane techniczne ('63 R4 0.9).
"Źródło:"

</doc>
<doc id="2031826" url="https://pl.wikipedia.org/wiki?curid=2031826" title="Zirka Frómeta Castillo">
Zirka Frómeta Castillo

Zirka Frómeta Castillo (ur. 7 czerwca 1963 w Santiago de Cuba) – kubańska szachistka, arcymistrzyni od 2008 roku.
Kariera szachowa.
W latach 80. i 90. XX wieku należała do ścisłej czołówki kubańskich szachistek. Pomiędzy 1984 a 2002 r. sześciokrotnie uczestniczyła w szachowych olimpiadach, w 1986 r. zdobywając w Dubaju brązowy medal za indywidualny wynik na III szachownicy. W 1981, 1983 i 1987 r. trzykrotnie zdobyła tytuły indywidualnej mistrzyni Kuby. Dwukrotnie brała udział w turniejach międzystrefowych (eliminacjach mistrzostw świata): Hawana 1985 (XI miejsce) oraz Tuzla 1987 (XVII miejsce).
W 1995 r. zajęła IV m. w kobiecym turnieju memoriału José Raúla Capablanki, rozegranego w Matanzas. W 2001 r. podzieliła w Hawanie III-IV m. (za Brucim Lopezem i Vivian Ramón Pitą, wspólnie z Yanietą Marrero López) w turnieju "Mix" tego memoriału. W 2002 r. zdobyła w Villa Clarze srebrny medal mistrzostw Kuby. W 2008 r. odniosła największy sukces w karierze, zdobywając w San Salvadorze tytuł mistrzyni Panameryki. Za wynik ten Międzynarodowa Federacja Szachowa przyznała jej tytuł arcymistrzyni.
Najwyższy ranking w karierze osiągnęła 1 stycznia 2004 r., z wynikiem 2285 punktów zajmowała wówczas 3. miejsce (za Maritzą Arribas Robainą i Sulennis Piñą Vege) wśród kubańskich szachistek.

</doc>
<doc id="2031827" url="https://pl.wikipedia.org/wiki?curid=2031827" title="Kamēr...">
Kamēr...

Chór młodzieżowy „Kamēr...” – mieszany chór łotewski, laureat wielu międzynarodowych konkursów i festiwali chóralnych.
Historia.
"Kamer..." powstał w 1990 przy I Państwowym Liceum Ogólnokształcącym w Rydze.
Jego założycielem i pierwszym dyrygentem, pracującym z chórem do dzisiaj, jest Māris Sirmais.
Obecnie chór składa się z ok. 70 śpiewaków.
Występował wielokrotnie za granicą – w Niemczech, Polsce, Austrii, Szwajcarii, Francji, Włoszech, Holandii, Czechach, Danii, Hiszpanii, Chinach i Stanach Zjednoczonych.

</doc>
<doc id="2031828" url="https://pl.wikipedia.org/wiki?curid=2031828" title="Zirka Frometa Castillo">
Zirka Frometa Castillo



</doc>
<doc id="2031831" url="https://pl.wikipedia.org/wiki?curid=2031831" title="Chór młodzieżowy Kamēr...">
Chór młodzieżowy Kamēr...



</doc>
<doc id="2031832" url="https://pl.wikipedia.org/wiki?curid=2031832" title="Port lotniczy Nieriungri-Czulman">
Port lotniczy Nieriungri-Czulman

Port lotniczy Nieriungri-Czulman (IATA: NER, ICAO: UELL) – port lotniczy położony 8 km na północ od Czulman, koło Nieriungri, w Jakucji, w Rosji.

</doc>
<doc id="2031835" url="https://pl.wikipedia.org/wiki?curid=2031835" title="HI">
HI



</doc>
<doc id="2031836" url="https://pl.wikipedia.org/wiki?curid=2031836" title="Friars">
Friars

Friars – grupa czterech wysp, zbudowanych z diabazu, o łącznej powierzchni około 17 ha. Położone u południowo-wschodniego wybrzeża Tasmanii (Australia) i wchodzą w skład archipelagu wysp Actaeon, który zlokalizowany jest na południowym krańcu Kanału d’Entrecasteaux, koło wyspy Bruny. Wyspy Friars położone są na terenie Parku Narodowego South Bruny. 
Fauna.
Na wyspie odnotowano występowania następujących gatunków ptaków morskich: pingwin mały, burzyk cienkodzioby, petrelek krótkodzioby i nurzec czarnoskrzydły. Wśród ssaków zamieszkujących wyspy są dwa gatunki z rodziny uchatkowatych: kotik nowozelandzki i uchatka karłowata. Na wyspach występuje również endemiczny gatunek jaszczurki – "Niveoscincus metallicus" z rodziny scynkowatych

</doc>
<doc id="2031839" url="https://pl.wikipedia.org/wiki?curid=2031839" title="Ulica Józefowska w Katowicach">
Ulica Józefowska w Katowicach

Ulica Józefowska w Katowicach – ulica w północnej części Katowic o długości około 1,6 km, w całości przebiegająca przez obszar jednostki pomocniczej Wełnowiec-Józefowiec.
Zaczęła się ona kształtować w pierwszej połowie XIX wieku, a przy niej powstała historyczna osada w granicach miasta – Józefowiec, od którego pochodzi obecna nazwa ulicy. Stanowi ona obecnie lokalny ośrodek usługowy dla mieszkańców dzielnicy, a także posiada liczne zabytkowe budynki, w tym kamienice i domy robotnicze. Przy niej położone są również siedziby kilka instytucji o zasięgu ponadmiejskim: Archiwum Państwowe w Katowicach i Oddział Instytutu Pamięci Narodowej w Katowicach.
Przebieg.
Ulica bierze swój początek na terenach przemysłowych zlokalizowanych na południe od józefowskiego cmentarza. Ulica Józefowska kieruje się w początkowym biegu w kierunku północnym. Łączy się najpierw z ulicą Słoneczną z obydwu stron drogi, dalej omija m.in. józefowski cmentarz oraz XIV Liceum Ogólnokształcące im. mjr. H. Sucharskiego, po czym kolejno krzyżuje się z ulicami: Rysia (po prawej stronie), Szczecińską (po lewej) i prof. J. Mikusińskiego (po lewej), mijając wcześniej Filię Szkoły Podstawowej nr 17 im. Tadeusza Kościuszki. Za tym ostatnim skrzyżowaniem na wysokości Grupy Fasing zmienia swój kierunek na północno-zachodni.
Do Oddziału Katowickiego Centrum Onkologii przecina kolejno ulice: Gnieźnieńską, Strażacką, ks. J. Rzymełki, M. Karłowicza i Bytomską. W dalszym biegu aż do końca ulicy (skrzyżowanie z ulicą Bytkowską w rejonie kolonii Agnieszka) omija domy tzw. kolonii wojewódzkiej, przecinając po drodze pięć ulic: E. Plater, Oświęcimską, Jodłową, Promienną i Walecznych.
Historia.
Początki osadnictwa wzdłuż obecnej ulicy Józefowskiej wiążą się z działalnością proboszcza parafii w Chorzowie (Starym) – księdzem Józefem Bederem, który na zakupionym gruncie w 1826 roku założył nową osadę, nazwaną od jego imienia Józefowcem. Przy powstaniu osady początkowo wyznaczono w rejonie obecnej dzielnicy 30 miejsc pod budowę nowych domów, ale osada ta zaczęła się szybko rozwijać. Budynki zaczęto budować przy potoku płynącym z północy na południe, będący dopływem Rawy. Równolegle do niej powstała droga, stanowiąca początek obecnej ulicy Józefowskiej.
Według mapy z 1827 roku zabudowa chłopska koncentrowała się wówczas na odcinku od obecnego skrzyżowania z ulicą Słoneczną do ulicy Bytkowskiej, po wschodniej stronie drogi. Na mapie tej zaznaczono 34 budynki. W połowie XIX wieku budowano głównie budynki drewniane, a pod koniec XIX wieku zaczęto wznosić obiekty ceglane, głównie dla mieszkańców pobliskich zakładów przemysłowych. W latach 1875–1894 funkcjonowała gmina Józefowiec, której granica biegła wzdłuż obecnej ulicy Józefowskiej, dzieląc osadę na dwie części po obydwu stronach drogi. Dnia 1 kwietnia 1894 roku Józefowiec włączono do gminy Dąb.
Po przyłączeniu Józefowca wraz z obszarem dzisiejszej ulicy Józefowskiej do gminy Dąb, nastąpił dalszy rozwój osady. Z ulicy Józefowskiej wytyczono poprzeczne do niej ulice: Rysia, Gnieźnieńską i M. Karłowicza, a na przełomie XIX i XX wieku dzisiejszą ulicę Modelarską. W tym samym okresie, pod dzisiejszym numerem 119 wzniesiono szpital hutniczy dla pracowników huty "Hohenlohe". W latach 90. XIX wieku powstała restauracja Geislera przy obecnej ulicy Józefowskiej 40 – obecnie hala sportowa. W 1901 roku na rogu dzisiejszych ulic Józefowskiej i Szczecińskiej wzniesiono budynek szkoły powszechnej, którego projektantem był architekt Eugen Vogt.
W 1904 roku na obecnym ciągu ulicy Józefowskiej nadano dwie nazwy: odcinek na południe od skrzyżowania z ulicą Bytomską nosił nazwę Josef Beder Strasse, natomiast północna część ulicy nosiła nazwę Lazarettstrasse – nazwa ta nawiązuje do pobliskiego szpitala hutniczego. W latach 1907–1909 drogę wybrukowano. W latach 1922–1939 ulica w południowej części nosiła imię Józefa Bedera (ksiądz Józef Beder był dziekanem bytomskim, inspektorem szkolnym oraz proboszczem z parafii w Dębie; na jego cześć wprowadzono nazwy części Katowic: Józefowiec oraz Bederowiec), a przed 1937 rokiem zmieniono nazwę na ulicę Peowiaków, natomiast północna część została nazwana ulicą Szpitalną, a po 1930 roku zmieniono nazwę na ulicę Michała Grażyńskiego. W początkach lat trzydziestych XX wieku pomiędzy ulicą Bytomską a ulicą Józefowską wybudowano kolonię tzw. "domków wojewódzkich" wraz z ogródkami dla urzędników administracji państwowej.
W okresie niemieckiej okupacji Polski w latach 1939–1945 ulicę Peowiaków przemianowano na Josef Beder Strasse, natomiast ulicę M. Grażyńskiego na Schlageterstrasse. Obszar obecnej ulicy Józefowskiej została przyłączony do Katowic w 1951 roku. W czasach Polski Ludowej część drogi od skrzyżowania z ulicą Bytomską do skrzyżowania z ulicą Bytkowską (ówczesna ulica Mariana Buczka) po 1945 roku początkowo nosiła nazwę Michała Grażyńskiego, potem Peowiaków, natomiast po 1947 roku przemianowano na ulicę PKWN. Pozostała, południowa część obecnej ulicy Józefowskiej w 1945 roku nosiła odpowiednio nazwę: ulica Peowiaków i ulica Oświęcimska, w 1946 roku przemianowano na ulicę Powstańców, a w 1951 roku na obecną nazwę – ulica Józefowska.
W 1946 roku dom przy obecnej ulicy Józefowskiej 108 został przekazany siostrom ze Zgromadzenia Córek Bożej Miłości, po czym przeniosły się najpierw na ulicę Strażacką, a potem na ulicę Bytomską 15, gdzie mieszkają do dziś. Do 1971 roku proboszczowie z józefowskiej parafii św. Józefa Robotnika mieszkali przy ulicy Józefowskiej 30 – wówczas to oddano do użytku budynek probostwa. W latach sześćdziesiątych XX w. w rejonie ulic: Szczecińskiej, prof. J. Mikusińskiego, Józefowskiej, Bytomskiej, L. Waryńskiego, Jesionowej i Owocowej wybudowano osiedle, złożone z bloków mieszkalnych. Do lat 70. XX w. w rejonie ulicy Józefowskiej 102 istniał betonowy basen.
W 1991 roku rozpoczęło się przewożenie archiwaliów Archiwum Państwowego w Katowicach na tereny mieszczące się w Józefowcu przy ulicy Józefowskiej 104, a przeniesionej do Gliwic, filii Ośrodka Szkolenia Specjalistów Wojsk Radiotechnicznych z Chorzowa (JW 3150). W marcu 1991 roku Archiwum Państwowe oficjalnie przejęło byłe koszary o obszarze 6 ha wraz z budynkami o powierzchni ok. 10 000 m². W tym samym roku, na mocy uchwały z 25 marca ówczesną ulicę PKWN włączono do ulicy Józefowskiej. W 2005 roku zmodernizowano nawierzchnię ulicy Józefowskiej wraz z chodnikami i zatokami autobusowymi. Ponowną modernizację przeprowadzono w 2016 roku. Istniejącą w latach 1964–2016 ulicę Energetyków włączono w 2016 roku do ulicy Józefowskiej.
Opis i dane techniczne.
Ulica Józefowska jest drogą publiczną o przekroju jednojezdniowym. W najszerszym miejscu jezdnia ma 9 m szerokości, a chodnik 7 m, natomiast w najwęższym odpowiednio 6 i 1,5 m. Jest ona drogą powiatową, klasyfikowaną jako droga zbiorcza (droga klasy Z). Na całej swojej długości przebiega przez obszar jednostki pomocniczej Wełnowiec-Józefowiec w Katowicach. Długość ulicy Józefowskiej wynosi 1624 m, a jej powierzchnia 11818,5 m². Jest ona w administracji Miejskiego Zarządu Ulic i Mostów w Katowicach. W systemie TERYT ulica widnieje pod numerem 07634.
Numeracja domów położonych przy ulicy Józefowskiej zaczyna się od strony południowej. Po lewej stronie ulicy numeracja jest parzysta, zaś po prawej nieparzysta. Dla numerów 2-66 (parzyste) i 5-39 (nieparzyste) kod pocztowy to 40-144, natomiast dla numerów 68-158 (parzyste) i 81-145 (nieparzyste) to 40-145. 31 grudnia 2014 roku przy ulicy były zameldowane 2753 osoby.
Ulicą kursują linie autobusowe Zarządu Transportu Metropolitalnego (ZTM). Przy ulicy znajdują się trzy przystanki autobusowe: Kolonia Agnieszki Promienna, Józefowiec Szpital i Józefowiec Szczecińska. Z przystanku Józefowiec Szczecińska, według stanu z kwietnia 2021 roku, kursowało pięć linii autobusowych, w tym jedna nocna. Łączyły one z częścią dzielnic Katowic (w tym ze Śródmieściem, Bogucicami, Giszowcem, Koszutką, Janowem-Nikiszowcem, osiedlem W. Witosa czy Zawodziem) oraz dwoma miastami: z Piekarami Śląskimi i Siemianowicami Śląskimi. Przy ulicy Józefowskiej, na skrzyżowania z ulicą Bytomską znajduje się stacja rowerów miejskich City by bike – Bytomska / Józefowska.
Wzdłuż ulicy Józefowskiej, na dwóch przejściach na pieszych znajduje się sygnalizacja świetlna. Pierwszy system znajduje się na wysokości ulicy Strażackiej: zainstalowany w 1992 roku, zmodernizowany został w 2008 roku. Drugi system sygnalizacji, wybudowany w 2004 roku i zmodernizowany w 2007 roku, znajduje się na wysokości ulicy Rysia. Skrzyżowanie z ulicą Słoneczną i ulicą Energetyków należy do miejsc o podwyższonej wypadkowości.
Architektura i obiekty historyczne.
W jednostce pomocniczej Wełnowiec-Józefowiec zabudowa mieszkaniowa ukształtowała się w postaci osiedli robotniczych powstałych przy dużych zespołach przemysłu węglowego i cynkowego. Zabudowa ta kształtowała się wzdłuż ulicy Józefowskiej oraz obecnej alei Wojciecha Korfantego. Przy samej zaś ulicy Józefowskiej znajdują się bloki mieszkalne (od 9 do 11 kondygnacji) oraz Hala Sportowa Józefowska. Ulice Józefowska i Bytkowska, z dość regularnie uformowaną siatką ulic poprzecznych stanowią zastany, ukształtowany historycznie układ komunikacyjny dzielnic, pochodzący z drugiej połowy XIX wieku.
Przy ulicy Józefowskiej znajdują się następujące obiekty, objęte ochroną konserwatorską, będące świadectwem kultury materialnej, typowe dla regionu oraz objęte ochroną konserwatorską budynki mieszkalne:
Gospodarka i instytucje.
Ulica Józefowska stanowi centralną część Józefowca, przy którym zlokalizowano obiekty usługowo-handlowe i placówki usługowe, a także boiska sportowe i plac zabaw. Przy ulicy Józefowskiej w pierwszym kwartale 2015 roku mieściło się 118 firm, a obecnie swoją siedzibę mają m.in.: przedsiębiorstwa handlowo-usługowe, Archiwum Państwowe w Katowicach (ul. Józefowska 104), Oddział Instytutu Pamięci Narodowej w Katowicach (w dawnych koszarach; ul. Józefowska 102), XIV Liceum Ogólnokształcące im. mjr. H. Sucharskiego (ul. Józefowska 32), Hala Sportowa Józefowska Miejskiego Ośrodka Sportu i Rekreacji (dawny ośrodek przygotowań olimpijskich i sekcji zapaśniczej GKS Katowice; ul. Józefowska 40), Urząd Pocztowy Katowice 33 i Klub Spółdzielczy KSM "Józefinka" (ul. Józefowska 100) oraz Zespół nr 2 Katowickiego Centrum Onkologii (do 2016 roku jako "Szpital im. Stanisława Leszczyńskiego w Katowicach"; ul. Józefowska 119).
Na rogu ulic Słonecznej i Józefowskiej zlokalizowany jest cmentarz parafialny parafii św. Józefa Robotnika, założony 28 lipca 1923 roku. Zajmuje on powierzchnię 1,934 ha. Wierni rzymskokatoliccy mieszkający przy ulicy Józefowskiej przynależą do parafii św. Józefa Robotnika.

</doc>
<doc id="2031840" url="https://pl.wikipedia.org/wiki?curid=2031840" title="Linia kolejowa Magdeburg – Leipzig">
Linia kolejowa Magdeburg – Leipzig

Linia kolejowa Magdeburg – Leipzig – dwutorowa, zelektryfikowana linia kolejowa, położona w niemieckich krajach związkowych Saksonia-Anhalt i Saksonia. Łączy Magdeburg przez Köthen (Anhalt), Halle z Lipskiem. Linia ma długość 119,2 km i jest przystosowana do prędkości 160 km/h.

</doc>
<doc id="2031841" url="https://pl.wikipedia.org/wiki?curid=2031841" title="Ismerős Arcok">
Ismerős Arcok

Ismerős Arcok (z węg. „znajome twarze”) – węgierski zespół muzyczny grający rock narodowy, założony w 1999 roku. Tematyka utworów zespołu skupia się głównie na Węgrzech i losach narodu węgierskiego.

</doc>
<doc id="2031842" url="https://pl.wikipedia.org/wiki?curid=2031842" title="All About Lovin’ You">
All About Lovin’ You

All About Lovin’ You – ballada rockowa zespołu Bon Jovi, którą wydano na singlu w 2003 roku, za pośrednictwem wytwórni Island Records. Promował on album grupy "Bounce".

</doc>
<doc id="2031845" url="https://pl.wikipedia.org/wiki?curid=2031845" title="Māris Urtāns">
Māris Urtāns

Māris Urtāns (ur. 9 lutego 1981 w Rydze) – łotewski lekkoatleta specjalizujący się w pchnięciu kulą.
Podczas występu w igrzyskach olimpijskich w Pekinie (2008) odpadł w eliminacjach. Bez sukcesów startował w mistrzostwach świata, największym sukcesem na mistrzostwach Europy było dla niego 4. miejsce w roku 2010. W 2007 roku stanął na drugim stopniu podium uniwersjady. Medalista mistrzostw Łotwy oraz reprezentant kraju w pucharze Europy oraz drużynowych mistrzostwach Starego Kontynentu. Okazjonalnie startuje także w rzucie dyskiem – w konkurencji tej bronił barw narodowych w mistrzostwach Europy juniorów (1999) oraz mistrzostwach świata juniorów (2000).
Rekordy życiowe: hala – 20,43 (30 stycznia 2010), Tartu); stadion – 21,63 (19 czerwca 2010, Belgrad). Ten drugi wynik jest aktualnym rekordem drużynowych mistrzostw Europy.

</doc>
<doc id="2031847" url="https://pl.wikipedia.org/wiki?curid=2031847" title="Maris Urtans">
Maris Urtans



</doc>
<doc id="2031848" url="https://pl.wikipedia.org/wiki?curid=2031848" title="Regional Air Services">
Regional Air Services

Regional Air Services – tanzańska linia lotnicza z siedzibą w Aruszy.
Flota.
Flota Regional Air Services.

</doc>
<doc id="2031849" url="https://pl.wikipedia.org/wiki?curid=2031849" title="Okuń">
Okuń

Okuń ("Ocunye, Okonie, Okunie") – polski herb szlachecki o niepewnym wizerunku.
Opis herbu.
Istnieją rozbieżne poglądy na to, jak wyglądał herb Okuń.
Kasper Niesiecki blazonował herb następująco:
W polu rogacina podwójnie przekrzyżowana, zaćwieczona na kuli-świecie.
Klejnot – trzy pióra strusie.
Tak samo herb opisuje Seweryn Uruski.
Stanisław Chrząński przypisuje herbowi zieloną tynkturę pola, zaś barwę kuli błękitną ze złotym okuciem. Tadeusz Gajl zaczerpnął barwę pola od Chrząńskiego, ale barwę godła pozostawił nieznaną.
Józef Szymański nie zgadza się z tą rekonstrukcją, twierdząc, że herb Okunie, zaginiony w XVI wieku, jest nieznany z wizerunku.
Według Stanisława Dziadulewicza natomiast, herb ten jest tożsamy z Beliną, a "Okunie" to jedno z zawołań Beliny.
Najwcześniejsze wzmianki.
Pierwsza wzmianka pisana z 1435. Zaginął według Szymańskiego w XVI wieku.
Etymologia.
Według Szymańskiego, "Okunie" jest nazwą imionową lub obrazową.
Herbowni.
Lista nazwisk znajdująca się w artykule pochodzi z "Herbarza polskiego" Tadeusza Gajla. Według jego ustaleń, herb Okuń przysługiwał 10 rodzinom herbownych o nazwiskach:
Ichnatowicz, Janczewski, Okoniewski, Okoniowski, Okoński, Okuniek, Okuniewicz, Okuniowski, Okuń, Pieńkowski.

</doc>
<doc id="2031850" url="https://pl.wikipedia.org/wiki?curid=2031850" title="Victor Nsofor Obinna">
Victor Nsofor Obinna



</doc>
<doc id="2031852" url="https://pl.wikipedia.org/wiki?curid=2031852" title="Hrabstwo Warren (Iowa)">
Hrabstwo Warren (Iowa)

Hrabstwo Warren – hrabstwo w Stanach Zjednoczonych w stanie Iowa.

</doc>
<doc id="2031853" url="https://pl.wikipedia.org/wiki?curid=2031853" title="Górna Kraina">
Górna Kraina

Górna Kraina (słoweń. "Gorenjska", niem. "Oberkrain") – dawny powiat ("kreis") w podziale administracyjnym Austro-Węgier, istniejący w latach 1849–1919, a obecnie region historyczny wyróżniany w ramach Słowenii, część Krainy.
Głównym ośrodkiem jest Kranj, pomniejsze to Jesenice, Tržič, Škofja Loka, Kamnik, Domžale, Medvode oraz Radovljica.
Górna Kraina charakteryzuje się górzystym i pagórkowatym krajobrazem. W jej skład wchodzą Alpy Julijskie, Alpy Kamnickie, graniczne pasmo Karawanek oraz górna Dolina Sawy.
Kultura.
Strój ludowy charakterystyczny dla mieszkańców Górnej Krainy – Goreńców jest najbardziej rozpoznawalnym strojem ludowym w Słowenii, uważany za strój narodowy.

</doc>
<doc id="2031854" url="https://pl.wikipedia.org/wiki?curid=2031854" title="Lacona (Iowa)">
Lacona (Iowa)

Lacona – miasto w Stanach Zjednoczonych, w stanie Iowa, w hrabstwie Warren. Zgodnie ze spisem statystycznym z 2000 roku, miasto liczyło 360 mieszkańców.

</doc>
<doc id="2031855" url="https://pl.wikipedia.org/wiki?curid=2031855" title="Martensdale (Iowa)">
Martensdale (Iowa)

Martensdale – miasto w Stanach Zjednoczonych, w stanie Iowa, w hrabstwie Warren. Zgodnie ze spisem statystycznym z 2000 roku, miasto liczyło 467 mieszkańców.

</doc>
<doc id="2031858" url="https://pl.wikipedia.org/wiki?curid=2031858" title="Milo (Iowa)">
Milo (Iowa)

Milo – miasto w Stanach Zjednoczonych, w stanie Iowa, w hrabstwie Warren. Zgodnie ze spisem statystycznym z 2000 roku, miasto liczyło 839 mieszkańców.

</doc>
<doc id="2031859" url="https://pl.wikipedia.org/wiki?curid=2031859" title="New Virginia (Iowa)">
New Virginia (Iowa)

New Virginia – miasto w Stanach Zjednoczonych, w stanie Iowa, w hrabstwie Warren. Zgodnie ze spisem statystycznym z 2000 roku, miasto liczyło 469 mieszkańców.

</doc>
<doc id="2031861" url="https://pl.wikipedia.org/wiki?curid=2031861" title="Orla II">
Orla II

Orla II ("Orla odmienna", "Sasowskie", "Szasoroskie") – herb szlachecki z nobilitacji. Wczesna wersja polski herbu Orla albo Saszor.
Opis herbu.
W polu srebrnym orzeł czarny bez głowy.
Klejnot – trzy pióra strusie.
Najwcześniejsze wzmianki.
Osobisty (i oryginalny) herbu ponoszone przez szlachta śląska Domu Saszowskich (Szaszowski lub Schaschowsky) ponieważ przed rokiem 1380 i gałąź/potomkowie vel Gierałtowskich (Geraltowski lub Geroltowsky) i Palczowskich (Palczewski lub Paliszewski).
Etymologia.
Józef Szymański, autor "Herbarz rycerstwa polskiego z XVI wieku", twierdzi, "Orla odmienna" to nazwa urobiona od podstawowej wersji herbu, "Sasowskie" jest nazwą nierozpoznaną, być może przezwiskową, zaś "Szasorowskie" – nazwą nazwiskową.
Herbowni.
Kasper Suski vel Gaspare Castiglione (z 21 lutego 1564), Czarnocki (z 4 lipca 1569).

</doc>
<doc id="2031862" url="https://pl.wikipedia.org/wiki?curid=2031862" title="Irakli Modebadze">
Irakli Modebadze

Irakli Modebadze (gruz. ირაკლი მოდებაძე; ur. 4 października 1984 w Tbilisi, Gruzińska SRR) - gruziński piłkarz, grający na pozycji napastnika, reprezentant Gruzji.
Kariera piłkarska.
Kariera klubowa.
Wychowanek klubu Merani-91 Tbilisi. Pierwszy trener - Sasza Waszakidze. W 2002 rozpoczął karierę piłkarską w klubie Metałurh Zaporoże, w składzie którego 16 marca 2002 debiutował w Wyższej Lidze. W marcu 2009 jako wolny agent podpisał kontrakt z Czornomorcem Odessa, gdzie rozegrał tylko jeden mecz w podstawowej drużynie, a latem powrócił do Metałurha Zaporoże. Po zakończeniu sezonu opuścił Metałurh i został graczem Metalurgi Rustawi. Następnie grał w klubie Dila Gori i Dinamo Tbilisi. W 2014 roku ponownie został piłkarzem Dily.
Kariera reprezentacyjna.
W 2006 roku debiutował w reprezentacji Gruzji.

</doc>
<doc id="2031863" url="https://pl.wikipedia.org/wiki?curid=2031863" title="Joaquin Martinez">
Joaquin Martinez



</doc>
<doc id="2031864" url="https://pl.wikipedia.org/wiki?curid=2031864" title="Dolna Kraina">
Dolna Kraina

Dolna Kraina (słoweń. "Dolenjska") − dawny powiat ("kreis") w podziale administracyjnym Austro-Węgier, istniejący w latach 1849–1919, a obecnie region historyczny wyróżniany w ramach Słowenii, część Krainy. Głównym ośrodkiem jest Novo Mesto, pomniejsze to Kočevje, Grosuplje, Krško, Trebnje, Mirna, Črnomelj, Semič i Metlika.

</doc>
<doc id="2031866" url="https://pl.wikipedia.org/wiki?curid=2031866" title="Lucius Antonius Saturninus">
Lucius Antonius Saturninus

Antoniusz Saturnin,"Lucius Antonius Saturninus" (zm. 89) – konsul i wódz rzymski, dowódca dwóch legionów: XIV Gemina i XXI Rapax stacjonujących w Germanii. Uznawany za pierwszego uzurpatora tytułu cesarza rzymskiego.
Uczyniony senatorem przez Wespazjana. Był dowódcą wojskowym w okresie rządów dynastii Flawiuszów. W 82 roku pełnił urząd konsula dodatkowego ("consul suffectus"), a następnie został mianowany gubernatorem prowincji Germania Superior. Wykorzystując trudności powstałe wskutek najazdów w prowincjach naddunajskich, w styczniu 89 roku wszczął w obozie Mogontiacum bunt przeciwko cesarzowi Domicjanowi. Zawarł również sojusz z germańskim plemieniem Chattów.
Rewoltą swą pozyskał sympatie niektórych senatorów, co w Rzymie stało się przyczyną szeregu procesów osób podejrzanych o spisek. W 89 roku przeciwko Saturninowi wyruszyła ekspedycja karna złożona z czterech legionów (I Minervia, VI Victrix, X Gemina, XXII Primigenia), nad którą dowództwo objął osobiście Domicjan. Zanim jednak cesarz dotarł do Germanii, bunt został stłumiony przez wojska gubernatora prowincji Germania Inferior, Lappiusa Maximusa. Antoniusz Saturnin został pokonany w bitwie pod Castellum i zabity. W pacyfikacji legionów XIV i XXI odznaczył się m.in. późniejszy cesarz Trajan, który po śmierci Saturninusa przejął namiestnictwo nad Germanią Superior. 
Po buncie Antoniusza Saturnina Domicjan wydał wiele wyroków, z karą śmierci wymierzoną kilkunastu senatorom, oraz wprowadził zasadę stacjonowania w jednym obozie tylko jednego legionu.

</doc>
<doc id="2031867" url="https://pl.wikipedia.org/wiki?curid=2031867" title="Need You Now (album)">
Need You Now (album)

Need You Now – drugi album studyjny amerykańskiego zespołu country Lady Antebellum, wydany 26 stycznia 2010 roku. Płyta zadebiutowała na szczycie "Billboard" 200, rozchodząc się w pierwszym tygodniu w 481.000 egzemplarzy. RIAA przyznała "Need You Now" status podwójnej platyny za sprzedaż powyżej dwóch milionów kopii na terenie Stanów Zjednoczonych.
Single.
"Need You Now", pierwszy singel z albumu, zadebiutował na 50. miejscu "Billboard" Hot Country Songs w sierpniu 2009 roku. Trzy miesiące później utwór dotarł na szczyt notowania, stając się drugim singlem numer jeden w twórczości zespołu. Lady Antebellum wykonał "Need You Now" na gali Country Music Association Awards, dzięki czemu singel dotarł do 5. pozycji "Billboard" Hot 100. Natomiast po występie grupy podczas ceremonii rozdania nagród Grammy, piosenka awansowała na 2. miejsce tejże listy. "Need You Now" uzyskał status trzykrotnej platyny w Stanach Zjednoczonych za sprzedaż powyżej trzech milionów kopii.
"American Honey", drugi singel, zadebiutował na 47. miejscu Hot Country Songs 2 stycznia 2010 roku, przed oficjalną premierą, która nastąpiła 11 stycznia. W kwietniu utwór dotarł na szczyt listy oraz uplasował się w pierwszej trzydziestce Hot 100.
"Our Kind of Love" został 31 maja 2010 roku wydany jako trzeci singel z albumu.
Lista utworów.
Edycja międzynarodowa
Utwory dodatkowe.
W ramach podziękowania dla wszystkich, którzy zakupili album, zespół uruchomił akcję bonusową. W każdym miesiącu 2010 roku na oficjalnej stronie internetowej Lady Antebellum publikowana jest jedna nowa wersja danego utworu, do której darmowy dostęp mają wszyscy, którzy kupili płytę w dowolny sposób: w sklepie, cyfrowo lub za pośrednictwem iTunes. Po upływie premierowego miesiąca, czyli wraz z udostępnieniem nowej piosenki, wcześniejszy utwór przestaje być darmowy i można go uzyskać wyłącznie po wcześniejszym zakupie.

</doc>
<doc id="2031872" url="https://pl.wikipedia.org/wiki?curid=2031872" title="Model struktury organizacyjnej według Mintzberga">
Model struktury organizacyjnej według Mintzberga

Model struktury organizacyjnej według Mintzberga – model wyliczający sześć ważnych sposobów podziału organizacji. Przedstawiony został w 1983 przez Henry'ego Mintzberga w książce "Structure in Fives".
Organizacje w modelu można podzielić na:
oraz dodatkowo

</doc>
<doc id="2031873" url="https://pl.wikipedia.org/wiki?curid=2031873" title="Judasz (optyka)">
Judasz (optyka)



</doc>
<doc id="2031877" url="https://pl.wikipedia.org/wiki?curid=2031877" title="Bundesliga niemiecka w piłce ręcznej mężczyzn (2010/2011)">
Bundesliga niemiecka w piłce ręcznej mężczyzn (2010/2011)

Bundesliga 2010/2011 – 64. rozgrywki o tytuł mistrza Niemiec i 45 sezon Bundesligi, zostały poprzedzone meczem o Superpuchar Niemiec pomiędzy THW Kiel a HSV Hamburg, który odbył się 24 sierpnia 2010 r. w Monachium. Drużyna z Hamburga pokonała Kilonię "27:26".
Pierwsza kolejka została zapoczątkowana 25 sierpnia 2010 r. meczem pomiędzy HSG Ahlen-Hamm a SG Flensburg-Handewitt.
Beniaminkami tego sezonu były TSG Friesenheim oraz HSG Ahlen-Hamm.
Mistrzem Niemiec została drużyna HSV Hamburg. MVP sezonu wybrano Uwe Gensheimera, a królem strzelców został Anders Eggert (248 bramek).
Klasyfikacja końcowa.
 

</doc>
<doc id="2031879" url="https://pl.wikipedia.org/wiki?curid=2031879" title="Caminito">
Caminito

Caminito – niewielka turystyczna uliczka znajdująca się w La Boca, jednej z dzielnic ("barrio") Buenos Aires, stolicy Argentyny. Swój wygląd przypominający uliczki miast europejskich z ubiegłych stuleci zawdzięcza pierwszym mieszkańcom pochodzącym głównie z Genui we Włoszech.
Nazwa (tango).
Nazwa uliczki nawiązuje do znanego tanga "Caminito" (1926), do którego muzykę skomponował Juan de Dios Filiberto do słów Gabino Coria Peñaloza. Inspiracją autora tekstu była pewna dróżka w mieście Olta, prowincji La Rioja. Nie jest to jedyna uliczka w Argentynie ochrzczona tą nazwą. W roku 1971 w hołdzie dla autora słów nazwą Caminito nazwaną także inną uliczkę w mieście Chilecito. 
Położenie.
Jest położona w malowniczej dzielnicy La Boca, wychodząc z jednej strony na rzekę Riachuelo, w miejscu zwanym Vuelta de Rocha, ok. 400 metrów od stadionu piłkarskiego La Bombonera, należącego do drużyny Club Atlético Boca Juniors.
Rozciąga się po łuku ze wschodu na zachód na długości 150 metrów, przecinając po przekątnej kwadrat złożony z ulic Araoz de Lamadrid (na północy), Garibaldi (na zachodzie), Magallanes (z południa) i Del Valle Iberlucea (ze wschodu). Jej forma odzwierciedla bieg strumienia i późniejszą trasę kolejki żelaznej. W roku 1959 została ona oficjalnie uznana za ulicę – muzeum ("calle museo"), przeznaczoną tylko do ruchu pieszego, pod nazwą "Caminito".
W dzielnicy La Boca, w tym również w Caminity przeważa typ zabudowy zwany conventillos – są to niewielkie domy złożone z pojedynczych pokoi wynajmowanych przez rodziny lub grupę osób, ze wspólną dla wszystkich mieszkańców kuchnią, jadalnią, łazienka, ubikacją (warunki sanitarne są zazwyczaj fatalne ze względu na zatłoczenie). Cechą charakterystyczną są także galerie z wejściami do mieszkań ciągnące się wzdłuż jednego, lub kilku podwórek. Taki typ zabudowy był charakterystyczny dla Argentyny z początku dwudziestego wieku, która stała się nowym domem dla wielu emigrantów z różnych części Europy.
Dzielnicę zamieszkiwali biedniejsi mieszkańcy Buenos Aires. Domy były budowane często z materiałów pozostałych z budowy statków. Z powodu powodzi były one często budowane na palach. Różne kolory domów to również efekt używania resztek farby ze stoczni. Później malowanie domów na wiele barw stało się wśród mieszkańców tradycją.
Historia.
Historia uliczki jest nierozerwalnie związana z historią całej dzielnicy La Boca. Poniżej najważniejsze fakty z historii:
Ulica-muzeum.
W roku 1959, dzięki inicjatywie artysty, zarząd miasta ustanawia w tym miejscu ulicę-muzeum, której nazwa ma przypominać uliczkę znaną z tanga "Caminito":
Wzdłuż uliczki rozmieszczone są obecnie dzieła argentyńskich artystów. Rzeźby przestawiają postaci, jakie spotykało się w dziewiętnastowiecznym Buenos Aires (robotników, strażaków, prostytutki, stręczycieli, pijaków).
Na brukowanej nawierzchni uliczki można zobaczyć pary tańczące tango. Znajduje się tu także wiele sklepików i kramów z upominkami, wyrobami rzemieślniczymi oraz dziełami sztuki, związanymi najczęściej z tym miejscem.

</doc>
<doc id="2031880" url="https://pl.wikipedia.org/wiki?curid=2031880" title="Die Eulen Ludwigshafen">
Die Eulen Ludwigshafen

Die Eulen Ludwigshafen – niemiecki męski klub piłki ręcznej z Ludwigshafen am Rhein. Występuje w Bundeslidze. Do 2017 nosił nazwę TSG Friesenheim.
W latach 1995–2010 klub występował w 2. Bundeslidze, trzykrotnie zajmując w niej 3. miejsce i raz kończąc rywalizację na 2. pozycji. W sezonie 2009/2010 drużyna wygrała grupę południową 2. Bundesligi, wywalczając awans do Bundesligi. W debiutanckim sezonie 2010/2011 w najwyższej klasie rozgrywkowej odniosła jedynie cztery zwycięstwa w 34 meczach i z ostatniego miejsca w tabeli została zdegradowana do 2. Bundesligi, w której grała przez kolejne trzy sezony.
W sezonie 2014/2015 zespół ponownie występował w Bundeslidze, wygrywając 12 z 36 meczów i z dorobkiem 25 punktów zajmując spadkową, 17. pozycję. Przez następne dwa lata (2015–2017) rywalizował w 2. Bundeslidze. W sezonie 2016/2017 wygrał 24 z 38 meczów i z 3. miejsca awansował do Bundesligi. W sezonie 2017/2018 odniósł w niej sześć zwycięstw oraz zanotował trzy remisy i 25 porażek, kończąc rozgrywki na 16. miejscu w tabeli z dorobkiem 15 punktów.
Kadra w sezonie 2018/2019.
Opracowano na podstawie materiału źródłowego.

</doc>
<doc id="2031882" url="https://pl.wikipedia.org/wiki?curid=2031882" title="Lindsey Jacobellis">
Lindsey Jacobellis

Lindsey Jacobellis (ur. 19 sierpnia 1985 w Danbury) – amerykańska snowboardzistka, mistrzyni i wicemistrzyni olimpijska i wielokrotna medalistka mistrzostw świata.
Kariera.
Po raz pierwszy na arenie międzynarodowej pojawiła się 16 listopada 2000 roku w Breckenridge, gdzie zajęła dziesiąte miejsce w zawodach Pucharu Kontynentalnego w gigancie równoległym. W marcu 2002 roku wystartowała na mistrzostwach świata juniorów w Rovaniemi, zdobywając złoty medal w snowcrossie. Na rozgrywanych rok później mistrzostwach świata juniorów w Prato Nevoso zwyciężyła w half-pipie.
W zawodach Pucharu Świata zadebiutowała 13 września 2003 roku w Valle Nevado, zajmując drugie miejsce w halfpipie. Tym samym już w swoim debiucie nie tylko wywalczyła pierwsze pucharowe punkty, ale od razu stanęła na podium. W zawodach tych rozdzieliła swą rodaczkę, Hannah Teter i Kjersti Buaas z Norwegii. Najlepsze wyniki w osiągnęła w sezonach 2006/2007 i 2008/2009, kiedy to triumfowała w klasyfikacji końcowej snowcrossu. Ponadto w sezonach 2007/2008, 2013/2014 i 2018/2019 była druga, a w sezonach 2003/2004 i 2010/2011 zajmowała trzecie miejsce w tej klasyfikacji.
W 2005 roku wystartowała na mistrzostwach świata w Whistler, zdobywając złoty medal w snowcrossie. Wynik ten powtórzyła czterokrotnie, na MŚ w Arosa (2007), MŚ w La Molinie (2011), MŚ w Kreischbergu (2015) i MŚ w Sierra Nevada (2017). W 2017 roku, w parze z Faye Gulini, wywalczyła również brązowy medal w snowcrossie drużynowym. W 2006 roku wywalczyła srebrny medal w snowcrossie podczas igrzysk olimpijskich w Turynie. Rozdzieliła tam na podium Tanję Frieden ze Szwajcarii i Dominique Maltais z Kanady. Na rozgrywanych cztery lata później igrzyskach w Vancouver była piąta w tej samej konkurencji. Brała też udział w igrzyskach olimpijskich w Soczi w 2014 roku, gdzie zajęła siódmą pozycję. W 2019 roku, podczas MŚ w Solitude, wraz z Mickiem Dierdorffem wywalczyła złoty medal w snowcrossie drużynowym. Na tych samych mistrzostwach, indywidualnie zajęła piątą pozycję.

</doc>
<doc id="2031885" url="https://pl.wikipedia.org/wiki?curid=2031885" title="Rajd Cypru 2002">
Rajd Cypru 2002

Rezultaty Rajdu Cypru ("30th Cyprus Rally"), eliminacji Rajdowych Mistrzostw Świata w 2002 roku, który odbył się w dniach 19 – 21 kwietnia. Była to piąta runda czempionatu w tamtym roku i pierwsza szutrowa, a także trzecia w Production Cars WRC. Bazą rajdu było miasto Limassol. Zwycięzcami rajdu zostali Finowie Marcus Grönholm i Timo Rautiainen w Peugeocie 206 WRC. Wyprzedzili oni Brytyjczyków Richarda Burnsa i Roberta Reida również w Peugeocie 206 WRC oraz rodaków Tommiego Mäkinena i Kaja Lindströma jadących Subaru Imprezą WRC. Z kolei w Production Cars WRC zwyciężyli Malezyjczycy Karamjit Singh i Allen Oh, jadący Protonem Pertem.
Rajdu nie ukończyło sześciu kierowców fabrycznych. Brytyjczyk Alister McRae w Mitsubishi Lancerze WRC odpadł na 12. odcinku specjalnym z powodu awarii przekładni. Jego partner z zespołu Mitsubishi Jani Paasonen uległ wypadkowi na 9. oesie. Czech Roman Kresta w Škodzie Octavii WRC miał wypadek na 12. oesie. Z kolei dwaj kierowcy Hyundaia Accenta WRC Belg Freddy Loix i Fin Juha Kankkunen odpadli odpowiednio na 12. i 4. oesie. Pierwszy z nich doznał awarii skrzyni biegów, a drugi pompy paliwowej. Natomiast Belg François Duval w Fordzie Focusie WRC odpadł na 9. oesie na skutek awarii silnika.
Klasyfikacja po 5 rundach.
Tabele przedstawiają tylko pięć pierwszych miejsc.

</doc>
<doc id="2031886" url="https://pl.wikipedia.org/wiki?curid=2031886" title="Lobberich">
Lobberich

Lobberich – dzielnica miasta Nettetal w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Viersen. Liczy 13 845 mieszkańców (2010). Leży w pobliżu granicy z Holandią. Do 31 grudnia 1969 było to samodzielne miasto.
Urodził się tutaj Leo Anton Karl de Ball.

</doc>
<doc id="2031887" url="https://pl.wikipedia.org/wiki?curid=2031887" title="La Sarre">
La Sarre

La Sarre – miasto w Kanadzie, w prowincji Quebec, w regionie Abitibi-Témiscamingue i MRC Abitibi-Ouest. Jest stolicą i największym miastem w Abitibi-Ouest.
Liczba mieszkańców La Sarre wynosi 7 336. Język francuski jest językiem ojczystym dla 98,4%, angielski dla 0,7% mieszkańców (2006).

</doc>
<doc id="2031889" url="https://pl.wikipedia.org/wiki?curid=2031889" title="Kościół Chrystusa Króla we Wrocławiu (Tymczasowy)">
Kościół Chrystusa Króla we Wrocławiu (Tymczasowy)

Kościół Chrystusa Króla we Wrocławiu – nieistniejący kościół katolicki znajdujący się przy ulicy Głogowskiej we Wrocławiu, pełniący rolę tymczasowego kościoła filialnego parafii św, Mikołaja. 
Świątynia została wzniesiona w latach 1932–1933 według projektu A Trumpkego. Zbudowany na planie prostokąta o wymiarach 30 m x 13,4 m, nakryty 4-spadowym dachem, zwieńczony sygnaturką, mieścił suterenę, mieszkanie i nawę. Główna klatka schodowa znajdowała się w sąsiednim budynku.

</doc>
<doc id="2031892" url="https://pl.wikipedia.org/wiki?curid=2031892" title="Teoria struktur organizacyjnych">
Teoria struktur organizacyjnych

Teoria struktur organizacyjnych (ang. "Theory of Organizational Forms") – model opisujący sześć ważnych struktur organizacyjnych. Teoria ta została przedstawiona w 1983 przez Henry’ego Mintzberga w książce "Structure in Fives".
Mintzberg opisał i podał sześć ważnych wzajemnych relacji spotykanych w organizacjach:
Według tej teorii każda z organizacji może posiadać maksymalnie sześć podstawowych części struktury.

</doc>
<doc id="2031895" url="https://pl.wikipedia.org/wiki?curid=2031895" title="SET">
SET



</doc>
<doc id="2031896" url="https://pl.wikipedia.org/wiki?curid=2031896" title="Métabetchouan–Lac-à-la-Croix">
Métabetchouan–Lac-à-la-Croix

Métabetchouan–Lac-à-la-Croix – miasto w Kanadzie, w prowincji Quebec, w regionie Saguenay–Lac-Saint-Jean i MRC Lac-Saint-Jean-Est. Powstało poprzez połączenie miast Métabetchouan oraz Lac-à-la-Croix w 1999 roku.
Liczba mieszkańców Métabetchouan–Lac-à-la-Croix wynosi 4 084. Język francuski jest językiem ojczystym dla 99,4%, angielski dla 0% mieszkańców (2006).

</doc>
<doc id="2031897" url="https://pl.wikipedia.org/wiki?curid=2031897" title="Ewangeliarz płocki">
Ewangeliarz płocki

Złoty kodeks pułtuski

</doc>
<doc id="2031898" url="https://pl.wikipedia.org/wiki?curid=2031898" title="SAML">
SAML



</doc>
<doc id="2031900" url="https://pl.wikipedia.org/wiki?curid=2031900" title="Normandin">
Normandin

Normandin – miasto w Kanadzie, w prowincji Quebec, w regionie Saguenay–Lac-Saint-Jean i MRC Maria-Chapdelaine. Pierwsi osadnicy pojawili się tu w 1878 roku, ale status miasta Normandin uzyskało dopiero w marcu 1979 roku.
Liczba mieszkańców Normandin wynosi 3 220. Język francuski jest językiem ojczystym dla 99,2%, angielski dla 0% mieszkańców (2006).

</doc>
<doc id="2031901" url="https://pl.wikipedia.org/wiki?curid=2031901" title="Callan Chythlook-Sifsof">
Callan Chythlook-Sifsof

Callan Chythlook-Sifsof (ur. 19 sierpnia 1989 w Anchorage) – amerykańska snowboardzistka, startująca od 2005. Startowała na igrzyskach w Vancouver. W snowcrossie zajęła 21. miejsce.

</doc>
<doc id="2031902" url="https://pl.wikipedia.org/wiki?curid=2031902" title="BSSID">
BSSID



</doc>
<doc id="2031906" url="https://pl.wikipedia.org/wiki?curid=2031906" title="Desbiens">
Desbiens

Desbiens – miasto w Kanadzie, w prowincji Quebec, w regionie Saguenay–Lac-Saint-Jean i MRC Lac-Saint-Jean-Est. Nazwa pochodzi od Louisa Desbiens, założyciela miasta.
Liczba mieszkańców Desbiens wynosi 1 074. Język francuski jest językiem ojczystym dla 98,6%, angielski dla 0% mieszkańców (2006).

</doc>
<doc id="2031907" url="https://pl.wikipedia.org/wiki?curid=2031907" title="Pomnik Mikołaja Kopernika we Wrocławiu">
Pomnik Mikołaja Kopernika we Wrocławiu

__BEZSPISU__
Pomnik Mikołaja Kopernika we Wrocławiu – pomnik upamiętniający osobę Mikołaja Kopernika. Jego autorem był prof. Leon Podsiadły, a jego dzieło zaliczane jest do ważniejszych przykładów współczesnych rzeźb. Odsłonięty został w 1974 roku z okazji roku kopernikańskiego obchodzonego rok wcześniej (w 1973 roku) z okazji 500-lecia jego urodzin. Inicjatorami budowy pomnika było Towarzystwo Miłośników Wrocławia wspólnie z Towarzystwem Miłośników Astronomii. Posąg wykonany jest ze sztucznego kamienia. Ma postać korpusu, sylwetki, ze stylizowanym układem heliocentrycznym zwieńczonym popiersiem astronoma. W 1977 roku zamontowano tablicę z napisem: "Wrocławianie Mikołajowi Kopernikowi 1473-1543".
Pomnik zlokalizowany jest na placu położonym pomiędzy:
Za ulicą Piotra Skargi znajduje się Wzgórze Partyzantów, natomiast za ulicą Wierzbową budynek, niegdyś pałac Leipzigerów, za nim rozpościera się Park Mikołaja Kopernika. Tędy przebiega wzdłuż fosy Promenada Staromiejska.
W studium uwarunkowań i kierunków zagospodarowania przestrzennego dla miasta Wrocławia z 2018 r. pomnik ten został uznany za dobro kultury współczesnej.

</doc>
<doc id="2031908" url="https://pl.wikipedia.org/wiki?curid=2031908" title="TKIP">
TKIP



</doc>
<doc id="2031909" url="https://pl.wikipedia.org/wiki?curid=2031909" title="Nagórski (herb szlachecki)">
Nagórski (herb szlachecki)

Nagórski ("Ostoja odmienna I") – polski herb szlachecki z nobilitacji, niepoprawnie uważana jako odmiana herbu Ostoja.
Opis herbu.
W polu czerwonym, między dwoma księżycami złotymi barkami do siebie, w pas, miecz o takiejż rękojeści i głowni srebrnej.
Klejnot – smok czarny, ziejący ogniem, z godłem w prawo na płomieniu.
Herb jest zatem, oprócz tynktury smoka, merytorycznie identyczny z Przeginią. Kształt klejnotu jest natomiast zbliżony do pierwotnego kształtu klejnotu Ostoi.
Najwcześniejsze wzmianki.
Nobilitacja Stanisława Nagórskiego zw. Szlachetką, mieszczanina sandomierskiego 15 kwietnia 1590.
Herbowni.
Nagórski.

</doc>
<doc id="2031914" url="https://pl.wikipedia.org/wiki?curid=2031914" title="Blip.pl">
Blip.pl



</doc>
<doc id="2031915" url="https://pl.wikipedia.org/wiki?curid=2031915" title="Dywizja Gdańska">
Dywizja Gdańska

Dywizja Gdańska – dywizja niemiecko-polska okresu napoleońskiego w służbie francuskiej. W armii napoleońskiej oznaczona była numerem 7.
Formowanie.
Będący pod protektoratem Cesarstwa Francuzów Garnizon Gdańska tworzyły przede wszystkim jednostki polskie.
Były to:
W 1812, wraz z 16 kompanią artylerii pieszej kpt. Jana Leppiege i 1 kompanią artylerii konnej kpt. Władysława Ostrowskiego oraz kompanią saperów por. Dyonizego Suchowskiego, stanowiły trzon utworzonej z garnizonu gdańskiego dywizji piechoty gen. Karola Ludwika Grandjeana – Dywizji Gdańskiej.
Przed kampanią rosyjską 1812 w każdym pułku sformowane zostały czwarte bataliony. W skład batalionu wchodziło po sześć kompanii po 820 żołnierzy (w pułk ok. 3400). W każdym z nich utworzono półkompanię artylerii pieszej z dwoma działami sześciofuntowymi. Dywizyjna kompania artylerii konnej posiadała cztery działa sześciofuntowe i dwa granatniki, a kompania artylerii pieszej dwa granatniki i sześć dział sześciofuntowych.
Walki dywizji.
W czerwcu 1812, będąca w składzie I Korpusu marszałka Davouta, Dywizja Gdańska skoncentrowana została w rejonie Elbląga. Stąd przez Królewiec ruszyła w kierunku Wystrucia. 24 czerwca przekroczyła Niemen w Tylży. Tu została podporządkowana X Korpusowi Macdonalda i w jego składzie stanowiła część wojsk osłonowych. W końcu lipca dotarła do Dyneburga i tu toczyła zwycięskie walki. W wyniku ustabilizowania się frontu, oddziały dywizji działały systemem kordonu wzdłuż dolnej Dźwiny od Dyneburga do Frydrychsztadtu. w sierpniu i wrześniu jednostki dywizji toczyły szereg potyczek z oddziałami piechoty rosyjskiej i jazdy kozackiej. Na początku października dywizja skierowana została w okolice Rygi. Toczyła tam uporczywie walki pod Gransenburgiem, a potem pod Neugutem. W listopadzie i grudniu biła się pod Walhoff. Właśnie tam dostała rozkaz odwrotu. W stosunku do kierunku moskiewskiego był to pomocniczy kierunek działania. Brak większych bitew pozwolił dywizji zachować większość stanu osobowego. 
Tymczasem Rosjanie dążyli od odcięcia od południa korpusów Wielkiej Armii, koncentrujących się w Prusach. Dywizja Gdańska zmuszona była od 18 grudnia wycofywać się z Kurlandii. Walczyła między innymi pod Tylżą 28 i 31 grudnia 1812.
Po drodze dołączyły do dywizji 17 pułk ułanów płk. Michała Tyszkiewicza oraz 19 pułk piechoty płk. Konstantego Tyzenhauza. Dywizja w owym czasie była największym zgrupowaniem Wojska Polskiego, działającym w polu na przełomie lat 1812 i 1813. 2 stycznia 1813 oddziały Dywizji Gdańskiej walczyły z kozakami w Mielawkach, a 3 stycznia z awangardą gen. Szepielewa pod Labiawie nad Zalewem Kurońskirn. Przeważające liczebnie wojska rosyjskie zdobyły miasto. Wyprowadzony przez dowódcę 10 pp płk. Kamieńskiego kontratak odrzucił nieprzyjaciela i zadał mu znaczne straty. 
3 stycznia 1813 Francuzi i Polacy opuścili Królewiec. 19 pp i 17 puł pomaszerowały do Wielkopolski, a dywizja przeszła przez Wisłę (Nogat) i ześrodkowała się w Nowym Stawie i Chlebowce. 13 stycznia 1813 oddziały dywizji wkroczyły na teren twierdzy gdańskiej. 
W obronie Gdańska 
w połowie stycznia 1813 oddziały polskie Dywizji Gdańskiej, liczyły 5835 żołnierzy. Dywizja Gdańska, wraz z dwiema dywizjami francuskimi oraz częścią korpusu bawarskiego stanowiła załogę twierdzy. Początkowo dywizja broniła miasta od południa i zachodu. Często organizowano też wypady przeciw pruskim i rosyjskim bateriom artylerii oraz celem uzupełnienia zapasów żywności.
5 i 6 marca nieprzyjaciel zaatakował twierdzę. Pierwszy atak nie odniósł spodziewanego skutku. Kolejne skierowane zostały na Chełm, Orunię, Wrzeszcz i Siedlce. Miejscowości kilkakrotnie przechodziły z rąk do rąk.
24 marca walczono o przedmieście Święty Wojciech. Brygada gen. Radziwiłła wzmocniona 11 pułkiem piechoty, zdobyła lazarety, magazyny żywności i stado bydła. 15 kwietnia walczono o Brętowo. Nocą 27 na 28 kwietnia dokonano udanego wypadu na Mierzeję Wiślaną. Wzięto przy tym 290 jeńców, doprowadzono do twierdzy dziesiątki wozów z żywnością i paszą, stado owiec i świń oraz około 800 sztuk bydła rogatego. 
Z okazji Święta Wielkiej Nocy podczas parady wojskowej gen. Jean Rapp wystąpił w polskim mundurze, a polska 1 kompania artylerii konnej kpt. Ostrowskiego zyskała miano „baterii piekielnej”. 
9 czerwca gen. Rapp zorganizował wypad na Orunię Prawe skrzydło stanowiła brygada gen. Radziwiłła. Bataliony polskie pod dowództwem ppłk. Piotra Szembeka oraz majorów Poniatowskiego i Deskura uderzały z ogromnym impetem. Doprowadziło to do opanowania i utrzymania Oruni. 10 czerwca podpisano ponad dwumiesięczne zawieszenie broni. Wykorzystano je na uzupełnienie zapasów żywności, naprawę fortyfikacji i broni.
28 i 29 sierpnia 1813 połączone siły rosyjsko-pruskie przystąpiły do szturmu. W bojach o Orunię, Wrzeszcz, Siedlce i Stogi wsławiły się 11 pułk piechoty i 9 pułk ułanów. Atak został odparty. Wówczas oblegający podjęli systematyczny artyleryjski ostrzał fortyfikacji i miasta. Od końca sierpnia do końca listopada spadło na miasto ponad 200 tysięcy pocisków. Morderczy ostrzał i klęska Wielkiej Armii w bitwie pod Lipskiem przesądziła o losie Gdańska. 29 listopada przystąpiono do rozmów kapitulacyjnych. Dywizja liczyła wtedy zaledwie 3626 żołnierzy. Przeziębienia oraz "tyfus głodowy" zdziesiątkował załogę. 
2 stycznia 1814 opuściły Gdańsk polskie pułki. W ręce rosyjskie dostały się orły pułkowe 10 i 11 pułków piechoty, wystawione jako później trofea w Soborze Kazańskim w Petersburgu. Orła 5 pułku piechoty ocalił gen. Radziwiłł i złożył w go w lapidarium w rodzinnym Nieborowie. Oddziałom polskim gwarantowano początkowo połączenie z Wojskiem Polskim we Francji. Car Aleksander zmienił jednak postanowienia i żołnierze polscy powrócili do Księstwa Warszawskiego.
W końcu 1814 żołnierze stawili się w miejscach koncentracji swych pułków. Po reorganizacji w 1815 Wojska Polskiego, pułki te utworzyły 5 pułk piechoty liniowej.
Struktura organizacyjna.
"(Prezentowana w różnych opracowaniach struktura organizacyjna i obsada etatowa różni się nieznacznie od siebie)"
Dowództwo – gen. Charles Louis Dieudonne Grandjean
kawaleria
artyleria

</doc>
<doc id="2031924" url="https://pl.wikipedia.org/wiki?curid=2031924" title="Technostruktura">
Technostruktura

Technostruktura – struktura organizacyjna, w której pracownicy starają się tworzyć standardy pracy, przestrzegają ich wykonywania, zajmują się utrzymywaniem systemów informacyjnych na określonym poziomie itp., a także dążą do standaryzacji, jednoznacznego określenia norm pracy. Jeśli uda się ustandaryzować normy pracy w organizacji, powstaje wówczas biurokracja maszynowa.
Termin ten został zdefiniowany przez Johna Kennetha Galbraitha w "The New Industrial State" (1967) w celu opisania grupy specjalistów w organizacji (lub innej strukturze organizacyjnej) mającej wpływ i kontrolę na wyniki firmy. Jest on ściśle powiązany z kapitalizmem menadżerskim, w którym menadżerowie i inne osoby mające wpływ na zarządzanie organizacją uzyskują więcej władzy i wpływu na proces decyzyjny.

</doc>
<doc id="2031926" url="https://pl.wikipedia.org/wiki?curid=2031926" title="Port lotniczy Tongo">
Port lotniczy Tongo

Port lotniczy Tongo (ang. Tongo Airport, ICAO: GFTO) – port lotniczy zlokalizowany w Tongo, w Sierra Leone. Jego operatorem jest Sierra Leonean Airports Authority.

</doc>
<doc id="2031927" url="https://pl.wikipedia.org/wiki?curid=2031927" title="Filtr antyspamowy">
Filtr antyspamowy



</doc>
<doc id="2031933" url="https://pl.wikipedia.org/wiki?curid=2031933" title="Port lotniczy Hahotoe">
Port lotniczy Hahotoe

Port lotniczy Hahotoe – port lotniczy zlokalizowany w mieście Hahotoe w Togo.

</doc>
<doc id="2031937" url="https://pl.wikipedia.org/wiki?curid=2031937" title="Kościół św. Konrada z Parzham we Wrocławiu">
Kościół św. Konrada z Parzham we Wrocławiu

Kościół św. Konrada z Parzham – rzymskokatolicki kościół parafialny na osiedlu Pilczyce we Wrocławiu. Zniszczony podczas II wojny światowej.
Historia.
Wieś Pilczyce przyłączona do Wrocławia w kwietniu 1928 r. nie posiadała w przeszłości własnego kościoła katolickiego. Katolicy z Pilczyc, których w roku 1830 było zaledwie 26 na ogólną liczbę mieszkańców wynoszącą 275, korzystali z oddalonego o blisko 6 km kościoła św. Mikołaja na Szczepinie. W roku 1891 ich liczba wzrosła do 80. W roku 1905 Pilczyce przeszły pod jurysdykcję parafii nowo wybudowanego kościoła św. Jerzego na Popowicach. Pod koniec lat dwudziestych macierzystą świątynią parafialną dla pilczyckich katolików stał się kolejny nowy kościół wzniesiony na Popowicach – św. Jadwigi.
W związku z budową na Pilczycach nowego osiedla wielorodzinnych domów mieszkalnych w drugiej połowie lat dwudziestych i w latach trzydziestych liczba mieszkańców gwałtownie wzrosła, w tym także liczba katolików. W roku 1936 opiekę nad nimi objął młody wikary parafii św. Jadwigi na Popowicach, wyświęcony w roku 1933 ks. Georg Friebös. Dzięki zgromadzonym środkom na budowę nowej świątyni na Pilczycach już w następnym roku stanął przy ul. Pilczyckiej niedaleko brzegu rzeki Ślęzy drewniany kościółek wykonany według projektu architekta Kurta Langera przez mistrza budowlanego Oskara Stritzkego.
Nowy kościół pod wezwaniem św. Konrada z Parzham został konsekrowany dnia 24 kwietnia 1938 r. przez biskupa Walentego Wojciecha, stał się także kościołem parafialnym nowo erygowanej parafii św. Konrada z Parzham. W roku 1939 zaczął pełnić także funkcję kościoła garnizonowego dla jednostek Wehrmachtu w zachodnich dzielnicach Wrocławia. W tym samym roku ze względu na dalszy wzrosty liczby wiernych w parafii zaczął w nim także posługiwać wyświęcony krótko wcześniej wikary ks. Georg Hoffmann. 
W roku 1945 (osiem lat po jego wybudowaniu) spłonął w czasie walk toczonych podczas oblężenia miasta. Na jego miejscu w latach 1948-51 zbudowano nowy kościół pw. Macierzyństwa Najświętszej Marii Panny, rozbudowany następnie w latach 1981-91.
Architektura.
Kościół św. Konrada z Parzham był niewielką świątynią zaprojektowaną i wybudowaną w sposób bardzo oszczędny. Wzniesiony został w konstrukcji szkieletowej z drewna, na planie prostokąta, kryty dwuspadowym dachem zaakcentowanym od strony frontowej sygnaturką zwieńczoną namiotowych daszkiem i krzyżem. Wnętrze było trzynawowe, z obniżonymi stropem nawami bocznymi i oddzielonymi od głównej rzędami filarów. Nawa główna przechodziła bezpośrednio w prezbiterium, w jej tylnej części pod sklepieniem umieszczono niewielką emporę. W jednym z ołtarzy bocznych umieszczona została figurka patrona świątyni wykonana przez wrocławskiego snycerza Georga Gomille.

</doc>
<doc id="2031940" url="https://pl.wikipedia.org/wiki?curid=2031940" title="Kościół św. Rocha we Wrocławiu">
Kościół św. Rocha we Wrocławiu

Kościół św. Rocha we Wrocławiu (z niem. "St. Rochus Kirche") – świątynia katolicka, która znajdowała się na cmentarzu przy skrzyżowaniu ulic Bolkowskiej i Jaworskiej we Wrocławiu. Należała do parafii św. Mikołaja we Wrocławiu. Zniszczona podczas II wojny światowej.
Historia.
Drewnianą świątynię zbudowano w 1934 według projektu Alfreda Trumpke. Pierwszym proboszczem był kapelan Paul Geisner. Do końca 1944 odbywały się tam w niedziele nabożeństwa dla Polaków, początkowo po polsku potem w języku niemieckim – tłumaczone na polski.
Kościół spłonął podczas oblężenia Wrocławia w 1945 roku.

</doc>
<doc id="2031946" url="https://pl.wikipedia.org/wiki?curid=2031946" title="Port lotniczy Hamad">
Port lotniczy Hamad

Port lotniczy Hamad, wcześniej Nowy port lotniczy Doha (ang. Hamad International Airport, kod IATA: DOH, kod ICAO: OTHH) – port lotniczy położony niedaleko stolicy Kataru, Dohy, który zastąpił dotychczasowy port lotniczy Doha w 2014. Został otwarty 30 kwietnia 2014. Jest położony 5 kilometrów na wschód od używanego dotychczas portu lotniczego. 27 maja 2014 została zmieniona nazwa.
Terminale.
W skład portu lotniczego wchodzi aktualnie jeden terminal podzielony na pięć hal (A,B,C,D,E).
Ze względu na duży ruch pasażerski oraz organizację Mistrzostw Świata w Piłce Nożnej w 2022 roku władze katarskie planują budowę nowego terminalu.
Lotnisko jest głównym węzłem linii Qatar Airways. 

</doc>
<doc id="2031949" url="https://pl.wikipedia.org/wiki?curid=2031949" title="Faye Gulini">
Faye Gulini

Faye Gulini (ur. 24 marca 1992 w Salt Lake City) – amerykańska snowboardzistka, brązowa medalistka mistrzostw świata.
Kariera.
Po raz pierwszy na arenie międzynarodowej pojawiła się 5 grudnia 2006 roku w Breckenridge, gdzie zajęła 41. miejsce w zawodach FIS Race w half-pipie. W marcu 2009 roku wystartowała na mistrzostwach świata juniorów w Nagano, zajmując dziewiąte miejsce w snowcrossie. Jeszcze dwukrotnie startowała na imprezach tego cyklu, najlepszy wynik osiągając na mistrzostwach świata juniorów w Cardronie w 2010 roku, gdzie wywalczyła srebrny medal w snowcrossie. W zawodach Pucharu Świata zadebiutowała 1 marca 2008 roku w Lake Placid, zajmując 30. miejsce. Tym samym już w swoim debiucie wywalczyła pierwsze pucharowe punkty. Na podium zawodów pucharowych po raz pierwszy stanęła 16 grudnia 2017 roku w Montafon, gdzie rywalizację ukończyła na drugiej pozycji. W zawodach tych rozdzieliła Włoszkę Michelę Moioli i Francuzkę Nelly Moenne-Loccoz.
W 2010 roku wystartowała na igrzyskach olimpijskich w Vancouver, gdzie rywalizację w snowcrossie ukończyła na 13. miejscu. Na rozgrywanych cztery lata później igrzyskach w Soczi była czwarta, przegrywając walkę o podium z Francuzką Chloé Trespeuch. W 2017 roku, w parze z Lindsey Jacobellis, wywalczyła brązowy medal w snowcrossie drużynowym podczas mistrzostw świata w Sierra Nevada. Była też między innymi dziewiąta indywidualnie na rozgrywanych dwa lata wcześniej mistrzostwach świata w Kreischbergu. W sezonie 2020/2021 zajęła trzecią pozycję w klasyfikacji generalnej snowcrossu.

</doc>
<doc id="2031950" url="https://pl.wikipedia.org/wiki?curid=2031950" title="Wybory prezydenckie na Węgrzech w 2010 roku">
Wybory prezydenckie na Węgrzech w 2010 roku

Wybory prezydenckie na Węgrzech w 2010 roku – przeprowadzone zostały 29 czerwca 2010. Parlament Węgier większością ponad 2/3 głosów wybrał na ten urząd Pála Schmitta, deputowanego Fideszu i dotychczasowego przewodniczącego parlamentu. 
Organizacja wyborów i kandydaci.
Prezydent Węgier wybierany jest na 5-letnią kadencję przez Zgromadzenie Narodowe większością co najmniej 2/3 głosów wszystkich jego członków. Jeśli w dwóch pierwszych turach głosowania parlament nie dokona wyboru, w trzeciej turze do wyboru wymagana jest już zwykła większość głosów. Wybór nowej głowy państwa musi nastąpić co najmniej na 30 dni przed upływem kadencji urzędującego prezydenta. Kadencja prezydenta László Sólyoma upływa 5 sierpnia 2010. 
7 czerwca 2010 rządzący Fidesz zaproponował przeprowadzenie głosowania w sprawie wyboru prezydenta 29 czerwca 2010. 9 czerwca 2010 przewodniczący parlamentu Pál Schmitt wyznaczył 29 czerwca 2010 jako datę wyboru prezydenta. Czas na zgłaszanie kandydatów mijał o północy 25 czerwca. Zgłoszenie kandydata wymagało złożenia pisemnego poparcia co najmniej 50 deputowanych. Po wyborach parlamentarnych z kwietnia 2010 liczbą taką dysponowały tylko dwa ugrupowania: rządzący Fidesz oraz Węgierska Partia Socjalistyczna (MSZP), będąca najliczniejszą partią opozycji. 
W czasie kongresu 6 czerwca 2010 MSZP swoim kandydatem do urzędu prezydenta mianowała Andrása Balogha, wykładowcę akademickiego, członka Węgierskiej Akademii Nauk i ambasadora w Tajlandii. 23 czerwca 2010 premier Węgier i lider Fideszu Viktor Orbán ogłosił Pála Schmitta, przewodniczącego parlamentu, kandydatem swojej partii w wyborach. 25 czerwca 2010 Schmitt i Balogh zostali oficjalnie nominowani przez dwa ugrupowania jako kandydaci w wyborach. 
Wyniki wyborów.
Prezydentem Węgier już w I turze głosowania, zgodnie z oczekiwaniami, został wybrany Pál Schmitt. Otrzymał 263 na 322 ważnych głosów. Poparli go wszyscy deputowani Fideszu, który posiadał w parlamencie wymaganą do wyboru większość głosów. András Balogh uzyskał 59 głosów, od wszystkich deputowanych MSZP. Do wyboru wymagana była większość co najmniej 2/3 wszystkich głosów, tj. 258 głosów. 6 sierpnia 2010 Pál Schmitt zastąpił László Sólyoma na stanowisku szefa państwa.

</doc>
<doc id="2031952" url="https://pl.wikipedia.org/wiki?curid=2031952" title="Jonathan Orozco">
Jonathan Orozco

Jonathan Emmanuel Orozco Domínguez (ur. 12 maja 1986 w Monterrey) – meksykański piłkarz występujący na pozycji bramkarza, reprezentant Meksyku, od 2020 roku zawodnik Tijuany.
Kariera klubowa.
Orozco pochodzi z miasta Monterrey i jako dziewięciolatek zapisał się na treningi do akademii piłkarskiej tamtejszego klubu CF Monterrey. Tam początkowo występował jako napastnik, lecz po upływie sezonu został przeniesiony na pozycję bramkarza. Kiedy miał osiemnaście lat, został włączony do pierwszej drużyny przez szkoleniowca Miguela Herrerę, jednak pozostawał wyłącznie trzecim golkiperem, wobec czego udał się na wypożyczenie do drugoligowej filii zespołu – Cobras de Ciudad Juárez. W jej barwach spędził pół roku w roli podstawowego bramkarza, po powrocie do Monterrey awansował na drugie miejsce w hierarchii golkiperów, ustępując już jedynie Christianowi Martínezowi. W meksykańskiej Primera División zadebiutował 13 sierpnia 2005 w wygranym 1:0 meczu z Atlasem i w tym samym, jesiennym sezonie Apertura 2005 zdobył z Monterrey tytuł wicemistrza kraju, notując jednak wyłącznie dwa ligowe występy. Częściej zaczął występować między słupkami dopiero w styczniu 2008, po przyjściu do klubu trenera Ricardo La Volpe i przez kolejne półtora roku bronił na przemian z Martínezem.
Niepodważalne miejsce w bramce Orozco wywalczył sobie jednak dopiero jesienią 2009, zmuszając swojego konkurenta do odejścia z drużyny. Przez kolejne kilka lat był podstawowym golkiperem drużyny prowadzonej przez Víctora Manuela Vuceticha, odnoszącej sukcesy na arenie krajowej oraz międzynarodowej i uznawanej za najlepszą w historii klubu. W rozgrywkach Apertura 2009 zdobył z Monterrey swoje pierwsze mistrzostwo Meksyku, przepuszczając 22 gole w 23 meczach i w oficjalnym plebiscycie Meksykańskiego Związku Piłki Nożnej został wybrany na najlepszego bramkarza sezonu ligi meksykańskiej. W styczniu 2010 triumfował ze swoją drużyną w rozgrywkach kwalifikacyjnych do Copa Libertadores – InterLidze. Podczas sezonu Apertura 2010 zdobył z Monterrey kolejny tytuł mistrza Meksyku, za to w wiosennym sezonie Clausura 2011 po raz drugi uhonorowano go nagrodą dla najlepszego golkipera ligi meksykańskiej. W tym samym roku wygrał również najbardziej prestiżowe rozgrywki północnoamerykańskiego kontynentu – Ligę Mistrzów CONCACAF, zaś kilka miesięcy później wziął udział w Klubowych Mistrzostwach Świata. Tam jego drużyna odpadła w ćwierćfinale, zajmując ostatecznie piąte miejsce.
W sezonie Clausura 2012 Orozco wywalczył z Monterrey swój drugi tytuł wicemistrza kraju, a w tym samym roku drugi raz triumfował również w Lidze Mistrzów CONCACAF. W grudniu tego samego roku ponownie wystąpił ze swoją drużyną na Klubowych Mistrzostwach Świata, gdzie tym razem jego ekipa odpadła z rozgrywek w półfinale i zajęła trzecią lokatę. W 2013 roku, wciąż mając niepodważalne miejsce w bramce, trzeci raz z rzędu triumfował z drużyną trenera Vuceticha w północnoamerykańskiej Lidze Mistrzów i kilka miesięcy później ponownie wziął udział w Klubowych Mistrzostwach Świata. Na marokańskich boiskach jego zespół spisał się gorzej niż przed rokiem i tak samo jak dwa lata temu – po porażce w ćwierćfinale zajął piąte miejsce. W sezonie Clausura 2016 po raz kolejny osiągnął natomiast wicemistrzostwo Meksyku.
Kariera reprezentacyjna.
W 2003 roku Orozco został powołany przez argentyńskiego szkoleniowca Humberto Grondonę do reprezentacji Meksyku U-17 na Mistrzostwa Świata U-17 w Finlandii. Tam nie potrafił jednak wygrać rywalizacji o miejsce w wyjściowym składzie z José Álamo, pełnił wyłącznie rolę rezerwowego golkipera i nie wystąpił w żadnym z czterech możliwych spotkań. Jego kadra zajęła natomiast drugie miejsce w grupie z bilansem zwycięstwa i dwóch remisów, lecz odpadła z młodzieżowego mundialu zaraz potem, przegrywając w 1/8 finału z Argentyną (0:2).
W 2005 roku Orozco znalazł się w ogłoszonym przez szkoleniowca René Isidoro Garcíę składzie reprezentacji Meksyku U-23 na prestiżowy towarzyski Turniej w Tulonie. Na francuskich boiskach jego kadra dotarła do półfinału, przegrywając w nim z Portugalią (0:1) i zajęła ostatecznie czwarte miejsce. Rok później wziął udział w kolejnej edycji Turnieju w Tulonie – tym razem wystąpił w jednym z trzech możliwych spotkań, zaś reprezentacja prowadzona wówczas przez Pablo Lunę odpadła z imprezy już w fazie grupowej. W 2008 roku został powołany przez selekcjonera Hugo Sáncheza na północnoamerykański turniej eliminacyjny do Igrzysk Olimpijskich w Pekinie, gdzie nie zanotował jednak żadnego występu, będąc alternatywą dla Guillermo Ochoi, zaś Meksykanie zajęli trzecie miejsce w grupie i nie zakwalifikowali się na olimpiadę.
Pierwsze powołanie do seniorskiej reprezentacji Meksyku Orozco otrzymał w 2007 roku od selekcjonera Hugo Sáncheza, jednak zadebiutował w niej dopiero za kadencji Javiera Aguirre, 24 lutego 2010 w wygranym 5:0 meczu towarzyskim z Boliwią. Rok później został powołany przez José Manuela de la Torre na Złoty Puchar CONCACAF, gdzie nie wystąpił w żadnym spotkaniu, będąc trzecim bramkarzem po Guillermo Ochoi oraz Alfredo Talaverze. Jego drużyna triumfowała natomiast w tych rozgrywkach, pokonując w finale USA (4:2). W późniejszym czasie występował w udanych dla jego kadry eliminacjach do Mistrzostw Świata 2014, podczas których rozegrał jednak tylko jeden mecz. W 2013 roku znalazł się w składzie złożonym z graczy występujących na krajowych boiskach na kolejny Złoty Puchar CONCACAF. Tym razem pełnił na nim rolę podstawowego bramkarza reprezentacji i wystąpił w czterech z pięciu możliwych meczów, natomiast Meksykanie odpadli wówczas z turnieju w półfinale, przegrywając w nim z Panamą (1:2).
W 2015 roku Orozco został powołany przez Miguela Herrerę na trzeci już w swojej karierze Złoty Puchar CONCACAF, gdzie tym razem nie zanotował żadnego występu i pełnił funkcję dopiero trzeciego golkipera po Guillermo Ochoi i Moisésie Muñozie. Jego zespół wygrał ostatecznie te rozgrywki po pokonaniu w finałowej konfrontacji Jamajki (3:1).

</doc>
<doc id="2031953" url="https://pl.wikipedia.org/wiki?curid=2031953" title="Port lotniczy Wudżah Al Hadżar">
Port lotniczy Wudżah Al Hadżar

Port lotniczy Wudżah Al Hadżar – regionalny port lotniczy położony niedaleko miasta Botrys, w północnym Libanie.

</doc>
<doc id="2031954" url="https://pl.wikipedia.org/wiki?curid=2031954" title="M. Karunanidhi">
M. Karunanidhi

Muthuvel Karunanidhi (tamil. மு. கருணாநிதி; ur. 3 czerwca 1924 w Thirukkuvalai, zm. 7 sierpnia 2018 w Ćennaj) – indyjski polityk, scenarzysta, producent filmowy, pisarz, dziennikarz, wydawca, poeta i dramaturg. Pięciokrotny premier rządu stanowego Tamilnadu (1969–1971, 1971–1976, 1989–1991, 1996–2001 oraz od 2006 do 2011).
Działalność polityczna.
W działalność polityczną zaangażował się już we wczesnej młodości, w jednym z tamilskich ruchów studenckich. Był jednym z członków założycieli Drawidyjskiej Federacji Postępu (1949). Po raz pierwszy dostał się do Zgromadzenia Ustawodawczego stanu Madras w 1957 jako kandydat niezależny. W 1961 został wybrany skarbnikiem DMK. W 1962 uzyskał mandat jako reprezentant tej partii i został zastępcą lidera opozycji w izbie. Wygrane przez DMK wybory stanowe w roku 1967 pozwoliły mu na wejście w skład rządu utworzonego przez C.N. Annaduraia. Piastował w nim stanowisko ministra robót publicznych. Po śmierci premiera (3 lutego 1969) 10 lutego tego roku stanął na czele gabinetu. Również w 1969 został liderem DMK.
Działalność wydawnicza.
Wydawał kilka tytułów prasowych: dzienniki "Maravan Madal" i "Mutharam", a także magazyn "Murasoli". Był inicjatorem powstania rządowego dziennika Tamilnadu "Tamil Arasu". Założył również anglojęzyczny tygodnik "The Rising Sun".
Życie prywatne.
Trzykrotnie żonaty, doczekał się szóstki dzieci (4 synów i 2 córek). M.K. Muthu jest aktorem i piosenkarzem. M.K. Stalin jest politykiem, deputowanym do Zgromadzenia Ustawodawczego Tamilnadu i wicepremierem w rządzie ojca (do 2011). M.K. Azhagiri jest deputowanym do Lok Sabhy. M.K. Kanimozhi wchodzi w skład Rajya Sabhy.

</doc>
<doc id="2031955" url="https://pl.wikipedia.org/wiki?curid=2031955" title="Michelle Gorgone">
Michelle Gorgone

Michelle Gorgone (ur. 18 października 1983) - amerykańska snowboardzistka, startująca od 1999.
Startowała na Igrzyskach w Turynie. W slalomie gigancie równoległym zajęła 22. miejsce.
Startowała na Igrzyskach w Vancouver. W slalomie gigancie równoległym zajęła 14. miejsce.

</doc>
<doc id="2031956" url="https://pl.wikipedia.org/wiki?curid=2031956" title="Lions Rump">
Lions Rump

Lions Rump – przylądek na południowym wybrzeżu Wyspy Króla Jerzego. Leży na terenie ASPA nr 151 "Lions Rump", u wejścia do Zatoki Króla Jerzego. Skały na przylądku mają swym wyglądem przypominać zad leżącego lwa, stąd nazwa przylądka.

</doc>
<doc id="2031959" url="https://pl.wikipedia.org/wiki?curid=2031959" title="Procesor efektów">
Procesor efektów



</doc>
<doc id="2031960" url="https://pl.wikipedia.org/wiki?curid=2031960" title="Gmina Trebnje">
Gmina Trebnje

Trebnje – gmina na południowym wschodzie Słowenii. W 2002 roku liczyła 14 350 mieszkańców.
Ewolucja populacji
Miejscowości.
Miejscowości wchodzące w skład gminy Trebnje:

</doc>
<doc id="2031963" url="https://pl.wikipedia.org/wiki?curid=2031963" title="Filofun">
Filofun

Filofun – plecionka wykonywana metodą pętelkową z różnobarwnych żyłek lub sznurków. 
Znane wzory podają wykorzystanie 3. lub 4. ściegów zaplatanych krzyżowo jeden za drugi. Plecionki mogą mieć prosty kształt lub tworzy się z nich skomplikowane struktury: bransolety, breloki i inne ozdoby, a nawet rzeźby. Do zaplatania filofunów wykorzystuje się zwykle od 2. do 8. żyłek lub sznurków, chociaż zdarzają się przypadki, w których filofuny wykonane są np. z 10. żyłek.
Plecionki tego typu po raz pierwszy pojawiły się we Francji na przełomie lat 50. i 60. Renesans popularności filofun nastąpił około roku 2005, kiedy podbiły rynek zabawek dla dzieci.
W Polsce plecionki takie nazywa się zwykle filofun od włoskiego "filo" – "nić" i angielskiego "fun" – "zabawa", lecz w innych krajach znane są pod innymi nazwami. Najczęściej spotykana to scoubidou, od piosenki Sachy Distela pod tym samym tytułem.

</doc>
<doc id="2031965" url="https://pl.wikipedia.org/wiki?curid=2031965" title="Heaven 17">
Heaven 17

Heaven 17 – brytyjskie trio synthpopowe, założone w Sheffield w 1980 roku.
Historia.
Zespół powstał, kiedy Ian Craig Marsh i Martyn Ware opuścili grupę The Human League i nawiązali współpracę z Glennem Gregorym. Ich pierwszym singlem została piosenka "(We Don't Need This) Fascist Groove Thang" (1981). Ze względu na swoje słowa, nawiązujące do poglądów lewicowych, została odrzucona przez DJ-a BBC Radio 1, Mike'a Reada, popierającego brytyjską Partię Konserwatywną. W rezultacie, nie weszła do Top 40 tamtejszej listy przebojów, podobnie jak pozostałe single z ich debiutanckiej płyty, "Penthouse and Pavement", wydanej jesienią 1981. Sam album okazał się jednak sukcesem, docierając do miejsca 14. UK Albums Chart. W 1982 roku wydany został nowy singel, "Let Me Go". Podobnie jak poprzednie, nie stał się przebojem w Wielkiej Brytanii, lecz trafił na amerykańską listę Billboard Hot 100, będąc jedynym singlem Heaven 17, któremu udało się wejść na to zestawienie.
Kariera zespołu nabrała tempa w 1983 roku, kiedy to nagranie "Temptation" spotkało się z dużym sukcesem (#2 w Wielkiej Brytanii, #3 w Irlandii). Singel ten do tej pory pozostaje największym sukcesem Heaven 17 na liście UK Singles Chart i najbardziej znanym przebojem. W konsekwencji, drugi longplay, zatytułowany "The Luxury Gap", dotarł do 4. miejsca w Wielkiej Brytanii i został najlepiej sprzedającą się płytą w dyskografii zespołu. W tym samym roku wydane zostały kolejne przebojowe single: "Come Live with Me" oraz "Crushed by the Wheels of Industry". Trzeci album ukazał się w 1984 roku i nosił tytuł "How Men Are". Pochodziły z niego single "Sunset Now" i "This Is Mine", które osiągnęły średni sukces na brytyjskiej liście przebojów. W tym samym roku zespół wziął udział w projekcie Band Aid.
W 1986 roku ukazał się album z remiksami pt. "Endless" oraz premierowy krążek "Pleasure One". Oba wydawnictwa nie spotkały się z sukcesem komercyjnym, podobnie jak kolejna płyta, wydana w 1988 roku "Teddy Bear, Duke &amp; Psycho". Single je promujące okazały się klęskami na listach przebojów, a grupa postanowiła zrobić kilkuletnią przerwę. Na początku lat 90. ukazały się single z remiksami starych przebojów Heaven 17 i kompilacja "Higher and Higher - The Best of Heaven 17". Następna płyta z premierowym studyjnym materiałem ujrzała światło dzienne dopiero w 1996 roku. Nosiła tytuł "Bigger Than America", a promowały ją piosenki "Designing Heaven" i "We Blame Love".
Zesół powrócił w 2005 roku albumem "Before After", zawierającym muzykę dance. Rok później grupę opuścił Ian Craig Marsh. W roku 2008 pojawiła się płyta "Naked as Advertised", na której znalazły się nowe wersje ich starych hitów, w tym "Temptation", oraz kilka coverów piosenek z repertuaru The Human League.

</doc>
<doc id="2031966" url="https://pl.wikipedia.org/wiki?curid=2031966" title="Dawny klasztor dominikanów w Bochni">
Dawny klasztor dominikanów w Bochni

Klasztor dominikanów – Klasztor, który znajdował się w Bochni, zniszczony podczas pożaru w 1751.
Historia.
Pierwszy budynek klasztorny został wzniesiony w 1375 roku a za jego fundację odpowiedzialna była królowa Elżbieta Łokietkówna, matka króla Węgier i Polski Ludwika Węgierskiego. Zbudowano go z drewna. W II połowie XIV wieku została zastąpiona murowanym budynkiem. W XVII wieku kościół i cały zespół klasztorny został przekształcony w duchu baroku. W 1622 roku dobudowano do kościoła kaplicę Matki Boskiej Różańcowej. W 1751 roku wybuchł pożar, który go zniszczył razem z klasztorem i doprowadził do likwidacji klasztoru w 1777 roku. Pozostałością po zakonnikach jest zachowany zabytkowy gmach w którym mieści się Muzeum im. prof. Stanisława Fischera.

</doc>
<doc id="2031968" url="https://pl.wikipedia.org/wiki?curid=2031968" title="Likava">
Likava



</doc>
<doc id="2031969" url="https://pl.wikipedia.org/wiki?curid=2031969" title="Sandyville (Iowa)">
Sandyville (Iowa)

Sandyville – miasto w Stanach Zjednoczonych, w stanie Iowa, w hrabstwie Warren. Zgodnie ze spisem statystycznym z 2000 roku, miasto liczyło 61 mieszkańców.

</doc>
<doc id="2031971" url="https://pl.wikipedia.org/wiki?curid=2031971" title="Spring Hill (Iowa)">
Spring Hill (Iowa)

Spring Hill – miasto w Stanach Zjednoczonych, w stanie Iowa, w hrabstwie Warren. Zgodnie ze spisem statystycznym z 2000 roku, miasto liczyło 92 mieszkańców.

</doc>
<doc id="2031972" url="https://pl.wikipedia.org/wiki?curid=2031972" title="Kościół Najświętszego Serca Pana Jezusa w Lichwinie">
Kościół Najświętszego Serca Pana Jezusa w Lichwinie

Kościół Najświętszego Serca Pana Jezusa – kościół, który pierwotnie znajdował się w Ropczycach, następnie w Nagoszynie, następnie w Lichwinie, gdzie spłonął w 1979 roku.
Historia.
Kościół powstał w 1650 roku w Ropczycach. W 1792 roku został przeniesiony do Nagoszyna koło Dębicy. W 1926 roku został przeniesiony do Lichwina.
Kościół był zbudowany z drewna, na dachu była mała sygnaturka. Dach był dwuspadowy, a w czasie montażu w Lichwinie nawę i prezbiterium pokryto oddzielnymi dachami, dobudowano również wieżę. W nocy z 3 na 4 kwietnia 1979 roku wybuchł pożar i kościół całkowicie spłonął.

</doc>
<doc id="2031973" url="https://pl.wikipedia.org/wiki?curid=2031973" title="Goriška">
Goriška

Goriška − tradycyjny region geograficzny w zachodniej Słowenii, przy granicy z Włochami, część Przymorza Słoweńskiego (Primorska). Głównym ośrodkiem jest miasto Nova Gorica.
Przed I wojną światową region był częścią Księstwa Gorycji i Gradyski ze stolicą w Gorycji. Po zakończeniu wojny tereny te podzielono, zachodnia część przeszła pod zarząd Królestwa Włoch i była poddawana brutalnej italianizacji. Po II wojnie światowej do Jugosławii wróciła część regionu.
W Gorišce leżą miasta Bovec, Kobarid, Tolmin, Cerkno, Idrija, Kanal ob Soči, Brda, Nova Gorica, Šempeter-Vrtojba, Renče-Vogrsko, Miren-Kostanjevica, Ajdovščina i Vipava.

</doc>
<doc id="2031974" url="https://pl.wikipedia.org/wiki?curid=2031974" title="St. Marys (Iowa)">
St. Marys (Iowa)

St. Marys – miasto w Stanach Zjednoczonych, w stanie Iowa, w hrabstwie Warren. Zgodnie ze spisem statystycznym z 2000 roku, miasto liczyło 134 mieszkańców.

</doc>
<doc id="2031976" url="https://pl.wikipedia.org/wiki?curid=2031976" title="Cerkiew Przemienienia Pańskiego w Grabarce">
Cerkiew Przemienienia Pańskiego w Grabarce



</doc>
<doc id="2031977" url="https://pl.wikipedia.org/wiki?curid=2031977" title="Gmina Brda">
Gmina Brda

Gmina Brda (słoweń.: "Občina Brda", wł.: "Comune di Collio") – gmina w Słowenii. W 2002 roku liczyła 5800 mieszkańców.
Miejscowości.
Miejscowości wchodzące w skład gminy Brda:

</doc>
<doc id="2031979" url="https://pl.wikipedia.org/wiki?curid=2031979" title="Praga 19">
Praga 19

Praga 19 – dzielnica Pragi rozciągająca się na północny wschód od centrum miasta, na wschód od Wełtawy. Składa się z mniejszych dzielnic: Satalice, Vinoř, Kbely. Posiada 78 ulic i 1043 zarejestrowanych adresów.
Istnieje tutaj lotnisko Praha-Kbely oraz Muzeum Lotnictwa Kbely.
Obszar dzielnicy wynosi 5,99 km² i jest zamieszkiwany przez 6 149 mieszkańców (2008).

</doc>
<doc id="2031981" url="https://pl.wikipedia.org/wiki?curid=2031981" title="Miłoszajcie">
Miłoszajcie

Miłoszajcie (lit. "Milašaitis ežeras") − jezioro na Litwie, na Równinie Dzisny, położone w gminie Ignalino.

</doc>
<doc id="2031982" url="https://pl.wikipedia.org/wiki?curid=2031982" title="Miłosze">
Miłosze



</doc>
<doc id="2031983" url="https://pl.wikipedia.org/wiki?curid=2031983" title="Miłosze (jezioro)">
Miłosze (jezioro)

Jezioro Miłosze (lit. "Milašius ežeras") − jezioro na Litwie, na Równinie Dzisny, położone w gminie Ignalino. Do 1945 roku w powiecie święciańskim województwa wileńskiego.

</doc>
<doc id="2031984" url="https://pl.wikipedia.org/wiki?curid=2031984" title="Kamionka nad jeziorem Zamarte">
Kamionka nad jeziorem Zamarte



</doc>
<doc id="2031990" url="https://pl.wikipedia.org/wiki?curid=2031990" title="Bathymicrops belyaninae">
Bathymicrops belyaninae

Bathymicrops belyaninae – gatunek ryby z rzędu skrzelokształtnych i z rodziny Ipnopidae występująca w Środkowo-zachodniej części Oceanu Spokojnego.

</doc>
<doc id="2031991" url="https://pl.wikipedia.org/wiki?curid=2031991" title="Pivka">
Pivka

Pivka − rzeka w Słowenii o długości 27 km, łączy się z rzeką Rak, tworząc Unicę. Wody Pivki wyrzeźbiły jaskinię Postojna.

</doc>
<doc id="2031996" url="https://pl.wikipedia.org/wiki?curid=2031996" title="WSK M21W2">
WSK M21W2

M21W2 – motocykl marki WSK produkowany przez Wytwórnię Sprzętu Komunikacyjnego PZL w Świdniku w latach 1972 - 1984. Wraz z modelem WSK M21W2-Ex były to pierwsze produkowane w Świdniku motocykle klasy 175 cm3. Konstrukcja modelu M21W2 opierała się na pojedynczej zamkniętej ramie spawanej z rur stalowych. Montowano w nich silniki 059 (po roku 1975 - 060) typu W2 konstrukcji inż. Wiesława Wiatraka (znane z wcześniejszej konstrukcji SHL M17). Ponadto w stosunku do produkowanego równolegle modelu WSK M06B3 różnił się wzmocnioną piastą tylnego koła z tłumikiem drgań skrętnych, pełną osłoną łańcucha napędowego oraz osprzętem silnika: nowy układ wydechowy i filtr powietrza wbudowany w tłumik szmerów ssania.

</doc>
<doc id="2031998" url="https://pl.wikipedia.org/wiki?curid=2031998" title="Bathymicrops brevianalis">
Bathymicrops brevianalis

Bathymicrops brevianalis – gatunek ryby z rzędu skrzelokształtnych i z rodziny Ipnopidae. 
Występowanie.
Występuje w Południowo-zachodnim Pacyfiku koło Nowej Zelandii.
Środowisko.
Jest rybą głębinową żyjącą na głębokości 5850 - 5900 m.
Pokarm.
Żywi się małymi skorupiakami i kalmarami.

</doc>
<doc id="2032000" url="https://pl.wikipedia.org/wiki?curid=2032000" title="TUN/TAP">
TUN/TAP

TUN i TAP to sterowniki wirtualnych kart sieciowych.
Pakiety przekazane przez system operacyjny do sterownika TUN/TAP nie są wysyłane do fizycznego urządzenia (takiego jak karta sieciowa PCI), lecz przetwarzane przez oprogramowanie. Oprogramowanie może również za pośrednictwem TUN/TAP przekazywać pakiety, które system operacyjny odbierze i potraktuje tak, jakby pochodziły one z sieci zewnętrznej. Jest to wykorzystywane do komunikacji z maszynami wirtualnymi.
TAP operuje na pakietach drugiej warstwy ISO OSI RM (warstwa łącza danych), np. na ramkach Ethernetowych.
TUN operuje na pakietach trzeciej warstwy ISO OSI RM (warstwa sieciowa), np. na pakietach IP.
Przykładowe dodanie interfejsu tap w Linuksie:
 root@host:~# ifconfig tap1
 tap1 Link encap:Ethernet HWaddr 00:ff:00:ff:00:ff
 BROADCAST MULTICAST MTU:1500 Metric:1
 RX packets:0 errors:0 dropped:0 overruns:0 frame:0
 TX packets:0 errors:0 dropped:0 overruns:0 carrier:0
 collisions:0 txqueuelen:500
 RX bytes:0 (0.0 B) TX bytes:0 (0.0 B)

</doc>
<doc id="2032002" url="https://pl.wikipedia.org/wiki?curid=2032002" title="Bathymicrops multispinis">
Bathymicrops multispinis

Bathymicrops multispinis – gatunek ryby skrzelokształtnej z rodziny Ipnopidae.
Występowanie.
Występuje w środkowo-zachodniej części Oceanu Spokojnego.
Środowisko.
Jest rybą głębinową występującą na głębokości 5440 m.

</doc>
<doc id="2032006" url="https://pl.wikipedia.org/wiki?curid=2032006" title="Herbert Vorgrimler">
Herbert Vorgrimler

Herbert Vorgrimler (ur. 4 stycznia 1929 we Fryburgu Bryzgowijskim, zm. 12 września 2014 w Münster) – niemiecki teolog katolicki, sekretarz i współpracownik Karla Rahnera. Doktoryzował się u Rahnera w 1958 roku. Od 1968 roku wykładał dogmatykę na wydziale teologicznym uniwersytetu w Lucernie. W 1972 zastąpił Rahnera na uniwersytecie w Münster (wykładał dogmatykę i historię dogmatów). Autor wielu prac z dziedziny dogmatyki.

</doc>
<doc id="2032008" url="https://pl.wikipedia.org/wiki?curid=2032008" title="Gazeta Stargardzka">
Gazeta Stargardzka

Gazeta Stargardzka – dwutygodnik społeczno-kulturalny ukazujący się od 1990 do 2001 roku w Stargardzie oraz na terenie powiatu stargardzkiego. Jej wydawcą był Zarząd Miasta Stargardu. Początkowo gazeta ukazywała się jako tygodnik, a następnie w zależności od sytuacji finansowej, jako tygodnik lub dwutygodnik. Gazeta jako organ samorządowy poruszała dziedziny życia społecznego i gospodarczego miasta. Do końca roku 2000 wydano 264 numerów. Łącznie ukazało się 284 numerów. Ostatni wydano 12 grudnia 2001 roku.

</doc>
<doc id="2032011" url="https://pl.wikipedia.org/wiki?curid=2032011" title="Herb Ostrowa Lubelskiego">
Herb Ostrowa Lubelskiego

Herb Ostrowa Lubelskiego – jeden z symboli miasta Ostrów Lubelski i gminy Ostrów Lubelski w postaci herbu. 
Wygląd i symbolika.
Herbem miasta jest srebrny ostrzew z siedmioma gałęziami oraz położony nad nim złoty krzyż maltański. Symbole te są umieszczone na czerwonej tarczy herbowej.
Ostrzew w herbie nawiązuje do założenia miasta na terenie Puszczy Parczewskiej. W XVI w ostrzew używana była zamisat brony, tu używana do karczowania lasów.

</doc>
<doc id="2032013" url="https://pl.wikipedia.org/wiki?curid=2032013" title="Łupek biotytowy">
Łupek biotytowy

Łupek biotytowy – odmiana łupka łyszczykowego, niemal monomineralna skała metamorficzna zbudowana prawie wyłącznie z biotytu. W skład której wchodzą przede wszystkim kwarc, skalenie i biotyt. Skalenie są zwykle reprezentowane przez plagioklazy, najczęściej albit lub oligoklaz. Z łyszczyków może jeszcze występować muskowit. Podrzędnie, w zmiennych ilościach mogą występować: chloryt, chlorytoid, staurolit, granat, sylimanit, czasami epidot, aktynolit, hornblenda lub kalcyt i in. Minerały akcesoryczne to turmalin, cyrkon, apatyt, monacyt, ilmenit, tytanit, rutyl. Łupki biotytowe cechują się wyraźną foliacją oraz zwykle laminacją. Często są zafałdowane. Pospolite są w nich żyłki i soczewki kwarcowe, często zafałdowane. Mają barwy srebrzyste, szare, ciemnoszare, czasem zielonkawe, zwykle ze srebrzystym połyskiem. Minerały poboczne mogą tworzyć charakterystyczne guzki na powierzchniach foliacji.
Występują w starych masywach metamorficznych. W Polsce w Tatrach Zachodnich i Sudetach (Góry Izerskie, Pogórze Izerskie, Karkonosze, Rudawy Janowickie, Góry Sowie, Góry Orlickie, Góry Bystrzyckie, Masyw Śnieżnika, Góry Bialskie, Góry Złote, Jesioniki, Góry Opawskie, Wzgórza Niemczańsko-Strzelińskie). Wykorzystywane były w lokalnym budownictwie, obecnie używane przy urządzaniu ogrodów.

</doc>
<doc id="2032015" url="https://pl.wikipedia.org/wiki?curid=2032015" title="Castro (Chile)">
Castro (Chile)

Castro – miasto i gmina w południowym Chile, na wyspie Chiloé. W 2008 roku miasto zamieszkiwało 38 tys. osób. Ośrodek przemysłu włókienniczego. Miasto posiada własny port morski i lotnisko.

</doc>
<doc id="2032016" url="https://pl.wikipedia.org/wiki?curid=2032016" title="Babyboom">
Babyboom



</doc>
<doc id="2032017" url="https://pl.wikipedia.org/wiki?curid=2032017" title="Jorge Newbery Junin">
Jorge Newbery Junin



</doc>
<doc id="2032021" url="https://pl.wikipedia.org/wiki?curid=2032021" title="Herb Skalbmierza">
Herb Skalbmierza

Herb Skalbmierza – jeden z symboli miasta Skalbmierz i gminy Skalbmierz w postaci herbu.
Wygląd i symbolika.
Herb przedstawia na niebieskiej tarczy wizerunek głowy św. Jana Chrzciciela na złotej tacy, pod którą umieszczone są dwa skrzyżowane srebrne klucze.
Symbolika herbu nawiązuje do patrona miejscowego kościoła pw. św. Jana Chrzciciela.

</doc>
<doc id="2032024" url="https://pl.wikipedia.org/wiki?curid=2032024" title="Pagoda Narodzenia Pańskiego">
Pagoda Narodzenia Pańskiego



</doc>
<doc id="2032025" url="https://pl.wikipedia.org/wiki?curid=2032025" title="Hospodářské noviny">
Hospodářské noviny

Hospodářské noviny – czeski dziennik ukazujący się w Pradze, jedna z trzech głównych gazet codziennych w tym kraju (obok "Lidovych novin" i "Mladej fronty Dnes"). W tematyce bliski polskiemu dziennikowi Rzeczpospolita, dużo uwagi poświęca tematyce ekonomicznej, posiada także dodatki sportowe, kulturalne, zajmujące się modą, podróżami itd.

</doc>
<doc id="2032026" url="https://pl.wikipedia.org/wiki?curid=2032026" title="Lech Poznań w sezonie 2010/2011">
Lech Poznań w sezonie 2010/2011

Sezon 2010/2011 klubu Lech Poznań.
Sezon.
Od początku sezonu drużynę prowadził trener Jacek Zieliński. Po słabych występach w lidze, 2 listopada 2010 został rozwiązany kontrakt z trenerem. Dzień później nowym trenerem został hiszpan José Mari Bakero.
Sponsor.
Od początku sezonu, tak jak w poprzednich latach, sponsorem technicznym jest firma Puma, zaś sponsorem strategicznym, podobnie jak w zeszłym sezonie (od 21. kolejki), niemiecka firma odzieżowa s.Oliver.
Stroje.
Piłkarze Lecha od początku sezonu grali w strojach innych niż w poprzednim roku. W pierwszej konfrontacji z mistrzem Azerbejdżanu rozegranej w Baku zawodnicy z Poznania założyli stroje wyjazdowe - biała koszulka i spodenki, niebieskie getry. W spotkaniach rozgrywanych na stadionie Miejskim przy ul. Bułgarskiej w Poznaniu piłkarze grali w niebieskiej koszulce, białych spodenkach i getrach. Jednak w niedzielę 22 sierpnia 2010 w spotkaniu ligowym z Cracovią wzór pierwszej koszulki drużyny Lecha Poznań uległ zmianie: zawodnicy wystąpili w koszulkach w niebiesko-białe pasy, poza tym mieli na sobie niebieskie spodenki oraz białe getry. W ten sposób nowy strój został pierwszym kompletem poznańskiej drużyny.
Europejskie puchary.
W eliminacjach do Ligi Mistrzów Lech Poznań wygrał z Interem Baku, a następnie przegrał ze Spartą Praga i odpadł z dalszych rozgrywek. Kolejorz awansował natomiast do fazy grupowej Ligi Europy. W wylosowanej przez zespół grupie A znalazły się Juventus, Manchester City i Red Bull Salzburg. Lech Poznań rozegrał pierwszy mecz na wyjeździe - zremisował 3:3 z Juventusem dzięki hat-trickowi łotewskiego napastnika Kolejorza - Artjomsa Rudņevsa. Następnie nadszedł czas na mecz z Salzburgiem u siebie, gdzie gospodarze wygrali 2:0. 21 października na City of Manchester Stadium Lech Poznań przegrał z Menchesterem City 1:3, przez co spadł na drugie miejsce w tabeli grupy A Ligi Europy. Dwa tygodnie później - 4 listopada - Lech zrewanżował się drużynie MC pokonując ją u siebie 3:1. 1 grudnia w Poznaniu, Lech grał z Juventusem, ponownie remisując 1:1. 16 grudnia w Salzburgu odbył się mecz między miejscowym Red Bullem, a Lechem; drużyna z Poznania wygrała w Austrii 1:0. 
Lech Poznań awansował do 1/16 finału z drugiego miejsca i zagrał z portugalskim SC Braga. Po jednobramkowym zwycięstwie (1:0) u siebie, Lech bronił możliwości grania w 1/8 finału w Portugalii. Poznaniacy przegrali z SC Bragą 0:2, odpadając tym samym z Ligi Europy, gole strzelili Alan Osório da Costa Silva i Rodrigo José Lima dos Santos.
GRUPA A LIGI EUROPY
Rozgrywki.
Lech Poznań w sezonie 2010/2011 brał udział w rozgrywkach:

</doc>
<doc id="2032027" url="https://pl.wikipedia.org/wiki?curid=2032027" title="Herb Ostrowi Mazowieckiej">
Herb Ostrowi Mazowieckiej

Herb Ostrowi Mazowieckiej – jeden z symboli miasta Ostrów Mazowiecka w postaci herbu.
Wygląd i symbolika.
Herb przedstawia na zielonej tarczy herbowej złotą ostrowę, z ośmioma sękami bocznymi (po cztery z każdej strony). Po heraldycznie prawej stronie ostrwi umieszczony jest złoty księżyc, skierowany barkiem w prawo. Po lewej stronie ostrowi znajduje się złota gwiazda sześciopromienna.
Symbolika herbu wiąże się z bartnictwem uprawianym dawniej w okolicach miasta, ponieważ ostrowa służyła do podbierania miodu pszczołom przez bartników.
Historia.
Wizerunek herbowy pochodzi z XVI wieku. Wizerunek herbu miasta ustalił w okresie międzywojennym, na podstawie badań archiwalnych, burmistrz Jan Dołęga-Zakrzewski.

</doc>
<doc id="2032030" url="https://pl.wikipedia.org/wiki?curid=2032030" title="Blesk">
Blesk

Blesk (pol. „błyskawica”) – czeski dziennik bulwarowy ukazujący się w Pradze od 1992. Jest czeskim odpowiednikiem szwajcarskiego tabloidu „Blick”, wydawanego przez ten sam koncern, Ringier. Jest to najpoczytniejsza gazeta w kraju – ukazuje się 7 razy w tygodniu (niedzielne wydanie „Nedělní Blesk”) w sześciu regionalnych mutacjach.

</doc>
<doc id="2032032" url="https://pl.wikipedia.org/wiki?curid=2032032" title="Kiwon (zabawka)">
Kiwon (zabawka)

Kiwon (także: "kiwaczek", "potakiwacz") – chińskie figurki wykonane zwykle z porcelany lub gliny z ruchomą głową (a często także i z innymi ruchomymi częściami ciała umieszczonymi na mechanizmach sprężynowych), które po wprawieniu w ruch mają zdolność długookresowego kiwania się, sprawiającego wrażenie aprobującego potakiwania głową.
Figurki takie, produkowane w wielu krajach (począwszy od wieku XVIII) były modne, zwłaszcza na przełomie wieku XIX i XX i w okresie międzywojennym. Często umieszczane były w witrynach tzw. „sklepów kolonialnych”, które sprzedawały herbatę i inne delikatesowe produkty spożywcze pochodzące z Dalekiego Wschodu.
Według opisu pochodzącego z powieści "Kiwony" (autorstwa Tadeusza Dołęgi-Mostowicza) kiwony to:
W znaczeniu przenośnym kiwon może oznaczać także konformistę, „potakiwacza”, człowieka bez własnego zdania i inicjatywy, chętnie potakującego innym ludziom i bezwolnie poddającego się biegowi wypadków.

</doc>
<doc id="2032033" url="https://pl.wikipedia.org/wiki?curid=2032033" title="Potakiwacz">
Potakiwacz



</doc>
<doc id="2032035" url="https://pl.wikipedia.org/wiki?curid=2032035" title="Mistrzostwa Świata w Piłce Nożnej 2010 (eliminacje)">
Mistrzostwa Świata w Piłce Nożnej 2010 (eliminacje)

W eliminacjach do MŚ 2010 uczestniczyło 205 reprezentacji. RPA jako gospodarz musiała przejść eliminacje, chociaż miała zapewnione miejsce w rozgrywkach. Działo się tak, ponieważ eliminacje Mistrzostw Świata 2010 w strefie CAF pokrywały się z eliminacjami Pucharu Narodów Afryki 2010, który odbył się w Angoli. Podobnie Angola automatycznie kwalifikowała się do Pucharu Narodów Afryki 2010, mimo to musiała brać udział w turnieju kwalifikacyjnym. Prawa telewizyjne do meczów eliminacyjnych rozgrywanych w charakterze gospodarza posiadają krajowe federacje piłkarskie.
Strefy kontynentalne.
Europa (UEFA).
Grupa 1 – Dania. "Portugalia zapewniła sobie udział w barażach kontynentalnych."
Grupa 2 – Szwajcaria. "Grecja zapewniła sobie udział w barażach kontynentalnych."
Grupa 3 – Słowacja. "Słowenia zapewniła sobie udział w barażach kontynentalnych."
Grupa 4 – Niemcy. "Rosja zapewniła sobie udział w barażach kontynentalnych."
Grupa 5 – Hiszpania. "Bośnia i Hercegowina zapewniła sobie udział w barażach kontynentalnych."
Grupa 6 – Anglia. "Ukraina zapewniła sobie udział w barażach kontynentalnych."
Grupa 7 – Serbia. "Francja zapewniła sobie udział w barażach kontynentalnych."
Grupa 8 – Włochy. "Irlandia zapewniła sobie udział w barażach kontynentalnych."
Grupa 9 – Holandia.
"Po barażach awansowali: Francja, Portugalia, Grecja i Słowenia."
Azja (AFC).
Grupa A – Australia, Japonia. "Bahrajn awansuje do baraży"
Grupa B – Korea Południowa, Korea Północna. "Arabia Saudyjska awansuje do baraży"
Baraże: Bahrajn awansował po wygranej z Arabią Saudyjską do baraży interkontynentalnych, w których zagra z drużyna z OFC.
Ameryka Południowa (CONMEBOL).
Brazylia, Chile, Paragwaj, Argentyna. "Urugwaj awansował do baraży interkontynentalnych."
Ameryka Północna (CONCACAF).
Stany Zjednoczone, Meksyk, Honduras. "Kostaryka awansowała do baraży interkontynentalnych."
Afryka (CAF).
Republika Południowej Afryki, Kamerun, Nigeria, Ghana, Wybrzeże Kości Słoniowej.
Oceania (OFC).
Nowa Zelandia wygrała eliminacje strefy OFC zagra w barażach interkontynentalnych.
Baraże interkontynentalne.
Baraż AFC – OFC.
 – 0:0
 – 1:0
"W dwumeczu 1:0 dla Nowej Zelandii. Reprezentacja ta awansowała do finałów MŚ."
Baraż CONCACAF – CONMEBOL.
 – 1:0
 – 1:1
"W dwumeczu 2:1 dla Urugwaju. Reprezentacja ta awansowała do finałów MŚ."

</doc>
<doc id="2032037" url="https://pl.wikipedia.org/wiki?curid=2032037" title="Herb Pułtuska">
Herb Pułtuska

Herb Pułtuska – jeden z symboli miasta Pułtusk i gminy Pułtusk w postaci herbu.
Wygląd i symbolika.
Herb przedstawia na niebieskiej tarczy herbowej po heraldycznie prawej stronie złoty pastorał z białą wstęgą, zaś po heraldycznie lewej – złoty krzyż łaciński z zawieszoną na drzewcu białą chorągwią kościelną z czerwonym krzyżem greckim i dwoma niebieskimi pionowymi pasami. Zarówno wstęga jak i chorągiew wyglądają tak, jakby powiewały na wietrze w kierunku heraldycznie lewym.
Herb ten należał do biskupów płockich, którzy byli właścicielami miasta w XIV wieku.

</doc>
<doc id="2032038" url="https://pl.wikipedia.org/wiki?curid=2032038" title="Hospodárske noviny">
Hospodárske noviny

Hospodárske noviny – słowacki opiniotwórczy dziennik z dużym udziałem tematyki ekonomicznej. Jest słowackim odpowiednikiem czeskiego dziennika „Hospodářské noviny”. Wydawany jest przez spółkę Ecopress a.s., założoną przez wydającą „Hospodářské noviny” spółkę Economia a.s.

</doc>
<doc id="2032039" url="https://pl.wikipedia.org/wiki?curid=2032039" title="Port lotniczy Puerto Seco">
Port lotniczy Puerto Seco

Port lotniczy Puerto Seco – mały port lotniczy zlokalizowany w mieście Discovery Bay, na Jamajce.

</doc>
<doc id="2032043" url="https://pl.wikipedia.org/wiki?curid=2032043" title="Port lotniczy Naval Air Station Bermuda Annex">
Port lotniczy Naval Air Station Bermuda Annex

Port lotniczy Naval Air Station Bermuda Annex – trzeci co do wielkości port lotniczy Bermudów, zlokalizowany na przylądku Morgan’s Point. Obecnie jest nieczynny.

</doc>
<doc id="2032045" url="https://pl.wikipedia.org/wiki?curid=2032045" title="Sebastião Sant’Anna">
Sebastião Sant’Anna

Sebastião Sant’Anna (ur. 5 czerwca 1901 w Belém) – brazylijski piłkarz grający na pozycji napastnika.
Kariera klubowa.
Sebastião Sant’Anna występował w CR Vasco da Gama i CR Flamengo. Z Vasco zdobył mistrzostwo stanu Rio de Janeiro - Campeonato Carioca w 1929.
Kariera reprezentacyjna.
Sebastião Sant’Anna ma za sobą występ w reprezentacji Brazylii, w której zadebiutował 10 sierpnia 1930 w wygranym 4-1 towarzyskim meczu z reprezentacją Jugosławii.

</doc>
<doc id="2032048" url="https://pl.wikipedia.org/wiki?curid=2032048" title="Newton Barbosa">
Newton Barbosa

Newton Ribeiro Barbosa (ur. 8 maja 1904 w Campos) – piłkarz brazylijski grający na pozycji napastnika.
Kariera klubowa.
Newton Barbosa występował we CR Flamengo. Z Flamengo dwukrotnie zdobył mistrzostwo Rio de Janeiro - Campeonato Carioca w 1925 i 1927.
Kariera reprezentacyjna.
Newton Barbosa ma za sobą występ w reprezentacji Brazylii, w której zadebiutował 17 sierpnia 1930 w wygranym 4-3 towarzyskim meczu z reprezentacją Stanów Zjednoczonych.

</doc>
<doc id="2032049" url="https://pl.wikipedia.org/wiki?curid=2032049" title="Tadeusz Kaniowski">
Tadeusz Kaniowski

Tadeusz Kaniowski (ur. 4 kwietnia 1921 w Gródku Jagiellońskim, zm. w kwietniu 2009 we Wrocławiu) – polski profesor nauk medycznych, radiolog.
Medycynę studiował początkowo (od 1940) we Lwowie, w tamtejszym Instytucie Medycznym. Po wojnie, we wrześniu 1945, trafił w ramach wypędzeń Polaków ze Lwowa do Krakowa, gdzie dokończył studia i na przełomie lat 1945 i 1946 otrzymał dyplom lekarski. W 1946 przyjechał do Wrocławia, gdzie podjął pracę jako młodszy asystent w Klinice Radiologicznej połączonych wówczas jeszcze Uniwersytetu i Politechniki. Wkrótce, w 1948, wezwany został do odbycia obowiązkowej służby wojskowej, którą w stopniu porucznika pełnił jako kierownik pracowni rentgenowskiej w szpitalu Marynarki Wojennej w Oliwie. Do Wrocławia powrócił w 1949 i do 1954 pracował, już w stopniu naukowym doktora, jako starszy asystent w Klinice Radiologicznej tutejszej uczelni medycznej. W kolejnych latach uzyskał stanowisko adiunkta (1954), napisał rozprawę habilitacyjną (1961), a następnie został docentem (1963) w tej klinice. Od roku 1965 pełnił obowiązki kierownika pracowni rentgenowskiej w II Klinice Chirurgicznej Akademii Medycznej, a potem (wskutek reorganizacji w 1971) – dyrektora Instytutu Radiologii i Radioterapii oraz Zakładu Rentgenodiagnostyki tego Instytutu.
Pełnił funkcję prodziekana (1971-1972) i dziekana (1972-1974) Wydziału Lekarskiego w Akademii, uzyskując w tym czasie (1973) tytuł profesora nauk medycznych. Na emeryturę przeszedł w 1982, pozostając jeszcze potem konsultantem radiologicznym w Dolnośląskim Centrum Gruźlicy i Chorób Płuc we Wrocławiu. W 1983 otrzymał honorowe członkostwo Polskiego Lekarskiego Towarzystwa Radiologicznego.
Prof. Tadeusz Kaniowski był autorem i współautorem ponad stu prac ogłoszonych w czasopismach naukowych (w tym podręczników "Choroby wewnętrzne", 1977; "Klinika chorób wewnętrznych", pod redakcją Edwarda Szczeklika, 1977; "Radiologia", pod redakcją Stanisława Leszczyńskiego, 1984), promotorem ośmiu doktorantów. Odznaczony został m.in. Krzyżem Kawalerskim Orderu Odrodzenia Polski, Złotym Krzyżem Zasługi i Medalem Komisji Edukacji Narodowej.
Syn Tadeusza Kaniowskiego, Wojciech, jest profesorem we wrocławskiej Akademii Sztuk Pięknych im. Eugeniusza Gepperta.

</doc>
<doc id="2032050" url="https://pl.wikipedia.org/wiki?curid=2032050" title="Ganymed">
Ganymed



</doc>
<doc id="2032051" url="https://pl.wikipedia.org/wiki?curid=2032051" title="Sergiu Stancu">
Sergiu Stancu

Sergiu Stancu (ur. 4 sierpnia 1982 roku w Baia Mare) – rumuński siatkarz, grający na pozycji środkowego; reprezentant Rumunii. Od sezonu 2019/2020 jest trenerem rumuńskiego klubu CS Arcada Galați.
Sukcesy zawodnicze.
klubowe.
Superpuchar Belgii:
Puchar Belgii:
Mistrzostwo Belgii:
Liga Mistrzów:
Puchar Rumunii:
Mistrzostwo Rumunii:
Sukcesy trenerskie.
klubowe.
Puchar Rumunii:
Mistrzostwo Rumunii:
Superpuchar Rumunii:

</doc>
<doc id="2032052" url="https://pl.wikipedia.org/wiki?curid=2032052" title="Port lotniczy Anse-a-Galets">
Port lotniczy Anse-a-Galets

Port lotniczy Bowen – lokalny port lotniczy zlokalizowany w miejscowości Anse-a-Galets, na Haiti.

</doc>
<doc id="2032055" url="https://pl.wikipedia.org/wiki?curid=2032055" title="Wilson Fittipaldi">
Wilson Fittipaldi

Wilson Fittipaldi Júnior (ur. 25 grudnia 1943 w São Paulo) – brazylijski kierowca wyścigowy i właściciel zespołu Formuły 1. Uczestniczył w 38 Grand Prix Formuły 1, w których zdobył łącznie 3 punkty. Po zakończeniu kariery kierowcy wyścigowego w latach 1974–1982 współprowadził zespół Fittipaldi Automotive.
Życiorys.
Rodzina.
Fittipaldi urodził się w dzień Bożego Narodzenia 1943 roku w São Paulo. Jest najstarszym synem dziennikarza sportów motorowych i komentator radiowego Wilsona seniora i jego żony Juzy, którzy ścigali się samochodami produkcyjnymi krótko po II wojnie światowej. Wilson sr był inicjatorem wyścigu Mil Milhas Brasil, inspirowanego włoskim Mille Miglia. Wilson jr, zwany także „Wilsinho” lub „Tigrão”, w młodym wieku zainteresował się sportami motorowymi.
Jego synem jest Christian, były kierowca Formuły 1, CART i NASCAR, a młodszym bratem – Emerson, mistrz takich serii jak Formuła 1 czy CART. Podobnie, jak Jimmy Stewart czy Ian Scheckter, Wilson był w cieniu młodszego i bardziej utytułowanego brata.
Kariera.
Wilson Fittipaldi Júnior rozpoczynał karierę kierowcy wyścigowego, ścigając się gokartami, które wspólnie z bratem budowali w latach 60. Następnie ścigał się w Formuły Vee.
W 1966 roku przeniósł się do Europy, by ścigać się w Formule 3. Z powodu konfliktu z zespołem wrócił jednak do Brazylii. W 1970 roku, po sukcesach brata w Formule 2, przeniósł się do Anglii. W tym roku ścigał się dla Jim Russell Driving School Lotusem 59 w Brytyjskiej Formule 3, wygrał również wówczas rundę BARC Championship na Silverstone. Dobre rezultaty spowodowały, że w 1971 roku został kierowcą Formuły 2.
W Formule 2 ścigał się w zespole Team Bardahl Fittipaldi, korzystającego z samochodów Lotus i March. Odnosił przyzwoite rezultaty (m.in. drugie miejsce na torze Vallelunga). Na sezon 1972 został zaangażowany przez zespół Formuły 1 Brabham.
W Formule 1 Fittipaldi zadebiutował w Grand Prix Brazylii, gdzie zajął trzecie miejsce. Był to jednak wyścig niewliczany do klasyfikacji mistrzostw. W latach 1972–1973 ścigał się dla Brabhama, będąc kierowcą środka stawki.
W 1974 roku nie ścigał się, ponieważ przygotowywał założony przez siebie zespół Fittipaldi do debiutu w Formule 1 w sezonie 1975. Był jedynym kierowcą zespołu Fittipaldi w sezonie 1975, ale ukończył wyścig jedynie sześciokrotnie. Od 1976 roku zarządzał zespołem, a w charakterze kierowcy w zespole zastąpił go brat, Emerson. Zespół Fittipaldi Automotive został rozwiązany w 1983 roku.
Później Fittipaldi ścigał się jedynie okazyjnie. W latach 80. i na początku lat 90. brał udział w zawodach Stock Car Brasil, wygrywając kilka rund. W latach 1994–1995 wygrał wyścig Mil Milhas. W roku 2000 był gościnnym kierowcą Mercedesa, zajmując 8 i 11 miejsce w wyścigach ciężarówek FIA European Truck Racing Cup na torze Nürburgring. W 2008 roku wraz z Emersonem ścigał się dla zespołu WB Motorsports samochodem Porsche 997 GT3 w Brazylijskich Mistrzostwach GT3.
Zarządzanie.
Mimo że ojciec Wilsona i Emersona niechętne sponsorował synów na początku ich kariery wyścigowej, byli oni w stanie sfinansować swoje starty na własną rękę. Gdy byli nastolatkami, zarabiali pieniądze poprzez wyposażania samochodów klientów w niestandardowe części. Następnie budowali gokarty i samochody Formuły Vee. W 1968 roku miał miejsce projekt Fittipaldi-Porsche – samochód zbudowany przez braci Fittipaldi wspólnie z mechanikami Porsche, który następnie brał udział w wyścigach.
Pod koniec 1973 roku Fittipaldi namówił brazylijskiego producenta cukru i alkoholu – Copersucar – na sponsorowanie zespołu Fittipaldi Automotive, który Wilson założył wspólnie z bratem. Pod koniec 1975 roku zakończył karierę kierowcy wyścigowego i skupił się na kierowaniu zespołem, który istniał do początku 1983 roku.
Od tamtej pory angażował się w rodzinne interesy, w tym umowę dealerską z Mercedesem. Pracował także w telewizji i od 1996 roku był menedżerem syna, Christiana. W 2004 roku został dyrektorem technicznym zespołu WB Motorsports w brazylijskich wyścigach samochodów seryjnych V8.
Rekordy.
Przed braćmi Fittipaldi, w Formule 1 ścigała się trójka braci: Jimmy i Jackie Stewartowie, Pedro i Ricardo Rodríguezowie i Ernesto i Vittorio Brambillowie. Jednakże nigdy wcześniej bracia nie ścigali się w tym samym wyścigu Formuły 1, a pierwszymi braćmi, którzy tego dokonali, byli bracia Fittipaldi. Ponadto bracia Fittipaldi również jako pierwsi zdobyli punkty w tym samym wyścigu (Grand Prix Argentyny oraz Niemiec 1973). Następnych pięciu braci w Formule 1 – Ian i Jody Scheckterowie, Gilles i Jacques Villeneuve’owie, Manfred i Joachim Winkelhockowie, Teo i Corrado Fabi oraz Gary i David Brabhamowie – nie punktowało w tym samym wyścigu. Wyczyn ten wielokrotnie powtarzali natomiast bracia Michael i Ralf Schumacherowie, począwszy od Grand Prix Francji 1997.
Fakt zdobycia punktu w Grand Prix Japonii 1992 przez syna Wilsona, Christiana, był pierwszym przypadkiem w historii Formuły 1, kiedy to ojciec i syn zdobyli punkty. Ten wyczyn powtórzyli później Graham i Damon Hillowie, Mario i Michael Andretti, Gilles i Jacques Villeneuve’owie, Keke i Nico Rosbergowie, Satoru i Kazuki Nakajimowie oraz Nelson i Nelsinho Piquetowie.

</doc>
<doc id="2032058" url="https://pl.wikipedia.org/wiki?curid=2032058" title="Port lotniczy Carcass Island">
Port lotniczy Carcass Island

Port lotniczy Carcass Island - port lotniczy zlokalizowany na wyspie Carcass Island, należącej do Falklandów, brytyjskiej posiadłości w Ameryce Południowej.

</doc>
<doc id="2032060" url="https://pl.wikipedia.org/wiki?curid=2032060" title="Rajd Press-on-Regardless 1973">
Rajd Press-on-Regardless 1973

Press-on-Regardless Rally 1973 – był 25. edycją rajdu Press-on-Regardless Rally, który odbył się w dniach 31 października - 4 listopada 1973. Zwyciężył Kanadyjczyk - Walter Boyce, jadący Toyotą Corollą wraz z pilotem Dougiem Woods'em. Rajd ukończyły również polskie załogi: Robert Mucha, Ryszard Żyszkowski; Andrzej Jaroszewicz, Zbigniew Dziadura oraz Marek Varisella, Janina Jedynak - wszystkie załogi jechały Polskim Fiatem 125p.

</doc>
<doc id="2032061" url="https://pl.wikipedia.org/wiki?curid=2032061" title="Marian Trojanowski">
Marian Trojanowski

Marian Trojanowski (ur. 3 maja 1907 w Łodzi, zm. 19 stycznia 1958 w Poznaniu) – polski uczony, specjalista ekonomiki rolnictwa, docent i prorektor Wyższej Szkoły Rolniczej w Poznaniu.
Życiorys.
W rodzinnej Łodzi ukończył gimnazjum humanistyczne, podejmując następnie studia rolnicze na Uniwersytecie w Poznaniu, uwieńczone w 1932 dyplomem inżyniera. Przez rok był prywatnym asystentem profesora Wiktora Schramma na uczelni poznańskiej. Od 1933, również w latach wojny, pracował w instytucjach administracji i organizacji rolnictwa, zajmując się głównie rachunkowością rolniczą. W latach 1947–1950 kierował Biurem Badań Naukowych Organizacji Gospodarstw Rolnych przy administracji gospodarstw rolnych Uniwersytetu Poznańskiego. Zajmował się w tym czasie również działalnością dydaktyczną i naukową, prowadził od roku akademickiego 1945/1946 wykłady i ćwiczenia z rachunkowości rolnej dla studentów ekonomiki rolnej Wydziału Rolniczo-Leśnego Uniwersytetu Poznańskiego. W maju 1948 obronił rozprawę doktorską "Kapitał obiegowy w gospodarstwie rolnym". Od 1 kwietnia 1950 był adiunktem, od 1 września tegoż roku zastępcą profesora, od 1 sierpnia 1954 docentem; w grudniu 1954 objął kierownictwo Katedry Ekonomiki Socjalistycznych Przedsiębiorstw Rolnych.
Był mocno zaangażowany w prace organizacyjne związane z utworzeniem Wyższej Szkoły Rolniczej w Poznaniu, która przejęła w 1951 kształcenie na kierunkach rolniczym i leśnym od Uniwersytetu. W grudniu 1953 został prodziekanem Wydziału Rolnego ds. nauki, a we wrześniu 1954 przeszedł na stanowisko prorektora uczelni ds. nauki. Funkcję tę pełnił do końca życia.
Ogłosił przeszło 20 publikacji naukowych, m.in. "Zagadnienie funduszów statutowych w spółdzielni produkcyjnej" ("Nowe Rolnictwo", 1953, nr 2), "Metodyka badań opłacalności produkcji w spółdzielniach produkcyjnych" ("Zeszyty Problemowe Postępów Nauk Rolniczych", 1957, nr 5; referat wygłoszony na sesji V Wydziału Polskiej Akademii Nauk). Uczestniczył w międzynarodowym sympozjum dotyczącym kosztów produkcji w Berlinie w grudniu 1956. Był członkiem towarzystw naukowych, m.in. V Wydziału Ekonomiki Rolnictwa PAN, Towarzystwa Naukowego Organizacji i Kierownictwa, Poznańskiego Towarzystwa Przyjaciół Nauk, Polskiego Towarzystwa Ekonomicznego. Został odznaczony Złotym Krzyżem Zasługi i Medalem 10-lecia Polski Ludowej.
Zmarł 19 stycznia 1958, zaledwie trzy dni po śmierci swojego dawnego nauczyciela i później współpracownika Wiktora Schramma. Pochowany został na cmentarzu Górczyńskim w Poznaniu.

</doc>
<doc id="2032062" url="https://pl.wikipedia.org/wiki?curid=2032062" title="Port lotniczy Midway Eastern Island">
Port lotniczy Midway Eastern Island

Port lotniczy Midway Eastern Island (ang. "Midway Eastern Island Airfield") – nieczynny port lotniczy zlokalizowany na wyspie Eastern Island, w atolu Midway (Dalekie Wyspy Mniejsze Stanów Zjednoczonych).

</doc>
<doc id="2032063" url="https://pl.wikipedia.org/wiki?curid=2032063" title="Pobrzeże Słoweńskie">
Pobrzeże Słoweńskie



</doc>
<doc id="2032067" url="https://pl.wikipedia.org/wiki?curid=2032067" title="Konfederacja Pracodawców Polskich">
Konfederacja Pracodawców Polskich



</doc>
<doc id="2032070" url="https://pl.wikipedia.org/wiki?curid=2032070" title="Cmentarz żydowski w Ińsku">
Cmentarz żydowski w Ińsku

Cmentarz żydowski w Ińsku – kirkut został założony na początku XIX wieku. Mieścił się za urzędem pocztowym pomiędzy dzisiejszymi ulicami: Młynarską i Armii Krajowej. Przed zakończeniem II wojny światowej uległ całkowitemu zniszczeniu. Obecnie teren nekropolii został wybetonowany i wybudowano na jego miejscu garaże i parking.

</doc>
<doc id="2032075" url="https://pl.wikipedia.org/wiki?curid=2032075" title="Adelardo Rodríguez">
Adelardo Rodríguez

Adelardo Rodríguez Sánchez (ur. 26 września 1939 w Badajoz) – hiszpański piłkarz grający podczas kariery zawodniczej na pozycji pomocnika. Uczestnik mistrzostw świata w 1966 roku.
Kariera.
Kariera klubowa.
Adelardo Rodríguez jest wychowankiem klubu CD Badajoz. W 1959 roku przeszedł do Atlético Madryt, w którym występował do końca kariery. Przez 16 lat gry w madryckim klubie, Adelardo zagrał w 401 meczach ligowych i zdobył w nich 73 bramki. Wraz z klubem sięgnął po trzy tytuły mistrza kraju, pięciokrotnie triumfował w Pucharze Króla, zdobył Puchar Interkontynentalny oraz Puchar Zdobywców Pucharów.
Kariera reprezentacyjna.
W reprezentacji Hiszpanii zadebiutował 6 czerwca 1962 w przegranym meczu z Brazylią na mundialu w Chile. Pierwszą bramkę zdobył 8 lat później, 28 października 1970 w meczu z Grecją. W 1964 roku wystąpił na Euro 1964, rozgrywanym w jego ojczyźnie. Natomiast dwa lata później po raz drugi w karierze zagrał na mundialu, tym razem w Anglii.

</doc>
<doc id="2032078" url="https://pl.wikipedia.org/wiki?curid=2032078" title="Ullamalitzli">
Ullamalitzli



</doc>
<doc id="2032080" url="https://pl.wikipedia.org/wiki?curid=2032080" title="Kuba Pokorski">
Kuba Pokorski



</doc>
<doc id="2032082" url="https://pl.wikipedia.org/wiki?curid=2032082" title="E314 (trasa europejska)">
E314 (trasa europejska)

E314 – trasa europejska biegnąca przez Belgię, Holandię oraz Niemcy. Zaliczana do tras kategorii B droga łączy Leuven z Akwizgranem. Jej długość wynosi 125 km.

</doc>
<doc id="2032087" url="https://pl.wikipedia.org/wiki?curid=2032087" title="Synagoga w Ińsku">
Synagoga w Ińsku

Synagoga w Ińsku – synagoga powstała w pierwszej połowie XIX wieku. Mieściła się przy obecnej ulicy Szkolnej. W czasie Nocy Kryształowej (9/10 listopada 1938 roku) uległa całkowitej dewastacji. Od spalenia uchroniły ją sąsiadujące z nią budynki. Po 1945 nie została odbudowana.

</doc>
<doc id="2032094" url="https://pl.wikipedia.org/wiki?curid=2032094" title="Synagoga w Chociwlu">
Synagoga w Chociwlu

Synagoga w Chociwlu – chociwelska gmina żydowska nie posiadała tradycyjnego budynku synagogi. Posiadała tylko salę modlitewną mieszczącą się w kamienicy przy ulicy Stargardzkiej 18 (dzisiejsza H. Dąbrowskiego). Były to dwa sąsiadujące ze sobą pomieszczenia położone na lewo od wejścia do kamienicy. Budynek nie dotrwał do dnia dzisiejszego.

</doc>
<doc id="2032095" url="https://pl.wikipedia.org/wiki?curid=2032095" title="Jordan 195">
Jordan 195

Jordan 195 – samochód Formuły 1, zaprojektowany przez Gary'ego Andersona i Tima Hollowaya na sezon 1995 dla zespołu Jordan Grand Prix. Zespół zmienił dostawcę silników z firmy Hart Racing Engines na Peugeota, który dostarczał w sezonie 1995 zespołowi jednostki V10 o oznaczeniu A10. Kierowcami pozostali Rubens Barrichello oraz Eddie Irvine. Zespół zmienił dostawcę paliwa i zarazem głównego sponsora; został nim Total.
Samochód miał charakterystyczny, opadający nos, a także wysokie sekcje boczne, co sprawiało, że zyskał dość gładki wygląd. Samochód był nieco mniej udany niż poprzednik, a także bardziej awaryjny, chociaż w Grand Prix Kanady obaj kierowcy zespołu stanęli na podium.
Ogólnie zespół zdobył 21 punktów i szóste miejsce w klasyfikacji zespołów. Po sezonie Irvine odszedł do Ferrari, a zastąpił go Martin Brundle.

</doc>
<doc id="2032099" url="https://pl.wikipedia.org/wiki?curid=2032099" title="BAE Systems Inc.">
BAE Systems Inc.

BAE Systems Inc. – amerykańskie przedsiębiorstwo zbrojeniowe z siedzibą w Arlington w Stanach Zjednoczonych, spółka-córka BAE Systems plc z siedzibą w Farnborough w Anglii. Największa spółka koncernu BAE Systems, generująca ponad połowę przychodu holdingu z działalności operacyjnej, tworząca też większość nowych technologii koncernu. Amerykańska spółka BAE Systems zajmuje się tworzeniem technologii i produkcją systemów elektronicznych, systemów zbierania danych oraz systemów wsparcia dla wszystkich rodzajów wojsk, a także systemów uzbrojenia.

</doc>
<doc id="2032100" url="https://pl.wikipedia.org/wiki?curid=2032100" title="E932 (trasa europejska)">
E932 (trasa europejska)

E932 – trasa europejska łącznikowa, biegnąca przez Włochy. Długość trasy wynosi 150 km. Przebieg: Enna, Katania

</doc>
<doc id="2032101" url="https://pl.wikipedia.org/wiki?curid=2032101" title="Inteligencja duchowa">
Inteligencja duchowa

Inteligencja duchowa to naturalna, biologiczna oraz powszechna zdolność gatunku ludzkiego do adaptacji poprzez integrowanie przeżywanych doświadczeń i nadawanie im uogólniającego sensu. Inteligencja duchowa jest praktyczną manifestacją duchowości.
Zdaniem Iana Marshalla i Danah Zohar (2001) przejawem inteligencji duchowej jest myślenie jednoczące posiadające swoją neurofizjologiczną podstawę w postaci odkrytych przez Wolfa Singera i Charlesa Graya tzw. fal gamma- czyli oscylacji o częstotliwości 40 Hz obejmujących różne, odległe od siebie ośrodki mózgu, których intensywność wzrasta podczas integrowania percypowanych bodźców oraz medytacji (doświadczanych subiektywnie jako poczucie jedności rzeczywistości). Oznaczona skrótowo jako SQ ("Spiritual Quotient"), jest trzecim rodzajem zdolności inteligencji obok IQ (skrót oznacza iloraz inteligencji, powszechnie stosowany wskaźnik inteligencji racjonalnej) i EQ (inteligencja emocjonalna).
Według Roberta Emmonsa (1999, 2000) inteligencja duchowa to zdolność do wykorzystywania składającego się na duchowość systemu wiedzy eksperckiej w odpowiedzi na ostateczną troskę (pojęcie wprowadzane przez protestanckiego teologa Paula Tillicha, czyli pragnienia wykraczające poza codzienną egzystencję, związane z rozmaicie rozumianą Transcendencją. Na inteligencję duchową w tym rozumieniu składają się:

</doc>
<doc id="2032105" url="https://pl.wikipedia.org/wiki?curid=2032105" title="Ludwik Katyński">
Ludwik Katyński

Ludwik Tadeusz Katyński (ur. 1864 w Wierzchosławicach koło Tarnowa, zm. w październiku 1915 w Bieczu) – lekarz polski, samorządowiec, burmistrz Biecza.
Życiorys.
Był synem Ignacego, zarządcy majątku ziemskiego w Błaszkowej. Gimnazjum ukończył w Tarnowie, studia lekarskie odbył na Uniwersytecie Jagiellońskim. Dyplom lekarza uzyskał w lutym 1891. Pozostał jeszcze rok w Krakowie, by jesienią 1892 osiedlić się na stałe w Bieczu i objąć tam niebawem posadę lekarza miejskiego (1893). Udzielał się we władzach lokalnych – od 1902 był zastępcą burmistrza, a w latach 1909–1913 burmistrzem Biecza, zasiadał też w Radzie Powiatowej w Gorlicach (1911–1914) oraz był zastępcą członka Wydziału Powiatowego.
Należał do Związku Lekarzy Galicji i Wielkiego Księstwa Krakowskiego. Zmarł w październiku 1915 w Bieczu, walcząc z epidemią tyfusu plamistego.

</doc>
<doc id="2032106" url="https://pl.wikipedia.org/wiki?curid=2032106" title="E603 (trasa europejska)">
E603 (trasa europejska)

E603 – oznaczenie europejskiej trasy łącznikowej, biegnącej przez Francję. Długość trasy wynosi 180 km.
Przebieg.
Saintes - Angoulême - Limoges

</doc>
<doc id="2032108" url="https://pl.wikipedia.org/wiki?curid=2032108" title="Kyrie">
Kyrie



</doc>
<doc id="2032110" url="https://pl.wikipedia.org/wiki?curid=2032110" title="Bohiń">
Bohiń



</doc>
<doc id="2032113" url="https://pl.wikipedia.org/wiki?curid=2032113" title="Lucas Hartong">
Lucas Hartong

Lucas Hartong (ur. 24 maja 1963 w Bredzie) – holenderski dziennikarz, teolog i polityk, poseł do Parlamentu Europejskiego VII kadencji.
Życiorys.
Po ukończeniu szkoły średniej był zatrudniony jako dziennikarz radiowy (m.in. na Arubie i Kubie oraz w Libii), pracował w branży PR, później zajął się publicystyką internetową. W 2005 ukończył teologię w Christelijke Hogeschool w Ede.
Był członkiem Listy Pima Fortuyna, następnie zaangażował się w działalność Partii Wolności. Z jej listy bez powodzenia kandydował w wyborach europejskich w 2009. Miał objąć mandat europosła w związku z wejściem w życie traktatu lizbońskiego. Ostatecznie został deputowanym do PE w 2010, gdy z zasiadania w nim zrezygnował Louis Bontes.

</doc>
<doc id="2032114" url="https://pl.wikipedia.org/wiki?curid=2032114" title="Gminy w departamencie Pireneje Wysokie">
Gminy w departamencie Pireneje Wysokie

Lista 474 gmin w departamencie Pireneje Wysokie we Francji.

</doc>
<doc id="2032119" url="https://pl.wikipedia.org/wiki?curid=2032119" title="Bohiń (jezioro)">
Bohiń (jezioro)

Bohiń (biał. Богiна, Богiнскае) − jezioro na Białorusi, 28 km na południowy zachód od Brasławia, położone w rejonie brasławskim obwodu witebskiego. Do 1945 roku w powiecie święciańskim województwa wileńskiego.
Jezioro ma kształt wydłużony, z długim ramieniem ciągnącym się w kierunku północnym. Na jeziorze położonych jest osiem wysp, największe to Popowa, Cierenciejka, Horodyszcze i Długa. Jezioro jest zasilane wodami z położonego na północy Jeziora Długiego oraz rzeki Dryświata, do której też one uchodzą.

</doc>
<doc id="2032120" url="https://pl.wikipedia.org/wiki?curid=2032120" title="Żabiściek">
Żabiściek

Żabiściek ("Hydrocharis" L.) – rodzaj roślin z rodziny żabiściekowatych ("Hydrocharitaceae"). Gatunkiem typowym i zarazem jedynym przedstawicielem rodzaju we florze Polski jest żabiściek pływający "Hydrocharis morsus-ranae". W sumie do rodzaju należą trzy gatunki spotykane na wszystkich kontynentach z wyjątkiem Ameryki Południowej i Antarktydy. W niektórych ujęciach włączane są tu także oba gatunki z rodzaju "Limnobium".
Systematyka.
Jeden z dwóch rodzajów (taksonem siostrzanym jest "Limnobium") z podrodziny "Hydrocharitoideae" w obrębie rodziny żabiściekowatych ("Hydrocharitaceae"). W ujęciu "Plants of the World Online" rodzaj "Limnobium" włączany jest do "Hydrocharis".

</doc>
<doc id="2032121" url="https://pl.wikipedia.org/wiki?curid=2032121" title="Hydrocharis">
Hydrocharis



</doc>
<doc id="2032126" url="https://pl.wikipedia.org/wiki?curid=2032126" title="Cmentarz żydowski w Węgorzynie">
Cmentarz żydowski w Węgorzynie

Cmentarz żydowski w Węgorzynie – nieistniejący kirkut w Węgorzynie przy obecnej ul. Zielonej. Powstał w 1820 lub 1836 roku. Przed 1939 miał powierzchnię 0,06 ha. Znajdowało się na nim około 100 macew. Po 1945 padł ofiarą wandali i zarósł. W 1998 teren kirkutu został podzielony na 2 części. Na jednej z nich, porośniętej krzakami rósł dąb, ale nie było śladu po macewach, na drugiej w 1995 został wybudowany budynek mieszkalny.

</doc>
<doc id="2032127" url="https://pl.wikipedia.org/wiki?curid=2032127" title="Lodowiec norweski">
Lodowiec norweski



</doc>
<doc id="2032129" url="https://pl.wikipedia.org/wiki?curid=2032129" title="Usznica">
Usznica



</doc>
<doc id="2032130" url="https://pl.wikipedia.org/wiki?curid=2032130" title="Bylis Ballsh">
Bylis Ballsh

Klubi i Futbollit Bylis Ballsh – albański klub piłkarski z siedzibą w Ballsh, założony w 1972.
Historia.
Klub powstał w 1972 jako Bylis Ballsh. W 1976 zmienił nazwę na Ballshi i Ri Bylis.
W 1995 klub powrócił do pierwotnej nazwy, a w sezonie 1997/98 po raz pierwszy brał udział w rozgrywkach Kategoria Superiore. W sezonie 1998/1999 po raz pierwszy uczestniczył w rozgrywkach Pucharu UEFA.
W 2006/2007 zespół znalazł się w Liga e Dytë (albańska trzecia liga). Awansował do drugiej ligi, a w następnym sezonie - znalazł się w pierwszej lidze. W sezonie 2008/2009 klub został zdegradowany, ale w sezonie 2009/10 znowu zajął 1. miejsce i w sezonie 2010/11 będzie grał w Kategoria Superiore. Obecnie klub występuje w Kategoria Superiore - I lidze.
Trenerem zespołu jest Veljko Dovedan.
Statystyki.
Klub w ligach albańskich.
Od sezonu 2014/15 Kategoria e Parë podzielona jest na 2 grupy (A i B). Liczba w nawiasie odpowiada miejscu, które drużyna zajęła w swojej grupie.

</doc>
<doc id="2032131" url="https://pl.wikipedia.org/wiki?curid=2032131" title="Synagoga w Węgorzynie">
Synagoga w Węgorzynie

Synagoga w Węgorzynie – synagoga została wybudowana w 1832. Mieściła się przy obecnej ulicy Grunwaldzkiej.
Był to budynek wybudowany z czerwonej cegły. Umieszczony był na linii wschód-zachód. Posiadał dach dwuspadowy. Na dłuższych ścianach budynku znajdowały się po trzy okna ze szprosami. W końcowym okresie istnienia gminy żydowskiej w mieście pełniła funkcję magazynu. Po Nocy Kryształowej została rozebrana na polecenie władz miejskich.

</doc>
<doc id="2032132" url="https://pl.wikipedia.org/wiki?curid=2032132" title="Sergio Santana">
Sergio Santana

Sergio Alejandro Santana Piedra (ur. 10 sierpnia 1979 w Río Grande) – meksykański piłkarz występujący na pozycji napastnika, obecnie zawodnik Chiapas.
Kariera klubowa.
Santana jest wychowankiem zespołu CF Pachuca, do którego seniorskiej drużyny został włączony jako dwudziestolatek przez szkoleniowca Javiera Aguirre. W meksykańskiej Primera División zadebiutował 7 maja 2000 w przegranym 2:4 meczu z Tolucą, natomiast pierwszego gola w najwyższej klasie rozgrywkowej strzelił 9 maja 2001 w wygranej 2:0 konfrontacji z Américą. W tych samych rozgrywkach, Verano 2001, zdobył ze swoją drużyną tytuł wicemistrza kraju, a także wspólnie z Melvinem Brownem otrzymał nagrodę dla odkrycia sezonu. Od tamtego czasu był podstawowym zawodnikiem Pachuki, w jesiennym sezonie Invierno 2001 notując z nią swoje pierwsze mistrzostwo Meksyku. W 2002 roku triumfował w najbardziej prestiżowych rozgrywkach północnoamerykańskiego kontynentu – Pucharze Mistrzów CONCACAF, natomiast podczas rozgrywek Apertura 2003 wywalczył z Pachucą kolejny tytuł mistrzowski, będąc kluczowym zawodnikiem w taktyce trenera Víctora Manuela Vuceticha. W 2004 roku zajął drugie miejsce w krajowym superpucharze – Campeón de Campeones, a barwy Pachuki reprezentował ogółem z sukcesami przez sześć lat.
Wiosną 2006 Santana za sumę 1,7 miliona dolarów przeszedł do jednego z najbardziej utytułowanych klubów w kraju – Chivas de Guadalajara. Tam od razu został jednym z najważniejszych zawodników drużyny i już w styczniu tego samego roku zajął z tą drużyną drugie miejsce w rozgrywkach kwalifikacyjnych do Copa Libertadores – InterLidze. W jesiennym sezonie Apertura 2006 wywalczył z Chivas trzecie w swojej karierze mistrzostwo Meksyku, zaś w 2007 roku dotarł z zespołem szkoleniowca José Manuela de la Torre do finału Pucharu Mistrzów CONCACAF. W Chivas występował ostatecznie przez trzy lata, notując udane występy, lecz nie potrafił do końca przekonać do siebie kibiców ekipy. Na początku 2009 roku został zawodnikiem prowadzonej przez De la Torre drużyny Deportivo Toluca, a w zamian jego dotychczasowy klub zasilił Sergio Amaury Ponce. Barwy tego zespołu reprezentował jednak tylko przez sześć miesięcy, nie odnosząc większych osiągnięć.
W lipcu 2009 Santana podpisał umowę z drużyną CF Monterrey, z którym już w pierwszym sezonie, Apertura 2009, zdobył swój czwarty tytuł mistrza Meksyku. W 2010 roku triumfował w rozgrywkach InterLigi, zaś podczas jesiennego sezonu Apertura 2010 wywalczył z ekipą prowadzoną przez trenera Víctora Manuela Vuceticha kolejne, już piąte w swojej karierze, mistrzostwo kraju. W 2011 roku po raz drugi triumfował także z Monterrey w Lidze Mistrzów CONCACAF, dzięki czemu kilka miesięcy później wystąpił w Klubowych Mistrzostwach Świata. Na japońskich boiskach jego drużyna spisała się jednak poniżej oczekiwań, zajmując dopiero piąte miejsce. Przez cały swój pobyt w Monterrey regularnie pojawiał się na ligowych boiskach, lecz często w roli rezerwowego, mając za konkurentów do gry w składzie piłkarzy takich jak Aldo de Nigris czy Humberto Suazo. Na początku 2012 roku przeniósł się do zespołu Club Atlas z siedzibą w Guadalajarze, gdzie bez większych sukcesów występował przez następne dwanaście miesięcy jako podstawowy zawodnik.
Wiosną 2013 Santana zasilił drużynę Monarcas Morelia, w której pełnił jednak niemal wyłącznie rolę rezerwowego, wobec czego już po upływie pół roku udał się na wypożyczenie do ekipy Chiapas FC z miasta Tuxtla Gutiérrez.
Kariera reprezentacyjna.
W seniorskiej reprezentacji Meksyku Santana zadebiutował za kadencji argentyńskiego selekcjonera Ricardo Lavolpe, 10 marca 2004 w wygranym 2:1 meczu towarzyskim z Ekwadorem. Premierowego gola w kadrze narodowej strzelił natomiast 6 października tego samego roku w wygranej 7:0 konfrontacji z Saint Vincent i Grenadynami, wchodzącej w skład udanych ostatecznie dla jego drużyny eliminacji do Mistrzostw Świata 2006. W tych samych rozgrywkach rozegrał ogółem cztery spotkania, zdobywając jeszcze trzy bramki; dwie w spotkaniu z Saint Kitts i Nevis (5:0) oraz jedną w rewanżu z tym samym rywalem (8:0). Swój bilans reprezentacyjny zamknął ostatecznie na dziesięciu rozegranych spotkaniach, w których pięciokrotnie wpisywał się na listę strzelców.

</doc>
<doc id="2032135" url="https://pl.wikipedia.org/wiki?curid=2032135" title="Cmentarz żydowski w Dobrzanach">
Cmentarz żydowski w Dobrzanach

Cmentarz żydowski w Dobrzanach – kirkut został założony około 1850 roku. Mieścił się przy obecnej ul. Adama Mickiewicza. Przed 1939 zajmował teren o powierzchni 15 ha, dziś tylko 0,1 ha, ponieważ jest sukcesywnie zabudowywany. W czasie II wojny światowej kirkut uległ zniszczeniu. Zachował się zawalony mur z otwartą bramą oraz dwie macewy z hebrajskimi inskrypcjami, pochodzące z początku XX wieku.

</doc>
<doc id="2032139" url="https://pl.wikipedia.org/wiki?curid=2032139" title="Przypadek zgodny z planem">
Przypadek zgodny z planem

Przypadek zgodny z planem (ang. "Accidentally on Purpose") – serial telewizyjny amerykańskiej sieci telewizyjnej CBS emitowany w latach 2009-2010. Serial powstał na podstawie książki Mary F. Pols.
Fabuła.
Billie Chase (Jenna Elfman) jest krytykiem filmowym, która mieszka w San Francisco. Od czasu gdy rozstała się z Jamesem (Grant Show) traci chęć do życia, nie wierzy w miłość. Wszystko znika jak za dotknięciem czarodziejskiej różdżki, gdy zakochała się w mężczyźnie o 15 lat od siebie młodszym. Ich niewinne spotkania przerodziły się w ciążę Billie.
Różnica wieku, przyjaciele, odmienne poczucie humoru to niektóre z czynników, które ich różnią jednak para postanawia razem zamieszkać i wychować dziecko jak należy.

</doc>
<doc id="2032141" url="https://pl.wikipedia.org/wiki?curid=2032141" title="Synagoga w Dobrzanach">
Synagoga w Dobrzanach

Synagoga w Dobrzanach – synagoga powstała w XIX wieku i mieściła się przy obecnej ulicy Podgórnej. Znajdowała się między piętrowymi kamienicami, od ulicy była oddzielona placem. Po roku 1900 liczba Żydów w Dobrzanach regularnie się zmniejszała, w związku z tym bóźnica coraz mniej spełniała funkcje kultowe. W 1936 została sprzedana ślusarzowi. Nie zachowała się do dnia dzisiejszego.

</doc>
<doc id="2032148" url="https://pl.wikipedia.org/wiki?curid=2032148" title="Cmentarz żydowski w Borku Wielkopolskim">
Cmentarz żydowski w Borku Wielkopolskim

Cmentarz żydowski w Borku Wielkopolskim – kirkut powstał w połowie XIX wieku. Mieścił się w Borku Wielkopolskim przy Lisiej Drodze, w dużej odległości od centrum miasta. W czasie II wojny światowej został zniszczony przez Niemców. Obecnie nie ma śladu po istniejącej nekropolii. Na dawnym kirkucie rosną drzewa. Ocalałe nagrobki zostały umieszczone w Muzeum w Lesznie.

</doc>
<doc id="2032150" url="https://pl.wikipedia.org/wiki?curid=2032150" title="Zatoka Moro">
Zatoka Moro

Zatoka Moro – zatoka na Filipinach położona u południowo-zachodniego wybrzeża wyspy Mindanao, na Morzu Celebes. Od północy i zachodu granicę zatoki wyznacza Półwysep Zamboanga, od zachodu wyspa Basilan. Południową granicę wyznacza Morze Celebes, wschodnią wybrzeże wyspy Mindanao. Dwa największe porty leżące nad zatoką to Zamboanga na zachodzie i Cotabato na wschodnim wybrzeżu Mindanao.

</doc>
<doc id="2032152" url="https://pl.wikipedia.org/wiki?curid=2032152" title="Parafia św. Jana Chrzciciela w Pyzówce">
Parafia św. Jana Chrzciciela w Pyzówce

Parafia św. Jana Chrzciciela w Pyzówce – rzymskokatolicka parafia należąca do dekanatu Nowy Targ, archidiecezji krakowskiej.
Historia.
Pyzówka początkowo należała do parafii w Klikuszowej. 1 grudnia 1984 r. dekretem kardynała Franciszka Macharskiego erygowano tu samodzielną parafię. We wsi znajduje się wybudowany w latach 80. XX w. kościół św. Jana Chrzciciela oraz kaplica Niepokalanego Poczęcia Najświętszej Maryi Panny z okresu międzywojennego, rozbudowana w 1946 r..

</doc>
<doc id="2032153" url="https://pl.wikipedia.org/wiki?curid=2032153" title="Synagoga w Borku Wielkopolskim">
Synagoga w Borku Wielkopolskim

Synagoga w Borku Wielkopolskim – synagoga mieściła się przy obecnej ulicy Kilińskiego, dawniej Żydowskiej. Był to okazały budynek wybudowany w XIX wieku. Na początku okupacji hitlerowskiej została zdewastowana i wkrótce potem rozebrana przez hitlerowców. Według innej wersji to Polacy rozebrali bóżnicę.

</doc>
<doc id="2032159" url="https://pl.wikipedia.org/wiki?curid=2032159" title="Parafia św. Andrzeja Boboli w Rogoźniku">
Parafia św. Andrzeja Boboli w Rogoźniku

Parafia św. Andrzeja Boboli w Rogoźniku – parafia rzymskokatolicka należąca do dekanatu Nowy Targ, archidiecezji krakowskiej. 

</doc>
<doc id="2032161" url="https://pl.wikipedia.org/wiki?curid=2032161" title="Parafia św. Jadwigi Śląskiej w Waksmundzie">
Parafia św. Jadwigi Śląskiej w Waksmundzie

Parafia św. Jadwigi Śląskiej w Waksmundzie – rzymskokatolicka parafia należąca do dekanatu Nowy Targ archidiecezji krakowskiej. 
Proboszczem jest ks. mgr Krzysztof Król.

</doc>
<doc id="2032162" url="https://pl.wikipedia.org/wiki?curid=2032162" title="Mandrake (serial telewizyjny)">
Mandrake (serial telewizyjny)

Mandrake (2005-??) – brazylijski serial kryminalny nadawany przez stację HBO Latin America od 30 października 2005 roku. W Polsce nadawany jest przez stację Cinemax od 1 lipca 2010 roku. 
Scenariusz serialu oparty na powieściach brazylijskiego pisarza Rubema Fonseci. Wyreżyserowany przez José Henrique Fonseci, syna pisarza. W 2006 roku serial otrzymał nominację do nagrody Emmy w kategorii najlepszy serial dramatyczny.
Opis fabuły.
Paulo Mandrake (Marcos Palmeira) jest niezwykle utalentowanym i charyzmatycznym prawnikiem z Rio de Janeiro. Pracuje w małej, ale szanowanej kancelarii. Wspólnikiem Paulo jest przyjaciel jego ojca, doświadczony adwokat Wexler (Luis Carlos Miéle). Obaj, choć mają zupełnie różne metody pracy, stanowią zgrany zespół. Razem są w stanie rozwiązać najtrudniejsze sprawy. Mandrake specjalizuje się w procesach, które są związane z porwaniami i szantażowaniem. W związku z tym posiada także umiejętności negocjacyjne.
Z racji wykonywanego zawodu Mandrake obraca się w skrajnie różnych środowiskach. Z jednej strony jest częstym gościem salonów miejscowej elity, z drugiej – nierzadko styka się z przedstawicielami półświatka i mieszkańcami slamsów. W każdym z odcinków Paulo Mandrake zajmuje się inną sprawą i poznaje różne oblicza Rio de Janeiro.

</doc>
<doc id="2032166" url="https://pl.wikipedia.org/wiki?curid=2032166" title="Emil, czyli o wychowaniu">
Emil, czyli o wychowaniu

Emil, czyli o wychowaniu () – traktat pedagogiczny napisany przez Jeana-Jacques’a Rousseau i opublikowany w 1762 roku.
Utwór umieszczone zostały w indeksie ksiąg zakazanych dekretem Świętego Oficjum z 1762 roku.
Okoliczności powstania.
Zainteresowanie Rousseau problemem wychowania dzieci wynikało z dotychczasowego toku jego rozważań nad społeczeństwem i możliwościami jego ulepszenia. Uznając za niemożliwy powrót do idealnego „stanu natury” (z powodu zbyt długiego dystansu czasowego dzielącego go od współczesnej cywilizacji), filozof doszedł do wniosku, że jednym ze skuteczniejszych środków częściowej zmiany społeczeństwa na lepsze jest oddziaływanie na najmłodsze pokolenie, którego kontakt z cywilizacją był znacznie mniejszy niż w przypadku dorosłych. "Emil" był zatem w zamyśle autora traktatem opisującym doskonały sposób wychowywania dziecka. Zdaniem G. Lansona, Rousseau w znaczący sposób był również zainspirowany własnymi przeżyciami z dzieciństwa i młodości, którą wspominał bardzo źle. W traktacie pragnął zatem ukazać własną wizję szczęśliwego życia dziecka.
Treść.
"Emil" składa się z pięciu ksiąg. W pierwszej z nich Rousseau odrzuca założenie, jakoby wychowanie miało służyć zdobyciu przez młodego człowieka zawodu i pozycji społecznej, lecz zapewnia, że wychowawca powinien starać się uczynić z dziecka „prawdziwego człowieka”. Karmienie nowo narodzonego chłopca jest obowiązkiem matki, nie zaś wynajętej mamki, jednak jedynym wychowawcą dziecka powinien być mężczyzna – ojciec lub wynajęty opiekun, posiadający pełną władzę nad chłopcem. Na czas wychowania Emil z wychowawcą mieszkają na wsi, by dziecko znajdowało się w stanie jak najbliższym naturze.
W księdze drugiej Rousseau nakazuje, aby wychowawca nie korzystał w edukacji z podręczników, gdyż chłopiec nie jest w stanie prawdziwie zrozumieć ich treści. Emil ma wyciągać wnioski z otaczającej go rzeczywistości, zaś do 12. roku życia skupiać się na kulturze fizycznej. Metoda taka, zwana wychowaniem negatywnym, ma zapewnić, by osiągnąwszy ten wiek, chłopiec był znacznie zręczniejszy i sprawniejszy od rówieśników, a także, by posiadał zdolność praktycznego myślenia.
Trzecia księga poświęcona jest wychowaniu pozytywnemu. Również i w tym czasie wychowawca przyczynia się do poszerzania wiedzy Emila wyłącznie poprzez jego własne doświadczenia, nie zaś książki (te, zdaniem Rousseau, ograniczają samodzielne myślenie). Nauczyciel pozostaje w cieniu – Emil ma sam zacząć zastanawiać się nad otaczającym go światem i wyciągać szersze wnioski (np. uczyć się geografii, rozpoczynając od obserwacji najbliższego otoczenia). Na tym etapie wychowania dziecko odbiera również naukę zawodu.
Księga czwarta poświęcona jest kwestii kształcenia sumienia Emila, która zostaje podjęta w wieku 15 lat (wcześniej, zdaniem Rousseau, dziecko nie byłoby w stanie zrozumieć pojęć związanych z religią, np. koncepcji duszy). Wychowawca nie wybiera religii dla chłopca, wychodząc z założenia, że powinien on świadomie, jako dorosły, przyjąć jedno z wyznań. Zamiast tego przedstawia mu „religię naturalną”, bliską deizmowi. Opowiada mu również o miłości i idealnej towarzyszce życia, jaką chciałby dla niego odnaleźć.
W księdze piątej Rousseau przedstawia idealny model wychowania dziewczynki, Zofii. Jego zdaniem kobiety powinny być od najmłodszych lat przygotowywane do pełnienia roli żony i matki, bez rozbudzania w nich innych zainteresowań i talentów. Zofia jest od początku wychowywana po to, by wyjść za mąż za Emila. Po zaaranżowaniu ich romantycznego spotkania młody mężczyzna musi wyjechać za granicę, by w ten sposób upewnić się w stałości swoich uczuć, a także poznać różne rodzaje rządów i stosunki społeczne. Dopiero po powrocie może ożenić się z wiernie oczekującą go ukochaną.
Odbiór.
Natychmiast po wydaniu "Emil" wywołał ogromny skandal. Jego książka została skazana na spalenie przez parlament paryski jako niemoralna. Szczególnie kontrowersyjny okazał się ustęp czwartej księgi "Emila" – "Wyznanie wiary wikarego sabaudzkiego". Luźne ujmowanie w nim zasad religii katolickiej wywołało oburzenie w kręgach wierzących, podczas gdy deistyczne przesłanie fragmentu zostało odrzucone przez środowisko oświeceniowych filozofów. Bojąc się ewentualnych represji, Rousseau uciekł do miasteczka Motiers-Travers, należącego do Prus, skąd jednak również został szybko wygnany.
Krytycy traktatu Rousseau zarzucali mu tworzenie w tekście iluzji naturalności wychowania dziecka, gdyż Emil i Zofia nie wzrastają w stanie bliskim „pełnej naturalności”, lecz pozostają pod stałą kontrolą wychowawcy, który aranżuje „naturalne” sytuacje w celu przekazania im konkretnej wiedzy, umiejętności i postaw życiowych. Twierdzili również, że Rousseau oparł swój system na dwóch błędnych założeniach: wrodzonej dobroci dziecka, którą należy chronić przed skażeniem przez cywilizację, oraz możliwości rozdzielnego kształcenia moralności, umiejętności i wiedzy (ich zdaniem rozwijają się one równolegle). Mimo tego traktat Rousseau natychmiast po publikacji zyskał ogromną sławę, przyczyniając się znacząco do popularności karmienia dzieci przez matki czy spędzania z nimi czasu na wsi. W czasie rewolucji francuskiej "Emil" stał się inspiracją dla idei szkolnictwa rewolucyjnego. Był też przedmiotem krytyki, np. ze strony Mary Wollstonecraft w "Wołaniu o prawa kobiety".
Bezpośrednio do "Emila" nawiązuje polska powieść pt. "Podolanka" (właściwie:" Podolanka wychowana w stanie natury, życie i przypadki swe opisująca") z 1784 roku, autorstwa Michała Dymitra Krajewskiego.

</doc>
<doc id="2032169" url="https://pl.wikipedia.org/wiki?curid=2032169" title="Głos Lasu">
Głos Lasu

Głos Lasu – czasopismo wydawane przez Centrum Informacyjne Lasów Państwowych, adresowane przede wszystkim do pracowników tej instytucji. Zakres tematyczny czasopisma dotyczy gospodarki leśnej.
Pierwotnie „Głos Lasu” był pismem wydawanym przez Państwowe Wydawnictwa Rolnicze i Leśne i przez krótki okres funkcjonował jako dodatek do „Lasu Polskiego”. Pismo miało wówczas mniejszy format (A5) i było skierowane do robotników leśnych. Podejmowało tematykę wykonawstwa prac leśnych, BHP. W latach 90. wydawanie czasopisma przejęły Lasy Państwowe, zmieniając jego profil i kierując je do własnej administracji leśnej.

</doc>
<doc id="2032178" url="https://pl.wikipedia.org/wiki?curid=2032178" title="Callopsis volkensii">
Callopsis volkensii

Callopsis volkensii Engl. – gatunek byliny, geofitu, należący do monotypowego rodzaju "Callopsis" z rodziny obrazkowatych, endemiczny dla południowo-wschodniej Kenii i wschodniej Tanzanii, zasiedla dziewicze lasy na wysokości 800 m n.p.m. Nazwa naukowa rodzaju w języku łacińskim oznacza "podobny do "Calla""; nazwa gatunkowa "volkensii" została nadana ku czci żyjącego w XIX wieku niemieckiego botanika G. Volkensa.
Charakterystyka.
Rośliny tworzą płożące kłącze. Pochwa liściowa bardzo krótka. Blaszki liściowe sercowato-jajowate, odosiowo pokryte włoskami, pomarszczone. Dwa kwiatostany, typu kolbiastego pseudancjum, pojawiają się razem z liśćmi. Szypułki smukłe, dłuższe od ogonka liściowego lub równej długości, jajowate w przekroju. Pochwa kwiatostanu eliptyczna do niemal okrągłej, czysto biała, płaska, rozpostarta, lekko pofałdowana u nasady. Kolba żółta. Najniżej położona strefa kwiatów żeńskich przyrośnięta do pochwy, dalej wzniesiona. Słupki w kształcie płaskiej butelki, sierpowate. Owocami są zielone jagody. Nasiona o gładkiej, cienkiej łupinie. Liczba chromosomów 2n=36.
Pozycja systematyczna gatunku jest problematyczna. Rośliny wykazują podobieństwo do gatunków z rodzajów czermień, "Nephthytis" oraz do roślin z plemienia "Zomicarpeae". Na podstawie badań filogenetycznych przeprowadzonych w 2008 roku rodzaj "Callopsis" został jednak zakwalifikowany do osobnego, monotypowego plemienia "Callopsideae".
Linki zewnętrzne.
Zdjęcie

</doc>
<doc id="2032180" url="https://pl.wikipedia.org/wiki?curid=2032180" title="Callopsis">
Callopsis



</doc>
<doc id="2032185" url="https://pl.wikipedia.org/wiki?curid=2032185" title="Ignacy Bieniek">
Ignacy Bieniek

Ignacy Bieniek (ur. 14 maja 1925 w Bystrej Krakowskiej, zm. 17 stycznia 1993 we Wrocławiu) – polski malarz, rzeźbiarz, rysownik, projektant sztuki użytkowej.
Życiorys.
W latach 1946–1952 odbył studia na Akademii Sztuk Pięknych w Krakowie pod kierunkiem profesorów: Zbigniewa Pronaszki, Jerzego Fedkowicza, Zbigniewa Radnickiego, Henryka Gotliba, dyplom uzyskał w 1952 roku. Był współzałożycielem działającej w latach 1960–1993 grupy plastycznej Beskid, której członkami byli również Jan Grabowski, Kazimierz Kopczyński, Michał Kwaśny, Jan Zipper, Zenobiusz Zwolski. W latach 1952–1954 pracował jako konserwator w warszawskiej Pracowni Konserwacji Zabytków, odkrył i zakonserwował polichromie renesansowe w kościele św. Stanisława w Boguszycach. W latach 1954–1960 współorganizował Związek Polskich Artystów Plastyków w Zielonej Górze. W latach 1960–1967 był plastykiem w Zakładach Przemysłu Wełnianego „Welux” w Bielsku-Białej.
Twórczość.
Uprawiał malarstwo sztalugowe, rzeźbił w drewnie, tworzył mozaiki. W dużej części jego twórczość związana była z regionem Podbeskidzia, odnosiła się do kultury ludowej tych terenów. Prace Ignacego Bieńka prezentowane były na wielu wystawach w Polsce i za granicą. Jego prace znajdują się np. w zbiorach muzeów w Bielsku-Białej i Nysie.
Wybrane dzieła:

</doc>
<doc id="2032188" url="https://pl.wikipedia.org/wiki?curid=2032188" title="Superpuchar Wysp Owczych w piłce nożnej">
Superpuchar Wysp Owczych w piłce nożnej

Superpuchar Wysp Owczych () – trofeum przyznawane zwycięskiej drużynie meczu rozgrywanego pomiędzy aktualnym Mistrzem Wysp Owczych oraz zdobywcą Pucharu Wysp Owczych w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje drugi zespół w lidze).
Historia.
Historia Superpucharu Wysp Owczych rozpoczęła się w roku 2007 roku pod nazwą "Puchar Lewa" (ang. Lions Cup, far. Lions-steypið) od nazwy organizacji charytatywnej. Pierwsza edycja tej imprezy odbyła się 7 marca 2007 roku. B36 Tórshavn wygrał wówczas z HB Tórshavn 5:3 w rzutach karnych. Dogrywki nie było, a w czasie podstawowym mecz zakończył się z wynikiem 1:1. Ogłoszono wówczas, że Superpuchar odbywać się będzie regularnie co roku, a cały dochód z meczu przeznaczany będzie na fundację Lions Club.
Format.
Mecz o Superpuchar Wysp Owczych rozgrywany jest przed rozpoczęciem każdego sezonu. Dotychczas mecz ten odbywał się zawsze w lutym lub marcu, przed rozpoczęciem ligowych i pucharowych rozgrywek. Podobnie jak w innych europejskich pucharach w razie wyniku remisowego po upływie regulaminowego czasu gry nie przeprowadza się dogrywki, a o wyniku meczu decyduje seria rzutów karnych. Cały dochód z meczu przeznaczany jest na cele charytatywne.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Wysp Owczych na podium oficjalnie stawało w sumie 6 drużyn. Liderem klasyfikacji jest Víkingur Gøta, który zdobył trofeum 5 razy.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="2032197" url="https://pl.wikipedia.org/wiki?curid=2032197" title="Rudy Douven">
Rudy Douven

Rudy Douven (ur. 5 maja 1961 w Heerlen) – holenderski szachista, mistrz międzynarodowy od 1986 roku.
Kariera szachowa.
W 1979 r. zdobył w Waddinxveen tytuł mistrza Holandii juniorów do 20 lat. W tym samym roku zajął IV m. (za Yasserem Seirawanem, Aleksandrem Czerninem i Predragiem Nikoliciem) na mistrzostwach świata juniorów do 20 lat, rozegranych w Skien. Na przełomie lat 1979/80 i 1980/81 dwukrotnie reprezentował Holandię w Groningen na mistrzostwach Europy juniorów do 20 lat.
W 1988 r. odniósł dwa znaczące sukcesy: w Hilversum zdobył złoty medal indywidualnych mistrzostw Holandii, natomiast w Salonikach zdobył brązowy medal na szachowej olimpiadzie. Oprócz tego zajął IV m. w Wijk aan Zee (turniej "Hoogovens-B", za Witalijem Cieszkowskim, Johnem Fedorowiczem i Friso Nijboerem). W 1989 r. podzielił III m. (za Wiktorem Korcznojem i Margeirem Peturssonem, wspólnie z m.in. Joelem Lautierem, Anthony Milesem i Ianem Rogersem) w silnie obsadzonym otwartym turnieju w Lugano. W kolejnych latach w turniejach klasyfikowanych przez Międzynarodową Federację Szachową startował rzadko, nie odnosząc sukcesów.
Najwyższy ranking w karierze osiągnął 1 lipca 1989 r., z wynikiem 2475 punktów dzielił wówczas 7-8. miejsce (wspólnie z Friso Nijboerem) wśród holenderskich szachistów.

</doc>
<doc id="2032226" url="https://pl.wikipedia.org/wiki?curid=2032226" title="Ewisceracja">
Ewisceracja

Ewisceracja (z łac. "evisceratus") – odmiana autotomii występująca u strzykw (Holothuroidea), reakcja obronna polegająca na wyrzuceniu części wnętrzności (organy Cuviera wraz z tylną częścią przewodu pokarmowego, częścią płuc oraz gonad) w wyniku podrażnienia przez napastnika lub spontanicznie, dla odnowienia narządów, które zostały przeciążone zbędnymi produktami metabolizmu. Odrzucone narządy są regenerowane w ciągu kilku dni.

</doc>
<doc id="2032228" url="https://pl.wikipedia.org/wiki?curid=2032228" title="COROT-15 b">
COROT-15 b

COROT-15 b – brązowy karzeł krążący wokół gwiazdy COROT-15 należącej do ciągu głównego i znajdującej się w gwiazdozbiorze Jednorożca w odległości ok. 4142 lat świetlnych od Ziemi. Jeden obieg wokół gwiazdy zajmuje mu tylko 3,06 dnia. Został odkryty w 2010 roku metodą tranzytu przez satelitę COROT. Jego masa jest około 63 razy większa niż masa Jowisza, a promień ok. 1,12 większy niż promień Jowisza, co oznacza, że ten obiekt jest około 40 razy bardziej gęsty niż Jowisz.

</doc>
<doc id="2032234" url="https://pl.wikipedia.org/wiki?curid=2032234" title="Cmentarz żydowski w Grabowie nad Prosną">
Cmentarz żydowski w Grabowie nad Prosną

Cmentarz żydowski w Grabowie nad Prosną – kirkut został założony w 1817. Mieścił się przy drodze z Grabowa do Ostrowa Wielkopolskiego. Miał powierzchnię 0,14 ha. W 1939 kirkut został zniszczony przez nazistów. Zachował się tylko jeden nagrobek oraz fragment muru otaczającego cmentarz.

</doc>
<doc id="2032242" url="https://pl.wikipedia.org/wiki?curid=2032242" title="Type 1 Ho-Ha">
Type 1 Ho-Ha



</doc>
<doc id="2032243" url="https://pl.wikipedia.org/wiki?curid=2032243" title="Type 1 Ho-Ki">
Type 1 Ho-Ki



</doc>
<doc id="2032244" url="https://pl.wikipedia.org/wiki?curid=2032244" title="Szkoła monachijska">
Szkoła monachijska

Szkoła monachijska, monachijczycy – grupa malarzy działających od połowy XIX w. do 1914 w Monachium; określenie nieprecyzyjne, lecz przyjęte w literaturze przedmiotu.
Tematyka.
Monachijczycy nie tworzyli określonej grupy artystycznej czy szkoły. Przybywali do Monachium na dłuższe lub krótsze studia. Niektórzy, zdobywając uznanie, osiedlali się na długie lata, inni odwiedzali miasto tylko w związku z wystawami. Od obcych artystów odróżniała ich przede wszystkim programowo odrębna tematyka, ściśle związana z Polską.
Sięgano do poezji narodowej i wydarzeń historycznych, polskiej scenerii, kostiumów itp. Początkowo szczególnie silny był nurt romantyczny, wyrażający się w tematyce historycznej i batalistycznej. W późniejszych latach dominowali realiści, których domeną były sceny rodzajowe i pejzaż. Cechowały je daleko posunięty realizm, nastrojowość („Stimmung”) oraz stonowany koloryt, z przewagą brązów i szarości („sosy monachijskie”). Obrazy artystów polskich z kręgu akademii monachijskiej były wysoko cenione przez znawców i chętnie kupowane. Szczególnym powodzeniem cieszyły się „polskie pejzaże” („polnische Landschaften”).
Polscy przedstawiciele.
Pierwszym Polakiem studiującym w Monachium był rzeźbiarz Karol Ceptowski (1828) z Poznania. Przyszli artyści szczególnie często wybierali Monachium na przełomie lat 60. i 70. XIX w. Studiowali w Königliche Akademie der Bildenden Künste oraz prywatnych szkołach lub pracowniach takich artystów jak: Hermann Anschütz, Gyula Benczúr, Alexander von Liezen-Mayer, Karl von Piloty, Otto Seitz, Alexander Strähuber, Alexander Wagner, Franz Adam, Anton Ažbe.
Nieformalnym przywódcą polskiej kolonii artystów w Monachium był Józef Brandt, który w 1863 rozpoczął studia artystyczne w Akademii Monachijskiej. Pozycja w środowisku, jaką wypracował przez lata, skłoniła go do zamieszkania w stolicy Bawarii na stałe. Od 1870 prowadził tam swoją pracownię, w której kilka lat później zaczął uczyć malarstwa, głównie młodych adeptów sztuki z Polski.
Prywatne szkoły otwierali również inni polscy artyści, m.in. Stanisław Grocholski, i Alfred Wierusz-Kowalski. W Monachium osiedlili się także Roman Kochanowski i Władysław Czachórski. Protektorem środowiska monachijskiego był kolekcjoner i mecenas sztuki – hr. Ignacy Korwin Milewski (1846-1926). Większość z ponad 200 płócien zgromadzonej przez niego kolekcji znajduje się obecnie w zbiorach Muzeum Narodowego w Warszawie.
Monachium zwano żartobliwie Mnichowem, Atenami nad Izarą lub Bawarskimi Atenami. Między rokiem 1836 a I wojną światową kolonia polska liczyła ok. 650 osób (w tym 322 zapisały się na studia akademickie). Ulubionym miejscem spotkań była kawiarnia Café Tambosi.
Członkami zwyczajnymi założonego w 1823 Kunstverein München byli: Józef Chełmoński, Władysław Czachórski, Julian Fałat, Aleksander Gierymski, Maksymilian Gierymski, Aleksander Kotsis, Alfred Wierusz-Kowalski, Władysław Malecki, Cyprian Norwid, Zygmunt Sidorowicz, Józef Simmler, Aleksander Świeszewski, Maurycy Trębacz oraz Franciszek Żmurko. Członkiem zarządu stowarzyszenia został Józef Brandt.
W 1897 z inicjatywy młodych polskich literatów i malarzy ukazała się "Jednodniówka Monachijska".
Szkołę monachijską w różnych okresach tworzyli m.in.: Olga Boznańska, Józef Brandt, Józef Chełmoński, Adam Chmielowski, Florian Cynk, Władysław Czachórski, Franciszek Teodor Ejsmond, Walery Eljasz-Radzikowski, Julian Fałat, Aleksander Gierymski, Maksymilian Gierymski, Jan Nepomucen Głowacki, Michał Gorstkin-Wywiórski, Leopold Gottlieb, Stanisław Grocholski, Artur Grottger, Gustaw Gwozdecki, Alfons Karpiński, Apoloniusz Kędzierski, Roman Kochanowski, Juliusz Kossak, Wojciech Kossak, Władysław Wankie, Alfred Kowalski, Ludwik de Laveaux, Stanisław Lentz, Aleksander Lesser, Jacek Malczewski, Stanisław Masłowski, Jan Matejko, Edward Okuń, Wacław Pawliszak, Ignacy Pieńkowski, Kazimierz Pochwalski, Tadeusz Popiel, Witold Pruszkowski, Jan Rosen, Zygmunt Rozwadowski, Bronisława Rychter-Janowska, Henryk Siemiradzki, Józef Simmler, Ludwik Stasiak, Henryk Szczygliński, Korneli Szlegel, Wacław Szymanowski, Pantaleon Szyndler, Maurycy Trębacz, Stanisław Witkiewicz, Leon Wyczółkowski, Franciszek Żmurko.

</doc>
<doc id="2032245" url="https://pl.wikipedia.org/wiki?curid=2032245" title="Type 2595 So-Ki">
Type 2595 So-Ki



</doc>
<doc id="2032246" url="https://pl.wikipedia.org/wiki?curid=2032246" title="Type 73">
Type 73



</doc>
<doc id="2032247" url="https://pl.wikipedia.org/wiki?curid=2032247" title="Type 2592">
Type 2592



</doc>
<doc id="2032248" url="https://pl.wikipedia.org/wiki?curid=2032248" title="Type 2592 Osaka">
Type 2592 Osaka



</doc>
<doc id="2032249" url="https://pl.wikipedia.org/wiki?curid=2032249" title="Zatoka Pirańska">
Zatoka Pirańska

Zatoka Pirańska (, lub , ) – zatoka o powierzchni ok. 19 km² w północnej części Morza Adriatyckiego, część Zatoki Triesteńskiej. Nazwa pochodzi od słoweńskiego miasta Piran.
Część zatoki leży na terytorium Chorwacji, a linia rozdzielająca przebiega pomiędzy przylądkami Savudrijskim i Madona. Na słoweńskim brzegu leżą miejscowości Piran, Portorož i Lucija, a na chorwackim Crveni Vrh i Kanegra. Główną rzeką wpływającą do zatoki jest Dragonja, której ujście leży na granicy.
Spór terytorialny.
Obszar zatoki i niewielkie skrawki lądu wokół niej były obiektem sporu terytorialnego pomiędzy Słowenią i Chorwacją, który trwał od ogłoszenia przez oba te kraje niepodległości i secesji z Jugosławii w 1991 roku, gdyż w okresie jugosłowiańskim granica morska pomiędzy republikami składowymi nie została wytyczona. Chorwacja proponowała zastosowanie linii środkowej zatoki jako granicy, co pozbawiłoby Słowenię dostępu do otwartego morza, pomimo posiadania wybrzeża, dlatego kraj ten odwoływał się do Konwencji Narodów Zjednoczonych o prawie morza, która traktuje dostęp do otwartego morza jako podstawowe prawo każdego państwa.
W 2001 roku rządy Słowenii i Chorwacji osiągnęły porozumienie, w ramach którego większość spornej ziemi przypadła Chorwacji, zaś większość wód, włącznie z korytarzem prowadzącym do wód międzynarodowych Słowenii; jednak umowa nie uzyskała aprobaty chorwackiego parlamentu.
11 września 2009 roku zawarto ostateczne porozumienie dotyczące rozgraniczenia obu państw, zaś Słowenia zniosła weto na rozmowy UE z Chorwacją w sprawie akcesji. Przewidywało ono przekazanie sporu pod międzynarodowy arbitraż. Na żądanie opozycji odbyło się w Słowenii referendum w sprawie zgody na arbitraż międzynarodowy, które zakończyło się udzieleniem przez społeczeństwo zgody na jego przeprowadzenie.

</doc>
<doc id="2032252" url="https://pl.wikipedia.org/wiki?curid=2032252" title="Type 61">
Type 61



</doc>
<doc id="2032254" url="https://pl.wikipedia.org/wiki?curid=2032254" title="Type 4 Chi-To">
Type 4 Chi-To



</doc>
<doc id="2032256" url="https://pl.wikipedia.org/wiki?curid=2032256" title="Type 4 Ke-Nu">
Type 4 Ke-Nu



</doc>
<doc id="2032257" url="https://pl.wikipedia.org/wiki?curid=2032257" title="Cmentarz żydowski w Maszewie">
Cmentarz żydowski w Maszewie

Cmentarz żydowski w Maszewie – kirkut powstał po 1812 roku. 
Cmentarz mieścił się przy obecnej ul. Stargardzkiej. Ostatni pogrzeb odbył się w 1933 roku. W czasie Nocy Kryształowej (9/10 listopada 1938) został zdewastowany przez niemieckich mieszkańców miasta. W 2015 r. pomimo krzaków i niekoszonej trawy na cmentarzu widoczny był mur ceglany, fragmenty nagrobków oraz trzy leżące płyty nagrobne w języku niemieckim.
Teren cmentarza zniwelowano koparką 28.08.2017 r. Prace zostały zatrzymane przez Wojewódzkiego Konserwatora Zabytków. Funkcjonariusze Policji zabezpieczyli wykopane kości.

</doc>
<doc id="2032259" url="https://pl.wikipedia.org/wiki?curid=2032259" title="Type 5 Chi-Ri">
Type 5 Chi-Ri



</doc>
<doc id="2032260" url="https://pl.wikipedia.org/wiki?curid=2032260" title="Type 5 Ke-Ho">
Type 5 Ke-Ho



</doc>
<doc id="2032261" url="https://pl.wikipedia.org/wiki?curid=2032261" title="Type 5 To-Ku">
Type 5 To-Ku



</doc>
<doc id="2032262" url="https://pl.wikipedia.org/wiki?curid=2032262" title="Type 89 Chi-Ro">
Type 89 Chi-Ro



</doc>
<doc id="2032263" url="https://pl.wikipedia.org/wiki?curid=2032263" title="Type 91">
Type 91



</doc>
<doc id="2032265" url="https://pl.wikipedia.org/wiki?curid=2032265" title="Mistrzostwa CONCACAF 1981">
Mistrzostwa CONCACAF 1981

W eliminacjach do Mistrzostw Świata w Piłce Nożnej 1982 strefy CONCACAF wzięło udział 15 drużyn. System rozgrywek był analogiczny do tego sprzed czterech lat.

</doc>
<doc id="2032268" url="https://pl.wikipedia.org/wiki?curid=2032268" title="Type 97 Chi-Ha">
Type 97 Chi-Ha



</doc>
<doc id="2032269" url="https://pl.wikipedia.org/wiki?curid=2032269" title="Type 97 Chi-Ni">
Type 97 Chi-Ni



</doc>
<doc id="2032270" url="https://pl.wikipedia.org/wiki?curid=2032270" title="Type 97 Shinhoto Chi-Ha">
Type 97 Shinhoto Chi-Ha



</doc>
<doc id="2032271" url="https://pl.wikipedia.org/wiki?curid=2032271" title="Type 98 Ke-Ni">
Type 98 Ke-Ni



</doc>
<doc id="2032272" url="https://pl.wikipedia.org/wiki?curid=2032272" title="Type 3 Ke-Ri">
Type 3 Ke-Ri



</doc>
<doc id="2032273" url="https://pl.wikipedia.org/wiki?curid=2032273" title="Type 3 Ka-Chi">
Type 3 Ka-Chi



</doc>
<doc id="2032274" url="https://pl.wikipedia.org/wiki?curid=2032274" title="Type 3 Chi-Nu">
Type 3 Chi-Nu



</doc>
<doc id="2032276" url="https://pl.wikipedia.org/wiki?curid=2032276" title="Type 2 Ke-To">
Type 2 Ke-To



</doc>
<doc id="2032277" url="https://pl.wikipedia.org/wiki?curid=2032277" title="Type 2 Ka-Mi">
Type 2 Ka-Mi



</doc>
<doc id="2032279" url="https://pl.wikipedia.org/wiki?curid=2032279" title="Type 2 Ho-I">
Type 2 Ho-I



</doc>
<doc id="2032280" url="https://pl.wikipedia.org/wiki?curid=2032280" title="Type 1 Chi-He">
Type 1 Chi-He



</doc>
<doc id="2032287" url="https://pl.wikipedia.org/wiki?curid=2032287" title="Type 98B">
Type 98B



</doc>
<doc id="2032288" url="https://pl.wikipedia.org/wiki?curid=2032288" title="Sumida Type 2593">
Sumida Type 2593



</doc>
<doc id="2032290" url="https://pl.wikipedia.org/wiki?curid=2032290" title="Typ 92">
Typ 92



</doc>
<doc id="2032291" url="https://pl.wikipedia.org/wiki?curid=2032291" title="Alfredo Pires de Andrade">
Alfredo Pires de Andrade

Alfredo, właśc. Alfredo Pires de Andrade (ur. ?) – piłkarz brazylijski grający na pozycji defensywnego pomocnika.
Kariera klubowa.
Alfredo w latach trzydziestych występował w klubie Santos FC.
Kariera reprezentacyjna.
Alfredo zadebiutował w reprezentacji Brazylii 6 września 1931 w wygranym 2-0 meczu z reprezentacją Urugwaju, którego stawką było Copa Rio Branco 1931. Był to jego jedyny występ w reprezentacji Brazylii.

</doc>
<doc id="2032294" url="https://pl.wikipedia.org/wiki?curid=2032294" title="Sidi Isa">
Sidi Isa

Sidi Isa a. Sidi Ajsa (arab. سيدي عيسى, fr. "Sidi Aïssa") – miasto i gmina w Algierii, w prowincji Al-Masila. W 2010 liczyło 84 566 mieszkańców.
Klimat kontynentalny, mroźne zimy i gorące lata, ale łagodniejszy niż w Al-Masila. Gospodarka miasta oparta jest na rolnictwie i handlu, a zwłaszcza na hodowli owiec.

</doc>
<doc id="2032295" url="https://pl.wikipedia.org/wiki?curid=2032295" title="Synagoga w Maszewie">
Synagoga w Maszewie

Synagoga w Maszewie – bóżnica została wybudowana około 1830 roku. Mieściła się przy dawnej Königstraße (nieistniejąca uliczka łącząca dzisiejszą ulicę Świętego Ducha z ulicą Sienną). Funkcje modlitewne spełniała do 1900 roku, ponieważ w mieście było już bardzo mało Żydów. Potem w synagodze mieścił się magazyn trumien stolarza Alexa Lau. W 1930 została sprzedana sąsiadce rzemieślnika, która nakazała zburzyć bóżnicę.

</doc>
<doc id="2032307" url="https://pl.wikipedia.org/wiki?curid=2032307" title="Nenndorf (Dolna Saksonia)">
Nenndorf (Dolna Saksonia)

Nenndorf – miejscowość i gmina w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Holtriem.

</doc>
<doc id="2032314" url="https://pl.wikipedia.org/wiki?curid=2032314" title="Babka płowa">
Babka płowa

 ("Lebetus scorpioides") – gatunek ryby z rodziny babkowatych (Gobiidae).
Występowanie.
Północno-wschodni Atlantyk od południowo-zachodniej Islandii, Wysp Owczych, i Hemnefjord w Norwegii po północną część Zatoki Biskajskiej.
Żyje nad twardym dnem, szczególnie wśród koralowców, na głębokości 30–375 m.
Cechy morfologiczne.
Osiąga 4 cm długości. W płetwach grzbietowych 9–10 miękkich promieni, w płetwie odbytowej 7–8 miękkich promieni. Przyssawka bez przedniej błony.
Odżywianie.
Żywi się niewielkimi skorupiakami (dziesięcionogi, obunogi), wieloszczetami i małżami.
Rozród.
Dojrzewa płciowo w 1–2 roku życia. Trze się od II do X.

</doc>
<doc id="2032316" url="https://pl.wikipedia.org/wiki?curid=2032316" title="Hildegardo de Almeida Magalhães">
Hildegardo de Almeida Magalhães

Hildegardo, właśc. Hildegardo de Almeida Magalhães (ur. 7 maja 1908 w Rio de Janeiro, zm. ?) – brazylijski piłkarz grający na pozycji środkowego obrońcy.
Kariera klubowa.
Hildegardo w latach dwudziestych i trzydziestych występował w klubie America Rio de Janeiro. Z Américą dwukrotnie zdobył mistrzostwo stanu Rio de Janeiro - Campeonato Carioca w 1928 i 1931 roku.
Kariera reprezentacyjna.
Hildegardo zadebiutował w reprezentacji Brazylii 6 września 1931 w wygranym 2-0 meczu z reprezentacją Urugwaju, którego stawką było Copa Rio Branco 1931. Był to jedyny jego mecz w reprezentacji Brazylii.

</doc>
<doc id="2032319" url="https://pl.wikipedia.org/wiki?curid=2032319" title="Ochtersum (Dolna Saksonia)">
Ochtersum (Dolna Saksonia)

Ochtersum – miejscowość i gmina w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Holtriem.

</doc>
<doc id="2032320" url="https://pl.wikipedia.org/wiki?curid=2032320" title="Sik (miasto)">
Sik (miasto)

Sik (arab. سيق, fr. Sig, w czasach kolonizacji Saint-Denis-du-Sig) – miasto i gmina w Algierii, w prowincji Muaskar. Na 2012 liczyło 78 425 mieszkańców.
Położone jest około 44 km na wschód od Oranu i 450 km od Algieru. Sig znajduje się około 29 km od morza. Temperatura wzrasta od maja do sierpnia. Może ona wynieść nawet 44 °C.

</doc>
<doc id="2032321" url="https://pl.wikipedia.org/wiki?curid=2032321" title="Ochtersum">
Ochtersum

Niemcy:

</doc>
<doc id="2032323" url="https://pl.wikipedia.org/wiki?curid=2032323" title="Leszna Górna (Trzyniec)">
Leszna Górna (Trzyniec)

Leszna Górna (czes. , niem. Ober-Lischna) – część miasta Trzyńca w kraju morawsko-śląskim, w powiecie Frydek-Mistek w Czechach. Jest to także gmina katastralna o powierzchni 213,57 ha położona we wschodniej części miasta, przy granicy z Polską. W 2008 r. liczyła 311 mieszkańców, a w 2009 odnotowano 88 adresów.
Pierwotnie była to część wsi Leszna Górna. W 1920 r., po podziale Śląska Cieszyńskiego przypadła Czechosłowacji. W 1921 liczyła 186 mieszkańców i 28 domów. W latach 1938-39 ponownie połączona z polską Leszną Górną. W 1960 r. została włączona w granice administracyjne Trzyńca.
Znajdowało się tutaj przejście graniczne mrg i drogowe Horní Líštná - Leszna Górna, które funkcjonowało do 21 grudnia 2007 r.

</doc>
<doc id="2032326" url="https://pl.wikipedia.org/wiki?curid=2032326" title="Schweindorf (Dolna Saksonia)">
Schweindorf (Dolna Saksonia)

Schweindorf – miejscowość i gmina w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Holtriem.

</doc>
<doc id="2032331" url="https://pl.wikipedia.org/wiki?curid=2032331" title="Schweindorf">
Schweindorf

Niemcy:

</doc>
<doc id="2032332" url="https://pl.wikipedia.org/wiki?curid=2032332" title="Al-Masila">
Al-Masila

Al-Masila – miasto i gmina w Algierii, stolica prowincji Al-Masila. W 2010 liczyło 124 994 mieszkańców.

</doc>
<doc id="2032337" url="https://pl.wikipedia.org/wiki?curid=2032337" title="Cmentarz żydowski w Rychwale">
Cmentarz żydowski w Rychwale

Cmentarz żydowski w Rychwale – kirkut został założony w XIX wieku. Mieści się w Rychwale przy ul. Żurawin. W okresie lat 60. XX wieku masyw cmentarza został rozebrany z polecenia ówczesnych władz gminy Rychwał. Do dnia dzisiejszego nie zachował się żaden nagrobek. Jest wpisany do rejestru zabytków.

</doc>
<doc id="2032339" url="https://pl.wikipedia.org/wiki?curid=2032339" title="Westerholt (Dolna Saksonia)">
Westerholt (Dolna Saksonia)

Westerholt – miejscowość i gmina w Niemczech, w kraju związkowym Dolna Saksonia, w powiecie Wittmund, siedziba gminy zbiorowej Holtriem.

</doc>
<doc id="2032342" url="https://pl.wikipedia.org/wiki?curid=2032342" title="Władysław Pałucki">
Władysław Pałucki

Władysław Pałucki (ur. 12 marca 1905 w Wiskitkach, zm. 19 grudnia 1989) – polski historyk, regionalista i działacz regionalny, prezes Towarzystwa Przyjaciół Miasta Żyrardowa (1968–1972). 
Życiorys.
Urodził się w rodzinie robotniczej, która od 1908 mieszkała w Żyrardowie. Po ukończeniu nauki w Gimnazjum Męskim w Żyrardowie podjął studia na Uniwersytecie Warszawskim. W latach 1930–1931 uczył się w Szkole Podchorążych Rezerwy Artylerii we Włodzimierzu Wołyńskim. W 1935 został mianowany na stopień podporucznika ze starszeństwem z dniem 1 stycznia 1934 i 21. lokatą w korpusie oficerów rezerwy artylerii. W marcu 1939 został zmobilizowany do 26 pułku artylerii lekkiej w Skierniewicach. W kampanii wrześniowej 1939 walczył, jako adiutant II dywizjonu w bitwie nad Bzurą. W 1939 przedostał się do Europy Zachodniej i zaciągnął się do polskiej armii – wojnę zakończył jako major i szef Oddziału Naukowo-Opisowego w Inspektoracie ds. Zarządu Wojskowego MON. 
W 1947 powrócił do Polski, gdzie podjął studia historyczne. Od 1953 zatrudniony w Instytucie Historii Polskiej Akademii Nauk, gdzie przez ponad dwie dekady był dyrektorem Zakładu Atlasu Historycznego, następnie zaś jego pracownikiem w charakterze konsultanta. Zajmował się naukowo historią Mazowsza (w tym jego atlasem historycznym), a w szczególności dziejami powiatów sochaczewskiego i żyrardowskiego. W latach 1968–1972 pełnił funkcję prezesa Towarzystwa Przyjaciół Miasta Żyrardowa (TPMŻ). 

</doc>
<doc id="2032343" url="https://pl.wikipedia.org/wiki?curid=2032343" title="Matagami (jezioro)">
Matagami (jezioro)

Jezioro Matagami znajduje się na terenie Kanady w prowincji Quebec w rejonie Jamésie. Kilka kilometrów na południe od jeziora znajduje się miasto Matagami.
Jezioro znajduje się na bagnistym terenie północnego Quebecu. Jest zasilane przez rzeki Allard, Bell, Gouault i Waswanipi a z jeziora wypływa rzeka Nottaway. Jezioro ma 43 km długości i 14 km szerokości a jego powierzchnia wynosi 236 km².
W języku Kri nazwa oznacza "miejsce spotkania wód" co przypisuje się do miejsca spotkania czterech dużych rzek.
Przez jezioro przebiegał jeden ze szlaków Kompanii Zatoki Hudsona.

</doc>
<doc id="2032348" url="https://pl.wikipedia.org/wiki?curid=2032348" title="Algorytm LOKI">
Algorytm LOKI



</doc>
<doc id="2032351" url="https://pl.wikipedia.org/wiki?curid=2032351" title="Westerholt">
Westerholt

Niemcy:
Osoby:
Inne:

</doc>
<doc id="2032353" url="https://pl.wikipedia.org/wiki?curid=2032353" title="Budynek Banku Pekao SA">
Budynek Banku Pekao SA



</doc>
<doc id="2032356" url="https://pl.wikipedia.org/wiki?curid=2032356" title="Algorytmy Khufu i Khafre">
Algorytmy Khufu i Khafre



</doc>
<doc id="2032357" url="https://pl.wikipedia.org/wiki?curid=2032357" title="Algorytm Madrygi">
Algorytm Madrygi



</doc>
<doc id="2032364" url="https://pl.wikipedia.org/wiki?curid=2032364" title="Reprezentacja Myanmaru w piłce nożnej">
Reprezentacja Myanmaru w piłce nożnej



</doc>
<doc id="2032368" url="https://pl.wikipedia.org/wiki?curid=2032368" title="Superpuchar Wysp Owczych w piłce nożnej (2007)">
Superpuchar Wysp Owczych w piłce nożnej (2007)

7 marca 2007 roku rozegrano po raz pierwszy mecz Superpucharu Wysp Owczych. Zmierzyły się w nim dwa stołeczne kluby: HB Tórshavn (Mistrz kraju z roku 2006) oraz B36 Tórshavn (zdobywca Pucharu Wysp Owczych 2006). Pierwszy w historii Superpuchar Wysp Owczych zdobyła drużyna B36 Tórshavn.

</doc>
<doc id="2032378" url="https://pl.wikipedia.org/wiki?curid=2032378" title="Philipp Bargfrede">
Philipp Bargfrede

Philipp Bargfrede (ur. 3 marca 1989 w Zeven) – niemiecki piłkarz występujący na pozycji pomocnika, obecnie reprezentujący barwy Werderu Brema.
Kariera.
Klubowa.
Bargfrede jest wychowankiem Werderu, zadebiutował w nim 2 sierpnia 2009 w meczu ligowym z Eintrachtem Frankfurt przegranym przez Werder 2:3. W sezonie 2009/2010 rozegrał łącznie 23 mecze, nie zdobywając gola.
Reprezentacyjna.
Bargfrede zagrał także 4 spotkania i zdobywając gola (przeciwko San Marino) w młodzieżowej reprezentacji Niemiec.
Życie prywatne.
Jego ojciec, Hans-Jürgen Bargfrede grał dla FC St. Pauli.

</doc>
<doc id="2032380" url="https://pl.wikipedia.org/wiki?curid=2032380" title="Julian Chabros">
Julian Chabros

Julian Chabros ps. "Sęk" (ur. 8 lipca 1912 w Klementowicach, zg. 22 listopada 1943 w Lublinie)) – żołnierz Batalionów Chłopskich, szef łączności i kolportażu Okręgu Lublin tej organizacji. 
Życiorys.
Julian Chabros urodził się w rodzinie chłopskiej, jako syn Kazimierza i Stefanii z Sobczaków. Przed wybuchem II wojny światowej kształcił się w szkole rolniczej w Dęblinie i w szkole spółdzielczej w Nałęczowie. Mieszkał w Buchałowicach, gdzie był prezesem koła Centralnego Związku Młodzieży Wiejskiej "Siew". 
Po wybuchu wojny działał w konspiracji, do której włączył się w 1941. Był szefem łączności i kolportażu prasy podziemnej w Okręgu Lublin BCh. Brał udział w wielu akcjach zbrojnych m.in. w ataku na pociąg urlopowy pod Gołębiem i wysadzeniu pociągu amunicyjnego pod Gołębiem. W dniu 9 listopada 1943 został aresztowany na stacji kolejowej w Motyczu podczas odbioru prasy podziemnej. Wkrótce po tym został zamordowany w więzieniu w lubelskim zamku; według Stefana Rodaka nastąpiło to 19 listopada 1943 roku, a według aktu zgonu - 22 listopada 1943 roku; tę ostatnią datę przytacza też Zygmunt Mańkowski. Pochowany pierwotnie na cmentarzu przy ulicy Unickiej w Lublinie, a w 1964 przeniesiony na cmentarz w Markuszowie.

</doc>
<doc id="2032383" url="https://pl.wikipedia.org/wiki?curid=2032383" title="Babka potokowa">
Babka potokowa

Babka potokowa, babka Kesslera ("Ponticola kessleri") – gatunek ryby z rodziny babkowatych (Gobiidae).
Rozmieszczenie i środowisko.
Ryba bentopelagiczna. Bytuje zarówno w wodach słodkich, jak i słonawych (lecz o bardzo niskim zasoleniu, poniżej 2 ppt), stojących i płynących – w dolnych odcinkach rzek, deltach, lagunach, jeziorach i portach. Obecna w zlewiskach mórz Czarnego, Kaspijskiego i Północnego. Notowana w delcie Dunaju (m.in. na wysokości Braiły), w rumuńskim jeziorze Brateş i ukraińskich Kahuł, Jałpug, Katłabuh. Występuje także w Dniestrze, od jego limanu do rejonu kamienieckiego, w Bohu, w Dnieprze po Dniepr lub po Kijów, w wodach przybrzeżnych Morza Czarnego na wysokości Odessy, na całej długości wybrzeża Morza Kaspijskiego i w Wołdze do Astrachania. Nienotowana w Morzu Azowskim i jego zlewisku. Gatunek inwazyjny. Od końca lat 90. XX wieku stale przesuwał się w górę Dunaju. W 1999 odnotowano pierwsze wystąpienie tej babki na terenie Niemiec. Dzięki kanałowi łączącemu Dunaj z Renem dotarł do zlewiska Morza Północnego. W Renie opisany po raz pierwszy w 2005, w jego górnym odcinku. Od tego czasu zdążył skolonizować środkowy i dolny bieg rzeki. Wiadomo, że przesuwa się również w górę jej biegu. W podziale na obszary rybołówstwa FAO notowany w obszarach: azjatyckich wód śródlądowych, europejskich wód śródlądowych, Mórz Śródziemnego i Czarnego.
Jest to ryba denna (przydenny tryb życia jest właściwy dla całego podrzędu babkowców), stanowiskowa. Preferuje kamieniste lub twarde, piaszczyste podłoże. Dobrze się czuje także w miejscach gęsto porośniętych roślinnością wodną, np. w szuwarach trzcinowych. Bytuje w wodach o temperaturze w zakresie od 4 do 20 °C.
Morfologia.
Osiąga do 22 cm długości całkowitej, przeciętnie 12–18 cm. Ciało kształtu wrzecionowatego, niskie, brązowoszare lub brązowoczerwonawe, z pięcioma ciemnobrązowymi plamami wzdłuż boków, z szeroką i spłaszczoną głową pokrytą jasnymi plamami z ciemną obwódką. Wymiary przykładowego osobnika w odniesieniu do długości całkowitej: długość standardowa – 84,7%, długość przedanalna – 49,0%, długość przedgrzbietowa – 29,1%, długość przedpiersiowa – 28,6%, głębokość ciała – 16,0%, długość głowy – 25,0%, średnica oka – 18,6% długości głowy. Otwór gębowy szeroki, górnie położony, otoczony mięsistymi wargami, żuchwa mocno wysunięta w porównaniu do szczęki górnej. Dwie oddzielne płetwy grzbietowe – pierwsza z 5–6 promieniami twardymi (4–6), druga z jednym promieniem twardym i 15–19 promieniami miękkimi (przeciętnie z 16–18). Płetwa brzuszna szpiczasto zakończona. Płetwa ogonowa poprzedzona dłuższym niż szerszym trzonem ogonowym, rozpostarta na jednym kolcu i 11–16 promieniach miękkich (zazwyczaj 12–15). Wszystkie płetwy, oprócz płetw brzusznych, zdobią ciemne punkty ułożone w rzędy; u nasady płetw piersiowych dodatkowo brązowe, faliste paski. Wzdłuż boku 67–79 łusek w rzędzie (wg innych źródeł 64–79, zwykle 65–68).
Ekologia i zachowanie.
Ryba stanowiskowa. Samiec babki potokowej obiera sobie areał osobniczy, który później patroluje i pilnuje przed intruzami. "P. kessleri" dojrzałość płciową osiąga w wieku dwóch lat. Trze się od kwietnia od maja (lub od marca do maja). W tym czasie osobniki męskie przygotowują gniazda pod złożenie ikry. Wybierają miejsca pod kamieniami, pustymi muszlami lub na roślinach wodnych. Składane przez samice jaja przyczepiane są do podłoża komory dzięki kleistym, delikatnym, cienkim, nitkowatym wypustkom. Do czasu wylęgu strzeżone są przez samca. Machaniem płetw zapewnia on jajom stały dopływ świeżej wody. Babka ta żywi się skąposzczetami, nicieniami (np. "Camallanus truncatus"), skorupiakami (w tym m.in. torborakami z rzędu Mysida, obunogami z rodzin Corophiidae, Gammaridae – np. "Dikerogammarus haemobaphes"), mięczakami, w tym ślimakami i małżami (np. racicznicowatymi), innymi małymi rybami (m.in. babkowatymi, w tym babką śniadogłową; znane są przypadki kanibalizmu) i ich ikrą, larwami owadów. Same stanowią ważny składnik diety większych, drapieżnych ryb.
Status i zagrożenia.
IUCN uznaje ją za gatunek najmniejszej troski (LC) nieprzerwanie od 2008 (przy ponownej ocenie poziomu zagrożenia w 2010). W 1996 nie było wystarczających danych do oceny globalnej sytuacji gatunku. Trend populacji nieznany. Nie są znane również poważniejsze zagrożenia mogące mieć negatywny wpływ na liczebność ryby.

</doc>
<doc id="2032387" url="https://pl.wikipedia.org/wiki?curid=2032387" title="Floris Jan Bovelander">
Floris Jan Bovelander

Floris Jan Bovelander (ur. 19 stycznia 1966) – holenderski hokeista na trawie. Dwukrotny medalista olimpijski.
W reprezentacji Holandii debiutował w 1985. Brał udział w trzech igrzyskach (IO 88, IO 92, IO 96), dwa razy zdobywał medale: brąz w 1988 oraz złoto w 1996. Z kadrą brał udział m.in. w mistrzostwach świata w 1990 (tytuł mistrzowski) oraz w mistrzostwach Europy. Łącznie rozegrał 241 spotkań i zdobył 215 bramek (do 1996). Był specjalistą od wykonywania karnych rzutów rożnych. Przez całą karierę był zawodnikiem HC Bloemendaal.

</doc>
<doc id="2032408" url="https://pl.wikipedia.org/wiki?curid=2032408" title="Typ 89">
Typ 89



</doc>
<doc id="2032410" url="https://pl.wikipedia.org/wiki?curid=2032410" title="Maurits Crucq">
Maurits Crucq

Maurits Crucq (ur. 10 lutego 1968) – holenderski hokeista na trawie. Dwukrotny medalista olimpijski.
Brał udział w dwóch igrzyskach (IO 88, IO 96), na obu zdobywał medale: brąz w 1988 oraz złoto w 1996. Z kadrą brał udział m.in. w mistrzostwach świata w 1990 (tytuł mistrzowski) oraz w mistrzostwach Europy. Łącznie w reprezentacji Holandii rozegrał 132 spotkania.

</doc>
<doc id="2032413" url="https://pl.wikipedia.org/wiki?curid=2032413" title="Rosówko">
Rosówko



</doc>
<doc id="2032426" url="https://pl.wikipedia.org/wiki?curid=2032426" title="Spiro Duni">
Spiro Duni

Spiro Duni (ur. 21 października 1957 w Dhërmi k. Wlory) – albański aktor i reżyser, ojciec Eliny Duni. 
Życiorys.
W 1983 ukończył studia na wydziale aktorskim w Instytucie Sztuk w Tiranie. Po studiach rozpoczął pracę w teatrze Skampa w Elbasanie, jako aktor i reżyser. W 1990 współpracował z włoskim Teatro di Roma. W latach 1992-2002 przebywał na emigracji w Stanach Zjednoczonych. Po powrocie do kraju założył teatr studyjny PO. W 2010 związał się z Teatrem Narodowym w Tiranie, wystawiając na tej scenie sztukę amerykańskiego dramaturga Roba Beckera.
Na dużym ekranie zadebiutował w 1979 niewielką rolą w filmie "Përtej mureve të gurta". Wystąpił potem jeszcze w 6 filmach fabularnych, w dwóch z nich były to role główne. W 1986 zrealizował dla telewizji albańskiej film "Kronika e atyre viteve".

</doc>
<doc id="2032440" url="https://pl.wikipedia.org/wiki?curid=2032440" title="Věra Cechlová">
Věra Cechlová



</doc>
<doc id="2032448" url="https://pl.wikipedia.org/wiki?curid=2032448" title="Anna-Katharina Schmidt">
Anna-Katharina Schmidt



</doc>
<doc id="2032473" url="https://pl.wikipedia.org/wiki?curid=2032473" title="Saintsimonizm">
Saintsimonizm

Saintsimonizm – doktryna filozoficzno-społeczna powstała w pierwszej połowie XIX wieku, doktryna postuluje ustalenie nowej struktury społecznej, w której zniesione byłoby prawo dziedziczenia i obowiązywałaby zasada "każdemu według zdolności". Saintsimonizm stanowi jeden z nurtów socjalizmu utopijnego. Twórcą doktryny jest Henri de Saint-Simon, francuski historyk, filozof, wolnomularz, industrialista, socjalista utopijny oraz jeden z prekursorów socjologii, jego idee propagowane były w pismach takich jak "l'Industrie", "La politique", i "L'Organisateur".
Zgodnie z poglądami Saint-Simona wraz ze wzrostem uprzemysłowienia społeczeństwo będzie porzucać tradycyjne idee i zmierzać w stronę nowego społeczeństwa opartego na równości. Idea ta wpłynęła na myślicieli i socjologów takich jak Auguste Comte (który był przez pewien czas sekretarzem Saint-Simona), Karol Marks, John Stuart Mill. Wyprzedzając doktrynę marksizmu saintsimonizm głosił hasło "Od każdego według jego zdolności". Ideologia stanowi połączenie wcześniejszych myśli utopijnego socjalizmu z wartościami chrześcijańskimi, jednocześnie rozdzielając struktury Kościoła od państwa. Saint-Simon starał się dostosować poglądy chrześcijańskie do materializmu. Do najważniejszych prac Saint-Simona zalicza się "Wprowadzenie do odkryć naukowych w XIX wieku" "Introduction aux travaux scientifiques du XIXe siècle" (1803) i będący pochwałą Napoleona tekst "Uwagi na temat pracy człowieka" ("Mémoire sur la science de l'homme") (1813). W pracach tych Saint-Simon próbuje udowodnić, że nauka jest środkiem służącym reorganizacji społeczeństwa.
W publikacji napisanej wraz z Jacquesem Augustinem Thierrym "De la réorganisation de la société européenne" z 1814 roku Saint-Simon i Jacques przedstawiają wizję zjednoczonej Europy oczekując przy tym że Wielka Brytania będzie miała w procesie zjednoczeniowym wiodącą rolę zachowując jednak te sama prawa i instytucje. Saint-Simon w późniejszym okresie życia wraz z Augustem Comte skupił się na ekonomii politycznej, filozofowie zajęli się prognozą społeczną z pominięciem zmian okresu rewolucji francuskiej w której nauka i przemysł miała zwyciężyć nad dotychczasową średniowieczną teokracją. W wydanej w 1825 roku pracy "Nowe Chrześcijaństwo" ("Le Nouveau Christianisme") Saint-Simon przedstawił wizję społeczeństwa opartego na odnowionych wartościach chrześcijańskiej miłości braterskiej, Saint-Simon zmarł wkrótce po wydaniu dzieła.
Lata 30. XIX wieku okazały się okresem największej popularności idei. Zwolennicy saintsimonizmu zaczęli spierać się o charakter ruchu, frakcja z Barthélemy Prosperem Enfantinem skupiona wokół gazety "Le Globe" skupiła się na tworzeniu ruchu bardziej religijnego zakładając miejscowość Ménilmontant, działacze tacy jak Olinde Rodrigues i Gustave d'Eichthal przeciwni pomysłom Enfantina wykorzystali saintsimonizm do celów praktycznych realizując pomysły nurtu w rozwój francuskiej gospodarki zyskując wpływy w Spółce Kanału Sueskiego i banku Crédit Mobilier.

</doc>
<doc id="2032486" url="https://pl.wikipedia.org/wiki?curid=2032486" title="Jan Gomoła (żołnierz)">
Jan Gomoła (żołnierz)

Jan Gomoła (ps. „Jawor”, ur. 2 maja 1913 w Duisburgu, zm. 7 listopada 1985 w Tarnowie) − żołnierz Wojska Polskiego, Narodowej Organizacji Wojskowej i Armii Krajowej, działacz NSZZ „Solidarność”.
Życiorys.
Jan Gomoła urodził się 2 maja 1913 roku w Duisburgu, w rodzinie wielkopolskich emigrantów, Ludwika i Jadwigi. Po odzyskaniu przez Polskę niepodległości wrócili oni z synem do kraju, osiedlając się najpierw w Jarocinie a później przeprowadzając do Poznania. Podczas odbywania zasadniczej służby wojskowej w latach 30. Jan Gomoła był żołnierzem 66 Kaszubskiego pułku piechoty i pułku Korpusu Ochrony Pogranicza „Czortków”. W tym ostatnim ukończył z wyróżnieniem szkołę podoficerską. Po zakończeniu służby wojskowej pracował jako handlowiec w Inowrocławiu.
W sierpniu 1939 roku Jan Gomoła został zmobilizowany. Jako dowódca drużyny 59 pułku piechoty wielkopolskiej w składzie Armii „Pomorze” uczestniczył w kampanii wrześniowej, przechodząc szlak bojowy od obrony Bydgoszczy, przez bitwę nad Bzurą, po obronę Warszawy. Po kapitulacji trafił jako jeniec wojenny do obozu w Skierniewicach, jednak już w listopadzie 1939 roku znalazł się z powrotem w Poznaniu, gdzie wstąpił do Narodowej Organizacji Wojskowej, współuczestnicząc w tworzeniu jej struktur terenowych w Wielkopolsce.
Wysiedlony w 1940 roku do Krakowa, również tam działał w strukturach konspiracyjnych Narodowej Organizacji Wojskowej, a od 1942 roku Armii Krajowej, w której ukończył kurs podchorążych. Zagrożony aresztowaniem w trakcie tworzenia oddziału partyzanckiego, schronił się w lasach w okolicy Radłowa, gdzie od maja 1944 roku dowodził, jako podporucznik „Jawor”, oddziałem partyzanckim Armii Krajowej „Janina”. W nocy z 25 na 26 lipca 1944 roku oddział, liczący wówczas około 30 osób, współuczestniczył w osłonie lądowiska „Motyl” w Jadownikach Mokrych w ramach akcji Most III.
W sierpniu 1944 roku, podczas przygotowań do Akcji „Burza” oddział „Janina” wszedł jako kompania w skład I batalionu „Barbara” 16 pułku piechoty AK (Jan Gomoła otrzymał awans na porucznika) i wraz z nim przeszedł w rejon Pogórza Rożnowskiego. 25 września porucznik „Jawor” i jego żołnierze wyróżnili się w bitwie pod Jamną, za co dowódca kompanii został odznaczony Krzyżem Walecznych.
Po zakończeniu wojny Jan Gomoła był kilkakrotnie aresztowany za swoją działalność w Armii Krajowej i więziony w latach 1946−1947 oraz 1953−1955. Po uwolnieniu przeniósł się na stałe do Tarnowa, podejmując pracę jako handlowiec w Powszechnej Spółdzielni Spożywców „Społem”. Był też aktywnym działaczem Związku Inwalidów Wojennych. W 1981 roku współorganizował Koło Kombatantów tarnowskiej „Solidarności”.
14 kwietnia 1985 roku Jan Gomoła oraz dwoje innych byłych żołnierzy Armii Krajowej (Alina Szymiczek i Andrzej Fenrych) zostali zatrzymani przez funkcjonariuszy Milicji Obywatelskiej podczas składania kwiatów pod Grobem Nieznanego Żołnierza w Tarnowie po mszy świętej w rocznicę zbrodni katyńskiej i oskarżeni o organizowanie nielegalnego zgromadzenia. 6 listopada 1985 roku, podczas przesłuchania w trakcie kolejnej rozprawy sądowej, Jan Gomoła stracił przytomność wskutek zawału mięśnia sercowego i zmarł następnego dnia. Został pochowany 11 listopada na cmentarzu parafialnym w tarnowskiej dzielnicy Krzyż.
Poza Krzyżem Walecznych Jan Gomoła został odznaczony jeszcze Krzyżem Partyzanckim, Medalem Wojska, medalem „Za udział w wojnie obronnej 1939” i Krzyżem Armii Krajowej. Od 1991 roku jego imię nosi jedna z tarnowskich ulic w dzielnicy Grabówka.

</doc>
<doc id="2032490" url="https://pl.wikipedia.org/wiki?curid=2032490" title="Katastrofa samolotu IFO 21">
Katastrofa samolotu IFO 21



</doc>
<doc id="2032493" url="https://pl.wikipedia.org/wiki?curid=2032493" title="Bjarne Kallis">
Bjarne Kallis

Johan Bjarne Kallis (ur. 21 marca 1945 w Kokkoli) – fiński polityk, poseł, były przewodniczący Chrześcijańskich Demokratów.
Życiorys.
W 1964 zdał egzamin maturalny. W 1968 ukończył studia z zakresu nauk społecznych. Pracował w spółce kolejowej, następnie od 1969 do 2003 był wykładowcą szkoły handlowej w rodzinnym mieście. Od 1991 do 2011 nieprzerwanie sprawował mandat deputowanego do Eduskunty z okręgu Vaasa. W 2011 zrezygnował z ubiegania się o miejsce w parlamencie na kolejną kadencję.
Od 1991 do 1995 stał na czele frakcji parlamentarnej Fińskiej Ligi Chrześcijańskiej. Następnie do 2004 przewodniczył temu ugrupowaniu, które w 2001 przyjęło nazwę Chrześcijańscy Demokraci. W 2006 kandydował w wyborach prezydenckich, uzyskał w pierwszej turze 2% głosów, popierając następnie Sauliego Niinistö z Partii Koalicji Narodowej. W 2007 ponownie został przewodniczącym klubu poselskiego chadeków. W 2015 kandydował do parlamentu z ramienia Partii Koalicji Narodowej.

</doc>
<doc id="2032501" url="https://pl.wikipedia.org/wiki?curid=2032501" title="Filipe Teixeira">
Filipe Teixeira

Filipe Teixeira, właśc. Filipe de Andrade Teixeira (ur. 2 października 1980 w Paryżu) – portugalski piłkarz występujący na pozycji pomocnika.
Kariera piłkarska.
Kariera klubowa.
W 1998 rozpoczął karierę piłkarską w portugalskim trzecioligowym klubie FC Felgueiras. W 2001 przeszedł do francuskiego FC Istres, skąd w następnym roku był zaproszony do Paris Saint-Germain F.C., ale przez wysoką konkurencję nieczęsto wychodził na boisko w składzie pierwszej drużyny, dlatego był wypożyczony do União Leiria, a w 2005 sprzedany do Académici Coimbra. 17 lipca 2007 podpisał 3-letni kontrakt z angielskim klubem West Bromwich Albion F.C.. Na początku 2010 został wypożyczony do Barnsley F.C. Po wygaśnięciu kontraktu z angielskim klubem podpisał 2-letni kontrakt z ukraińskim Metałurhiem Donieck. Następnie został wypożyczony do FC Brașov. Latem 2011 został zawodnikiem Rapidu Bukareszt. W 2013 roku grał w Nadi asz-Szab, a następnie przeszedł do klubu Petrolul Ploeszti. W 2015 został zawodnikiem klubu Astra Giurgiu, a w 2017 roku - Steauy Bukareszt.

</doc>
<doc id="2032503" url="https://pl.wikipedia.org/wiki?curid=2032503" title="Wydział Filozofii i Socjologii Uniwersytetu Warszawskiego">
Wydział Filozofii i Socjologii Uniwersytetu Warszawskiego

Wydział Filozofii i Socjologii Uniwersytetu Warszawskiego – jeden z dawnych wydziałów Uniwersytetu Warszawskiego kształcący w trybie stacjonarnym na kierunkach filozofia i socjologia. Wydział uniwersytetu łączący zagadnienia filozofii i socjologii powstał w 1951 jako Wydział Filozoficzno-Społeczny. W 1953 zmieniono nazwę na Wydział Filozoficzny, w 1968 na Wydział Nauk Społecznych, a w 1981 na Wydział Filozofii i Socjologii. W 2020 wyodrębniły się z niego wydziały Socjologii i Filozofii.
Siedziba.
Dziekanat Wydziału Filozofii i Socjologii mieścił się w budynku przy ulicy Nowy Świat 69, jednak zasadnicza część Wydziału mieściła się w innych budynkach. W budynku przy Krakowskim Przedmieściu 3 zlokalizowany był Instytut Filozofii oraz wydziałowa biblioteka połączona z bibliotekami Instytutu Filozofii i Socjologii Polskiej Akademii Nauk i Polskiego Towarzystwa Filozoficznego, a także pojedyncze zakłady Instytutu Socjologii. Natomiast Instytut Socjologii znajdował się w budynku przy ulicy Karowej 18.

</doc>
<doc id="2032507" url="https://pl.wikipedia.org/wiki?curid=2032507" title="Tatiana Rosová">
Tatiana Rosová

Tatiana Rosová (ur. 2 sierpnia 1961) – słowacka socjolog i polityk, od 2006 do 2012 posłanka do Rady Narodowej.
Życiorys.
W latach 1979–1983 studiowała socjologię na Wydziale Filozofii Uniwersytetu Komeńskiego w Bratysławie, następnie pracowała w instytutach badawczych i analitycznych. W 1989 uzyskała zatrudnienie w katedrze socjologii macierzystego uniwersytetu, zaś w latach 1990–1992 pracowała w zakładzie analiz społecznych instytutu studiów środkowoeuropejskich tej uczelni. Od 1993 do 1996 zatrudniona w dziale badania opinii publicznej agencji „Focus”, następnie w agencji reklamowej „Soria&amp;Grey” oraz agencji badawczej „Markant”. W latach 2000–2001 i 2003–2006 pracowała jako doradca rządu Mikuláša Dzurindy.
Uczestniczyła jako doradca w kampaniach wyborczych ugrupowań: Społeczeństwo Przeciwko Przemocy (1990), Słowacka Koalicja Demokratyczna (1998) i SDKÚ (2002). W 2006 uzyskała mandat posłanki z ramienia SDKÚ-DS (do której wstąpiła w 2005). W 2010 ponownie wybrana do Rady Narodowej z listy SDKÚ-DS. W 2012 nie uzyskała reelekcji.

</doc>
<doc id="2032518" url="https://pl.wikipedia.org/wiki?curid=2032518" title="Ivan Štefanec">
Ivan Štefanec

Ivan Štefanec (ur. 30 września 1961 w Powaskiej Bystrzycy) – słowacki menedżer i polityk, poseł do Rady Narodowej, deputowany do Parlamentu Europejskiego VIII i IX kadencji.
Życiorys.
W latach 1979–1983 studiował w Wyższej Szkole Ekonomicznej w Bratysławie, następnie zaś podyplomowo anglistykę na Uniwersytecie Komeńskiego (1987–1989).
W latach 1994–2004 pracował na stanowiskach dyrektorskich w spółce Coca-Cola Beverages Slovakia. Był pierwszym prezesem Związku Przedsiębiorców Słowacji, otrzymał tytuł honorowego prezesa tej organizacji. W 2006 został pełnomocnikiem rządu ds. wprowadzenia euro. W tym samym roku uzyskał mandat posła do Rady Narodowej z ramienia SDKÚ-DS, zaś w 2010 reelekcję do parlamentu z listy tego samego ugrupowania. Mandat utrzymał również w 2012. W 2014 był liderem listy wyborczej swojego ugrupowania w wyborach europejskich, uzyskując jeden z dwóch mandatów, które przypadły SDKÚ-DS. W 2015 opuścił swoje dotychczasowe ugrupowanie, dołączając następnie do Ruchu Chrześcijańsko-Demokratycznego. W 2019 z ramienia KDH utrzymał mandat eurodeputowanego na kolejną kadencję.

</doc>
<doc id="2032539" url="https://pl.wikipedia.org/wiki?curid=2032539" title="Martin Pado">
Martin Pado

Martin Pado (ur. 16 maja 1959 w Michalovcach) – słowacki inżynier i polityk, minister spraw wewnętrznych w rządzie Mikuláša Dzurindy (2006), od 2006 do 2012 poseł do Rady Narodowej.
Życiorys.
W 1982 ukończył studia na wydziale budownictwa Słowackiej Wyższej Szkoły Technicznej w Bratysławie, następnie studiował podyplomowo w Wyższej Szkole Technicznej w Koszycach (1986–1988), odbył również kursy menadżerski oraz z dziedziny prawa na Uniwersytecie Komeńskiego w Bratysławie (1991–1992).
Pracował w zakładach elektrotechnicznych w rodzinnej miejscowości. W 1989 współtworzył ruch Społeczeństwo Przeciwko Przemocy w rodzinnej miejscowości. Trzy lata później znalazł się wśród założycieli HZDS, następnie zaś przystępował do NDS i Unii Demokratycznej (DÚ). W latach 1990–1995 był dyrektorem urzędu powiatowego w Michalovcach, zaś od 1998 do 2002 urzędu krajowego w Trnawie.
W 2000 został członkiem Słowackiej Unii Chrześcijańskiej i Demokratycznej (SDKÚ), z ramienia której sprawował funkcję wiceministra spraw wewnętrznych (2002–2006). W ostatnich miesiącach funkcjonowania drugiego rządu Mikuláša Dzurindy zajmował stanowisko ministra tego resortu (luty-lipiec 2006). W 2006 i 2010 uzyskiwał mandat posła do Rady Narodowej z listy SDKÚ–DS. W 2012 nie został ponownie wybrany.

</doc>
<doc id="2032546" url="https://pl.wikipedia.org/wiki?curid=2032546" title="Viliam Novotný">
Viliam Novotný

Viliam Novotný (ur. 13 marca 1973 w Koszycach) – słowacki lekarz i polityk, poseł do Rady Narodowej.
Życiorys.
Ukończył studia na Wydziale Lekarskim Uniwersytetu Komeńskiego w Bratysławie, po czym praktykował jako lekarz neurochirurg. Był doradcą premiera rządu ds. służby zdrowia, a także posłem do sejmiku kraju koszyckiego.
W 2002 objął po raz pierwszy mandat posła do Rady Narodowej z ramienia SDKÚ. Był wiceprzewodniczącym komisji zdrowia oraz przewodniczącym stałej delegacji do Zgromadzenia Parlamentarnego OBWE. W latach 2006, 2010 i 2012 wybierany do parlamentu na kolejne kadencje jako przedstawiciel SDKÚ-DS. Był wiceprzewodniczącym tego ugrupowania, z funkcji tej zrezygnował w 2014. Został potem kolejno wiceprzewodniczącym i przewodniczącym ugrupowania ŠANCA.

</doc>
<doc id="2032548" url="https://pl.wikipedia.org/wiki?curid=2032548" title="Parafia św. Kazimierza w Kościelisku">
Parafia św. Kazimierza w Kościelisku

Parafia św. Kazimierza w Kościelisku – parafia należąca do dekanatu Zakopane archidiecezji krakowskiej. 
Obecnie proboszczem jest ks. Krzysztof Smoter, a wikariuszem ks. Arkadiusz Zych.

</doc>
<doc id="2032567" url="https://pl.wikipedia.org/wiki?curid=2032567" title="Parafia św. Michała Archanioła w Dębnie">
Parafia św. Michała Archanioła w Dębnie

Parafia św. Michała Archanioła w Dębnie – parafia należąca do dekanatu Niedzica archidiecezji krakowskiej. 
Obecnie proboszczem jest ks. mgr Tadeusz Skupień.

</doc>
<doc id="2032568" url="https://pl.wikipedia.org/wiki?curid=2032568" title="Jozef Mikuš">
Jozef Mikuš

Jozef Mikuš (ur. 18 maja 1960 w Koszycach) – słowacki samorządowiec i polityk, poseł do Rady Narodowej.
Życiorys.
Ukończył studia na wydziale budownictwa Wyższej Szkoły Technicznej w Koszycach, po czym pracował w zakładach WUSAM w Zwoleniu (1984–1993). W 1990 został wybrany do rady miejskiej Zwolenia (mandat pełnił do 2002). W latach 1994–2002 był wiceburmistrzem tej miejscowości. Od 2004 wybierany do sejmiku kraju bystrzyckiego, był także kandydatem na jego żupana.
W 2002 został wybrany na posła do Rady Narodowej z ramienia SDKÚ. W 2006, 2010 i 2012 uzyskiwał reelekcję z listy SDKÚ-DS. Był wiceprzewodniczącym tego ugrupowania, zrezygnował z tej funkcji w 2014. W 2015 dołączył do Ruchu Chrześcijańsko-Demokratycznego.

</doc>
<doc id="2032571" url="https://pl.wikipedia.org/wiki?curid=2032571" title="Reprezentacja wyspy Saaremaa w piłce nożnej">
Reprezentacja wyspy Saaremaa w piłce nożnej



</doc>
<doc id="2032574" url="https://pl.wikipedia.org/wiki?curid=2032574" title="Kazimierz Polus">
Kazimierz Polus

Kazimierz Polus (ur. 10 września 1929 w Poznaniu, zm. 15 marca 1985 tamże) – polski seryjny morderca, zabójca trzech osób, pedofil.
Życiorys.
Ukończył 7 klas szkoły podstawowej. Nie posiadał wyuczonego zawodu. Żonaty od 1950, w 1951 żona wniosła pozew o rozwód. 
Po raz pierwszy miał do czynienia z wymiarem sprawiedliwości w 1953 – został skazany za napad i gwałt na 10 lat więzienia. Odsiedział 7 lat. W 1961 został skazany za czyny lubieżne na kolejne 10 lat. Wyrok odsiedział w całości w Zakładzie Karnym w Kaliszu. 
Po wyjściu z więzienia zamieszkał w Szczecinie. Pracował w Szczecińskich Zakładach Celulozowo-Papierniczych. W maju 1971 w Szczecinie zamordował 8-letniego chłopca. Sekcja zwłok potwierdziła, że chłopiec przed śmiercią został zgwałcony.
W 1975 przeprowadził się do Poznania. Pracował w Wojewódzkim Przedsiębiorstwie Komunikacyjnym, później w Miejskim Przedsiębiorstwie Komunikacyjnym. Kolejnej zbrodni dopuścił się w grudniu 1975 – w Poznaniu zamordował 17-letniego chłopaka, wcześniej wykorzystując go seksualnie. W grudniu 1982 w okolicach Poznania (Plewiska, Luboń) dokonał kolejnego morderstwa, tym razem na 21-letnim mężczyźnie. 
5 stycznia 1983 został aresztowany. Akt oskarżenia trafił do Sądu Wojewódzkiego w Poznaniu w styczniu 1984. Zarzucono mu dokonanie trzech zabójstw na tle seksualnym oraz przywłaszczenie pieniędzy, należących do jednej z jego ofiar. 13 kwietnia 1984 został skazany na śmierć. Złożył apelację i wniosek o rewizję wyroku, jednak 18 września 1984 Sąd Najwyższy w Warszawie nie przychylił się do jego argumentów. Rada Państwa nie skorzystała z prawa łaski, więc 28 lutego 1985 sąd wydał postanowienie o terminie wykonania wyroku. Egzekucję wykonano w Areszcie Śledczym w Poznaniu 15 marca 1985.

</doc>
<doc id="2032582" url="https://pl.wikipedia.org/wiki?curid=2032582" title="Kawasaki Ki-119">
Kawasaki Ki-119

Kawasaki Ki-119 (jap. キ119) – niezrealizowany projekt myśliwca bombardującego wytwórni Kawasaki przeznaczonego dla lotnictwa Cesarskiej Armii Japońskiej. Prace na etapie drewnianej makiety zakończyła kapitulacja Japonii.
Historia.
Ki-119 jest typowym przykładem samolotu, który powstał z potrzeby chwili, a nie w wyniku planowania i strategii. Na początku 1945 r. japońska dominacja na Pacyfiku należała już do przeszłości. Zaczynało brakować materiałów, surowców, samolotów i co równie ważne doświadczonych pilotów. Japoński przemysł zrównywany był z ziemią przez amerykańskie bombardowania strategiczne przy użyciu latających superfortec.
W takich okolicznościach Wydział Techniczny dowództwa Cesarskiej Armii Lądowej w trybie pilnym opracował specyfikację techniczną jednomiejscowego samolotu myśliwsko-bombowego. Główny nacisk położono na prostotę konstrukcji i szybką możliwość wprowadzenia samolotu do produkcji seryjnej. Osiągi nowej maszyny miały drugorzędne znaczenie. Zakładano maksymalne wykorzystanie gotowych elementów i podzespołów z samolotów już istniejących. Nie określono rodzaju jednostki napędowej. Wymagano natomiast, aby nowy samolot miał konstrukcję, łatwą do szybkiego przystosowania jej do silnika, który w danym momencie byłby dostępny.
Wydział Techniczny chciał, aby poza prostotą budowy, maszyna była również łatwa w pilotażu, aby nowo wyszkoleni piloci, bez doświadczenia bojowego, mogli sprawnie i szybko opanować technikę latania na nowym samolocie, operując z lotnisk polowych o ubogiej infrastrukturze.
Na bazie podstawowej wersji myśliwsko-bombowej planowano zbudowanie wersji myśliwca eskortującego oraz bombowca nurkującego. Zaprojektowanie i zbudowanie nowej maszyny, oznaczonej jako Ki-119, zlecono wytwórni Kawasaki. Na czele zespołu inżynierów odpowiedzialnych za nowy projekt stanęli czołowi konstruktorzy tej firmy: inżynier Takeo Doi i Jun Kitano. Tempo prac było imponujące, zaledwie w trzy miesiące od otrzymania specyfikacji Wydziału Technicznego, w marcu 1945 r. projekt Ki-119 był już gotowy.
Jeszcze przed ukończeniem projektu przystąpiono do budowy drewnianej makiety samolotu naturalnej wielkości. 4 kwietnia 1945 r. wytwórnia otrzymała zlecenie na przygotowanie linii produkcyjnej. Przewidywano, że montaż samolotów będzie odbywał się w specjalnie do tego celu przystosowanych podziemnych tunelach. Na początku czerwca 1945 r. gotowa była drewniana makieta Ki-119. Niestety, 22 czerwca 1945 r. nalot amerykańskich B-29 poważnie uszkodził zakłady w Kakamigahara, w których spłonęła dokumentacja techniczna samolotu. Dlatego też ukończenie i oblot pierwszego prototypu, początkowo planowane na wrzesień 1945 r., przesunięto na listopad. Zawieszenie broni w sierpniu, a następnie kapitulacja Japonii we wrześniu zakończyła prace nad samolotem.
Konstrukcja.
Ki-119 był jednomiejscowym, wolnonośnym dolnopłatem, napędzanym pojedynczym silnikiem gwiazdowym. Skrzydła o niewielkim wzniosie, dużym wydłużeniu i dużej powierzchni, składające się z centropłata i części zewnętrznych. Wydłużenie i duża powierzchnia miały zapewnić jak najlepsze warunki startu i lądowania na niewielkich lotniskach polowych. Klasyczne usterzenie wolnonośne. Podwozie chowane, główne do wnęk w płacie. Aby zapewnić dużą stabilność podczas lądowania i startu, golenie podwozia zaadaptowane z Kawasaki Ki-102 miały dość duży rozstaw. Kadłub o konstrukcji półskorupowej wzorowany na konstrukcji Kawasaki Ki-100.
Uzbrojenie.
W podstawowej wersji myśliwsko-bombowej maszyna była uzbrojona w dwa działka Ho-5 kalibru 20 mm, zamontowane na kadłubie i strzelające poprzez śmigło, mogła również przenosić 800 kg bombę umieszczoną pod kadłubem. W wersji myśliwca eskortującego Ki-119 miał przenosić, poza dwoma działkami kadłubowymi, kolejne dwa działka Ho-5 umieszczone w skrzydłach i strzelające poza obrysem śmigła. W tej wersji samolot mógł również przenosić dwa dodatkowe zbiorniki paliwa po 600 litrów lub ładunek bomb o tej samej masie. W wersji bombowca nurkującego, zaopatrzonego w listwowe hamulce aerodynamiczne, maszyna miała przenosić po dwie 250 kg bomby.

</doc>
<doc id="2032596" url="https://pl.wikipedia.org/wiki?curid=2032596" title="MPICH2">
MPICH2

MPICH2 – biblioteka, która implementuje standard MPI w wersji drugiej, dodając nowe funkcje, jak np. dynamiczna obsługa procesów, równoległe I/O oraz operacje na zdalnej pamięci.
Biblioteka udostępnia interfejs dla języków programowania C, C++ oraz Fortran.
Instalacja i konfiguracja.
Najnowszą wersję biblioteki można pobrać ze strony domowej projektu.
Instalacja w środowisku GNU/Linux przedstawiona jest w dokumentacji biblioteki.
Do poprawnej pracy niezbędny jest interpreter języka Python, gdyż wiele narzędzi w bibliotece zostało zaimplementowane w tym języku.
Dla ułatwienia pracy można dodać ścieżkę, w której zainstalowano MPICH2, do zmiennej PATH:
export PATH=/usr/local/mpich2/bin:$PATH
W MPICH2 pojawia się menedżer procesów "mpd" (domyślny menedżer procesów), który jest odpowiedzialny za komunikację w klastrze oraz uruchamianie zadań na zdalnych serwerach.
Aby uruchomić "mpd", należy w katalogu domowym utworzyć plik ".mpd.conf", który będzie zawierał poniższą definicję.
MPD_SECRETWORD=losowyciągznakow
Należy ustawić uprawnienia do pliku tak, aby był do odczytu tylko dla właściciela.
chmod 600 ~/.mpd.conf
Aby uruchomić "mpd" na wielu serwerach, najłatwiej jest wykorzystać skrypt "mpdboot". Argumenty, które musimy podać, to plik z listą serwerów, na których uruchomić daemona. Opcjonalnie możemy podać liczbę serwerów z listy, na których należy go uruchomić.
[user@blade02 ~]$ cat machines
blade03
blade04
blade05
[user@blade02 ~]$ mpdboot -n 4 --file=./machines
Do sprawdzenia, czy "mpd" został poprawnie uruchomiony, należy wykorzystać skrypt "mpdtrace".
[user@blade02 ~]$ mpdtrace
blade02
blade03
blade04
blade05
Wyświetli on listę serwerów, na których będą wykonywane zadania.
Można też przetestować komunikację za pomocą polecenia "mpdringtest"
[user@blade02 ~]$ mpdringtest 100
time for 100 loops = 0.10592007637 seconds
[user@blade02 ~]$
Uruchamianie programów.
Kompilacja.
Kompilacja jest podobna do tej znanej z MPICH.
[user@blade02 mpich]$ mpicc example.c -o example
[user@blade02 mpich]$ ls
[user@blade02 mpich]$ example example.c
Uruchomienie.
W MPICH2 pojawia się nowe narzędzie "mpiexec" ("mpirun" znany z MPICH jest linkiem symbolicznym do "mpiexec") służące do wykonywania zadań.
[user@blade02 ~]$ mpiexec -n 6 hostname
blade04
blade03
blade05
blade04
blade02
blade02
[user@blade02 ~]$
Powyższe uruchomi polecenie "hostname" w sześciu kopiach na serwerach w pierścieniu.
Zmiany w porównaniu do MPICH.
Zarządzanie procesami/zadaniami.
W MPICH2 mamy narzędzie do zarządzania zadaniami w klastrze. Polecenie "mpdlistjobs" wyświetla aktualnie przetwarzane zadania w klastrze, a "mpdkilljob" może zakończyć działanie podanego zadania.
[user@blade02 ~]$ nohup mpiexec -n 2 sleep 100 &gt;/dev/null 2&gt;/dev/null &amp;
[user@blade02 ~]$ mpdlistjobs
jobid = 14@blade02_48009
jobalias =
username = user
host = blade02
pid = 24958
sid = 24957
rank = 0
pgm = sleep
jobid = 14@blade02_48009
jobalias =
username = user
host = blade04
pid = 611
sid = 610
rank = 1
pgm = sleep
[user@blade02 ~]$ mpdkilljob 14@blade02_48009
[user@blade02 ~]$ mpdlistjobs
[user@blade02 ~]$
"mpd" umożliwia też wysłanie sygnału do wszystkich procesów dla danego zadania.
[user@blade02 ~]$ mpiexec -n 2 perl -e 'use POSIX; system(„hostname -s”); $SIG{INT} = sub { print „Hello World\n"; }; pause(); '
blade02
blade04
Hello World
Hello World
W drugiej konsoli wydano poniższe polecenia.
[user@blade02 ~]$ mpdlistjobs
jobid = 32@blade02_48009
jobalias =
username = user
host = blade02
pid = 25213
sid = 25212
rank = 0
pgm = perl
jobid = 32@blade02_48009
jobalias =
username = user
host = blade04
pid = 1654
sid = 1653
rank = 1
pgm = perl
[user@blade02 ~]$ mpdsigjob SIGINT -j 32@blade02_48009
MPICH2 udostępnia funkcję MPI_Comm_spawn służącą do uruchomienia dodatkowych procesów w ramach działającego już zadania.
Równoległe I/O.
Procesy w uruchomionych zadaniach często potrzebują równoczesnego dostępu do zapisu lub odczytu danych. W MPICH2 pojawiła się obsługa I/O podobna do wysyłania (zapis do pliku na zdalnym serwerze) i odbierania (odczyt z pliku) komunikatów. Każdy z procesów może mieć dostęp do wybranej części pliku. MPICH2 definiuje podstawowe funkcje wejścia-wyjścia: open, close, seek, read.
Zdalne operacje na pamięci.
W MPICH2 pojawiła się możliwość operacji na obszarach pamięci procesów uruchomionych na innych komputerach w ramach tego samego zadania. Jest to uogólnienie modelu przesyłania komunikatów zdefiniowanego w MPI1. Współdzielenie pamięci odbywa się przez definiowanie okien (zakresów pamięci), czyli buforów, na których przeprowadzane są operacje.
Funkcja MPI_Win_create definiuje nowe okno, które jest dostępne do zapisu i/lub odczytu przez inny proces lub grupę procesów.
Dostępne są operacje:
Wszystkie operacje na zdalnej pamięci są asynchroniczne, więc należy zadbać o synchronizację. Służy do tego funkcja MPI_Win_fence.

</doc>
<doc id="2032602" url="https://pl.wikipedia.org/wiki?curid=2032602" title="Parafia św. Jana Chrzciciela w Dursztynie">
Parafia św. Jana Chrzciciela w Dursztynie

Parafia św. Jana Chrzciciela w Dursztynie – parafia rzymskokatolicka należąca do dekanatu Niedzica, archidiecezji krakowskiej. 
Parafię prowadzą franciszkanie z klasztoru pw. św. Salwatora z Horty w Dursztynie.

</doc>
<doc id="2032621" url="https://pl.wikipedia.org/wiki?curid=2032621" title="Superpuchar Wysp Owczych w piłce nożnej (2008)">
Superpuchar Wysp Owczych w piłce nożnej (2008)

8 marca 2008 rozegrano mecz drugiej edycji, organizowanego co roku, od 2007, Superpucharu Wysp Owczych. Było to spotkanie mistrza kraju z roku 2007 NSÍ Runavík oraz zdobywcy Pucharu Wysp Owczych 2007, EB/Streymur. Tamtoroczny Puchar przypadł drużynie z Runavíku.

</doc>
<doc id="2032659" url="https://pl.wikipedia.org/wiki?curid=2032659" title="Ganimed">
Ganimed



</doc>
<doc id="2032666" url="https://pl.wikipedia.org/wiki?curid=2032666" title="Abwehrgruppe-102">
Abwehrgruppe-102

Abwehrgruppe-102 – oddział rozpoznawczo-wywiadowczy Abwehry podczas II wojny światowej
Oddział został sformowany krótko po zaatakowaniu ZSRR przez wojska niemieckie 22 czerwca 1941 r. Był podporządkowany 17 Armii, zaś od maja 1943 r. – 8 Armii. Wchodził w skład Abwehrkommando-1A, od lipca 1942 r. – Abwehrkommando-101, zaś od listopada 1943 r. – Abwehrkommando-106. Do grudnia 1942 r. na czele Abwehrgruppe-102 stał ppłk Paul von Hopf-Hoyer, potem kpt. Karl Hess (do stycznia 1943 r.), por. Schtandtke (do maja 1943 r.), a następnie kpt. Martin Rudel (do końca wojny). Oddział działał na okupowanej Ukrainie i północnym Kaukazie. Po reorganizacji w maju 1943 r., prowadził – obok rozpoznawczej i wywiadowczej – także działalność kontrwywiadowczą w miejscach dyslokacji oddziałów tyłowych 8 Armii. Agentura była werbowana spośród wziętych do niewoli czerwonoarmistów, osadzonych w obozach jenieckich w miejscowościach Stalino, Rostów nad Donem, Gorłówka, Charków, Konstantynowka, Artiomowsk, stanica Krymskaja, Krasnodar, Połtawa, Kirowograd. Ochotnicy byli szkoleni przez Niemców i ich rosyjskich współpracowników na krótkoterminowych kursach wywiadowczych. Po pewnym czasie rozpoczęto również szkolenia dla agentów-radiowców, które trwały 2-3 miesiące. Agenci byli na końcu pojedynczo lub małymi grupami przerzucani przez linię frontu na tyły Armii Czerwonej. Abwehgruppe była zakamuflowana na różne sposoby, np. w Krasnodarze jako samochodowy oddział remontowy, a jej członkowie i szkoleni agenci występowali jako kierowcy i mechanicy. Podczas działań na obszarze Kubania działano wespół z Sonderkommando Dromedar, złożonej z Ormian. W styczniu 1943 r. z jej składu przeszło do Abwehrgruppe-102 15 wyszkolonych agentów. Prowadzono też bliską współpracę z rumuńskim oddziałem wywiadowczym kapitana "Kuku", stacjonującym w stanicy Gostagajewskaja. Do Abwehrgruppe udało się Sowietom wprowadzić swojego agenta Piotra I. Priadko ze SMIERSZa, który występował pod fałszywym nazwiskiem Pietrenko. Po 2 miesiącach przeszkolenia Niemcy wysłali go na tyły wojsk sowieckich. Przekazał fałszywe informacje, po czym powrócił na drugą stronę frontu. Udało mu się wejść w bliskie kontakty z dowódcą oddziału. Dzięki jego działalności Niemcy otrzymywali wiele dezinformacji, częściowo opierających się na prawdzie dla ich uwiarygodnienia. Po 3 przerzuceniu na sowieckie tyły P. I. Priadko otrzymał od swoich mocodawców zadanie zajęcia się w ramach Abwehrgruppe produkowaniem fałszywych dokumentów. Jego działania doprowadziły do ujawnienia łącznie danych 101 niemieckich agentów i 26 członków Abwehrgruppe. Po zakończeniu wojny został odznaczony Orderem Czerwonego Sztandaru.

</doc>
<doc id="2032670" url="https://pl.wikipedia.org/wiki?curid=2032670" title="Robert Wladislas Potocki de Montalk">
Robert Wladislas Potocki de Montalk

Robert Wladislas Potocki de Montalk (1871-1942) – nowozelandzki architekt, pionier budownictwa betonowego w Nowej Zelandii.
Życiorys.
Był wnukiem polskiego hrabiego Józefa Franciszka Jana Potockiego, synem Edmunda Józefa Potockiego de Montalk i Alexandriny Williaminy Sutherland. Był dwukrotnie żonaty, po raz pierwszy z Maud Vaile, córką Samuela Vaile – kupca i agenta handlu ziemią. Miał z nią troje dzieci: znanego poetę i pisarza Geoffreya Potockiego de Montalk, historyka rodu Potockich Cedrica de Montalk i córkę Dulce. Po śmierci Maud ożenił się po raz drugi z Evelyn Hickson. 
Za pieniądze pożyczone od teścia zakupił ziemię w Remuerze i wybudował tam parkową rezydencję znaną jako Vallombrosa. Był jednym z pionierów wykorzystania betonu w Nowej Zelandii, którego zastosowaniem zainteresowany był już od przełomu XIX i XX w. Pisał o nim jako prekursorze budownictwa betonowego między innymi Geoffrey Thornton w książce „Cast in Concrete”. W latach 1911-1912 kierował budową hotelu Cargen w Auckland, przy którego budowie wykorzystał zbrojony beton. Projekt hotelu ze względu na jego nowatorstwo bojkotowało Zrzeszenie Cechu Budowlanego w Auckland. Potem był między innymi projektantem domu w Wellington w 1919 r., wykonanego w całości z betonu (ściany, kolumny, belki nośne). W międzyczasie jednak w 1914 r., w związku z problemami finansowymi sprzedał swoją pracownię i dom i przekwalifikował się na rolnictwo zakupując gospodarstwo w Alfriston. 

</doc>
<doc id="2032671" url="https://pl.wikipedia.org/wiki?curid=2032671" title="COROT-11b">
COROT-11b



</doc>
<doc id="2032672" url="https://pl.wikipedia.org/wiki?curid=2032672" title="COROT-10b">
COROT-10b



</doc>
<doc id="2032673" url="https://pl.wikipedia.org/wiki?curid=2032673" title="COROT-9b">
COROT-9b



</doc>
<doc id="2032674" url="https://pl.wikipedia.org/wiki?curid=2032674" title="COROT-8b">
COROT-8b



</doc>
<doc id="2032675" url="https://pl.wikipedia.org/wiki?curid=2032675" title="Bockhorn">
Bockhorn

Niemcy:

</doc>
<doc id="2032677" url="https://pl.wikipedia.org/wiki?curid=2032677" title="Gminy w departamencie Rodan">
Gminy w departamencie Rodan

Lista 293 gmin w departamencie Rodan we Francji.

</doc>
<doc id="2032678" url="https://pl.wikipedia.org/wiki?curid=2032678" title="COROT-12 b">
COROT-12 b

COROT-12 b – planeta pozasłoneczna typu gorący jowisz, znajdująca się w kierunku konstelacji Jednorożca w odległości około 3750 lat świetlnych od Ziemi. Została odkryta w 2010 roku przez satelitę COROT.
Planeta ta ma masę nieznacznie mniejszą od masy Jowisza oraz promień o 44% większy od promienia Jowisza. Oznacza to, że COROT-12 b należy do typu gorących jowiszy rozdętych przez temperaturę i promieniowanie gwiazdy. Planeta ta obiega swoją gwiazdę z okresem ok. 3 dni.

</doc>
<doc id="2032679" url="https://pl.wikipedia.org/wiki?curid=2032679" title="Gminy w departamencie Yonne">
Gminy w departamencie Yonne

Lista 454 gmin w departamencie Yonne we Francji.

</doc>
<doc id="2032681" url="https://pl.wikipedia.org/wiki?curid=2032681" title="COROT-13 b">
COROT-13 b

COROT-13 b – planeta pozasłoneczna typu gorący jowisz, znajdująca się w kierunku konstelacji Jednorożca w odległości około 4270 lat świetlnych od Ziemi. Została odkryta w 2010 roku przez satelitę COROT.
Planeta COROT-13 b jest mniejsza niż Jowisz, ale jest za to dwa razy gęstsza. Sugeruje to obecność masywnego, skalistego jądra. Planeta ta obiega swoją gwiazdę z okresem ok. 4 dni.

</doc>
<doc id="2032683" url="https://pl.wikipedia.org/wiki?curid=2032683" title="COROT-14 b">
COROT-14 b

COROT-14 b – planeta pozasłoneczna typu gorący jowisz, znajdująca się w kierunku konstelacji Jednorożca. Została odkryta w 2010 roku przez satelitę COROT.
COROT-14 b obiega swoją gwiazdę z okresem ok. 1,5 dnia. Planeta ta jest nieznacznie większa od Jowisza, lecz jej masa sięga 7,5 mas Jowisza, jest również 6 razy gęstsza niż Jowisz. Takie połączenie planety bardzo masywnej i bardzo gorącej jest rzadkie; COROT-14 b była drugą odkrytą planetą tego typu.

</doc>
<doc id="2032684" url="https://pl.wikipedia.org/wiki?curid=2032684" title="Corot-15b">
Corot-15b



</doc>
<doc id="2032686" url="https://pl.wikipedia.org/wiki?curid=2032686" title="Rajd Argentyny 2002">
Rajd Argentyny 2002

Rezultaty Rajdu Argentyny ("22º Rally Argentina"), eliminacji Rajdowych Mistrzostw Świata w 2002 roku, który odbył się w dniach 17 – 19 maja. Była to szósta runda czempionatu w tamtym roku i druga szutrowa, a także czwarta w Production Cars WRC. Bazą rajdu było miasto Villa Carlos Paz. Zwycięzcami rajdu zostali Hiszpanie Carlos Sainz i Luís Moya w Fordzie Focusie WRC. Wyprzedzili oni norwesko-brytyjską załogę Pettera Solberga i Phila Millsa w Subaru Imprezie WRC oraz Brytyjczyków Colina McRae i Nicky'ego Grista w Fordzie Focusie WRC. Z kolei w Production Cars WRC zwyciężyła peruwiańsko-hiszpańska załoga Ramón Ferreyros i Diego Vallejo, jadący Mitsubishi Lancerem Evo 7. Pierwotnie 1. pozycję w rajdzie zajęli Finowie Marcus Grönholm i Timo Rautiainen w Peugeocie 206 WRC, jednak po rajdzie zostali zdyskwalifikowani za nieregulaminową pomoc mechaników poza parc fermé. Z kolei inna załoga Peugeota, Richard Burns i Robert Reid z Wielkiej Brytanii, była druga w rajdzie, jednak po imprezie została zdyskwalifikowana za zbyt lekkie koło zamachowe.
Rajdu nie ukończyło sześciu kierowców fabrycznych. Fin Harri Rovanperä w Peugeocie 206 WRC odpadł na 10. odcinku specjalnym z powodu awarii silnika. Kierowca Mitsubishi Lancera WRC François Delecour uległ wypadkowi na 7. oesie. Fin Tommi Mäkinen w Subaru Imprezie WRC miał wypadek na 22. oesie. Z kolei dwaj kierowcy Hyundaia Accenta WRC Niemiec Armin Schwarz i Belg Freddy Loix odpadli odpowiednio na 8. i 10. oesie. Pierwszy z nich zrezygnował z rajdu na skutek wysokiego ciśnienia oleju, a drugi awarii układu elektrycznego. Natomiast Francuz Gilles Panizzi w Peugeocie 206 WRC odpadł na 17. oesie na skutek awarii chłodnicy.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="2032689" url="https://pl.wikipedia.org/wiki?curid=2032689" title="Henry Kamen">
Henry Kamen

Henry A. Kamen (ur. 1936 w Rangunie) – brytyjski historyk. Studiował na Uniwersytecie Oksfordzkim. Członek brytyjskiego Królewskiego Towarzystwa Historycznego. Wykładał na różnych uniwersytetach w Hiszpanii i w USA. W Polsce ukazały się jego prace: "Inkwizycja hiszpańska" i "Imperium hiszpańskie. Dzieje rozkwitu i upadku".

</doc>
<doc id="2032690" url="https://pl.wikipedia.org/wiki?curid=2032690" title="Bank Leumi">
Bank Leumi

Bank Leumi (hebr. בנק לאומי לישראל בע"מ, "Bank Leumi Le’Israel"; "Bank Narodowy Izraela"; TASE: LEUMI) – bank uniwersalny z siedzibą w Tel Awiwie w Izraelu. Jest największym bankiem w kraju, który działał w latach 1902–1950 pod nazwą "Anglo-Palestine Bank". Jest notowany na Giełdzie Papierów Wartościowych w Tel Awiwie. Bank posiada własne oddziały w wielu krajach na całym świecie.
Bank prowadzi działalność na kilku podstawowych poziomach: (1) pośrednictwo finansowe, (2) działalność inwestycyjna, (3) usługi bankowe i finansowe w zakresie handlu międzynarodowego, papierów wartościowych, usług informacyjnych, kart kredytowych, doradztwa finansowego, pochodnych instrumentów finansowych i innych, (4) operacji bankowych oraz działalności funduszy inwestycyjnych.
Historia.
W 1897 twórca i główny ideolog syjonizmu, Dr. Theodor Herzl napisał artykuł zatytułowany „"The Jewish Colonial Trust"”. W artykule tym Herzl wykazał, że ruch syjonistyczny znajduje się w pilnej potrzebie posiadania instytucji finansowej, która byłaby zdolna wspierać żydowskich osadników w Palestynie (Ziemia Izraela).
Finansowa wizja Herzla zaczęła materializować się w Londynie (Wielka Brytania), który był współczesnym centrum światowych finansów. Początkowo, ze względu na różnice ideologiczne, wielu żydowskich bankierów odmówiło współpracy z Herzlem. Zwrócił się on wówczas do swoich najbardziej gorliwych zwolenników. Stało się to na "Drugim Kongresie Syjonistycznym", który odbył się w 1899 w Bazylei w Szwajcarii. Podjęto wówczas decyzję o potrzebie założenia banku pełniącego funkcję zaplecza finansowego Światowej Organizacji Syjonistycznej. Przy wspólnym wysiłku zgromadzono minimalną wymaganą sumę 250 000 £, dzięki której "Jewish Colonial Trust" rozpoczął swoją działalność w Londynie. Aby umożliwić nawet najbiedniejszym Żydom przyłączenie się do projektu, ustalono cenę za jedną akcję na poziomie do maksimum 80 £. Ostatecznie kapitał spółki wzrósł do 2 milionów £.
Działalność "Jewish Colonial Trust" w Palestynie miała być realizowana przy pomocy zależnej spółki pod nazwą "Anglo-Palestine Company" (APC). Powstała ona w Londynie w dniu 27 lutego 1902. Jej kierownikiem został Zalman David Levontin. Spółka rozpoczęła działalność z niewielkim kapitałem około 50 000 £. Celem działalności miało być wspierania wysiłków ruchu syjonistycznego w rozwoju przemysłu, budownictwa, rolnictwa i infrastruktury w Palestynie.
Otwarcie pierwszego oddziału "Anglo-Palestine Bank" nastąpiło 2 sierpnia 1903 w Jafie. Kapitał założycielski banku wynosił 395 000 £ i był daleki od zakładanego kapitału, który miał wynosić 8 milionów £. Nahum Sokołow powiedział w 1919: „Brytyjska Imperialna Kompania Wschodnioafrykańska, która administruje obszarem o powierzchni 200 tys. mil kwadratowych rozpoczynała również z taką samą kwotą 395 000 £.”. Do pierwszych zawartych transakcji należały zakupy gruntów, finansowanie przyjazdu nowych imigrantów żydowskich oraz uzyskiwanie wymaganych koncesji.
W latach 1904–1914 powstały kolejne oddziały banku w Jerozolimie, Bejrucie, Hebronie, Safedzie, Tyberiadzie i Gazie. "Anglo-Palestine Bank" oferował żydowskim rolnikom długoterminowe pożyczki i kredyty. Bank udzielił także pomocy finansowej przy budowie pierwszych 60 domów w nowo powstałym Tel Awiwie.
Po wybuchu I wojny światowej żydowscy osadnicy i "Anglo-Palestine Bank" znaleźli się w sytuacji poważnego kryzysu. Imperium Osmańskie wypowiedziało wojnę Wielkiej Brytanii i Imperium Rosyjskiemu. Z tego powodu zarejestrowany w Londynie "Anglo-Palestine Bank" został zmuszony do zamknięcia swoich oddziałów w Palestynie. Władze tureckie uznały bank za wrogą instytucję i skonfiskowały większość jego środków finansowych. Dyrektor Generalny banku, Levontin, który na krótko przed wybuchem wojny wyjechał do Egiptu, nie mógł powrócić do Palestyny. Zastąpił go Eliezer Ziegfried Hoofien, który prowadził ograniczoną działalność banku z konsulatu Hiszpanii w Jerozolimie.
Po zakończeniu wojny bank rozszerzył swoją działalność, angażując się we wszystkie najważniejsze przedsięwzięcia gospodarcze w Mandacie Palestyny. W 1932 przeniesiono główną siedzibę banku z Jafy do Jerozolimy. W 1936 "Anglo-Palestine Bank" utworzył spółkę "The Marine Trust", która była odpowiedzialna za sprzedaż akcji na sfinansowanie budowy Portu Tel Awiw. Podczas Rewolty arabskiej 1936 port ten umożliwił ekonomiczne przetrwanie żydowskich osiedli w Palestynie.
W dzień po proklamacji niepodległości Izraela, 15 maja 1948 tymczasowy rząd Izraela powierzył "Anglo-Palestine Bank" zadanie stworzenia państwowego systemu monetarnego. 16 sierpnia 1948 nastąpiło podpisanie umowy pomiędzy bankiem a tymczasowym rządem. "Anglo-Palestine Bank" otrzymał oficjalny status banku państwowego. Tego samego dnia wprowadzono na rynek niewielką ilość nowych banknotów lira izraelskiego oraz aluminiowe monety pruta. Drukowanie nowej serii banknotów zamówiono w Stanach Zjednoczonych.
Ponieważ było nie do pomyślenia, że oficjalny bank państwowy Izraela będzie nadal pozostawał brytyjską spółką, w 1950 założono w Tel Awiwie bank "Leumi Le’Israel", który 1 maja 1951 przejął wszystkie zobowiązania oraz aktywa "Anglo-Palestine Bank". Druga seria izraelskich banknotów posiada już obecną nazwę banku.
Utworzenie 24 sierpnia 1954 Banku Izraela umożliwiło "Bankowi Leumi" rozpoczęcie nowego etapu w swojej historii. Od tego momentu funkcjonuje on jako najważniejszy bank komercyjny w Izraelu.
W 1983 w Izraelu doszło do poważnego kryzysu gospodarczego, który doprowadził do załamania się udziałów największych izraelskich banków (Bank Hapoalim, Bank Leumi, Israel Discount Bank, Mizrahi Bank i Union Bank), które były zmuszone inwestować duże kwoty, aby utrzymać stabilny kurs swoich akcji na Giełdzie Papierów Wartościowych w Tel Awiwie. Dzień 6 października został nazwany „"Czarnym czwartkiem"”. Nastąpiło wówczas załamanie kursów akcji na giełdzie. Minister finansów podjął wówczas decyzję o zamknięciu Giełdy Papierów Wartościowych w Tel Awiwie. Ponowne otwarcie giełdy nastąpiło 24 października, wraz z decyzją nacjonalizacji banków (w tym także Banku Leumi).
Oddziały banku.
Banku Leumi posiada liczne oddziały na całym świecie.

</doc>
<doc id="2032692" url="https://pl.wikipedia.org/wiki?curid=2032692" title="WASP-8 b">
WASP-8 b

WASP-8 b – planeta pozasłoneczna typu gorący jowisz, krążąca wokół gwiazdy WASP-8 znajdującej się w kierunku konstelacji Rzeźbiarza w odległości około 280 lat świetlnych od Ziemi. Planeta została odkryta w 2008 roku w ramach programu SuperWASP.
WASP-8 b ma masę nieco ponad dwukrotnie większą od masy Jowisza oraz promień o 17% większy od promienia Jowisza. Obiega swoją gwiazdę ruchem wstecznym po mocno ekscentrycznej orbicie z okresem wynoszącym ok. 8 dni.

</doc>
<doc id="2032694" url="https://pl.wikipedia.org/wiki?curid=2032694" title="Aurel Țicleanu">
Aurel Țicleanu

Aurel Țicleanu (ur. 20 stycznia 1959 w Teliucu) – rumuński piłkarz i trener, reprezentant kraju grający na pozycji pomocnika.
Kariera klubowa.
Nicolae urodził się w miejscowości Teliuc i w 1974 w tamtejszym zespole Metalurgistul Sadu rozpoczął swoją przygodę z futbolem. Profesjonalną karierę piłkarską rozpoczął w 1976 w zespole Universitatea Krajowa. Z klubem dwukrotnie zdobywał Mistrzostwo Rumunii w latach 1979/1980 i 1980/1981 oraz 4 razy Puchar Rumunii w latach 1976/1977, 1977/1978, 1980/1981 i 1982/1983. Dotarł także do półfinału Pucharu UEFA w sezonie 1982/1983. W sumie w tym zespole grał przez 9 lat i w 232 spotkaniach strzelił 10 bramek. W 1985 przeszedł do zespołu Sportul Studențesc Bukareszt. Występował w nim do 1989 i w 105 spotkaniach strzelił 10 bramek. W 1989 wyjechał do stolicy Cypru, Nikozji, aby grać w miejscowym Olympiakosie. Występował w tym zespole przez 1 sezon i zagrał w 10 spotkaniach. W 1990 zakończył karierę piłkarską.
Kariera reprezentacyjna.
Karierę reprezentacyjną rozpoczął 29 sierpnia 1979 w meczu przeciwko reprezentacji Polski. Został powołany przez trenera Mirceę Lucescu na Euro 1984. Karierę reprezentacyjną zakończył w 1986, w której wystąpił w 44 spotkaniach i strzelił 2 bramki.
Kariera trenerska.
Karierę trenerską rozpoczął w 1991 w zespole UT Arad. Z zespołem zajął 2. miejsce w II lidze. W 1992 został trenerem zespołu Oțelul Galați. Pracował z tym zespołem do 1994 i w tym samym roku na kilka miesięcy został trenerem zespołu Universitatea Krajowa. W 1997 został trenerem zespołu Rocar Bukareszt. W 1998 został trenerem zespołu Maghreb Fez. W 1999 został asystentem trenera w zespole Astra Ploeszti. W 2000 na krótko objął posadę trenera zespołu Oțelul Galați. W 2002 na krótko został selekcjonerem reprezentacji Bangladeszu. W tym samym roku został trenerem zespołu Maghreb Fez. Poprowadził zespół do finału Pucharu Maroka. W tym samym roku trenował albański zespół Dinamo Tirana. Z zespołem tym wywalczył Puchar Albanii w sezonie 2002/2003. W 2003 został trenerem drużyny KS Lushnja. W 2004 na krótko objął posadę trenera w zespole Hassania Agadir. W 2006 został trenerem Al Sahel. W 2007 trenował Al Jahra, a w 2008 Al-Shabab Riyadh. W 2009 ponownie został trenerem zespołu Al Sahel. W latach 2010 i 2011 trenował Universitatea Krajowa. Od 2011 do 2012 pracował w Ohud Medina. W 2013 trenował dwa zespoły z tego samego miasta - Corona Braszów i FC Brașov.

</doc>
<doc id="2032695" url="https://pl.wikipedia.org/wiki?curid=2032695" title="Historia Austro-Węgier">
Historia Austro-Węgier

Historia Austro-Węgier – historia dualistycznego państwa powstałego w roku 1867 na bazie Cesarstwa Austrii, a istniejącego do zakończenia I wojny światowej w 1918 roku. Państwo złożone było z dwóch części połączonych unią personalną: Królestwa Węgier i Cesarstwa Austrii (popularnie zwanych Zalitawią i Przedlitawią). Posiadało dwa niezależne parlamenty i własne rządy, natomiast wspólnymi były głowa państwa, armia oraz polityka zagraniczna.
Geneza.
W roku 1848, w wyniku Wiosny Ludów, w Cesarstwie wybuchły demonstracje, wystąpienia mające na celu dopuszczenie do władzy ludu. Zmusiło to cesarza Ferdynanda I do abdykacji, a na tron wstąpił jego bratanek, 18-letni wówczas, Franciszek Józef. Na Węgrzech wybuchło powstanie narodowe stłumione tylko dzięki pomocy wojsk rosyjskich pod wodzą Iwana Paskiewicza. Demonstracje miały miejsce w Wiedniu, na ziemiach polskich oraz w Czechach. Franciszek Józef zdołał wprawdzie przywrócić silną władzę monarszą, ale wkrótce Austria doznała kolejnej klęski w wojnie z Francją (1859), po której zrzekła się Lombardii, zatrzymując jednak Wenecję.
Wojska austriackie walczyły u boku Prus z Danią w drugiej wojnie o Szlezwik w 1864 roku. Po zwycięstwie, armia austriacka stacjonowała w Holsztynie, gdzie wkrótce w wyniku prowokacji Bismarcka doszło do wybuchu wojny prusko-austriackiej. Wojnę Austria przegrała, po decydującym ciosie armii pruskiej pod wodzą Helmutha von Moltke w bitwie pod Sadową w 1866 roku.
Klęski odnoszone w wojnach przyczyniły się do przekształcania Austrii w monarchie dualistyczną, która utraciła swoje wpływy w Niemczech gdzie przewagę zdobyły Prusy po zwycięstwie nad Austrią. Prusy miały wolną rękę w zjednoczeniu Niemiec, którego dokonały po wojnie z Francją w 1871 roku.
U podstaw powstania Cesarsko-Królewskiej Monarchii, jak często określane są Austro-Węgry, leży tak zwany "Kompromis" ("Ausgleich") z lutego 1867, który zapoczątkował istnienie dualistycznej monarchii parlamentarnej w miejsce absolutystycznego Cesarstwa Austriackiego (1804-1867). Od połowy XIX w. zaczęło ono tracić wpływy i stabilizację wewnętrzną.
Największą rolę miały rozbudzone po Wiośnie Ludów ambicje narodów zamieszkujących ziemie Habsburgów, głównie Węgrów, a także utrata posiadłości we Włoszech (Lombardia) na rzecz Sabaudii po pokoju w Villafranca w 1859 oraz przegrana w wojnie z Prusami w 1866 (po której to wojnie musiano oddać Włochom Wenecję).
Przywódcy węgierscy domagali się od cesarza, by ten koronował się również na króla Węgier (co Franciszek Józef uczynił w czerwcu 1867) i potwierdził dawne przywileje, jakimi cieszyły się Kraje Korony Świętego Stefana. Z drugiej strony domagali się ustanowienia w Budapeszcie osobnego parlamentu, jednak z zachowaniem kontroli nad mniejszościami narodowymi (zwłaszcza Rumunami, Słowakami, Chorwatami i Rusinami).
Aby w ramach obowiązującego prawa zmienić Austrię w Austro-Węgry, cesarz potrzebował zgody Rady Państwa, obsadzanej w drodze wyborów pośrednich przez delegatów sejmów krajowych, które wysyłały do Rady Państwa swoje delegacje. Obawiając się, że przekształcenie państwa zwiększy przewagę Austrii nad narodami słowiańskimi, sejmy czeski, morawski i kraiński nie wysłały do Rady swoich przedstawicieli. W związku z tym decydujący głos w sprawie utworzenia nowego państwa należał do Galicji:
 Sejm galicyjski początkowo chciał pójść za przykładem wymienionych trzech sejmów krajowych, ale zagrożony nowymi wyborami, które zwiększyłyby liczbę posłów chłopskich przychylnych rządowi w Wiedniu, 2 marca 1867 wysłał delegację do Rady Państwa. Delegacja ta, w zamian za dodatkowe uprawnienia w dziedzinie języka polskiego i oświaty (Autonomia galicyjska), zagłosowała za ugodą austriacko-węgierską.
Konflikty austriacko-węgierskie.
Podstawową kwestią szeroko dyskutowaną po ustanowieniu monarchii dualistycznej były sprawy finansowe. Zgodnie z "Kompromisem" z 1867, sprawy podatków, ceł, taryf i procentów dochodu odprowadzanych do wspólnej kasy miały być renegocjowane co 10 lat. Kością niezgody między Niemcami a Węgrami stało się interpretowanie umowy w kontekście jej przedłużania. Austriacy sądzili, że co 10 lat będzie się jedynie rozsądzać różnice i spory powstałe w trakcie funkcjonowania unii. Węgierska arystokracja rozumiała pod pojęciem „renegocjacji” rozpoczęcie całego procesu od początku, tak by móc uzyskać nowe przywileje dla ziem Korony św. Stefana. Najwyższą temperaturę spory osiągnęły w połowie pierwszej dekady XX w. Poza kwestiami finansowymi, problemem stał się język komendy używany w jednostkach wojskowych (do tej pory nawet w dywizjach rekrutowanych na terenach węgierskich obowiązywał język niemiecki). Natomiast w jednostkach drugiej linii (obrony krajowej) obowiązywały już dwa języki. W austriackiej części państwa istniała Landwehra (pol. Obrona Krajowa, potocznie zwana "drewnianym wojskiem", a to ze względu, że podczas ćwiczeń posługiwała się atrapami karabinów), gdzie językiem dowodzenia był niemiecki. Natomiast w węgierskiej części państwa podobne formacje zwane „honwedami” (Honved) używały języka węgierskiego (wyjątkiem było autonomiczne Królestwo Chorwacji i Slawonii – formalnie nawet Trójjedyne Królestwo Chorwacji, Slawonii i Dalmacji, bo takiej nazwy używano oficjalnie w Zagrzebiu, mimo iż Dalmacja należała do Przedlitawii – gdzie do 1914 roku komenda była w języku krajowym, czyli serbsko-chorwackim). Kryzys zażegnano w październiku 1907 przedłużając działanie poprzedniej umowy (Węgrzy jednak ustąpili w kwestii wyodrębnienia języka komendy dla projektowanej osobnej armii węgierskiej, gdyż Franciszek Józef zagroził wprowadzeniem zasady powszechnego głosowania na terytorium Zalitawii co natychmiast odebrałoby Madziarom większość w sejmie węgierskim), nie rozwiązało to jednak problemu spadku poparcia dla podstaw istnienia CK Monarchii. Jednakże warto wspomnieć, że zwolennicy oderwania się od Austrii stanowili na Węgrzech znikomą mniejszość. Rządząca na Węgrzech arystokracja widziała w silnych związkach z Wiedniem (a potem i z Berlinem) nie tylko skuteczny środek do obrony własnego stanu posiadania, a także ochronę przed ewentualnymi powstaniami mniejszości narodowych stanowiących połowę ludności kraju. Ponadto czynnik ekonomiczny odgrywał także niebagatelną rolę w umacnianiu obu części monarchii, gdyż większość eksportu węgierskiego szła właśnie do Austrii.
Podobnego poszerzenia praw domagały się narody znajdujące się pod rządami parlamentu w Budapeszcie. Rumuni stanowiący większość mieszkańców Siedmiogrodu i Banatu, Słowacy uważani przez sporą część Węgrów za swych zeslawizowanych współbraci, Serbowie i Chorwaci w Dalmacji, Chorwacji i Wojwodinie. Napięcia wewnętrzne zwiększały także dążenia Serbów i Rumunów do połączenia się z nowo powstałymi Serbią i Rumunią.
Parlament węgierski generalnie starał się unikać kompromisów z mniejszościami narodowymi. Ograniczoną autonomię udało się wywalczyć jedynie Królestwu Chorwacji w 1868.
Cesarska i królewska część państwa różniły się zasadniczo pod względem poglądów na politykę narodowościową, a co za tym idzie – także na politykę zagraniczną. Węgrzy niechętnie patrzyli na plany włączenia do swojej części państwa terytoriów, które mogłyby jeszcze bardziej zaburzyć stosunki narodowościowe na ich niekorzyść. Dotyczyło to zwłaszcza sporu z Turcją o tereny dzisiejszej Bośni, Serbii i Rumunii. Kompromis udało się osiągnąć dopiero po podpisaniu w październiku 1879 sojuszu niemiecko-austriackiego. Wprawdzie groził on Węgrom w przypadku wojny przyłączeniem dalszych terenów na wschodzie, jednak był postrzegany przede wszystkim jako sojusz obronny przeciwko Rosji, uważanej za największe zagrożenie.
Po zawarciu ugody.
Po proklamowaniu monarchii Austro-Węgierskiej w 1867 roku, kraj Habsburski zwrócił uwagę na Bałkany, gdzie rozszerzał swoją strefę wpływów. Wówczas na Bałkanach swoje interesy miała także Rosja, która w XIX wieku dążyła do opanowania Konstantynopola. Już w pierwszej połowie XIX Rosja potwierdziła swoje wpływy na południu Europy, pomagając Grekom w uzyskaniu niepodległości i zwyciężając Turków pod Navarino w 1827 roku, co Klemens von Metternich uznał za polityczną klęskę interesów Austrii. W wojnie krymskiej zaostrzyły się stosunki austriacko-rosyjskie, co nie przeszkodziło w uzyskaniu przez Austrię nabytków terytorialnych w postaci Bośni i Hercegowiny (okupacji) w 1878 roku w wyniku wojny rosyjsko-tureckiej. 
Po kongresie berlińskim w 1878 roku Austro-Węgry rozpoczęły okupację Bośni i Hercegowiny, którą oficjalnie anektowano w 1908 w wyniku rewolucji młodotureckiej. Na skutek protestów węgierskich nowe terytorium nie zostało formalnie włączone pod jurysdykcję żadnej z części Monarchii habsburskiej. Zarząd nad nim sprawowało bezpośrednio ministerstwo finansów. Ta dziwna sytuacja rozbudziła w Chorwatach nadzieję na połączenie Bośni z ich ziemiami i włączenie nowo powstałego królestwa Słowian Południowych jako trzeciej części składowej Austro-Węgier.
Na podobne ustępstwa ze strony Wiednia liczyli także Czesi i Polacy.
I wojna światowa.
Przyczyna.
Planów monarchii trialistycznej nie udało się zrealizować. 28 czerwca 1914 austriacki następca tronu arcyksiążę Franciszek Ferdynand został zamordowany podczas wizyty w Sarajewie. Zamachu dokonała nacjonalistyczna organizacja Serbów bośniackich "Młoda Bośnia" ("patrz: Gavrilo Princip, Zamach w Sarajewie, Proces w Sarajewie").
Cesarstwo, które straciło wcześniej większość swych posiadłości w Północnych Włoszech, stanęło w obliczu groźby utraty części terytoriów zamieszkanych przez Słowian Południowych na rzecz Serbii. Cesarz Franciszek Józef, wspierany przez swych niemieckich sojuszników, postanowił uderzyć na Serbię nim ta zdoła doprowadzić do rewolucji i powstania. Zabójstwo Arcyksięcia Franciszka Ferdynanda potraktowano jako wygodny pretekst. Rząd w Belgradzie otrzymał bardzo daleko posunięte ultimatum, które oskarżało Serbię o dawanie schronienia organizacjom terrorystycznym. W ultimatum cesarstwo domagało się, oprócz ukarania winnych morderstwa arcyksięcia, zamknięcia antycesarskich organizacji i publikacji, wyeliminowania antycesarskich książek i nauczycieli ze szkół, czystek podejrzanych oficerów i urzędników państwowych, i udziału reprezentantów Austrii w oficjalnym dochodzeniu.
Gdy serbski parlament po długiej debacie odmówił przystania na żądania Austro-Węgier, oba państwa znalazły się w stanie wojny.
Wydarzenia na linii Wiedeń-Belgrad stały się iskrą zapalną I wojny światowej. Rosja postanowiła wystąpić w obronie interesów Słowian i zarządziła generalną mobilizację swej armii. Jej odwołania zażądały Niemcy, a gdy ich żądania nie zostały spełnione, także i to państwo włączyło się do wojny. Wkrótce po stronie Rosji opowiedziały się, związane z nią sojuszem, Francja i Wielka Brytania.
Działania na frontach.
Armia austro-węgierska początkowo odniosła, w czasie ofensywy wyprzedającej, sukcesy w bitwach pod Kraśnikiem i Komarowem, jednak przytłaczająca przewaga liczebna armii rosyjskiej spowodowała konieczność odwrotu po przegranych bitwach na przedpolach Lwowa. Złotymi zgłoskami zapisała się obrona Twierdzy Przemyśl dowodzonej przez gen. Kusmanka. W ciężkich zimowych walkach w Karpatach Wschodnich i w rejonie Przemyśla obie strony poniosły olbrzymie straty. Dość szybko jednak Austro-Węgry przeszły do kontrataku. Po sukcesach niemieckich w Kongresówce i bitwie pod Gorlicami, Austrii udało się odebrać Galicję Wschodnią (w maju 1915), a następnie po bitwie pod Caporetto powstrzymać natarcie Włoch.
W końcu, przy pomocy Niemiec, CK Armii udało się zająć praktycznie całą Rumunię, spore połacie Rosji i większą część Serbii, jednak ani pokonanie tej ostatniej, ani doprowadzenie do pokoju z Włochami nie powiodło się.
Zwycięstwa te nie zmieniły zasadniczo sytuacji militarnej Austro-Węgier, które musiały prowadzić wojnę na trzech frontach. Na froncie włoskim obie strony straszliwie się wykrwawiały, co wpływało na pogorszenie nastrojów społeczeństwa i, zauważalny we wszystkich uczestniczących w wojnie armiach, spadek morale. Dodatkowo w ostatnich latach wojny coraz wyraźniej widać było zmęczenie wojną u wszystkich narodów monarchii spowodowane pogarszającym się zaopatrzeniem i śmiercią tysięcy mężczyzn w wieku produkcyjnym.
Rozpad.
Wysiłek wojenny spowodował znaczne osłabienie autorytetu Monarchii i, w konsekwencji, gwałtowny wzrost nacjonalizmów i ruchów niepodległościowych. Także rozmaite ruchy lewicowe – od socjalistów po komunistów i anarchistów – rozpoczęły coraz aktywniejszą agitację antywojenną. Od października do grudnia 1918 praktycznie na całym terytorium państwa zapanował chaos. W poszczególnych częściach składowych zaczęły powstawać rozmaite rządy tymczasowe i rady robotnicze. Austro-Węgry, mimo relatywnie dobrej pozycji na froncie, rozpadły się od środka. 3 listopada 1918 Sztab Imperialny podpisał z aliantami zawieszenie broni.
Od początku października posłowie reprezentujący poszczególne narody Monarchii deklarowali chęć odłączenia się od metropolii. Parlament galicyjski wydał takie oświadczenie 7 października. 16 października 1918 Karol I wydał edykt o utworzeniu luźnej federacji poszczególnych części składowych CK monarchii, jednak było już za późno na gruntowne reformy. 28 października 1918 w Pradze proklamowano istnienie niepodległej Czechosłowacji. 31 października niepodległość proklamowały Węgry, 1 listopada – Zachodnioukraińska Republika Ludowa, a 11 listopada – Polska. Siedmiogród przyłączył się do Rumunii. Zamieszkane przez Słowian południowych komitaty Królestwa Chorwacji wraz z ziemiami Styrii i Krainy postanowiły zjednoczyć się z Serbią w Królestwo Serbów, Chorwatów i Słoweńców, późniejszą Jugosławię.
14 października rząd zgodził się na warunkową kapitulację na warunkach proponowanych przez prezydenta USA Wilsona, a 3 listopada przerwano działania wojenne. W wyniku wojny zginęło około 1 290 000 obywateli Austro-Węgier, a państwo stanęło na skraju rozpadu. 11 listopada Karol I zrzekł się kierowania państwem (ale nie abdykował). Tak Węgry, jak i Austria stały się republikami, a rodzinę Habsburgów wygnano (przede wszystkim za brak zgody Karola I na oficjalną abdykację). Zamęt komunistyczny, interwencja rumuńska oraz wzrost poparcia dla monarchistów doprowadziły w marcu 1920 roku na Węgrzech do ponownego uznania kraju za monarchię, jednak tron pozostał nieobsadzony, a króla reprezentował regent – admirał Miklós Horthy.
Ostatni cesarz Austrii i król Węgier, Karol I próbował przejąć władzę w Budapeszcie, jednak jego plany nie powiodły się i został on wygnany w październiku na Maderę, gdzie w 1922 zmarł na zapalenie płuc.

</doc>
<doc id="2032696" url="https://pl.wikipedia.org/wiki?curid=2032696" title="Henryk Bogdański">
Henryk Bogdański

Henryk Bogdański (ur. 21 marca 1804 w Niżankowicach, zm. 22 marca 1887 we Lwowie) – prawnik, działacz patriotyczny, spiskowiec galicyjski.
Jego ojciec był dzierżawcą dóbr. Ukończył szkołę normalną i gimnazjum w Przemyślu, tutaj także odbył dwa lata studiów filozoficznych (w studium filozoficznym istniejącym od 1820), trzeci rok filozofii wymagany dla kandydatów na prawo i medycynę ukończył w 1823 na Uniwersytecie Lwowskim. Tutaj rozpoczął również studia prawnicze, jednak po roku przeniósł się Uniwersytet Wiedeński. Rozpoczął tam działalność konspiracyjną, i dostał się pod obserwację policji, co zamknęło mu drogę kariery urzędniczej. W lecie 1826 wraz z Franciszkiem Zabłockim wyruszył do Grecji, aby uczestniczyć w wojnie o niepodległość Grecji. Dotarli do Triestu, ale z powodu braku środków zawrócili do Pesztu, gdzie rozpoczęli studia medyczne. Za namową ojca 19 marca 1827 powrócił do kolejnego majątku ojca w Kupiatyczach, a we wrześniu 1827 podjął na nowo studia prawnicze na Uniwersytecie Lwowskim, ukończone w 1829. Następnie rozpoczął praktykę w sądzie karnym w Samborze. Po wybuchu powstania listopadowego porzucił praktykę sądowniczą i wstąpił do wojska polskiego w Królestwie Polskim (legia litewsko-ruska piesza). Po upadku powstania rozpoczął działalność spiskową w Galicji. Początkowo wykorzystywany był do przewożenia przesyłek, które miały związek z przygotowaniami do wyprawy Józefa Zaliwskiego. W 1834 został członkiem Związku Bezimiennego, skąd przeszedł do Związku Przyjaciół Ludu.
Po złożeniu sądowego egzaminu apelacyjnego wyjechał do rodziców mieszkających w Radymnie. Utworzył tam sekcję węglarskiej organizacji spiskowej. Jednak już jesienią 1834 wrócił do Lwowa, gdzie został przedstawiony Hugonowi Wiśniowskiemu. Po działalności w węglarstwie uczestniczył w pracach Stowarzyszenia Ludu Polskiego. 1 września 1837 wziął udział w założycielskim zebraniu Młodej Sarmacji, był jednym z siedmiu spiskowców powołanych dla ułożenia ustaw tej organizacji. W 1838 z Młodej Sarmacji utworzyło się Sprzysiężenie Demokratów Polskich, do którego także dołączył.
Również w 1838 zawarł związek małżeński z Emilią Sobolewską, uczestniczką konspiracyjnej pracy kobiet. W 1840, po powrocie Floriana Ziemiałkowskiego z Wiednia, oddano jemu i Bogdańskiemu kierownictwo Komitetu Akademickiego, gdzie wśród młodzieży studenckiej propagowano myśl rewolucyjną i organizowano studentów w niższe związki konspiracyjne.
W 1841, w czasie masowych aresztowań, aresztowano również Bogdańskiego. Zamknięto go w więzieniu karmelickim we Lwowie. Po kilkuletnim śledztwie został oskarżony o zdradę stanu i skazany na śmierć i utratę szlachectwa. Karę śmierci zamieniono Bogdańskiemu na osiem lat twierdzy w Spielbergu. Z więzienia uwolniła go amnestia ogłoszona w czasie Wiosny Ludów, po której wrócił do Lwowa i od razu zaciągnął się do Gwardii Narodowej.
W 1863 działał czynnie w komitecie lwowskim na rzecz pomocy powstaniu styczniowemu, w którym zginął jego syn – porucznik Antoni Bogdański. Pod koniec życia Bogdański napisał „Pamiętnik”.

</doc>
<doc id="2032697" url="https://pl.wikipedia.org/wiki?curid=2032697" title="Słońce prawdziwe">
Słońce prawdziwe

Słońce prawdziwe - określenie rzeczywistego położenia środka tarczy Słońca na sferze niebieskiej. Współrzędne Słońca prawdziwego zmieniają się w trakcie roku astronomicznego w różnym tempie, co wynika z eliptyczności orbity Ziemi i drugiego prawa Keplera. W obliczeniach astrometrycznych używane razem ze Słońcem średnim.

</doc>
<doc id="2032699" url="https://pl.wikipedia.org/wiki?curid=2032699" title="Pole biwakowe">
Pole biwakowe

Pole biwakowe (pole namiotowe) – w Polsce i Skandynawii miejsce czasami ogrodzone, umożliwiające nocleg w namiocie, które nie jest strzeżone. Na polu biwakowym znajdują się punkty poboru wody pitnej, podstawowe urządzenia sanitarne i tereny rekreacyjne. Pola biwakowe zapewniają m.in. zbiorową umywalnię i szalety. Najczęściej znajdują się przy wodnych i pieszych szlakach turystycznych.
Według danych GUS-u w 2008 roku w Polsce było 232 pól biwakowych. W ciągu całego 2008 ze wszystkich pól biwakowych w Polsce, skorzystało 98 382 osób, z czego 9,2% stanowili turyści zagraniczni. Połowa wszystkich turystów korzystała z pól biwakowych w sierpniu.

</doc>
<doc id="2032702" url="https://pl.wikipedia.org/wiki?curid=2032702" title="Obozowisko turystyczne">
Obozowisko turystyczne

Obozowisko turystyczne – wydzielone miejsca i sprzęty, w których można zorganizować nocleg we własnym zakresie.

</doc>
<doc id="2032704" url="https://pl.wikipedia.org/wiki?curid=2032704" title="Anastas Kondo">
Anastas Kondo

Anastas Kondo (ur. 28 listopada 1937 w Kuçovëj, zm. 19 maja 2006 w Tiranie) - albański pisarz i scenarzysta.
Życiorys.
Po ukończeniu szkoły średniej studiował geologię na Uniwersytecie Tirańskim. Studia kontynuował w Leningradzie, specjalizując się w paleontologii. Po powrocie do Albanii pracował jako inżynier geolog w Kuçovej i w Fierze, a w wolnych chwilach pisał opowiadania i powieści. Niektóre z jego opowiadań stały się podstawą scenariuszy filmowych. Pierwszym opowiadaniem Kondo, które doczekało się ekranizacji było w 1971 "Kur zbardhi një ditë".
Był autorem prac naukowych z zakresu mikropaleontologii. Przez krótki czas pełnił funkcję wiceministra kultury i edukacji.

</doc>
<doc id="2032707" url="https://pl.wikipedia.org/wiki?curid=2032707" title="WASP-21 b">
WASP-21 b

WASP-21 b (Bendida) – planeta pozasłoneczna typu gorący jowisz, znajdująca się w konstelacji Pegaza w odległości około 750 lat świetlnych od Ziemi. Została odkryta w 2010 roku w ramach programu SuperWASP.
WASP-21 b ma masę wynoszącą 0,27 masy Jowisza oraz promień o 14% większy od promienia Jowisza. Planeta ta obiega swoją gwiazdę z okresem wynoszącym ok. 4,3 dnia. Tranzyty planety mają miejsce co 103 godziny i trwają ok. 3,4 godziny. Jej bardzo niska gęstość sugeruje, że planeta zbudowana jest z wodoru i helu i nie posiada jądra.
Nazwa.
Planeta ma nazwę własną Bendida, wywodzącą się od Bogini Matki z religii Traków. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Bułgarii mogli wybrać nazwę dla tej planety. Spośród nadesłanych propozycji zwyciężyła nazwa Bendida dla planety i Tangra dla gwiazdy.

</doc>
<doc id="2032710" url="https://pl.wikipedia.org/wiki?curid=2032710" title="Carlephyton">
Carlephyton

Carlephyton Jum. – rodzaj bylin, geofitów, należący do rodziny obrazkowatych, liczący 3 gatunki endemiczne dla północnego Madagaskaru, zasiedlające wypełnione ściółką szczeliny w skałach wapiennych. Nazwa naukowa rodzaju została nadana na cześć francuskiego szefa administracji kolonialnej na Madagaskarze z początku XX wieku, Georges'a Carle, do nazwiska którego dodano pochodzące z języka greckiego słowo "phyton", oznaczające roślinę.
Charakterystyka.
W okresie wegetacyjnym z podziemnych bulw pędowych wyrasta od 1 do 3 kwiatostanów typu kolbiastego pseudancjum. Razem z nimi lub później rośliny tworzą 1-2 liście o sercowatej blaszce. Pochwa kwiatostanu nie jest zwężona. Kolba, w dolnej części, pokrytej kwiatami żeńskimi, przyrasta do pochwy. W górnej części pokryta jest wydłużonymi, synandrycznymi, 1-6-pręcikowymi kwiatami męskimi. Pręciki całkowicie zrośnięte brzegami pylników lub częściowo zrośnięte w górnej części nitek pręcików, z wolnymi pręcikami. Niekiedy między strefami kwiatów poszczególnych płci pojawia się kilka kwiatów obupłciowych. W przypadku "C. glaucophyllum" wszystkie kwiaty w strefie "żeńskiej" są biseksualne. Owocami są pomarańczowo-czerwone jagody. Liczba chromosomów 2n = 54.

</doc>
<doc id="2032712" url="https://pl.wikipedia.org/wiki?curid=2032712" title="WASP-22 b">
WASP-22 b

WASP-22 b (Koyopaʼ) – planeta pozasłoneczna typu gorący jowisz, znajdująca się w konstelacji Erydanu w odległości około 980 lat świetlnych od Ziemi. Została odkryta w 2010 roku w ramach programu SuperWASP.
WASP-22 b ma masę wynoszącą 0,59 masy Jowisza oraz promień o 20% większy od promienia Jowisza. Planeta ta obiega swoją gwiazdę z okresem wynoszącym ok. 3,5 dnia.
Nazwa.
Planeta ma nazwę własną Koyopaʼ, związaną z piorunem w języku Majów Kicze. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Gwatemali mogli wybrać nazwę dla tej planety. Spośród nadesłanych propozycji zwyciężyła nazwa Koyopaʼ dla planety i Tojil dla gwiazdy.

</doc>
<doc id="2032714" url="https://pl.wikipedia.org/wiki?curid=2032714" title="Luçie Miloti">
Luçie Miloti

Luçie Miloti (ur. 11 maja 1930 w Szkodrze, zm. 16 maja 2006 w Tiranie) – albańska śpiewaczka (sopran). 
Życiorys.
Pochodziła z rodziny, która od pokoleń zajmowała się muzyką. W wieku 12 lat po raz pierwszy na scenie w rodzinnej Szkodrze, a wkrótce potem śpiewała w miejscowej rozgłośni radiowej. W 1944 występowała w Domu Kultury w Szkodrze, pod kierunkiem Prenka Jakovy.
W 1946 wraz z rodziną przeniosła się do Tirany, gdzie występowała jako solistka w Radiu Tirana, śpiewając pieśni ludowe i ucząc się sztuki wokalnej pod kierunkiem J. Truji. W 1947 rozpoczęła występy w Filharmonii Albańskiej, a od 1952 była solistką Państwowego Zespołu Estradowego. Po utworzeniu Zespołu Pieśni i Tańców Ludowych w 1957, związała się z tym zespołem i występowała jako jego solistka do końca swojej kariery artystycznej. W latach 50. występowała w kilkunastu krajach, w tym także w Polsce. Po koncercie w Warszawie, prasa określała ją "Słowikiem Bałkanów". W repertuarze Miloti było ponad 500 pieśni, szczególnie interesujące w jej wykonaniu były pieśni ze Szkodry. Od 1975 nie występowała na scenie.
W 1961 otrzymała od władz Albanii tytuł Zasłużonego Artysty (alb. Artist e Merituar). Jej imię otrzymała jedna z ulic w północnej części Tirany, a także jedna z nagród przyznawanych na Festiwalu Folklorystycznym w Tiranie.
Była mężatką (mąż Ludovik). Imię śpiewaczki nosi jedna z ulic w tirańskiej dzielnicy Bathore.

</doc>
<doc id="2032716" url="https://pl.wikipedia.org/wiki?curid=2032716" title="Wysokie loty (album)">
Wysokie loty (album)

Wysokie loty – wspólny album polskiego duetu hip-hopowego Juras &amp; Wigor. Singlem promującym album był utwór „To zbyt piękne...”. Nagrania dotarły do 26. miejsca listy OLiS.
Na albumie znajduje się 14 utworów, w tym po dwa solowe każdego z raperów. Od strony muzycznej największy udział ma producent z Przemyśla – WDK, który wyprodukował 5 utworów i 1 remiks. Reszta podkładów wyszła spod ręki DJ-a Seba, Zoober Slimma, Czarnego z HiFi Bandy, Kuby O., Mahyna (z projektu BLA-BLA), Pelsona oraz Wigora. Dodatkowo na mikrofonach gościnnie pojawiają się Ero (JWP, PCP), Radar (WSP), Miodu (Jamal), a za gramofonami DJ Mini. Od strony realizacji pod względem mixu i masteringu o jakość zadbał Waco.

</doc>
<doc id="2032717" url="https://pl.wikipedia.org/wiki?curid=2032717" title="Granica Czechosłowacji z Niemiecką Republiką Demokratyczną">
Granica Czechosłowacji z Niemiecką Republiką Demokratyczną

Granica Czechosłowacji z Niemiecką Republiką Demokratyczną − nieistniejąca już granica międzypaństwowa, ciągnąca się na długości ok. 350 km od trójstyku z Niemiecką Republiką Federalną na zachodzie do trójstyku z Polską na wschodzie.
Biegła ona wzdłuż Rudaw do trójstyku z Polską, przebiegając tak samo jak fragment obecnej czesko-niemieckiej.
W 1990 roku NRD zjednoczyło się z RFN, dwa lata później rozpadła się Czechosłowacja.

</doc>
<doc id="2032719" url="https://pl.wikipedia.org/wiki?curid=2032719" title="Cornwall (Wyspa Księcia Edwarda)">
Cornwall (Wyspa Księcia Edwarda)

Cornwall – miasto w Kanadzie, w prowincji Wyspa Księcia Edwarda, w hrabstwie Queens. Znajduje się niedaleko stolicy prowincji, Charlottetown, i ma charakter typowego miasta-sypialni.
Liczba mieszkańców Cornwall wynosi 4 677. Język angielski jest językiem ojczystym dla 96,9%, francuski dla 1,1% mieszkańców (2006).

</doc>
<doc id="2032722" url="https://pl.wikipedia.org/wiki?curid=2032722" title="Mandau">
Mandau

Mandau (czes. "Mandava") − rzeka w Czechach i Niemczech o długości 41 km, dopływ Nysy Łużyckiej.

</doc>
<doc id="2032724" url="https://pl.wikipedia.org/wiki?curid=2032724" title="Front salonicki">
Front salonicki

Front salonicki również front macedoński – jeden z frontów I wojny światowej, powstały jesienią 1915 roku celem wojskowego wsparcia królestwa Serbii, walczącego przeciw połączonym siłom państw centralnych przez członków Ententy. Ekspedycja przybyła za późno, aby skutecznie przeciwdziałać upadkowi Serbii, dodatkowo jej sytuację skomplikował kryzys polityczny w Grecji. Ostatecznie ustaliła się stabilna linia zmagań biegnąca od Albanii nad Morzem Adriatyckim do rzeki Strumy. Front został przerwany we wrześniu 1918 roku zdecydowaną ofensywą sprzymierzonych, a jego efektem była kapitulacja Bułgarii i wyzwolenie Serbii.
Tło.
Austro-Węgry zaatakowały Serbię w sierpniu 1914 roku, jednak nie zdołały przełamać obrony. Po przystąpieniu do wojny Imperium Osmańskiego czynnikiem decydującym stało się nastawienie Bułgarii, zajmującej strategiczną pozycję na serbskiej flance; jej udział zmieniłby rozkład sił. Bułgaria i Serbia walczyły ze sobą w dwóch wojnach w ciągu 30 lat (wojna serbsko-bułgarska, II wojna bałkańska), których wynik był poniżający dla tej pierwszej; prócz tego bułgarski rząd i mieszkańcy spoglądali na Serbię jako zaborcę ziem należących do ich ojczyzny.
Sprzymierzeni mogli zaoferować Bułgarii niewielkie ustępstwa terytorialne z ziem serbskich i greckich; państwa centralne obiecały znacznie szersze cięcia i odzyskanie terenów należących do tzw. Wielkiej Bułgarii. Porażki sprzymierzonych pod Gallipoli oraz pod Gorlicami pokazały siłę państw centralnych, w wyniku czego car Ferdynand I podpisał z Niemcami traktat, i 21 września 1915 roku Bułgaria rozpoczęła mobilizację wojenną.
Potrójna inwazja i upadek Serbii.
Po serbskim zwycięstwie nad Kolubarą w grudniu 1914 roku linia frontu ustabilizowała się. Dopiero 6 października 1915 roku niemiecki marszałek polny August von Mackensen dowodzący austro-węgierską Armią Bałkańską oraz niemiecką 11 Armią wspieranymi przez flotę okrętów rzecznych na Dunaju oraz Sawie przeprowadził rozległą ofensywę. Do 15 października, mimo ofiarnej obrony serbskich żołnierzy, połączone siły państw centralnych zajęły Belgrad, Smederevo, Požarevac oraz Golubac wypierając przeciwne siły na południe kraju.
Tego samego dnia (15 października 1915) dwie bułgarskie armie zniszczyły słabą armię serbską, wkroczyły w dolinę Południowej Morawy w pobliżu Vranje, a do 22 października opanowały Kumanowo, Sztip, Skopje zapobiegając cofaniu się serbskich wojsk w kierunku greckiej granicy.
Przez rok Francja i Wielka Brytania obiecywały dostarczenie posiłków Serbom, jednak żadne działania w tym kierunku nie zostały podjęte. Po mobilizacji Bułgarii sytuacja w południowej Serbii stała się beznadziejna. Rozwój wydarzeń ostatecznie zmusił Francuzów i Brytyjczyków do wysłania małych sił ekspedycyjnych składających się z dwóch dywizji, jednak te dotarły zbyt późno do greckiego portu w Salonikach, aby mieć wpływ na operacje.
Głównym powodem takiego stanu rzeczy była krytyczna sytuacja na froncie zachodnim oraz fakt, iż zachowująca neutralność Grecja odmówiła jakiegokolwiek angażowania się w konflikt. Wedle sugestii marszałka Putnika do desantu doskonale nadawało się obsadzone wojskami czarnogórskimi wybrzeże Albanii; dowództwo sprzymierzonych było jednak w tym czasie zaangażowane w tajne negocjacje z Bułgarią, mające zagwarantować jej przyłączenie do wojny po ich stronie – wówczas interwencja byłaby niekonieczna.
Brak wsparcia przesądził o losie serbskiej armii. Przeciw niej stanęły połączone armie bułgarskie, niemieckie i austro-węgierskie dowodzone przez marszałka Augusta von Mackensena. 7 października Niemcy i Austriacy zmasowanym ostrzałem artyleryjskim rozpoczęli atak, po którym nastąpiło natarcie przez rzeki. 11 października armia bułgarska zaatakowała z dwóch kierunków, z północy na Nisz oraz z południa na Skopje. Bułgarzy gwałtownie przerwali serbskie linie na linii Wardaru. Sytuacja tych ostatnich stała się beznadziejna, jako że głównej armii na północy zagrażało okrążenie.
Marszałek Radomir Putnik zarządził pełny odwrót na południe i zachód przez Czarnogórę w kierunku Albanii. Niesprzyjająca pogoda, kiepski stan dróg oraz obecność dziesiątków tysięcy cywilów utrudniało ucieczkę. Na wybrzeże Adriatyku dotarło 150 tysięcy żołnierzy, którzy załadowani na włoskie transportowce zostali przewiezieni na różne greckie wyspy (w tym wielu na Korfu), a następnie do Salonik. Putnik przez całą drogę musiał być niesiony i zmarł rok później w szpitalu we Francji.
Francuskie i brytyjskie dywizje dowodzone przez Maurice’a Sarraila pod koniec listopada ruszyły na północ z Salonik, jednakże tym ostatnim londyńskie Biuro ds. Wojny zabroniło przekraczania greckiej granicy. W związku z tym Francuzi ruszyli wzdłuż Wardaru samotnie. Posunięcie to przyniosło niewielką pomoc uciekającym Serbom, jako że Bułgarzy musieli w związku z tym skoncentrować duże siły na swojej południowej flance (patrz bitwa pod Krivolakiem). Do połowy grudnia gen. Sarrail doszedł do wniosku, że konieczny będzie odwrót w obliczu zmasowanego bułgarskiego natarcia; podobnie jak Brytyjczycy, dowództwo niemieckie zabroniło Bułgarom przekraczania greckiej granicy obawiając się przyłączenia Grecji i ataku na okupowaną Macedonię. Sprzymierzeńcy skorzystali z takiego obrotu sytuacji dokonawszy wzmocnienia i przegrupowania sił.
Powyższe wydarzenia były jasnym, choć niekompletnym zwycięstwem państw centralnych. W konsekwencji otwarto trasę kolejową Berlin-Stambuł dzięki której Cesarstwo Niemieckie mogło wesprzeć Imperium Osmańskie. Elementem przyczyniającym się do niepełności zwycięstwa był fakt, iż sprzymierzonym udało się ocalić część serbskiej armii – pozbawioną uzbrojenia i wykrwawioną, ale zdolną wejść do ponownej służby już 6 miesięcy później. Największym jednak ciosem dla państw centralnych była zamiana trudnego do obrony dla sprzymierzonych frontu serbskiego na ograniczony górami front salonicki w Macedonii; ten teren stał się kluczem dla zwycięskiej ofensywy trzy lata później.
Utworzenie frontu salonickiego.
Armia Austro-Węgier zaatakowała sojusznika Serbii, Czarnogórę. Niewielkie oddziały tej ostatniej stawiły zawzięty opór pod Mojkovacem, co znacznie ułatwiło odwrót serbskiej armii, jednak niebawem jej opór został złamany i zmuszono ją do poddania się 25 stycznia. Austriacy nacierali w kierunku Adriatyku najeżdżając kontrolowaną przez Włochów Albanię. Pod koniec zimy niewielki kontyngent włoski został prawie całkowicie wyparty z tego kraju.
W tej sytuacji brytyjskie najwyższe dowództwo pragnęło wycofać wszystkie siły z Grecji, jednak wobec protestu francuskiego rządu zaniechało tego planu. Wojska sprzymierzonych okopały się wokół Salonik, zyskując sobie prześmiewcze przezwisko „salonickich ogrodników”. Serbska armia, teraz pod dowództwem gen. Petara Bojovicia, odświeżona i wyekwipowana powróciła z Korfu.
W międzyczasie skomplikowała się sytuacja polityczna w Grecji. Oficjalnie królestwo pozostawało neutralne, lecz król Konstantyn I był zwolennikiem Niemiec, podczas gdy premier Elefterios Wenizelos, Wielkiej Brytanii. Początkowo Grecja poparła francusko-brytyjskie zabiegi militarne przy próbie ocalenia uciekających Serbów, ale po zajęciu Salonik powoli zaczęła być nieprzychylna. Po dymisji Wenizelosa rojalistyczny rząd potępił okupację, lecz nie był w stanie fizycznie sprzeciwić się przeważającym liczebnie wojskom. Niemcy, chcący zachować "status quo" Greków nie przekraczali granicy.
W maju 1916 roku gen. Sarrail zażądał demobilizacji greckiej armii. Choć grecki rząd przystał na to ultimatum nastroje stały się jeszcze bardziej pro-centralne.
Będąc prawie pewnym dołączenia Rumunii do wojny po stronie sprzymierzonych gen. Sarrail rozpoczął przygotowania do ataku na wojska bułgarskie. Niemcy, dzięki informacjom zapewnianym przez greckich popleczników, stworzyli plan kontrataku. Niemiecka ofensywa rozpoczęła się 17 sierpnia, na trzy dni przed planowanym atakiem Francuzów. W rzeczywistości to na siłach bułgarskich spoczął ciężar działań, jako że armia austro-węgierska znajdowała się w Albanii, zaś siły niemieckie posiadały tylko jedną dywizję na greckiej granicy. Ofensywa okazała się skuteczną głównie ze względu na element zaskoczenia, jednak sprzymierzonym udało się utrzymać linię obronną przez dwa tygodnie. Zatrzymawszy natarcie zorganizowali kontratak, który rozpoczął się 12 września. Mimo trudnego terenu stopniowo przełamali opór. Powolna ofensywa trwała przez cały październik i początek listopada do momentu spadnięcia śniegu. Cesarstwo Niemieckie wysłało kolejne dwie dywizje, aby wzmocnić siły bułgarskie, lecz mimo to 19 listopada połączone siły francusko-serbskie zdobyły Kajmakczałan, najwyższy szczyt gór Nidże, co zmusiło państwa centralne do opuszczenia Bitoli.
Straty do tego momentu wynosiły ok. 50 tysięcy po stronie sprzymierzonych oraz ok. 60 tysięcy po stronie bułgarsko-niemieckiej. Linia frontu przesunęła się zaledwie o 40 km.
Bułgarska ofensywa na grecką Wschodnią Macedonię wywołała kryzys. Rząd, zdeterminowany by kraj pozostał neutralny, rozkazał lokalnym oddziałom (zdemobilizowanemu IV Korpusowi), aby nie stawiały oporu i uciekły do portu w Kawali celem ewakuacji; na nieszczęście na miejsce nie dotarły żadne jednostki transportowe. W konsekwencji, pomimo okazjonalnego oporu miejscowego, większość greckich oddziałów została zmuszona do poddania się Niemcom i resztę wojny spędziła w Zgorzelcu. Poddanie niedawno zdobytych terenów Bułgarom dla wielu oficerów popierających Wenizelosa było nie do zaakceptowania. Z pomocą sprzymierzonych zorganizowali zamach, który podporządkował Ruchowi Narodowej Obrony Saloniki oraz większą część Macedonii. Od tego momentu Grecja miała w praktyce dwa rządy – rojalistyczny w Atenach, który pragnął zachowania neutralności wobec narastającego nacisku sprzymierzonych, oraz „rewolucyjny” wenizelistów w Salonikach. Przydając sytuacji jeszcze większego zamętu rządy sprzymierzonych do grudnia 1917 roku uznawali tylko rząd ateński.
W tym samym czasie rząd włoski przetransportował więcej oddziałów, które wyparły siły austro-węgierskie z górzystej Albanii.
1917.
Do wiosny 1917 roku „Armia Wschodu” (fr. "Armee d' Orient") gen. Sarraila została wzmocniona do 24 dywizji (6 francuskich, 6 serbskich, 7 brytyjskich, 1 włoska, 3 greckie oraz 2 rosyjskie brygady). Ofensywę zaplanowano na koniec kwietnia, jednak wstępny atak nie powiódł się przynosząc duże straty, zatem termin przeniesiono na 21 maja.
Sprzymierzeni, chcąc wywrzeć nacisk na rząd w Atenach, zajęli Tesalię opuszczoną przez greckie wojska rojalistyczne oraz Przesmyk Koryncki dzieląc kraj na pół. W grudniu doszło do nieudanej próby zajęcia Aten, która wywołała zdecydowany opór lokalnych jednostek; w efekcie sprzymierzeni dokonali blokady morskiej południowej Grecji. Sześć miesięcy później, w czerwcu wystosowali ostateczne ultimatum, którego skutkiem było wygnanie króla (14 czerwca na tronie zasiadł jego syn, Aleksander I) oraz reunifikacja kraju pod rządami premiera Wenizelosa, wspierana ententckimi bagnetami. Nowy rząd natychmiast wypowiedział wojnę państwom centralnym i rozpoczął tworzenie nowej armii. Mimo pozytywnych wyników nowy francuski premier Georges Clemenceau odwołał w listopadzie gen. Sarraila na którego miejsce wysłał bardziej dyplomatycznie usposobionego gen. Adolphe’a Guillaumata.
1918.
Operacje wojskowe.
W maju greckie oddziały Guillaumata zaatakowały i zdobyły bułgarskie pozycje w Skra-di-Legen. Jednakże, ze względu na niemiecką ofensywę na froncie zachodnim zagrażającą Francji, Guillaumat został odwołany do Paryża i zastąpiony gen. Louisem Franchetem d’Espéreyem.
Choć d’Espérey nalegał na natychmiastowy atak na pozycje bułgarskie, francuski rząd odrzucił takie posunięcie; warunkiem miałaby być zgoda wszystkich zaangażowanych państw. Guillaumat, którego obecność we Francji okazała się niepotrzebna, ruszył przez Londyn do Rzymu, próbując zdobyć poparcie dla planu ataku. Ostatecznie do zgody doszło we wrześniu – d’Espérey miał wolną rękę.
Siły sprzymierzonych były bardzo duże, mimo wycofania się Rosjan w marcu 1918 roku. Ententa mogła nie tylko liczyć na pełne wsparcie greckiej armii (9 dywizji), ale prócz tego dysponowała ewakuowanym z Rosji i nienawidzącym Austro-Węgier Korpusem Czechosłowackim liczącym 6 tysięcy ludzi. W 1917 roku również Bułgarzy zwiększyli liczebność swojej armii, co spowodowało, że obie strony liczyły mniej więcej tyle samo – 291 batalionów sprzymierzonych kontra 300 bułgarskich plus 10 niemieckich. Zasadniczą różnicą było morale. Sprzymierzeni byli pewni zwycięstwa, zaś Bułgarzy spodziewali się klęski ich strony w wojnie – Imperium Osmańskie chyliło się ku upadkowi, rząd Austro-Węgier był w bezładzie, zaś armia niemiecka została pobita na determinującym cały konflikt froncie zachodnim. Bułgarzy nie zamierzali walczyć i ginąć za przegraną sprawę.
Bitwa pod Dobro Polem rozpoczęła się 14 września od (tradycyjnej już) kanonady artyleryjskiej. Następnego dnia Francuzi i Serbowie zaatakowali i zajęli wyznaczone cele. 18 września do natarcia ruszyli Grecy i Brytyjczycy, lecz poniósłszy duże straty zostali zatrzymani pod Doiranem. Francusko-serbska armia kontynuowała ofensywę. Następnego dnia bułgarskie jednostki zaczęły poddawać swoje pozycje bez walki. Bułgarskie dowództwo zarządziło odwrót.
Oficjalna historia rządu brytyjskiego dotycząca wojny w tomie zatytułowanym "Military Operations: Macedonia" opisuje sytuację na froncie salonickim. Choć udało się dokonać wyłomu pod Dobro Polem, a siły sprzymierzone kontynuowały natarcie, armia bułgarska nie została całkowicie rozgromiona. Do 29 września (dzień przed kapitulacją Bułgarii), Skopje znajdowało się w rękach Ententy, jednak mocne siły bułgarsko-niemieckie zostały wysłane by odbić miasto. Prócz tego liczba schwytanych żołnierzy bułgarskich wynosiła zaledwie 15 tysięcy.
Pojawił się również kolejny czynnik zmuszający Bułgarów do prośby o zawieszenie broni. Wielu uciekających i dezerterujących żołnierzy zbuntowało się zebrawszy w centrum sieci kolejowej w Radomirze, 48 km od Sofii. 27 września przywódcy Narodowej Unii Bułgarskich Ziemian przejęli kontrolę nad zbuntowanymi wojskami i ogłosili obalenie monarchii oraz ustanowienie republiki. Następnego dnia u rogatek Sofii stanęło 4 do 5 tysięcy żołnierzy. Z uwagi na powyższe wypadki do Salonik ruszyła bułgarska delegacja prosząca o zawieszenie broni. 29 września gen. d’Espérey podpisał rozejm salonicki, kończący wojnę. Front przestał istnieć w południe 30 września. Powstanie żołnierskie udało się uspokoić 2 października. Car Ferdynand I udał się na wygnanie następnego dnia.
Po tych wydarzeniach armia brytyjska ruszyła na wschód ku europejskim posiadłościom Osmanów, zaś francuska na północ. Brytyjczycy zbliżali się do Stambułu, a wobec braku oporu 26 października osmański rząd poprosił o zawieszenie broni. Zaledwie parę dni wcześniej do Berlina zbiegł Enver-pasza wraz z poplecznikami.
"Zdesperowany Francuzik”, jak nazywali d’Espéreya Brytyjczycy, parł na północ; wojska francusko-serbskie odbiły Serbię, łamiąc opór kilku osłabionych niemieckich dywizji próbujących stanąć im na drodze w pobliżu Niszu. 3 listopada Austro-Węgry zostały zmuszone do podpisania zawieszenia broni na froncie włoskim. 10 listopada armia d’Espéreya przekroczyła Dunaj i zamierzała wejść do Węgier. Na prośbę francuskiego generała do Belgradu przybyła delegacja węgierskiego rządu, na czele z hrabią Mihály Károlyim, aby podpisać rozejm (co nastąpiło 13 listopada).

</doc>
<doc id="2032725" url="https://pl.wikipedia.org/wiki?curid=2032725" title="Hamilton (Ontario)">
Hamilton (Ontario)



</doc>
<doc id="2032726" url="https://pl.wikipedia.org/wiki?curid=2032726" title="Huntsville (Ontario)">
Huntsville (Ontario)



</doc>
<doc id="2032728" url="https://pl.wikipedia.org/wiki?curid=2032728" title="WASP-24 b">
WASP-24 b

WASP-24 b – planeta pozasłoneczna typu gorący jowisz, znajdująca się w kierunku konstelacji Panny w odległości około 1080 lat świetlnych od Ziemi. Została odkryta w 2010 roku w ramach programu SuperWASP.
Planeta ta ma masę zbliżoną do masy Jowisza oraz promień nieznacznie większy od promienia Jowisza. Planeta ta obiega swoją gwiazdę z okresem wynoszącym nieco ponad 2 dni.

</doc>
<doc id="2032730" url="https://pl.wikipedia.org/wiki?curid=2032730" title="Mattawa (Ontario)">
Mattawa (Ontario)



</doc>
<doc id="2032731" url="https://pl.wikipedia.org/wiki?curid=2032731" title="Welland (Ontario)">
Welland (Ontario)



</doc>
<doc id="2032732" url="https://pl.wikipedia.org/wiki?curid=2032732" title="NHL Entry Draft 2010">
NHL Entry Draft 2010

NHL Entry Draft 2010 – 48. draft w historii. Odbył się w dniach 25–26 czerwca w Staples Center w Los Angeles. Drużyny z NHL mogli wybrać zawodników, którzy najpóźniej urodzili się w 1992 roku. Edmonton Oilers, którzy zakończyli poprzedni sezon na ostatnim miejscu jako pierwsi wybrali zawodnika do swojego zespołu.
Łącznie wybrano 211 zawodników w 7 rundach. Z pierwszym numerem wydraftowany został występujący na pozycji lewoskrzydłowego - Kanadyjczyk Taylor Hall. Również kolejne miejsca w drafcie przypadły Kanadyjczykom. Jako drugi wybrany został center Tyler Seguin, który przeszedł do Boston Bruins. Trzecim zawodnikiem draftu był obrońca Erik Gudbranson, który przeszedł do Florida Panthers.
Ranking skautów.
Według scoutów największe szanse na pierwszy numer w drafcie miał Tyler Seguin wśród hokeistów z Ameryki Północnej, zaś z Europy Mikael Granlund. Wśród bramkarzy wymieniano najczęściej Calvin Pickarda z zawodników amerykańskich oraz Sami Aittokallio z bramkarzy europejskich.
Draft 2010.
Runda 1.
Adnotacje do rundy 1.
1.*Boston Bruins uzyskało miejsce w pierwszej rundzie draftu w wyniku wymiany z dnia 18 września 2009 roku. Rezultatem tej wymiany były przenosiny Phila Kessela do Toronto Maple Leafs w zamian za wybór drużyny z Bostonu w pierwszej rundzie draftów 2010 i 2011.
2.*Phoenix Coyotes uzyskało miejsce w pierwszej rundzie draftu w wyniku wymiany z dnia 4 marca 2009 roku. Rezultatem tej wymiany były przenosiny Olli Jokinena do Calgary Flames w zamian za wybór drużyny z Phoenix w pierwszej rundzie draftu 2010 oraz zawodników: Matthew Lombardi i Brandona Prusta.
3.* The Boston Bruins' first-round pick went to the Los Angeles Kings as the result of a trade on June 25, 2010 that sent a first-round pick (19th overall) and a second-round pick (59th overall) to the Florida Panthers in exchange for this pick.
4.* The Ottawa Senators' first-round pick went to the St. Louis Blues as the result of a trade on June 25, 2010 that sent David Rundblad to Ottawa in exchange for this pick.
5.* The Los Angeles Kings' first-round pick went to the Florida Panthers as the result of a trade on June 25, 2010 that sent a first-round pick (15th overall) to Los Angeles in exchange for a second-round pick (59th overall) and this pick.
6.* The Phoenix Coyotes' first-round pick went to the Montreal Canadiens as the result of a trade on June 25, 2010 that sent a first-round pick (27th overall) and a second-round pick (57th overall) to Phoenix in exchange for a fourth-round pick (113th overall) and this pick..
7.* The New Jersey Devils' first-round pick went to the Chicago Blackhawks as the result of a trade on June 24, 2010 that sent Dustin Byfuglien, Ben Eager, Brent Sopel and Akim Aliu to the Atlanta Thrashers in exchange for Marty Reasoner, Joseph Crabb, Jeremy Morin, a second-round pick in 2010 and this pick.
8.* The Vancouver Canucks' first-round pick went to the Florida Panthers as the result of a trade on June 25, 2010 that sent Keith Ballard and Victor Oreskovich to Vancouver in exchange for Steve Bernier, Michael Grabner and this pick.
9.* The Montreal Canadiens' first-round pick went to the Phoenix Coyotes as the result of a trade on June 25, 2010 that sent a first-round pick (22nd overall) and a fourth-round pick (113th overall) to Montreal in exchange for a second-round pick (57th overall) and this pick.
10.* The Philadelphia Flyers' first-round pick went to the Anaheim Ducks as the result of a trade on June 26, 2009 that sent Chris Pronger and Ryan Dingle to Philadelphia in exchange for Joffrey Lupul, Luca Sbisa, a first-round pick (#21 overall) in 2009, a conditional third-round pick in either 2010 or 2011 and this pick.
11.* The Chicago Blackhawks' first-round pick went to the New York Islanders as the result of a trade on June 25, 2010 that sent a pair of second round picks (#35 and #58 overall) to Chicago in exchange for this pick.

</doc>
<doc id="2032733" url="https://pl.wikipedia.org/wiki?curid=2032733" title="Mississippi Mills (Ontario)">
Mississippi Mills (Ontario)



</doc>
<doc id="2032738" url="https://pl.wikipedia.org/wiki?curid=2032738" title="Tian Tian">
Tian Tian

Tian Tian, chiń. 田甜 (ur. 25 marca 1983 w Chongqing) – chińska szachistka i trenerka szachowa ("FIDE Trainer" od 2013), arcymistrzyni od 2002 roku.
Kariera szachowa.
W 1997 r. reprezentowała Chiny na rozegranych w Cannes mistrzostwach świata juniorek do 14 lat. Pomiędzy 1999 a 2001 r. występowała wyłącznie w turniejach rozgrywanych na Węgrzech, odnosząc kilka sukcesów w cyklicznych turniejach "First Saturday" w Budapeszcie, m.in. w 2001 r. dwukrotnie zajmując II m., w edycjach FS05 IM-B (za Janosem Dudasem) i FS12 IM-B (za Sandorem Farago). W 2002 r. w Panaji IX miejsce na mistrzostwach świata juniorek do 20 lat, natomiast w 2003 r. podzieliła XIII miejsce na rozegranych w Kalkucie indywidualnych mistrzostwach Azji.
Najwyższy ranking w karierze osiągnęła 1 lipca 2001 r., z wynikiem 2355 punktów zajmował dzieliła 74-75. miejsce (wspólnie z Norą Medvegy) na światowej liście FIDE, jednocześnie zajmując 10. miejsce wśród chińskich szachistek.

</doc>
<doc id="2032742" url="https://pl.wikipedia.org/wiki?curid=2032742" title="WASP-25 b">
WASP-25 b

WASP-25 b – planeta pozasłoneczna typu gorący jowisz, znajdująca się w kierunku konstelacji Hydry w odległości około 550 lat świetlnych od Ziemi. Została odkryta w 2010 roku w ramach programu SuperWASP.
Planeta ta ma masę wynoszącą 0,58 masy Jowisza oraz promień większy o 26% od promienia Jowisza. Planeta ta obiega swoją gwiazdę z okresem wynoszącym około 3,76 dnia.

</doc>
<doc id="2032751" url="https://pl.wikipedia.org/wiki?curid=2032751" title="Dzieciaki z wyspy skarbów. Tajemnica wyspy skarbów">
Dzieciaki z wyspy skarbów. Tajemnica wyspy skarbów

Dzieciaki z wyspy skarbów. Tajemnica wyspy skarbów (ang. "Treasure Island Kids: The Mystery of Treasure Island") – nowozelandzki film przygodowy z 2006 roku w reżyserii Michaela Hursta. Jest to trzecia część trylogii „"Dzieciaków z wyspy skarbów"”.
Opis fabuły.
W czasie pobytu na wyspie skarbów w tajemniczych okolicznościach znika mały Hindus, Ashoka. Dzieci przypadkowo znajdują starożytną figurkę, która odzywa się do nich ludzkim głosem. Charlie Forest (Nicko Vella) razem ze swoimi przyjaciółmi próbują powiązać te fakty. Niespodziewanie odkrywają, że na wyspie przebywa kosmita. Dzieci sądzą, że muszą bardzo szybko pomóc mu opuścić Ziemię. Jeśli im się to nie uda, trafi on w ręce naukowców i poddawany będzie eksperymentom.

</doc>
<doc id="2032752" url="https://pl.wikipedia.org/wiki?curid=2032752" title="Mistrzostwa Europy Małych Państw w Piłce Siatkowej Mężczyzn 2011">
Mistrzostwa Europy Małych Państw w Piłce Siatkowej Mężczyzn 2011

VI Mistrzostwa Europy Małych Państw w Piłce Siatkowej Mężczyzn odbędą się w Andorze w mieście Andora między 17 czerwca 2010 a 2011.
O szósty tytuł z rzędu walczyć będzie reprezentacja Cypru.
Faza kwalifikacyjna.
Grupa A.
Tabela
Wyniki
Grupa B.
Tabela
Wyniki
Składy.
Wyspy Owcze.
Trener: Runi WeiheAsystent: Romica Oster 

</doc>
<doc id="2032756" url="https://pl.wikipedia.org/wiki?curid=2032756" title="Granik wielki">
Granik wielki

Granik wielki ("Epinephelus marginatus") – gatunek ryby okoniokształtnej z rodziny strzępielowatych (Serranidae).
Występowanie.
Atlantyk, we wschodniej części od Zatoki Biskajskiej do południowej Afryki, także Morze Śródziemne, w części zachodniej od Gujany do Brazylii. 
Żyje przy brzegach klifowych nad dnem skalistym z licznymi szczelinami i pieczarami, na głębokości od 8 do 200 m. Żyje samotnie w granicach wyraźnie zaznaczonego terytorium z dużą ilością kryjówek, zazwyczaj przebywa w pobliżu kryjówki lub w jej wnętrzu.
Charakterystyka.
Dorasta maksymalnie do 2,5 m długości, choć zazwyczaj nie przekracza 1,5 m. Osiąga masę ciała do 330 kg, jednak standardowa masa wynosi ok. 60 kg. Ciało podłużnie owalne, bocznie spłaszczone. Pokryte drobnymi grzebykowatymi łuskami. Pokrywa skrzelowa z 3 krótkimi kolcami. Otwór gębowy szeroki z wysuwalnymi szczękami. Uzębienie w postaci długich, spiczastych zębów, mogących się odchylać do tyłu dzięki stawowemu połączeniu u podstawy. Płetwa grzbietowa długa, najpierw podparta 11 twardymi promieniami, a później 13–16 miękkimi, wcięta w miejscu, gdzie kończą się promienie twarde. Płetwa odbytowa podparta 3 twardymi i 8–9 miękkimi promieniami. Płetwa piersiowa podparta 1 twardym i 5 miękkimi promieniami. Płetwa ogonowa zaokrąglona.
Ubarwienie: grzbiet zielonkawobrązowy, boki jaśniejsze, brzuch żółtawy. Na głowie żółtozielone marmurkowanie rozmieszczone promieniście wokół oczu. Na bokach prążki przechodzące w smugi. Płetwy obwiedzione, grzbietowa obwódką koloru pomarańczowego, pozostałe obwódką jasnoniebieską.
Odżywianie.
Odżywia się skorupiakami, mięczakami i rybami. 
Rozród.
Tarło odbywa się w miesiącach letnich. Ikra unosi się swobodnie w wodzie.

</doc>
<doc id="2032757" url="https://pl.wikipedia.org/wiki?curid=2032757" title="Epinephelus marginatus">
Epinephelus marginatus



</doc>
<doc id="2032758" url="https://pl.wikipedia.org/wiki?curid=2032758" title="Khufu i Khafre">
Khufu i Khafre



</doc>
<doc id="2032761" url="https://pl.wikipedia.org/wiki?curid=2032761" title="WASP-26 b">
WASP-26 b

WASP-26 b – planeta pozasłoneczna typu gorący jowisz, orbitująca wokół gwiazdy WASP-26, znajdująca się w kierunku konstelacji Wieloryba w odległości około 815 lat świetlnych od Ziemi. Została odkryta w 2010 roku w ramach programu SuperWASP.
Planeta ta ma masę zbliżoną do masy Jowisza oraz promień większy o 28% od promienia Jowisza. Obiega swoją gwiazdę z okresem wynoszącym około 2,76 dnia.

</doc>
<doc id="2032770" url="https://pl.wikipedia.org/wiki?curid=2032770" title="Cmentarz wojenny nr 387 – Kraków">
Cmentarz wojenny nr 387 – Kraków

Cmentarz wojenny nr 387 – Kraków – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie i znajdujący się na terenie jego okręgu XI Twierdza Kraków. Jest to kwatera na nowym cmentarzy żydowskim w Krakowie przu ulicy Miodowej 55.
Plan cmentarza został zamówiony u Hansa Mayra przez gminę żydowską, jednak w postaci przez niego zaprojektowanej nigdy nie powstał. Pierwotnie składał się ze 160 (lub 161) grobów pojedynczych oraz 14 zbiorowych.
Na cmentarzu pochowano 148 żołnierzy austriackich oraz 3 żołnierzy rosyjskich wyznania mojżeszowego, poległych w I wojnie światowej. Zachowało się 26 macew, większość w złym stanie, w tym 3 żołnierzy rosyjskich.
Po II wojnie światowej przeprowadzono, ze środków Jointu, porządkowanie żydowskiej nekropolii. Ustawiano ocalałe macewy. Te z żołnierskich nagrobków, które odnaleziono ustawiono nie na żołnierskiej kwaterze tylko wzdłuż południowego muru kirkutu.
W roku 2021 przeprowadzono renowację nekropolii. Odnowiono ocalałe i odnalezione macewy oraz ustawiono w miejscu gdzie cmentarz się znajduje. 

</doc>
<doc id="2032771" url="https://pl.wikipedia.org/wiki?curid=2032771" title="Obozowisko">
Obozowisko



</doc>
<doc id="2032777" url="https://pl.wikipedia.org/wiki?curid=2032777" title="Summit Entertainment">
Summit Entertainment

Summit Entertainment, LLC (wcześniej Summit Entertainment LP) – amerykańskie przedsiębiorstwo zajmujące się produkcją i dystrybucją filmów, utworzone w 1991 roku przez Bernda Eichingera, Arnona Milchana i Andrew Vajnę, należące do Lionsgate Entertainment. Ma swoją siedzibę w Santa Monica, dawniej miało siedzibę w Universal City.
Obecnie jest jednym z tak zwanych średnich przedsiębiorstw filmowych w USA obok DreamWorks, Touchstone Pictures czy New Line Cinema, jednak jako jedyna działa niezależnie względem amerykańskich gigantów medialnych, należąc do brytyjskiej E1 Entertainment. Spółka posiada dwie siedziby – w Los Angeles i w Londynie.
Od 2005 roku firma regularnie odnosi coraz większe sukcesy na rynku kinowym nie tylko w USA, ale również na całym świecie.
Historia.
Oryginalnie "Summit" została założona w 1991 roku. Dopiero w 1999 roku studio zostało oficjalnie zainaugurowane przez Patricka Wachsbergera, Boba Haywarda i Davida Garretta w Universal City w hrabstwie Los Angeles jako organizacja zajmująca się produkcją i dystrybucją filmową przybierając nazwę Summit Entertainment LP.
W 2006 roku stało się w pełni niezależnym studiem filmowym, do którego dołączył się Rob Friedman, były dyrektor Paramount Pictures. Nowa firma rozwinęła produkcję, zakupy sprzętu i dystrybucję oraz oferty finansowania prowadzone przez Merrilla Lyncha, jednej z filii Bank of America i innych inwestorów, zapewniając jej dostęp do ponad 1 mld USD w finansowaniu własnych produkcji filmowych.
13 stycznia 2012 roku Lionsgate przejęło Summit Entertainment za 412,5 mln dolarów.
Produkcja filmowa.
Największe kinowe produkcje wytwórni to m.in.:
Saga „Zmierzch”.
Najpopularniejszą serią filmową studia jest "Saga „Zmierzch”" nakręcona na podstawie powieści Stephenie Meyer. Pierwsza produkcja serii, "Zmierzch", stała się jednym z najbardziej dochodowych filmów 2008 roku zdobywając około 409 milionów dolarów dochodu na świecie. Natomiast drugi film, ', zarobił prawie 710 milionów dolarów, dając mu 38. miejsce na prestiżowej liście najbardziej kasowych filmów wszech czasów (obecnie na 44 miejscu). 30 czerwca 2010 roku do kin trafiła trzecia część sagi pod tytułem ', która zgarnęła blisko 700 milionów dolarów. Cała seria stała się jedną z najbardziej dochodowych w historii filmu i obecnie zajmuje 15 pozycję.

</doc>
<doc id="2032779" url="https://pl.wikipedia.org/wiki?curid=2032779" title="Irdeto">
Irdeto

Irdeto – holenderska firma zajmująca się tworzeniem oprogramowania, zarządzaniem i dystrybucją treści oraz kompletnych rozwiązań w zakresie ochrony i zarabiania na treściach telewizyjnych. Obecnie posiada biura w 25 krajach świata oraz dwie siedziby główne: jedną – w Hoofddorp, blisko Amsterdamu, oraz drugą – w Pekinie, w Chinach. Klientami "Irdeto" są operatorzy telewizyjni, firmy telekomunikacyjne, właściciele i dystrybutorzy treści oraz producenci elektroniki użytkowej. "Irdeto" stanowi część grupy Naspers.
"Irdeto" stale udoskonala i tworzy dodatkowe mechanizmy bezpieczeństwa w swojej technologii, mające na celu przeciwdziałanie piractwu, włączając w to wykorzystanie technologii spółki Cloakware. "Irdeto" odgrywa aktywną rolę we współpracy z urzędami, policją i w walce z piractwem na rynku telewizji płatnej.
Produkty "Irdeto" to m.in. smart cards, systemy dostępu warunkowego dla płatnych telewizji oraz inne oprogramowanie dla organizacji i dystrybucji telewizyjnej. Produkty mają na celu ochronę treści oraz ich twórców przeciw nielegalnej dystrybucji, w różnych środowiskach jak transmisje telewizyjne, S-DMB, T-DMB, DVB-H. Dodatkowo "Irdeto" produkuje oprogramowanie i rozwiązania w zakresie bezpieczeństwa centrów danych, systemy wsparcia dla przedsiębiorstw i middleware dla set-top box oprogramowania.
"Irdeto" ma ponad 500 klientów na całym świecie, a ponad miliard urządzeń i aplikacji wykorzystuje jej technologie. Firma ma obecnie 900 pracowników, biura w 25 krajach i posiada ponad 200 zarejestrowanych patentów oraz 350 oczekujących.
Historia.
Firma została założona w 1969 roku przez radio-inżyniera Petera den Toonder w Dordrecht, w Holandii. Nazwa firmy jest skrótem nazwiska założyciela jednego z holenderskich uniwersytetów.
W 2004 r. "Irdeto" wraz ze swoim DRM – partnerem Lockstream Corporation uruchomiło i wdrożyło pierwsze IPTV w Ameryce Północnej. W 2005 r. "Irdeto" nabyło aktywa i pasywa Lockstream, choć dokładne warunki umowy nie zostały ujawnione.
W 2006 r. "Irdeto" nabyło aktywa, klientów i pracowników Philips CryptoTec (twórców linii Cryptoworks produktu). CryptoTec w momencie przejęcia miał ponad 100 klientów i ponad 50 pracowników. Cena zakupu nie została ujawniona.
W 2007 r. "Irdeto" przejęło firmę zajmującą się bezpieczeństwem Cloakware za 72 miliony dolarów. Wcześniejszy partner "Irdeto", specjalizował się w zabezpieczaniu danych i zwalczaniu piractwa cyfrowych nagrań wideo oraz ich transmisji przez IP. Następnie w 2007 "Irdeto" nabyło IDway SAS. Spółka ta również była partner biznesowym "Irdeto", która rozwijała otwarte oprogramowanie dla urządzeń cyfrowych konsumentów TV. Dzięki temu przejęciu firma rozwinęła ofertę zintegrowanej oferty dla producentów set top box (STB). Warunki przejęcia nie zostały ujawnione.
W 2008 r. "Irdeto" nabyło Entriq, spółkę założoną w 2000 roku przez byłych pracowników "Irdeto", która skupiała się na wschodzącym rynku łączy szerokopasmowych. Z nabyciem Entriq, "Irdeto" rozszerzyło swoją ofertę o dystrybucję mediów cyfrowych przez Internet. W tym samym roku, nabyło również IBS Interprit, dostawcę oprogramowania do obsługi klienta i rozliczeń.
Zapobieganie piractwu.
"Irdeto" wprowadziła na rynek swój pierwszy cyfrowy system dostępu warunkowego w 1995 r., a wersja z lepszą technologią szyfrowania została wydana pod koniec lat 90. Pierwsze karty inteligentne z "Irdeto 2" zostały wprowadzone na rynek w październiku 2000 roku na Multichoice w Republice Południowej Afryki. We wrześniu 2009 r. spółka zaprezentowała nową wersję "Irdeto 3", zwaną również CAS 3.
"Irdeto" stale udoskonala i tworzy dodatkowe mechanizmy bezpieczeństwa w swojej technologii mające na celu przeciwdziałanie nielegalnemu kopiowaniu i posługiwaniu się własnością intelektualną bez zgody autora i bez uiszczenia odpowiednich opłat, włączając w to wykorzystanie technologii spółki Cloakware. "Irdeto" odgrywa aktywną rolę we współpracy z urzędami, policją oraz lokalnymi klientami w walce z piractwem na rynku telewizji płatnej.

</doc>
<doc id="2032782" url="https://pl.wikipedia.org/wiki?curid=2032782" title="WASP-28 b">
WASP-28 b

WASP-28 b – planeta pozasłoneczna typu gorący jowisz, znajdująca się w kierunku konstelacji Ryb w odległości około 1090 lat świetlnych od Ziemi. Została odkryta w 2010 roku w ramach programu SuperWASP.
Planeta ta ma masę nieco mniejszą od masy Jowisza oraz promień większy o 12% od promienia Jowisza. Obiega swoją gwiazdę z okresem wynoszącym około 3,4 dnia.

</doc>
<doc id="2032784" url="https://pl.wikipedia.org/wiki?curid=2032784" title="Christian Sprenger (piłkarz ręczny)">
Christian Sprenger (piłkarz ręczny)

Christian Sprenger (ur. 6 kwietnia 1983 roku w Ludwigsfelde) - niemiecki piłkarz ręczny, reprezentant kraju. Gra na pozycji prawoskrzydłowego. Obecnie występuje w Bundeslidze, w drużynie THW Kiel.

</doc>
<doc id="2032786" url="https://pl.wikipedia.org/wiki?curid=2032786" title="Villa de Vallecas (stacja metra)">
Villa de Vallecas (stacja metra)

Villa de Vallecas – stacja metra w Madrycie, na linii 1. Znajduje się w dzielnicy Villa de Vallecas, w Madrycie i zlokalizowana jest pomiędzy stacjami Sierra de Guadalupe, a Congosto. Została otwarta 4 marca 1999.

</doc>
<doc id="2032787" url="https://pl.wikipedia.org/wiki?curid=2032787" title="Congosto (stacja metra)">
Congosto (stacja metra)

Congosto – stacja metra w Madrycie, na linii 1. Znajduje się w dzielnicy Villa de Vallecas, w Madrycie i zlokalizowana jest pomiędzy stacjami Villa de Vallecas a La Gavia. Została otwarta 4 marca 1999.

</doc>
<doc id="2032788" url="https://pl.wikipedia.org/wiki?curid=2032788" title="WASP-29 b">
WASP-29 b

WASP-29 b – planeta pozasłoneczna typu gorący jowisz, znajdująca się w kierunku konstelacji Feniksa w odległości około 260 lat świetlnych od Ziemi. Została odkryta w 2010 roku w ramach programu SuperWASP.
Planeta ta ma masę wynoszącą 25% masy Jowisza oraz promień wynoszący 74% promienia Jowisza. Obiega swoją gwiazdę z okresem wynoszącym około 3,9 dnia.

</doc>
<doc id="2032789" url="https://pl.wikipedia.org/wiki?curid=2032789" title="Steve Ogrizovic">
Steve Ogrizovic

Steven Ogrizovic (ur. 12 września 1957 w Mansfield) – były angielski piłkarz serbskiego pochodzenia, grający na pozycji bramkarza. Znany z szesnastoletniej gry dla Coventry City, kiedy to rozegrał 601 meczów (504 w lidze), a w 1987 roku zdobył Puchar Anglii.
Kariera zawodnicza.
Profesjonalną karierę piłkarską Ogrizovic rozpoczynał w 1977 roku w Chesterfield. Następnie grał w Liverpoolu i Shrewsbury Town. W 1984 roku za 72500 funtów trafił do Coventry City. W 1987 roku grał w meczu The Football League – Reszta Świata na stadionie Wembley.
Dzięki dobrym występom Ogrizovic otrzymywał powołania do reprezentacji Anglii między innymi od Bobby'ego Robsona i Grahama Taylora, ale w samej reprezentacji nie zagrał ani jednego meczu.
Mimo wieku nadal grał w Coventry. W sezonie 1997/1998, mając 40 lat, był najstarszym zawodnikiem grającym w Premier League w tamtym sezonie. Gdy po raz ostatni przedłużał kontrakt z Coventry City, jednym z warunków było rzucenie palenia. Przez ostatnie dwa sezony był rezerwowym, ponieważ do klubu przyszedł Magnus Hedman. Po sezonie 1999/2000 Ogrizovic zakończył karierę piłkarską.
W 1987 roku Ogrizovic zdobył Puchar Anglii, ale nigdy nie grał w europejskich pucharach, ponieważ mimo zdobycia Pucharu Anglii Coventry nie zostało dopuszczone do Pucharu Zdobywców Pucharów, co miało związek z zamieszkami na Heysel. Z kolei najwyższą pozycją Coventry w czasie gry Ogrizovica dla tego klubu było siódme miejsce w sezonie 1988/1989.
Ogrizovic jest jednym z niewielu bramkarzy, którzy zdobyli gola z gry. Miało to miejsce 12 października 1986 roku w meczu Football League First Division, które Coventry zremisowało z Sheffield Wednesday 2:2. Był to jego jedyny gol w profesjonalnej karierze. Jest jednym z czterech piłkarzy, obok Petera Shiltona, Johna Lukicia i Stanleya Matthewsa, którzy grali w najwyższej klasie rozgrywkowej Anglii w czterech dekadach. Jest klubowym rekordzistą, rozgrywając w okresie sierpień 1984 – wrzesień 1989 209 meczów ligowych z rzędu. Łącznie w latach 1977–2000 zagrał w 608 meczach ligowych. Jego ostatnim występem był mecz przeciwko Sheffield Wednesday, rozegrany 6 maja 2000 roku.
Ogrizovic był również krykiecistą; zaliczył między innymi trzy mecze dla Shropshire County Cricket Club.
Kariera trenerska.
Gdy trenerem Coventry był Iain Dowie, Ogrizovic był trenerem zespołu rezerw. Był nim także, gdy trenerem pierwszej drużyny został Chris Coleman. Był tymczasowym trenerem w 2004 roku. Obecnie jest trenerem bramkarzy w Coventry.
Porwanie.
W 2003 roku Ogrizovic był przedmiotem mistyfikacji. Mówiło się wtedy, że został porwany, gdy przebywał w Kazachstanie. Powstała petycja internetowa, gdzie domagano się jego uwolnienia. Porwanie okazało się mistyfikacją, gdy Coventry Telegraph przeprowadził wywiad z Ogrizoviciem na boisku treningowym w Ryton-on-Dunsmore.

</doc>
<doc id="2032792" url="https://pl.wikipedia.org/wiki?curid=2032792" title="Parafia św. Barbary w Świętym">
Parafia św. Barbary w Świętym



</doc>
<doc id="2032794" url="https://pl.wikipedia.org/wiki?curid=2032794" title="Rzęsowate">
Rzęsowate



</doc>
<doc id="2032796" url="https://pl.wikipedia.org/wiki?curid=2032796" title="Spirodela">
Spirodela

Spirodela ("Spirodela" ) – rodzaj roślin z rodziny obrazkowatych ("Araceae"), obejmujący – w zależności od ujęcia taksonomicznego – 2 lub 3 gatunki, występujące na wszystkich kontynentach z wyjątkiem Antarktydy). W Polsce dość powszechnie, w śródlądowych zbiornikach wodnych na niżu, spotykany jest jeden gatunek – spirodela wielokorzeniowa ("Spirodela polyrrhiza"), zarazem gatunek typowy rodzaju.
Zasięg geograficzny.
Rodzaj spirodela obejmuje jeden gatunek kosmopolityczny – spirodelę wielokorzeniową – występującą naturalnie lub naturalizowaną niemal na całym świecie (jedynymi regionami, w których ten gatunek nie występuje, są południowa Afryka tropikalna, wyspy Atlantyku, Półwysep Arabski, Mongolia, Papua-Nowa Gwinea, Nowa Zelandia, wyspy Pacyfiku (z wyjątkiem Hawajów), Ameryka subarktyczna, wschodnia Kanada, północno-zachodnie i południowo-środkowe Stany Zjednoczone oraz Antarktyka) oraz dwa gatunki endemiczne: "Spirodela intermedia", występującą wyłącznie w Ameryce Południowej oraz "Spirodela sichuanensis", występującą w południowo-środkowych Chinach.
Zastosowanie.
Spirodela wielokorzeniowa stosowana jest w tradycyjnej medycynie chińskiej zewnętrznie na choroby skóry, w tym pokrzywkę, wysypkę odrową i ospową, a także obrzęki i opuchlizny, a wewnętrznie na problemy z mikcją. "Spirodela herba" ("herba spirodelae") wykazuje działanie moczopędne i przeciwzapalne.

</doc>
<doc id="2032798" url="https://pl.wikipedia.org/wiki?curid=2032798" title="WASP-33 b">
WASP-33 b

WASP-33 b – planeta pozasłoneczna typu gorący jowisz, znajdująca się w konstelacji Andromedy w odległości około 378 lat świetlnych od Ziemi. Została odkryta w 2010 roku w ramach programu SuperWASP.
Planeta ta ma masę około 2,1 masy Jowisza oraz promień wynoszący 150% promienia Jowisza. Planeta obiega gwiazdę HD 15082 z okresem wynoszącym około 1,22 dnia.

</doc>
<doc id="2032800" url="https://pl.wikipedia.org/wiki?curid=2032800" title="Rejon Informacji Powietrznej">
Rejon Informacji Powietrznej

Rejon Informacji Powietrznej (FIR - "Flight Information Region") - przestrzeń powietrzna o określonych wymiarach, w której zapewniona jest służba informacji powietrznej i służba alarmowa.
Polski rejon informacji powietrznej nosi nazwę FIR Warszawa i obejmuje przestrzeń powietrzną od powierzchni ziemi (wody) do FL660, przy czym osłona meteorologiczna lotnictwa cywilnego jest zapewniana od powierzchni ziemi lub wody do FL530. FIR Warszawa obejmuje przestrzeń powietrzną nad terytorium Rzeczypospolitej Polskiej (w tym nad lądem i wodami wewnętrznymi) oraz część przestrzeni powietrznej nad Morzem Bałtyckim, do odległości 12 mil morskich od brzegu. Przestrzeń powietrzna strefy nadgranicznej rozciąga się od granicy państwowej do odległości 6 km w głąb państwa. 
FIR Warszawa obejmuje przestrzeń powietrzną nad terytorium Rzeczypospolitej Polskiej oraz część przestrzeni powietrznej
przydzielonej przez ICAO nad Morzem Bałtyckim, która jest wyznaczona linią łączącą punkty o następujących
współrzędnych geograficznych:

</doc>
<doc id="2032803" url="https://pl.wikipedia.org/wiki?curid=2032803" title="Foggia (stacja kolejowa)">
Foggia (stacja kolejowa)

Foggia (włoski: "Stazione di Foggia") – stacja kolejowa w Foggii, w prowincji Foggia, w regionie Apulia, we Włoszech. Znajduje się na skrzyżowaniu linii Ankona - Lecce, do Benevento, Caserty i Neapolu. Lokalne linie wychodzą w kierunku Manfredoni, Lucery i Potenzy. Jest jedną z największych stacji kolejowych w regionie. Została otwarta w 1864.

</doc>
<doc id="2032804" url="https://pl.wikipedia.org/wiki?curid=2032804" title="Prawa człowieka na Nauru">
Prawa człowieka na Nauru

Prawa człowieka na Nauru na ogół są przestrzegane. Kilka problemów dotyczących prawa człowieka były zgłaszane, w tym częste zwłoki sądu, ograniczenia w zakresie głoszenia niektórych religii, czy społeczna i ekonomiczna marginalizacja byłych zagranicznych pracowników kopalni fosforytów aż do ich powrotu do krajów. Mimo zamknięcia australijskiego programu Pacific Solution związanego z centrum uchodźców na Nauru, odnotowano przypadki przebywania uchodźców na wyspie w "spartańskich warunkach" (ang. "spartan conditions").
Nie odnotowano przypadków arbitralnej lub bezprawnej egzekucji. Nie było doniesień o podłożu politycznym zaginięć. Nie stosowano tortur lub innego poniżającego traktowania lub karania. Warunki w więzieniu – surowe, ale zgodne z obowiązującymi, międzynarodowymi normami.
Rząd ogłosił zezwolenie na wizyty niezależnych obserwatorów praw człowieka, jednak żaden nie został zgłoszony. Odwiedziny osadzonych w więzieniu – dozwolone.
Policja działa efektywnie w zakresie ochrony przed nadużyciami i korupcją. Aresztowania są jawne, podejrzany nie może zostać dłużej bez rozprawy niż 24 godziny od momentu zatrzymania przez policję. Nie funkcjonował system kaucji. Prawo przewiduje pomoc prawną dla oskarżonego, jednak w praktyce dostęp do wykwalifikowanych asystentów był trudno dostępny. Zatrzymani mają możliwość szybkiego dostępu do własnych rodzin.
Konstytucja przewiduje niezawisłość sędziowską oraz przeprowadzenie rzetelnego procesu sądowego i to prawo jest przestrzegane. Zabezpieczenia proceduralne oparte są na angielskim prawie zwyczajowym. Należą do nich zasady domniemanej niewinności, prawo do niezwłocznego poinformowania o zarzutach, gwarancja odpowiedniego czasu i możliwości przygotowania obrony, prawo do konfrontacji świadków, przedstawiania wyroków i sądu odwoławczego. Zakazuje się podwójnej odpowiedzialności karnej i przymusowego samooskarżenia. Prawa i zakazy dotyczą wszystkich obywateli Nauru.
Możliwe jest wniesienie pozwu, odszkodowania za złamania praw człowieka.
Prawo gwarantuje wolność słowa. Rząd przestrzega te prawa i nie ogranicza celebrowania wydarzeń kulturalnych, treści w Internecie czy e-mailach nie są objęte cenzurą. Konstytucja gwarantuje wolność zgromadzeń i wolność stowarzyszania się, jednak w kraju nie ma żadnych formalnych związków zawodowych.
Rząd przestrzega prawa do swobody przemieszczania się w obrębie kraju, zagranicznych podróży, czy migracji i repatriacji. Prawo nie przewiduje przyznawania statusu uchodźcy lub azylu politycznego zgodnie z Konwencją Organizacji Narodów Zjednoczonych z 1951 roku.
Konstytucja gwarantuje prawo do wyborów, z którego obywatele korzystają, wybierając swoich przedstawicieli w organach państwa. Wybory te są wolne, powszechne i wiarygodne. Nie ma przeszkód prawnych do udziału kobiet w polityce, jednak kobiety mniej zaangażowane były w sferę polityczną niż mężczyźni. Kobiety piastowały jednak wysokie funkcje, włączając stanowisko szefa służby cywilnej oraz doradcy prezydenta.
Ustawa przewiduje sankcje dla tzw. oficjalnej korupcji, jednak nie ma przepisów prawnych regulujących publiczny dostęp do informacji rządu Nauru.
Rząd nie ogranicza zakładania lokalnych organizacji prawa człowieka, ale nie odnotowano istnienia takowych grup.
Konstytucja zakazuje dyskryminacji ludzi ze względu na rasę, pochodzenie, wyznania czy płci, rząd przestrzega tych praw. Gwałt jest przestępstwem, za który można usłyszeć wyrok dożywotniego pozbawienia wolności. Z raportów wynika, że takie czyny są rzadkością, a przypadki te były zdecydowanie ścigane przez sądy. Rząd nie przechowuje żadnych statystyk dotyczących występowania fizycznej i domowej przemocy wobec kobiet, jednak wiarygodne sprawozdania wykazały, że nadużycia miały miejsce sporadycznie, często potęgowane przez nadużywanie alkoholu. Rodziny zazwyczaj starają się zakończyć spory, policja i sądy interweniują tylko w przypadku wystąpienia poważniejszych incydentów.
Prostytucja jest nielegalna i nie było doniesień o takiej działalności. Molestowanie seksualne jest przestępstwem, jednak czyn ten nigdy nie był poważnym problemem na Nauru.
Prawo gwarantuje identyczne prawa i wolności kobietom jak i mężczyznom. Rząd oficjalnie zapewnia równość szans w edukacji i pracy, kobiety mogą zarządzać własnym majątkiem oraz prowadzić działalność prywatną. Jednak w praktyce napięcia społeczne i gospodarcze często ograniczają kobietom korzystanie z tych praw w pełni. Za promowanie możliwości zawodowych kobiet odpowiedzialne jest Biuro Spraw Kobiet (ang. „Women’s Affairs Office”).
Fundusze Nauru na rzecz edukacji oraz opieki zdrowotnej dla dzieci były bardzo ograniczone w dobie kryzysu gospodarczego kraju. Statystyki Child Abuse nie zostały przygotowane, nie zgłoszono oficjalnie również żadnych przypadków seksualnego wykorzystywania dzieci oraz dziecięcej prostytucji. Jednakże, z niepotwierdzonych informacji wynika, że nadużycia te miały miejsce.
Konstytucja i prawo nie zabrania handlu ludźmi, jednak nie było żadnych raportów, z których wynikałoby, że ktoś był ofiarą procederu.
Prawo nie przewiduje specjalnego zakazu dyskryminacji wobec osób niepełnosprawnych, niemniej jednak nie było zgłoszeń nietolerancji wobec tych ludzi na rynku pracy, edukacji, dostępu do opieki zdrowotnej, czy świadczenia innych usług państwowych. Brak przepisów regulujących dostęp osób niepełnosprawnych do budynków publicznych. Uczniowie niepełnosprawni edukują się w domach nauczycieli. Nie ma agencji rządowej o określonym zakresie odpowiedzialności za ochronę osób niepełnosprawnych, nie istnieją żadne formalne mechanizmy ochrony osób z upośledzeniem umysłowym.
Wśród mniejszości narodowych tylko Chińczycy, którzy stanowią około pięciu procent populacji Nauru, dopuściło się do wykroczeń. Były to przypadki drobnej kradzieży, zniszczenia mienia, czy ataki na sklepy i restauracje. Policja ustaliła, że ataki były zmotywowane sytuacją ekonomiczną kraju.
Sodomia jest nielegalna, ale nie było doniesień o ściganie na podstawie tego przepisu. Nie zanotowano również przypadków przemocy i dyskryminacji wobec homoseksualistów, choć związki te są nielegalne.
Nie było doniesień o przemocy lub dyskryminacji wobec osób z HIV / AIDS.
Prawo do strajku nie jest chronione, jest ograniczone przez prawo.
Chociaż nie ma żadnych formalnych przeszkód, układy zbiorowe pracy nie miały miejsca. Sektor prywatny, głównie sklepy i restauracje zarządzane przez rodziny, zatrudniają około 1% pracowników najemnych. Wynagrodzenie, czas pracy, urlop i inne kwestie zatrudnienia są określone w przepisach. Nauru nie posiada strefy wolnego handlu.
Konstytucja zakazuje przymusowej pracy, praktyk tych nie stosowano. Choć prawo nie zostało uregulowane w zakresie obowiązkowej pracy przez dzieci, proceder ten nie został odnotowany.
Minimalny wiek pracownika wynosi 17 lat. Dział Zasobów Ludzkich i Pracy Nauru jest odpowiedzialny za egzekwowanie tego prawa. Niektóre dzieci poniżej siedemnastego roku życia pracowały w małych, rodzinnych biznesach.
Rząd w lipcu 2007 roku podniósł wynagrodzenie i wdrożył system płacowy. Wcześniej, przy niższych pensjach nie zapewniano godnych warunków życia dla pracowników i ich rodzin. Nie ma minimalnej płacy dla pracowników sektora prywatnego. Wymiar czasu pracy wynosi 35 godzin na tydzień dla pracowników biurowych oraz 40 godzin dla pracowników fizycznych. Ani prawo ani inne przepisy nie określają ilości dni wolnych od pracy w tygodniu, jednak większość pracowników odpoczywa w sobotę i niedzielę. Istniały przepisy dotyczące wysokości premii za nadgodziny, które przysługiwały pracownikom sektora publicznego. Rząd nie zareagował w celu wyeliminowania problemu z zagrożeniem dla zdrowia jakie niesie wydobycie fosforytów, powołując się na wysokie koszty.

</doc>
<doc id="2032805" url="https://pl.wikipedia.org/wiki?curid=2032805" title="Kniejówka">
Kniejówka

W myślistwie:

</doc>
<doc id="2032807" url="https://pl.wikipedia.org/wiki?curid=2032807" title="Port lotniczy Kigoma">
Port lotniczy Kigoma

Port lotniczy Kigoma (IATA: TKQ, ICAO: HTKA) – port lotniczy położony w Kigomie, w regionie Kigoma, w Tanzanii.

</doc>
<doc id="2032809" url="https://pl.wikipedia.org/wiki?curid=2032809" title="Linia kolejowa Gruiten – Köln-Deutz">
Linia kolejowa Gruiten – Köln-Deutz

Linia kolejowa Gruiten – Köln-Deutz – główna niemiecka linia kolejowa. Jest częścią głównej osi w przewozach kolejowych na długich i regionalnych dystansach pomiędzy Wuppertalem i Kolonią. Jest obsługiwana przez pociągi Intercity-Express, Intercity, Regional-Express oraz Regionalbahn. Linia jest w pełni zelektryfikowana. Ma długość 35 km i jest przystosowana do prędkości 160 km/h.

</doc>
<doc id="2032810" url="https://pl.wikipedia.org/wiki?curid=2032810" title="Trans-Continental Hustle">
Trans-Continental Hustle

Trans-Continental Hustle to piąty album grupy Gogol Bordello, który ukazał się 27 kwietnia 2010. Produkcja – Rick Rubin. Płyta inspirowana jest życiem Eugene Hütza w Brazylii, gdzie przeniósł się w roku 2008.

</doc>
<doc id="2032811" url="https://pl.wikipedia.org/wiki?curid=2032811" title="Nextjet">
Nextjet

Nextjet – nieistniejąca szwedzka linia lotnicza z siedzibą w Frösundavik, w Sztokholmie.
16 maja 2018 ogłosiła zakończenie działalności po odwołaniu przez szwedzką agencję transportową (Transportstyrelsen) licencji Nextjet w sierpniu ubiegłego roku ze względu na trudności finansowe spółki. Nextjet działał głównie na północy Szwecji, z sześcioma połączeniami w kierunku Finlandii, jednym w kierunku Norwegii i jednym w stronę Łotwy.
Flota.
Flota Nextjet.

</doc>
<doc id="2032812" url="https://pl.wikipedia.org/wiki?curid=2032812" title="Wesmina Szikowa">
Wesmina Szikowa

Wesmina Szikowa, bułg. Весмина Шикова (ur. 3 października 1951 w Warnie) – bułgarska szachistka, mistrzyni międzynarodowa od 1971 roku.
Kariera szachowa.
Od końca lat 60. do połowy 80. XX wieku należała do ścisłej czołówki bułgarskich szachistek. Wielokrotnie startowała w finałach indywidualnych mistrzostw kraju, zdobywając 11 medali: złoty (1972), srebrny (1978) oraz dziewięć brązowych (1968, 1969, 1970, 1971, 1973, 1977, 1982, 1984, 1985). Dwukrotnie wystąpiła w reprezentacji Bułgarii na szachowych olimpiadach, w latach 1972 (Skopje, IV miejsce) oraz 1978 Buenos Aires (1978, VII miejsce).
Odniosła kilka sukcesów w turniejach międzynarodowych, m.in. w Sofii (1967 – V m., 1970 – II-III m.) oraz Halle (1969 – I m., 1970 – IV m., 1975 – V-VI m.). W 1972 uczestniczyła w rozegranym w Perniku turnieju strefowym (eliminacji mistrzostw świata).
Najwyższy ranking w karierze osiągnęła 1 stycznia 1989, z wynikiem 2175 punktów zajmowała wówczas 9. miejsce wśród bułgarskich szachistek. W 1996 zakończyła szachową karierę.

</doc>
<doc id="2032817" url="https://pl.wikipedia.org/wiki?curid=2032817" title="Chlorospatha">
Chlorospatha

Chlorospatha Jum. – rodzaj roślin zielnych, należący do rodziny obrazkowatych, liczący 25 gatunków endemicznych dla Kostaryki, Panamy, Kolumbii i Ekwadoru. Nazwa naukowa rodzaju pochodzi od greckich słów ("chloros" – zielony) i ("spatha" – szabla, w bot. także pochwa kwiatostanu).
Zagrożenia i ochrona.
Cztery gatunki z rodzaju "Chlorospatha" znajdują się w Czerwonej księdze gatunków zagrożonych.
Kategoria: zagrożone (EN) – B1ab(iii), wersja 3.1
Rok oceny: 2003
Dynamika populacji: nieznana
Główne zagrożenie: Niszczenie siedlisk. Obecnie znane są dwie subpopulacje.
Kategoria: narażone (VU) – D2, wersja 3.1
Rok oceny: 2003
Dynamika populacji: nieznana
Główne zagrożenie: Niszczenie siedlisk. Obecnie znana jedna populacja.
Kategoria: zagrożone (EN) – B1ab(iii), wersja 3.1
Rok oceny: 2003
Dynamika populacji: nieznana
Główne zagrożenie: Niszczenie siedlisk. Obecnie znane są dwie subpopulacje.
Kategoria: narażone (VU) – D2, wersja 3.1
Rok oceny: 2003
Dynamika populacji: nieznana
Główne zagrożenie: Niszczenie siedlisk. Obecnie znane są trzy subpopulacje.

</doc>
<doc id="2032819" url="https://pl.wikipedia.org/wiki?curid=2032819" title="Zamek Powaski">
Zamek Powaski

Zamek Powaski (słow. "Považský hrad", również "Bystrica, Bystrický hrad", łac. "Bistrizza, Bestruche castrum", niem. "Waagburg") – ruiny zamku w słowackim mieście Powaska Bystrzyca, w dzielnicy Považské Podhradie, w pobliżu rzeki Wag. Ruiny znajdują się na wzgórzu, na wysokości 497 metrów n.p.m.
Historia.
Badania archeologiczne początek osadnictwa w tym miejscu datują na okres kultury puchowskiej; znaleziono tutaj także celtycką monetę. Dokładna data budowy samego zamku nie jest znana, choć niektóre źródła wskazują na rok 1126 – zamek miał chronić szlaki handlowe w dolinie Wagu. Pierwsza potwierdzona wzmianka o zamku ("castrum Bestruche") pochodzi z 1316 r. Miał on wówczas należeć do Mateusza Czaka. W 1458 r. król Maciej Korwin podarował zamek rodzinie Podmanickich (słow. "Podmanickovci"), którzy zamek wyremontowali. W 1543 ogień zniszczył sporą część budowli – podczas odbudowy niektóre elementy przebudowano, a u stóp wzgórza zamkowego powstało podgrodzie.
W 1588 ród Podmanickich wygasł i Powaski Zamek znalazł się w rękach rodziny Balassa. Zaadaptowali oni niszczejącą twierdzę, ale już w 1631 rodzina przeniosła się do nowo wybudowanego renesansowego dworu u stóp wzgórza (Burg). W 1676 w niewielkiej odległości stanął kolejny dwór (Szaparyovský kaštieľ) w stylu rokoko. Podczas powstania Thökölyego zamek został obsadzony przez oddziały powstańcze, ale w 1684 zajęły go wojska cesarskie. Z obawy, aby zamek nie został ponownie użyty przeciwko Habsburgom, cesarz Leopold I nakazał zburzenie go w 1698 r.
Podczas trzęsienia ziemi z roku 1858 zawaliła się tzw. Wieża Więzienna. W 1895 ruiny wraz z innymi okolicznymi włościami kupił baron Popper (założyciel m.in. browaru w Powaskiej Bystrzycy).
Dobra barona Poppera – w tym ruiny i dwa dwory znajdujące się w podgrodziu – zostały przejęte przez państwo czechosłowackie w 1919. Wcześniej, w listopadzie 1918, okoliczna ludność kompletnie zdewastowała "Szaparyovský kaštieľ".
W 2007 stowarzyszenie "Zdruzenie hradu Bystrica" rozpoczęło zabezpieczanie ruin, ale nadal wymagają one dalszych prac konserwacyjnych. Pałace z podgrodzia także wymagają remontu (szczególnie "Szaparyovský kaštieľ").
Współczesność.
Dostępu do najstarszej, gotyckiej części zamku, chroniła ufortyfikowana brama, dwie wieże i barbakan. W zamku był też m.in. skład amunicji oraz kaplica, a w jednej z wież więzienie. Po zburzeniu zamku przez wojsko i uszkodzeniach w wyniku trzęsienia ziemi z 1858 dalszego zniszczenia dokonała przyroda oraz okoliczna ludność, wykorzystująca ruiny jako materiały budowlane.
Do dzisiaj zachowała się część owalnych, gotyckich murów obronnych ze szczątkami dwóch wież, renesansowego barbakanu i renesansowego pałacu dobudowanego od wschodniej i południowej strony.
Wstęp na teren zamku odbywa się na własne ryzyko.

</doc>
<doc id="2032820" url="https://pl.wikipedia.org/wiki?curid=2032820" title="Powaski Zamek">
Powaski Zamek



</doc>
<doc id="2032821" url="https://pl.wikipedia.org/wiki?curid=2032821" title="Paddy Lowe">
Paddy Lowe

Paddy Lowe (ur. 8 kwietnia 1962 w Nairobi) – brytyjski inżynier. W latach 2017-2019 dyrektor techniczny zespołu Formuły 1, Williams.
Życiorys.
. W 2005 roku został dyrektorem technicznym McLarena, i był odpowiedzialny za wszystkie działy inżynierii. Podczas trwania sezonu 2013 został członkiem zespołu Mercedes, a od stycznia 2014 roku pełnił funkcje szefa wraz z Toto Wolffem. W 2017 roku powrócił do Williamsa, gdzie został dyrektorem technicznym i udziałowcem zespołu. 25 czerwca 2019 zrezygnował ze stanowiska dyrektora technicznego i rozstał się z Williamsem ze skutkiem natychmiastowym.

</doc>
<doc id="2032824" url="https://pl.wikipedia.org/wiki?curid=2032824" title="Považský hrad">
Považský hrad



</doc>
<doc id="2032826" url="https://pl.wikipedia.org/wiki?curid=2032826" title="Eli Biham">
Eli Biham

Eli Biham (hebr. אלי ביהם; ur. 1960) – izraelski informatyk, kryptograf, profesor Instytutu Technologii Technion. Wspólnie z Adim Shamirem stworzyli niezależnie i opublikowali po raz pierwszy kryptoanalizę różnicową (wcześniej wymyśloną przez zespół naukowców w IBM, ale nieopublikowaną).
Współautor następujących algorytmów kryptograficznych:

</doc>
<doc id="2032828" url="https://pl.wikipedia.org/wiki?curid=2032828" title="Hrabstwo Washington (Iowa)">
Hrabstwo Washington (Iowa)

Hrabstwo Washington – hrabstwo w Stanach Zjednoczonych w stanie Iowa.

</doc>
<doc id="2032830" url="https://pl.wikipedia.org/wiki?curid=2032830" title="Pulse (album Toni Braxton)">
Pulse (album Toni Braxton)

Pulse, szósty album studyjny wydany przez amerykańską wokalistkę R&amp;B Toni Braxton dnia 4 maja 2010 nakładem wytwórni Warner Music. Prace nad wydawnictwem rozpoczęły się we wrześniu 2008 zaś zakończyły w marcu 2010 natomiast do współpracy artystka zaprosiła producentów Franka E, Davida Fostera, Vincenta Herberta, Craiga Kallmana, Steve'a Maca, Harveya Masona Jr., Oaka, Lucasa Secona, Troya Taylora oraz Dapo Torimira. "Pulse" to krążek zróżnicowany muzycznie charakteryzujący się zarówno brzmieniami R&amp;B jak i melodiami gatunku muzyki dance.
Album zadebiutował na pozycji #9 notowania Billboard 200 w pierwszym tygodniu od premiery rozchodząc się w nakładzie 54 000 egzemplarzy, czyniąc z "Pulse" piąte wydawnictwo Braxton, które znalazło się w Top 10 oficjalnego zestawienia najlepiej sprzedających się albumów.
Informacje o albumie.
W październiku 2009 prezes Atlantic Records, podwytwórni Warner Music w oficjalnym komunikacie oświadczył, iż Toni Braxton dołączyła do artystów promowanych przez jego firmę mówiąc "zeszłego roku [2008], wyszliśmy z zamiarem nawiązania współpracy z ikoną muzyki R&amp;B – dla mnie nie była to nowa decyzja. Toni Braxton ma jeden z największych głosów na świecie, jest charyzmatyczna i posiada niesamowitą listę nagród na koncie".
Praca nad wydawnictwem miała miejsce od września 2008 do marca 2010 i była wspierana przez producentów Davida Fostera, Harveya Masona Jr., Franka E, Oaka, Lucasa Secona oraz Dapo Torimira. Magazyn "Rap-Up" ujawnił, że album Braxton opiewać będzie w liczne współprace z artystami Troyem Taylorem, Robinem Thicke, Treyem Songzem i Usherem. Kwartalnik podał również informację, iż nad kilkoma utworami pracował piosenkarz R&amp;B Ne-Yo.
W jednym z wywiadów wokalistka wyznała koncepcję tytułu wydawnictwa – "Nadałam tej płycie tytuł "Pulse" z powodu cudownej kobiety, którą poznałam, kiedy byłam w szpitalu. Powiedziała, że ma 50 lat, ale z pewnością miała około osiemdziesiątki i była naprawdę wspaniała. Ćwiczyła na bieżni w butach na wysokim obcasie i nie mogła uwierzyć, że trafiłam do szpitala, chociaż jestem taka młoda. Sama była po czterech zawałach i właśnie wróciła z Cabo ze swoim 40-letnim chłopakiem. Powiedziała mi wtedy: "Nie możesz bać się życia". Rozmowa z nią była dla mnie jak uderzenie serca, puls, który pozwolił mi ponownie cieszyć się życiem".
Muzyka.
W wywiadzie udzielonym portalowi "Digital Spy" Toni Braxton przyznała, iż na krążek nagrała około trzydziestu utworów oraz jej marzeniem jest współpraca z Alicią Keys. Piosenkarka wyjaśniła również powód przesunięcia daty wydania wydawnictwa; "album miał się ukazać w lutym, jednak termin ten uległ zmianie ze względu na wyciek siedmiu z dziesięciu piosenek, które wybraliśmy na oficjalną listę utworów krążka. Zdecydowaliśmy się na powrót do studia, by nagrać kolejne cztery lub pięć kompozycji a następnie wybrać. Nagrania wysłaliśmy za pośrednictwem Federal Express, dlatego żaden z nowych tytułów nie ujrzał światła dziennego". Utwór "Woman" jest coverem piosenki o tym samym tytule z repertuaru Delty Goodrem wydanym na albumie "Delta" w roku 2007.
Z wielu planowanych współprac żadna nie znalazła się na liście utworów standardowej wersji wydawnictwa. Edycja deluxe albumu, wydana za pośrednictwem sklepu cyfrowego iTunes Store wzbogacona o dodatkowe kompozycje, zawiera ich kilka w tym remiks singla "Yesterday" z udziałem Treya Songza, utwory "The Wave" stworzony przez Jessego McCartneya i Makebę Riddick, "Stay", "Rewind", "Yesterday (Cutmore Radio Remix)" oraz "Caught (Don't Take Your Hat Off)" z gościnnym udziałem aktorki Mo’Nique, która przerywa kompozycję w połowie by wygłosić monolog.
Współpraca z artystami Robinem Thickiem oraz Usherem nie doszła do skutku. Praca Braxton z producentem Rodneyem Jerkinsem nad utworem "Get Loose" miała miejsce, jednak efekt tej współpracy nie ujrzał światła dziennego. Piosenkarz reggae Sean Paul użyczył również swego wokalu w remiksie kompozycji "Lookin' At Me", jednak piosenka nie ukazała się jako bonusowy utwór w żadnej z edycji krążka.
Promocja.
"Pulse" początkowo miał się ukazać w roku 2009, jednak datę premiery przeniesiono na dzień 2 lutego 2010, zaś wydawnictwo oficjalnie ukazało się w maju 2010 za pośrednictwem wytwórni Warner Music. Oficjalną okładkę albumu zaprezentowano dnia 9 marca 2010. Braxton, by promować krążek gościła w amerykańskich programach telewizyjnych, gdzie 27 kwietnia 2010 zaprezentowała utwór "Make My Heart" w "The Ellen Show" i "The Wendy Williams Show" oraz udzielając wywiadu w "Good Day L.A". 3 maja 2010 wokalistka wykonała utwory "Hands Tied" wraz z "Breathe Again" w programie "The Mo’Nique Show", zaś dzień później w "The Today Show" kompozycje "Hands Tied" oraz "Un-Break My Heart".
Recenzje.
Album generalnie zyskał pozytywne recenzje od profesjonalnych krytyków muzycznych. Strona internetowa "Metacritic", która gromadzi recenzje, a następnie przyznaje punkty ocenianemu wydawnictwu przyznała krążkowi Braxton 71 punktów na 100 możliwych. Recenzent portalu "AllMusic", Andy Kellman odznaczył "Pulse" czterema gwiazdkami na pięć możliwych argumentując swoją decyzję słowami "bez wahania mogę powiedzieć, że to album na wysokim poziomie zawierający kilka warstw romantycznych". Steve Jones z "USA Today" przyznał krążkowi trzy na pięć gwiazdek stwierdzając, iż wydawnictwo jest świadectwem "powrotu na szczyt" Braxton. Ken Capobianco, recenzent "The Boston Globe" wydał krążkowi pozytywną recenzję pisząc, że "wokalistka wraz z topowymi producentami i autorami tekstów połączyli gatunek dobrze znanej ballady w stylu R&amp;B z nowoczesnym dance popem dokładnie uwydatniając niesamowity głos Braxton oraz skupiając się na nim".
Wydanie albumu.
"Pulse" zadebiutował na pozycji #9 zestawienia Billboard 200 najchętniej kupowanych albumów w Stanach Zjednoczonych, sprzedając się w pierwszym tygodniu od premiery w ilości 54 000 egzemplarzy czyniąc z krążka piąte wydawnictwo Toni Braxton, które znalazło się w Top 10 notowania. Tego samego tygodnia album debiutował na szczycie listy R&amp;B/Hip-Hop Albums. Tydzień później wydawnictwo zanotowało spadek na miejsce #22 zestawienia Billboard 200 rozchodząc się w postaci 16.588 kopii. Dwa tygodnie po premierze, "Pulse" zajmował pozycję #41. W Kanadzie krążek zadebiutował na miejscu #72 Top 100 oficjalnego zestawienia, zaś w Wielkiej Brytanii album tydzień od daty premiery znalazł się na pozycji #28. W Niemczech "Pulse" debiutował na miejscu #18, natomiast w Szwajcarii w Top 10 notowania na pozycji #9.

</doc>
<doc id="2032832" url="https://pl.wikipedia.org/wiki?curid=2032832" title="Riverside (Iowa)">
Riverside (Iowa)

Riverside – miasto w Stanach Zjednoczonych, w stanie Iowa, w hrabstwie Washington. Zgodnie ze spisem statystycznym z 2000 roku, miasto liczyło 928 mieszkańców.
W uniwersum "Star Trek" miasto to jest miejscem narodzin kapitana Kirka. Symbolizuje to tablica nietypowa w tym, że upamiętnia coś co jeszcze się nie zdarzyło.

</doc>
<doc id="2032835" url="https://pl.wikipedia.org/wiki?curid=2032835" title="Washington (Iowa)">
Washington (Iowa)

Washington – miasto w Stanach Zjednoczonych, w stanie Iowa, w hrabstwie Washington. Zgodnie ze spisem statystycznym z 2000 roku, miasto liczyło 7 047 mieszkańców.

</doc>
<doc id="2032836" url="https://pl.wikipedia.org/wiki?curid=2032836" title="Wellman (Iowa)">
Wellman (Iowa)

Wellman – miasto w Stanach Zjednoczonych, w stanie Iowa, w hrabstwie Washington. Zgodnie ze spisem statystycznym z 2000 roku, miasto liczyło 1 393 mieszkańców.

</doc>
<doc id="2032837" url="https://pl.wikipedia.org/wiki?curid=2032837" title="West Chester (Iowa)">
West Chester (Iowa)

West Chester – miasto w Stanach Zjednoczonych, w stanie Iowa, w hrabstwie Washington. Zgodnie ze spisem statystycznym z 2000 roku, miasto liczyło 159 mieszkańców.

</doc>
<doc id="2032839" url="https://pl.wikipedia.org/wiki?curid=2032839" title="Rajd Monte Carlo 1973">
Rajd Monte Carlo 1973

Rajd Monte Carlo 1973 – 42. edycja Rajdu Monte Carlo oraz I. runda RSMŚ w sezonie 1973, która odbyła się w dniach 19 - 29 stycznia w Monako na dzielnicach Monte Carlo. W rajdzie zwyciężył Francuz - Jean-Claude Andruet, jadący "Alpine-Renault A110 1800".

</doc>
<doc id="2032842" url="https://pl.wikipedia.org/wiki?curid=2032842" title="O Kŭk Ryŏl">
O Kŭk Ryŏl

O Kŭk Ryŏl (, ur. 7 stycznia 1930 w Jilin, zm. 9 lutego 2023) – północnokoreański oficer, generał Koreańskiej Armii Ludowej, polityk, były wiceprzewodniczący Komisji Obrony Narodowej.
Działalność.
Brał udział w wojnie koreańskiej.
W 1967 roku został przewodniczącym sił powietrznych. W 1977 został mianowany wiceprzewodniczącym Koreańskiej Armii Ludowej. Dwa lata później objął funkcję przewodniczącego Koreańskiej Armii Ludowej. Po kłótni z O Jin U tymczasowo zawiesił karierę wojskową. W 1989 roku, po powrocie do wojska, w biurze do spraw operacji KC Partii Pracy Korei. W latach 90. przetrwał zmiany personalne związane z upadkiem Bloku wschodniego.
Od 1970 roku był posłem do Najwyższego Zgromadzenia Ludowego Partii Pracy Korei.

</doc>
<doc id="2032846" url="https://pl.wikipedia.org/wiki?curid=2032846" title="Ljuben Popow">
Ljuben Popow

Ljuben Popow, bułg. Любен Попов (ur. 28 stycznia 1936 w Pazardżiku) – bułgarski szachista, mistrz międzynarodowy od 1965 roku.
Kariera szachowa.
W latach 60. i 70. XX wieku należał do ścisłej czołówki bułgarskich szachistów. Wielokrotnie startował w finałach indywidualnych mistrzostw kraju, zdobywając 5 medali: złoty (1970) oraz cztery brązowe (1959, 1962, 1963, 1971). Pomiędzy 1962 a 1982 siedmiokrotnie reprezentował narodowe barwy na szachowych olimpiadach (najlepszy wynik: Nicea 1974 – IV miejsce), był również (w latach 1970–1980) trzykrotnym uczestnikiem drużynowych mistrzostw Europy, na których zdobył dwa medale za wyniki indywidualne na VIII szachownicy: złoty (1980) oraz brązowy (1977). W 1958 zdobył w Warnie tytuł drużynowego wicemistrza, a w 1959 w Budapeszcie – drużynowego mistrza świata studentów. W latach 1971–1982 ośmiokrotnie wystąpił w narodowym zespole na drużynowych mistrzostwach państw bałkańskich, łącznie zdobywając 14 medali (8 wspólnie z drużyną oraz 6 za wyniki indywidualne), w tym 5 złotych.
Trzykrotnie (Budapeszt 1960, Enschede 1963, Warszawa 1979) startował w turniejach strefowych (eliminacjach mistrzostw świata). Odniósł szereg sukcesów w turniejach międzynarodowych, m.in. dz. III m. w Čačaku (1970), II m. w Warnie (1970), dwukrotnie dz. I m. w Reggio Emilii (1972/73, wspólnie z Levente Lengyelem i Eugenio Torre oraz 1973/74, wspólnie z Gyulą Saxem i Jürgenem Dueballem), I m. w Płowdiwie (1973), II m. w Wijk aan Zee (1974, turniej B, za Bojanem Kurajicą), III m. w Płowdiwie (1974), dz. II m. w Nowym Sadzie (1976), dz. II m. w Vukovarze (1976), dz. III m. w Čoka (1977), dz. I m. w Albenie (1977), III m. w Płowdiwie (1980), I m. w Rzymie (1981, turniej B) oraz dz. II m. w Płowdiwie (1981).
Najwyższy ranking w karierze osiągnął 1 lipca 1973, z wynikiem 2470 punktów dzielił wówczas 3-4. miejsce (za Iwanem Radułowem i Nikoła Pydewskim, wspólnie z Ljubenem Spasowem) wśród bułgarskich szachistów.

</doc>
<doc id="2032849" url="https://pl.wikipedia.org/wiki?curid=2032849" title="Daniel Brands">
Daniel Brands

Daniel Fabian Brands (ur. 17 lipca 1987 w Deggendorfie) – niemiecki tenisista, reprezentant kraju w Pucharze Davisa.
Kariera tenisowa.
Zawodowy tenisista w latach 2005–2019.
Zwycięzca siedmiu turniejów rangi ATP Challenger Tour. Najlepszym wynikiem Niemca w rozgrywkach wielkoszlemowych jest czwarta runda Wimbledonu 2010. Po drodze pokonał m.in. Nikołaja Dawydienkę i Victora Hănescu; przegrał z Tomášem Berdychem.
W 2013 roku zadebiutował w reprezentacji Niemiec w Pucharze Davisa.
Dnia 19 sierpnia 2013 roku osiągnął najwyższą pozycję rankingową – nr 51.

</doc>
<doc id="2032861" url="https://pl.wikipedia.org/wiki?curid=2032861" title="Parafia Matki Boskiej Nieustającej Pomocy w Stoczku">
Parafia Matki Boskiej Nieustającej Pomocy w Stoczku

Parafia Matki Boskiej Nieustającej Pomocy w Stoczku Lubelskim – niezależna parafia mariawicka. 
Siedziba parafii oraz kaplica domowa znajduje się we wsi Stoczek Lubelski, w gminie Spiczyn, w powiecie łęczyńskim, w województwie lubelskim. 
W Stoczku od 1906 znajdowała się niewielka mariawicka kaplica domowa, która była filią parafii w Lublinie. Po rozłamie w 1935 większość mariawitów ze Stoczka opowiedziała się po stronie płockiej. W latach 60. XX w. kaplica niszczała, a kapłan z Lublina coraz rzadziej przyjeżdżał. Wówczas kaplicą zaopiekował się pochodzący ze Stoczka brat kapłan Józef Maria Polikarp Zaborek. 
6 grudnia 1976 arcybiskup Józef Maria Rafael Wojciechowski (zwierzchnik Kościoła Katolickiego Mariawitów) erygował nową placówkę, z zezwoleniem na zachowanie w nabożeństwach obrządku płockiego. Parafia została włączona w obręb ówczesnej kustodii lubelsko-warszawskiej. 
Parafia w Stoczku była placówką mariawicką, gdzie na nabożeństwach modlitewnych spotykali się wierni Kościoła Katolickiego Mariawitów i Kościoła Starokatolickiego Mariawitów. Kapłan Polikarp opiekował się jeszcze oddaloną o około 90 km parafią Świętych Piotra i Pawła w Goździe, gdzie wznowił zaniechane od dawna procesje Bożego Ciała. Kapłan Józef Maria Polikarp Zaborek zmarł 17 stycznia 2010, pochowany został na cmentarzu w Kijanach. Po jego śmierci nabożeństwa w kaplicy odprawiali kapłani ludowi. 
W roku 2021 parafia została skreślona z listy parafii Kościoła Katolickiego Mariawitów w RP. W kalendarzu liturgicznym tej wspólnoty na rok 2022 parafia już nie figuruje. 
Kaplica w dotychczasowym miejscu jest nadal czynna, jednakże jest niezależna od wszelkich struktur kościelnych. Nabożeństwom przewodniczą kapłani ludowi. 
Nabożeństwa:

</doc>
<doc id="2032868" url="https://pl.wikipedia.org/wiki?curid=2032868" title="Iteracyjny najbliższy punkt">
Iteracyjny najbliższy punkt

Iteracyjny najbliższy punkt, ICP (ang. "Iterative Closest Point") – algorytm stosowany w celu zminimalizowania różnicy między dwiema chmurami punktów. ICP jest powszechnie stosowany do rekonstrukcji trójwymiarowego otoczenia na podstawie serii jego skanów, na przykład w architekturze do łączenia kolejnych skanów budynków, celem utworzenia ich pełnego modelu 3D, w lokalizacji robotów, zwłaszcza do aktywnego planowania trasy (zazwyczaj tam, gdzie odometria jest niewiarygodna ze względu na śliski teren) itp.
Algorytm jest bardzo prosty i jest powszechnie stosowany. Niestety dla części zastosowań jest zdecydowanie za wolny.
Działanie.
Wejście: dwa zbiory punktów, początkowe oszacowanie transformacji, kryterium zatrzymania algorytmu.
Wyjście: macierz transformacji.
Zasadnicze kroki algorytmu:

</doc>
<doc id="2032873" url="https://pl.wikipedia.org/wiki?curid=2032873" title="Wimbledon 2010 (gra mieszana)">
Wimbledon 2010 (gra mieszana)



</doc>
<doc id="2032874" url="https://pl.wikipedia.org/wiki?curid=2032874" title="Superpuchar Wysp Owczych w piłce nożnej (2009)">
Superpuchar Wysp Owczych w piłce nożnej (2009)

Trzecia edycja Superpucharu Wysp Owczych odbyła się 29 marca 2009 roku. Mistrz kraju, a jednocześnie zdobywca Pucharu Wysp Owczych EB/Streymur zmierzył się z drugim klubem w tabeli, HB Tórshavn. Puchar w tamtym roku wywalczyła drużyna ze stolicy archipelagu.

</doc>
<doc id="2032876" url="https://pl.wikipedia.org/wiki?curid=2032876" title="Czerwony las">
Czerwony las



</doc>
<doc id="2032877" url="https://pl.wikipedia.org/wiki?curid=2032877" title="Marta Szymańska">
Marta Szymańska

Marta Szymańska (ur. 26 lutego 1986 w Pucku) – polska siatkarka występująca na pozycji rozgrywającej. Reprezentantka Polski seniorek, juniorek i kadetek. W 2015 roku zakończyła karierę.
Sukcesy.
Reprezentacja:

</doc>
<doc id="2032880" url="https://pl.wikipedia.org/wiki?curid=2032880" title="Bilbil szarogłowy">
Bilbil szarogłowy

Bilbil szarogłowy ("Brachypodius priocephalus") − gatunek małego azjatyckiego ptaka z rodziny bilbili (Pycnonotidae).
Naturalne siedliska tego gatunku znajdują się w południowo-zachodnich Indiach. Jest endemitem Ghatów Zachodnich, gniazduje na terenach od Goa po Tamil Nadu na południu, do wysokości 1200 m. Występuje w gęstych trzcinach i zaroślach, głównie w pobliżu rzek, w gęstwinie lasów bagiennych. Ich obecność zdradzają charakterystyczne nawoływania. Ptaki te lubią się ukrywać. Ich pozycja systematyczna w rodzinie bilbili nie jest zbyt jednoznaczna.
Charakterystyka.
Ptak ten zamieszkuje wilgotne zimozielone lasy liściaste, w których występują bambusy, oraz gęste zarośla. Jego upierzenie jest oliwkowo-zielone, szarawe na czubku głowy, karku i podgardlu. Czoło jest żółto-zielone. Tył oraz skrzydła są barwy oliwkowej, która staje się coraz jaśniejszą w kierunku kloaki. Oliwkowe pióra tylnej części tułowia mają czarne obramowanie. Boki ciała są ciemne, o szarych krawędziach. Pokrywy podogonowe są szare. Dziób jest zielonkawo-szary, nogi zaś różowawo-żółte. Tęczówka jest wyraziście niebieskawo-biała. Środkowe sterówki są białe, skrajne zaś czarne z wyraźnie szarymi zakończeniami. Osobniki obu płci mają taki sam wygląd. Młode bilbile szarogłowe charakteryzują się ciemnooliwkowym upierzeniem głowy z żółtym, mniej połyskliwym czołem.
Spotykane pojedynczo lub w niewielkich grupach. Sezon lęgowy bilbila szarogłowego trwa od stycznia do czerwca, z największym nasileniem w kwietniu. Buduje płaskie gniazda w koronach krzewiastych zarośli. Składa zwykle jedno lub dwa jaja, z których młode wykluwają się po 12–14 dniach. Młode opuszczają gniazdo po 11–13 dniach. Jaja są jasnoróżowe (do liliowego), nakrapiane na czerwono, gęściej przy szerszym końcu. Wysiadywaniem i karmieniem zajmują się osobniki obu płci. Dietę bilbila szarogłowego stanowią w przeważającej części owoce. Ptak wydaje ostre "kraink".
Taksonomia i systematyka.
Gatunek został opisany przez Thomasa Caverhilla Jerdona pod nazwą "Brachypus priocephalus". Autor ten jednak, został błędnie „poprawiony” przez Edwarda Blytha, który wprowadził nazwę "Brachypodius poiocephalus". Nieścisłość ta weszła do literatury tematu, powodując kolejne nieścisłości w opisie gatunku.
Bilbil szarogłowy to gatunek monotypowy (nie wyróżnia się podgatunków).
Śpiew bilbila szarogłowego jest zdecydowanie jednosylabowy, w odróżnieniu od śpiewu typowych przedstawicieli rodzaju "Pycnonotus". Rodzaj "Pycnonotus" uważany jest obecnie przez biologów jako grupa polifiletyczna. W związku z tym przynależność gatunkowa do tego taksonu może zostać w przyszłości zmieniona. Gatunek "Pycnonotus priocephalus" nie był brany pod uwagę w ostatnich badaniach filogenezy molekularnej grupy.
Status.
Międzynarodowa Unia Ochrony Przyrody (IUCN) od 2010 roku uznaje bilbila szarogłowego za gatunek bliski zagrożenia (NT, "near threatened"). Wcześniej, od 2000 roku miał on status gatunku najmniejszej troski (LC, "least concern"), a od 1988 roku klasyfikowany był jako gatunek bliski zagrożenia. Liczebność populacji nie została oszacowana, ale jej trend uznaje się za spadkowy.

</doc>
<doc id="2032881" url="https://pl.wikipedia.org/wiki?curid=2032881" title="Oracle Solaris">
Oracle Solaris



</doc>
<doc id="2032888" url="https://pl.wikipedia.org/wiki?curid=2032888" title="Stefan Górnisiewicz">
Stefan Górnisiewicz

Stefan Wiktor Górnisiewicz, ps. „Góra”, „Sulica” (ur. 1 czerwca 1897 w Czernichowie, zm. 24 listopada 1954 w Warszawie) – podpułkownik dyplomowany piechoty Wojska Polskiego.
Życiorys.
W latach 1907–1914 uczył się w c. i k. Gimnazjum Wyższym w Wadowicach. Od sierpnia 1914 do sierpnia 1917 służył w 3 pułku piechoty Legionów Polskich, od listopada 1917 do lutego 1918 w batalionie zapasowym II Brygady Legionów, od lutego do maja 1918 internowany, od czerwca do października 1918 służył w c. i k. 100 pułku piechoty na froncie włoskim.
W listopadzie 1918 wstąpił do Wojska Polskiego, uczestniczył w walkach na Śląsku Cieszyńskim w pierwszej połowie 1919. W 1921 był piłkarzem krakowskiej Wisły, ps. Bogdan. 
Z dniem 1 listopada 1924 został przydzielony do Wyższej Szkoły Wojennej w Warszawie, w charakterze słuchacza Kursu Normalnego. Z dniem 11 października 1926, po ukończeniu kursu i otrzymaniu dyplomu naukowego oficera sztabu generalnego, został przydzielony do dowództwa 13 Kresowej Dywizji Piechoty w Równem, pozostając oficerem nadetatowym 32 pułku piechoty w Modlinie. Następnie pełnił służbę w Dowództwie Okręgu Korpusu Nr II w Lublinie. 18 lutego 1928 awansował na majora ze starszeństwem z dniem 1 stycznia 1928 i 59. lokatą w korpusie oficerów piechoty. W tym samym roku został przesunięty w DOK II na stanowisko pełniącego obowiązki szefa Oddziału Ogólnego Sztabu. 26 marca 1931 został przeniesiony do dowództwa 26 Dywizji Piechoty w Skierniewicach na stanowisko szefa sztabu. 23 marca 1932 został przeniesiony do 10 pułku piechoty w Łowiczu na stanowisko dowódcy III batalionu, detaszowanego w Skierniewicach. W czerwcu 1933 został przeniesiony do 13 pułku piechoty w Pułtusku na stanowisko dowódcy batalionu. W latach 1936–1939 był szefem Samodzielnego Referatu Ogólnego w Dowództwie Okręgu Korpusu Nr VII w Poznaniu. Na podpułkownika został awansowany ze starszeństwem z dniem 19 marca 1937 i 23. lokatą w korpusie oficerów piechoty.
W czasie kampanii wrześniowej walczył w składzie Grupy „Kowel” jako dowódca pododcinka północnego, a następnie dowódca batalionu piechoty i podgrupy piechoty do 2 października 1939. Uniknął niewoli i włączył się w działalność podziemną w Łodzi. Był członkiem Służby Zwycięstwu Polski. Zagrożony aresztowaniem wyjechał na Lubelszczyznę i został tam członkiem Batalionów Chłopskich. Tam był, wedle różnych źródeł, I lub II zastępcą Komendanta Głównego Okręgu i odpowiednio szefem sztabu lub szefem wyszkolenia. W marcu 1944 wszedł w skład Komendy Okręgu Lublin Armii Krajowej jako zastępca komendanta. Odpowiadał tam za scalone z AK oddziały BCh. W czerwcu 1944 powrócił do Warszawy i jako przedstawiciel BCh wszedł do Komendy Głównej Armii Krajowej. Według niektórych źródeł pełnił w niej funkcję szefa Oddziału IV Kwatermistrzowskiego. Po upadku powstania warszawskiego dostał się do niewoli niemieckiej i przebywał w Oflagu II C Woldenberg. Po zakończeniu II wojny światowej powrócił do Polski, jednak został zatrzymany i osadzony w Obozie NKWD w Rembertowie, a 21 lutego 1945 wywieziony do ZSRR. Powrócił do Polski 9 grudnia 1947. Następnie pracował w spółdzielczości, w Lublinie, Krakowie i Warszawie. W tym ostatnim mieście był zatrudniony w Związku Hodowców Nasion i Spółdzielni Pracy „Introligator”. 
Zmarł 24 listopada 1954 w Warszawie. Został pochowany 29 listopada 1954 na cmentarzu w Milanówku.

</doc>
<doc id="2032891" url="https://pl.wikipedia.org/wiki?curid=2032891" title="Praga 20">
Praga 20

Praga 20 – dzielnica Pragi rozciągająca się na wschód od centrum miasta, na wschód od Wełtawy.
Obszar dzielnicy wynosi 16,95 km² i jest zamieszkiwany przez 14 571 mieszkańców (2008).

</doc>
<doc id="2032894" url="https://pl.wikipedia.org/wiki?curid=2032894" title="Wacław Fajans">
Wacław Fajans

Wacław Maurycy Fajans (ur. 30 czerwca 1884 w Warszawie, zm. 23 marca 1973 w Krakowie) – polski doktor filozofii, ekonomista, bankowiec i działacz gospodarczy żydowskiego pochodzenia. 
Życiorys.
Urodził się jako syn warszawskiego kupca Jakuba (1843–1920) i Doroty Heryng primo voto Giwartowskiej (1846–1916). 
Był pracownikiem Rady Windykacji Strat Wojennych Tymczasowej Rady Stanu. W latach 1918–1920 był naczelnikiem wydziału walutowego Ministerstwa Skarbu. W 1920 roku objął funkcję dyrektora Związku Banków w Polsce, którą pełnił do 1922 roku. W latach 1922–1923 był wiceministrem skarbu. Od 1923 do 1939 roku na stanowisku dyrektora Powszechnego Banku Związkowego S.A. Ponadto członek wielu organizacji gospodarczych, m.in. prezes Związku Banków w Polsce, prezes Giełdy Pieniężnej w Warszawie, członek Rady Banku Polskiego, członek Rady Opiniodawczej przy Komitecie Ekonomicznym Rady Ministrów. Był także delegatem rządu polskiego na liczne konferencje ekonomiczne. W latach 1920–1939 pracował jako wykładowca zagadnień walutowych i kredytowych w Wyższej Szkole Handlowej w Warszawie. Wiceprezes Izby Przemysłowo-Handlowej w Warszawie w 1938 roku. Po II wojnie światowej podjął wykłady z tego zakresu w Akademii Handlowej w Krakowie, później w Wyższej Szkole Ekonomicznej w Krakowie.
Był jednym z najlepszych znawców problematyki walutowej i bankowej w Polsce oraz autorem wielu prac, m.in.: "Wahania walutowe w świetle doświadczeń wojny" (1917), "Finanse Warszawy podczas wojny"; "Nasza przyszła waluta" (1918), "Międzynarodowe stosunki finansowe" (1969).
Od 26 września 1909 był żonaty z Wandą z Frendzlów, z którą miał syna Józefa (ur. 1911).
Zmarł 23 marca 1973 roku w Krakowie. Pochowany na Cmentarzu Rakowickim (kwatera Rb-6-31).

</doc>
<doc id="2032899" url="https://pl.wikipedia.org/wiki?curid=2032899" title="Thomas Caverhill Jerdon">
Thomas Caverhill Jerdon

Thomas Caverhill Jerdon (ur. 12 października 1811 w Durham, zm. 12 czerwca 1872 w Upper Norwood) − angielski lekarz, zoolog i botanik, jeden z pionierów indyjskiej ornitologii.

</doc>
<doc id="2032901" url="https://pl.wikipedia.org/wiki?curid=2032901" title="Parkany Hokejowe">
Parkany Hokejowe



</doc>
<doc id="2032902" url="https://pl.wikipedia.org/wiki?curid=2032902" title="FuckTede/Glam Rap">
FuckTede/Glam Rap

FuckTede / Glam Rap – siódmy solowy album warszawskiego rapera o pseudonimie Tede. Ukazał się 24 czerwca 2010 nakładem wytwórni Wielkie Joł. Album składa się z dwóch płyt – pierwsza nosi nazwę "FuckTede", a druga "Glam Rap". Gościnnie pojawili się m.in. raperzy Eldo i Pezet, piosenkarka Natalia Lesz oraz zespół Molesta Ewenement.
Nagrania były promowane teledyskami do utworów „Dokąd idziesz Polsko?”, „22” bccustom”, „Kalash”, „Glam rap” i „Imprezowy automat”.
Płyta dotarła do 2. miejsca polskiej listy przebojów – OLiS. 8 września 2010 roku płyta uzyskała w Polsce status złotej. W 2011 roku płyta uzyskała nominację do nagrody VIVA Comet w kategorii „Album roku”. Płyta otrzymała ponadto nominację do "Polskiej Rap Płyty Roku 2010" w plebiscycie audycji Polskiego Radia Szczecin – WuDoo oraz branżowego portalu Hip-hop.pl.
Singiel „Kalash” został nominowany do "Singla roku 2010" w plebiscycie WuDoo i Hip-hop.pl. Singiel „Dokąd idziesz Polsko?” uzyskał nominację do nagrody Yacha w kategorii "Innowacja".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2032903" url="https://pl.wikipedia.org/wiki?curid=2032903" title="Thomas C. Jerdon">
Thomas C. Jerdon



</doc>
<doc id="2032905" url="https://pl.wikipedia.org/wiki?curid=2032905" title="Taco van den Honert">
Taco van den Honert

Taco Hajo van den Honert (ur. 14 lutego 1966) – holenderski hokeista na trawie. Dwukrotny medalista olimpijski.
W reprezentacji Holandii debiutował w 1987. Brał udział w trzech igrzyskach (IO 88, IO 92, IO 96), dwa razy zdobywał medale: brąz w 1988 oraz złoto w 1996. Z kadrą brał udział m.in. w mistrzostwach świata w 1990 (tytuł mistrzowski). Łącznie rozegrał 215 spotkań i zdobył 118 bramek (do 1996). Zdobywał tytuły mistrza kraju.

</doc>
<doc id="2032912" url="https://pl.wikipedia.org/wiki?curid=2032912" title="SZD-6 Nietoperz">
SZD-6 Nietoperz

SZD-6 Nietoperz – polski, jednomiejscowy, szybowiec doświadczalny konstrukcji drewnianej. Zaprojektowany w 
Szybowcowym Zakładzie Doświadczalnym w Bielsku-Białej.
Historia.
Prace nad szybowcem rozpoczęto pod koniec lat 40., którymi kierowali inż. Władysław Nowakowski i Justyn Sandauer. Projekt szybowca przedstawiał się interesująco z uwagi na bezogonową konstrukcję nośną, której inicjatorem był Władysław Nowakowski. W związku z nietypową konstrukcją szybowiec nazwano "Nietoperz".
Oblot "Nietoperza" przeprowadził 12 stycznia 1951 r. Adam Zientek na lotnisku w Katowicach, gdzie szybowiec został przetransportowany z Bielska-Białej. Oblot w Bielsku był ryzykowny z powodu bliskości gór, co mogło powodować większe zawirowania powietrza. Lotnisko w Katowicach wybrano również z uwagi na to, że dysponowało dłuższym pasem startowym. Loty doświadczalne przeprowadzano na "Nietoperzu" do końca 1959 r., kiedy to szybowiec trafił do Instytutu Lotnictwa na próby państwowe które prowadził Sławomir Makaruk
Badano w locie trzy warianty szybowca różniące się sposobem sterowania:
Ostatecznie uznano, że szybowiec jest trudny w pilotażu i nadaje się wyłącznie do lotów doświadczalnych i to z zachowaniem specjalnych środków ostrożności. Po zakończeniu testów "Nietoperz" był używany w SZD do 26 kwietnia 1964 r.
19 sierpnia 1964 r. trafił do Muzeum Lotnictwa Polskiego w Krakowie jako jedyny egzemplarz tego szybowca. Posiada znaki rejestracyjne SP-1220.
Konstrukcja.
Jednomiejscowy średniopłat o układzie bezogonowca, konstrukcji drewnianej.
Skrzydło trójdzielne konstrukcji drewnianej. Część centralna połączona na stałe z kadłubem, posiadała skos do przodu. Części zewnętrzne, odejmowane o obrysie trapezowym i małym skosie do tyłu. Na odejmowanych częściach skrzydeł umieszczono dwudzielne lotki. Lotki wewnętrzne konstrukcji drewnianej, zewnętrzne rozchylane - metalowe. W środkowej części skrzydła zamocowano klapy.
Kadłub wielopodłużnicowy o przekroju sześciokątnym, kryty sklejką, zakończony szczątkowym statecznikiem pionowym oraz odejmowanym sterem. Usterzenie pionowe w postaci szczątkowego statecznika, który stanowił część kadłuba. Ster kierunku pokryty płótnem.
Podwozie płozowe, drewniana płoza znajdowała się pod przednią częścią kadłuba.

</doc>
<doc id="2032913" url="https://pl.wikipedia.org/wiki?curid=2032913" title="Port lotniczy Nkaus">
Port lotniczy Nkaus

Port lotniczy Nkaus (ang. Nkaus Airport, IATA: NKU, ICAO: FXNK) – port lotniczy zlokalizowany w miejscowości Nkaus, w Lesotho.

</doc>
<doc id="2032915" url="https://pl.wikipedia.org/wiki?curid=2032915" title="Do dzwonka">
Do dzwonka

Do dzwonka – polski sitcom młodzieżowy, stworzony przez Disney Channel jako polska wersja międzynarodowego formatu "Quelli dell’intervallo". Polska wersja jest siedemnastą na świecie adaptacją tego włoskiego sitcomu, a trzecią emitowaną w Polsce (pierwszymi dwoma były wersje brytyjska i amerykańska, obie pod tytułami "Gdy zadzwoni dzwonek"). Premiera serialu na Disney Channel odbyła się 7 listopada 2010, i wyprodukowano 40 pięciominutowych odcinków.
24 czerwca 2010 w internecie oficjalnie potwierdzono powstanie pierwszego polskiego serialu Disney Channel. Serial "Do dzwonka" jest polskim odpowiednikiem międzynarodowego formatu, który zadebiutował we Włoszech w 2005 jako "Quelli dell’intervallo", a następnie pojawił się w wielu wersjach na całym świecie, m.in. brytyjskiej i amerykańskiej. Obie zatytułowane są "As the Bell Rings" ("Gdy zadzwoni dzwonek") i były emitowane są w Polsce na Disney Channel. 
Pierwsza i druga seria składają się z czterdziestu odcinków, trwających około pięć minut. Wszystkie zostały zrealizowane w Warszawie. Serial został wyprodukowany przez FremantleMedia Polska. 18 września 2010 Disney Channel rozpoczął emisję reklamy serialu. Oficjalna premiera pierwszej serii serialu odbyła się 7 listopada tego samego roku. 24 marca 2011 roku potwierdzona została produkcja drugiej serii serialu, której premiera odbyła się 29 października 2011 roku.
Dnia 14 maja 2012 roku stacja Disney Channel wydała oświadczenie, że druga seria była ostatnią serią, ale w zamian za to w październiku 2012 roku na antenie pojawi się spin-off serii o nazwie "Do dzwonka Cafe".
Fabuła.
Serial opowiada o jedenastu nastolatkach, którzy w trakcie przerw lekcyjnych próbują radzić sobie z problemami okresu dorastania. Przeżywają rozmaite przygody: randki, rozstania, zawieranie nowych przyjaźni i związków. Często robią sobie nawzajem rozmaite kawały. Akcja produkcji rozgrywa się na korytarzu szkolnym, zaś oknem na świat postaci jest okno budynku szkolnego.

</doc>
<doc id="2032916" url="https://pl.wikipedia.org/wiki?curid=2032916" title="Marc Delissen">
Marc Delissen

Marc Delissen, właśc. Marcus Johannes Elisabeth Leopold Delissen (ur. 14 stycznia 1965 w Amsterdamie) – holenderski hokeista na trawie. Dwukrotny medalista olimpijski.
W reprezentacji Holandii debiutował w 1984. Brał udział w trzech igrzyskach (IO 88, IO 92, IO 96), dwa razy zdobywał medale: brąz w 1988 oraz złoto w 1996. Z kadrą brał udział m.in. w mistrzostwach świata w 1990 (tytuł mistrzowski). Łącznie rozegrał 261 spotkań i zdobył 98 bramek (do 1996). Zdobywał tytuły mistrza kraju z HGC Wassenaar. Był asystentem szkoleniowca podczas IO 2000.

</doc>
<doc id="2032917" url="https://pl.wikipedia.org/wiki?curid=2032917" title="Kultura rowerowa">
Kultura rowerowa

Kultura rowerowa ma dwa znaczenia: odnosi się do (1) państwowej polityki wspierania i promowania transportu rowerowego lub do (2) subkultury rowerowej i związanych z nią trendów w krajach, w których rower nie jest popularnym środkiem transportu.
Transport rowerowy.
Typ kultury rowerowej w pierwszym rozumieniu występuje w miastach i państwach o rozwiniętym transporcie rowerowym. Korzystanie z roweru jako środka transportu (zw. utility cycling) stanowi tam część tożsamości kulturowej. Do krajów o rozwiniętej kulturze rowerowej należą: Dania, Holandia, Niemcy, Chiny, Bangladesz i Japonia. Kultura rowerowa jest najbardziej rozpowszechniona na terenach miejskich, 37% i 40% osób mieszkających odpowiednio w Kopenhadze i Amsterdamie codziennie jeździ na rowerze. W Europie sprowadza się ona do zachęcania obywateli do korzystania z rowerów w celu załatwiania spraw, dojeżdżania do pracy/szkoły i odwożenia dzieci do szkoły/przedszkola.
Miasta o rozwiniętej kulturze rowerowej mają dobrze rozbudowaną infrastrukturę rowerową, m.in. wydzielone drogi rowerowe, liczne stojaki, stojaki i parkingi rowerowe w różnych częściach miasta. W Europie 45 milionów ludzi używa roweru jako głównego środka transportu.
Subkultura.
W krajach, w których rozwój infrastruktury drogowa tradycyjnie ogranicza się do samochodów, coraz więcej osób tworzy z przyczyn etycznych lub emocjonalnych subkulturę rowerową. Uznaje się ją za ruch społeczny popularyzujący i wspierający korzystanie z rowerów w transporcie publicznym. Na kulturę rowerowa składają się czasopisma, moda, strony internetowe, sztuka, muzyka i wydarzenia organizowane przez aktywnych rowerzystów. Mają ona na celu zachęcić początkujących cyklistów, zgromadzić liczne grupy oddanych (np. Masa Krytyczna) i wyrazić entuzjazm dla korzyści wynikających z wyboru “życia z rowerem”. Jazda rowerze nie tylko w celach rekreacyjnych przyczynia się do zmniejszenia zanieczyszczenia powietrza, natężenia w ruchu drogowym, hałasu, oszczędności na remontach dróg czy leczeniu chorób cywilizacyjnych oraz tworzenia lokalnych społeczności.
Zachęceniu do transportu rowerowego służą:
Na kulturę rowerowa składają się:
Promowanie.
Do subkultury rowerowej należą entuzjaści, jak również wyścigowcy, aktywiści transportu rowerowego, konstruktorzy, mechanicy i specjaliści rowerowi. Łączą ich zwykle poglądy pacyfistyczne, działalność prorównościowa, przynależność do grup kultury alternatywnej. Zajmują się promowaniem wypożyczalni rowerów lub naprawianiem i przekazywaniem rowerów dzieciom, bezdomnym biednym w innych krajach (w ramach akcji “Bikes Not Bombs” – “Rowery Nie Bomby”).
Czasopisma i organizacje rowerowe przyznają co roku nagrodę dla miast przyjaznych rowerom, np. w amerykańskich miastach Minneapolis, Boulder City, Filadelfia i Portland kultura rowerowa stanowi element miejskiej.
Midnight Ridazz to grupa rowerowych entuzjastów, którzy w co drugi piątek miesiąca w liczbie przekraczającej 1000 osób przejeżdżają ulicami Los Angeles, zachęcając innych do korzystania z rowerów. Podobne nocne wydarzenia odbywają się dwukrotnie w miesiącu w Portland (Midnight Mystery), Victorii, Vancouver. Masy krytyczne zyskują na popularności w całych Stanach i Europie. O kulturze rowerowej, jako elemencie zrównoważonego rozwoju metropolii piszą Beata Maciejewska i Dariusz Szwed w publikacji
"Zrównoważony rozwój Metropolii Silesia".

</doc>
<doc id="2032918" url="https://pl.wikipedia.org/wiki?curid=2032918" title="Brainfork">
Brainfork

Brainfork − ezoteryczny język programowania stworzony przez Asger Ipsen w 2004 roku, będący wielowątkową odmianą Brainfucka.
Instrukcje.
Brainfork zawiera 8 jednoznakowych instrukcji z Brainfuck oraz dziewiątą, Y, rozwidlającą wątki.
Instrukcja Y powoduje, że bieżąca komórka pamięci jest zerowana w wątku rodzica, wskaźnik przenoszony o jeden w prawo, a do bieżącej komórki w wątku dziecka jest wpisywana jedynka.

</doc>
<doc id="2032919" url="https://pl.wikipedia.org/wiki?curid=2032919" title="Tyrus Thomas">
Tyrus Thomas

Tyrus Wayne Thomas (ur. 17 sierpnia 1986 w Baton Rouge) – amerykański koszykarz występujący na pozycjach silnego skrzydłowego lub środkowego. 
Przed karierą w NBA grał na uczelni LSU z Luizjany. W 2006 zgłosił się do Draftu NBA i został wybrany z numerem 4 przez Chicago Bulls, grał tam do połowy sezonu 2009/2010, gdy został wymieniony do Charlotte Bobcats za Flipa Murraya i Acie Lawa oraz wybór w drafcie w 1 rundzie.

</doc>
<doc id="2032922" url="https://pl.wikipedia.org/wiki?curid=2032922" title="Kościół Wszystkich Świętych w Straszęcinie (drewniany)">
Kościół Wszystkich Świętych w Straszęcinie (drewniany)

Kościół Wszystkich Świętych – kościół, który znajdował się w Straszęcinie. Zniszczony podczas pożaru w 1944 roku.
Historia.
Kościół powstał w 1511 roku. Był drewniany, zrębowy i miał dach dwuspadowy. Starsze partie pochodziły z XV wieku (ok. 1490 roku). Wieża pochodziła z XVII wieku. Powiększany wielokrotnie. Powiększono go w XVII wieku (wtedy została dobudowana wieża). Przebudowano go w końcu XVIII wieku i na początku XIX wieku. Z czasem zaczął podupadać. W XIX wieku dobudowano murowaną zakrystię. W czasie pierwszej wojny spłonął częściowo, ale odbudowano go. W 1920 roku zaczął podupadać. W 1934 roku zaczęto budować nową świątynię. Kościół spłonął w 1944 roku.
Linki zewnętrzne.
Nieistniejące kościoły

</doc>
<doc id="2032924" url="https://pl.wikipedia.org/wiki?curid=2032924" title="Kościół Wszystkich Świętych w Szynwałdzie">
Kościół Wszystkich Świętych w Szynwałdzie

Kościół Wszystkich Świętych – kościół rzymskokatolicki, który znajdował się w Szynwałdzie w gminie Skrzyszów. Rozebrany w 1911 roku.
Historia.
Kościół drewniany wybudowany w 1555 roku o konstrukcji zrębowej z wieżą z XVII wieku. Był wielokrotnie przebudowywany i restaurowany. W XVIII wieku odnowiono wieżę i prezbiterium, a w XIX odnowiono nawę kościoła. W 1911 roku został samowolnie rozebrany przez swoich parafian w związku z budową nowego kościoła.

</doc>
<doc id="2032925" url="https://pl.wikipedia.org/wiki?curid=2032925" title="Ajnu Kaisei">
Ajnu Kaisei



</doc>
<doc id="2032926" url="https://pl.wikipedia.org/wiki?curid=2032926" title="Port lotniczy Jurish Highway">
Port lotniczy Jurish Highway

Port lotniczy Jurish Highway (ang. "Jurish Highway Strip") – port lotniczy zlokalizowany na Zachodnim Brzegu (Autonomia Palestyńska).

</doc>
<doc id="2032927" url="https://pl.wikipedia.org/wiki?curid=2032927" title="Chipmunk">
Chipmunk

Chipmunk, właśc. Jahmaal Noel Fyffe (ur. 26 listopada 1990 w Edmonton, w Londynie) – brytyjski raper, piosenkarz nurtu grime.

</doc>
<doc id="2032928" url="https://pl.wikipedia.org/wiki?curid=2032928" title="KS Lushnja">
KS Lushnja

KS Lushnja – albański klub piłkarski, mający siedzibę w mieście Lushnja, w środkowo-zachodniej części kraju. Obecnie występuje w Kategoria e Parë.
Historia.
Chronologia nazw:
Klub piłkarski KS Lushnja został założony w miejscowości Lushnja w 1926 roku. W 1948 zadebiutował w pierwszej lidze albańskiej i spadł z niej po sezonie. W 1950 nazywał się SK Lushnja, a rok później Puna Lushnja. W 1958 i 1991 powracał do dawnych nazw.
W 1996 trenerem drużyny był Mario Kempes, który odniósł duży sukces z zespołem, wygrywając drugą ligę. Był pierwszym zagranicznym trenerem pracującym w Albanii i to on jako pierwszy zatrudnił zagranicznego piłkarza w klubie.
W sezonie 2007/2008 zespół awansował do Kategoria Superiore, zajmując 3. miejsce w drugiej lidze i wygrywając baraż z KS Kastrioti po rzutach karnych. W następnym sezonie klub został zdegradowany do drugiej ligi, zajmując przedostatnie, 11. miejsce w lidze.
Trenerem zespołu jest Ilir Gjyla.

</doc>
<doc id="2032932" url="https://pl.wikipedia.org/wiki?curid=2032932" title="Kel Kodheli">
Kel Kodheli

Kel Kodheli (ur. 24 grudnia 1920 we wsi Kodhel k. Szkodry, zm. 18 lutego 2006 w Tiranie) – albański malarz i grafik.
Życiorys.
W 1926 przeniósł się wraz z rodziną ze Szkodry do Tirany. Tam też na życzenie ojca podjął naukę w prowadzonej przez Amerykanów Szkole Technicznej Harry'ego Fultza, ale równocześnie pobierał lekcje rysunku u Odhise Paskalego. W latach 1939-1943 odbył studia z zakresu malarstwa w Akademii Sztuk Pięknych w Rzymie, gdzie kształcił się pod kierunkiem Carlo Siviero. Po powrocie do kraju przez 10 lat pracował na stanowisku grafika i projektanta wzorów monet w Banku Państwowym Albanii (alb. Banka e Shtetit). Stamtąd przeniósł się do Liceum Artystycznego Jordan Misja w Tiranie, gdzie do 1973 prowadził lekcje rysunku.
17 kwietnia 1945 w Tiranie otwarto pierwszą wystawę prac Kodhelego zatytułowaną "Matka męczenników", na której zaprezentowano prace powstałe w latach 1943-1945. Zbiór 35 obrazów autorstwa Kodheliego znajduje się obecnie w Narodowej Galerii Sztuki w Tiranie. Są wśród nich portrety przedstawiające wybitne postacie z historii Albanii (Shote Galica, Bajram Curri, Skenderbeu), a także typowe dla maniery socrealistycznej obrazy przedstawiające pracujących robotników i chłopów. Jednym z ostatnich jego dzieł był obraz "Spotkanie Byrona z Alim Paszą".
Wyróżniony tytułem Zasłużonego Artysty (Artist i Merituar). W grudniu 2005 z rąk prezydenta Albanii otrzymał Order Honor Narodu (alb. Nderi i Kombit).

</doc>
<doc id="2032933" url="https://pl.wikipedia.org/wiki?curid=2032933" title="Michał Węgrzyn">
Michał Węgrzyn

Michał Węgrzyn (ur. 22 kwietnia 1978 w Nowym Sączu) – polski reżyser i operator filmowy. 
Życiorys.
W latach 1999-2002 studiował filmoznawstwo na Uniwersytecie Jagiellońskim w Krakowie. Jest absolwentem Wydziału Realizacji Obrazu filmowego, telewizyjnego i fotografii na PWSFTViT w Łodzi. Na początku drogi artystycznej realizował filmy dokumentalne. Etiuda dokumentalna pt. "Zaszumiał, Powiał" (2003) z pierwszego roku w łódzkiej filmówce zdobyła nagrody na festiwalach filmowych. Sequel pt. "Pojechał, Zobaczył" (2008) został wyróżniony główną nagrodą na MFF LATO FILMÓW w kategorii film studencki. Od dokumentu pt. "Zaszumiał, Powiał", przy artystycznych projektach współpracuje z młodszym bratem Wojciechem Węgrzynem, twórcą etiud dokumentalnych, jak "Choroba sieroca" czy "Życie jest gdzie indziej".

</doc>
<doc id="2032937" url="https://pl.wikipedia.org/wiki?curid=2032937" title="Port lotniczy Singapur-Pulau Sudong">
Port lotniczy Singapur-Pulau Sudong

Port lotniczy Singapur-Pulau Sudong – port lotniczy w Singapurze. Używany jest obecnie do celów wojskowych.

</doc>
<doc id="2032939" url="https://pl.wikipedia.org/wiki?curid=2032939" title="Chołop">
Chołop



</doc>
<doc id="2032940" url="https://pl.wikipedia.org/wiki?curid=2032940" title="Ovidiu-Doru Foișor">
Ovidiu-Doru Foișor

Ovidiu-Doru Foișor (ur. 6 kwietnia 1959) – rumuński szachista i trener szachowy ("FIDE Trainer" od 2013), mistrz międzynarodowy od 1982 roku.
Kariera szachowa.
W latach 80. należał do ścisłej czołówki rumuńskich szachistów. Wielokrotnie startował w finałach indywidualnych mistrzostw kraju, trzykrotnie zdobywając medale: złoty (1982), srebrny (1985) i brązowy (1987). Wielokrotnie reprezentował Rumunię w turniejach drużynowych, m.in.: oraz ; sześciokrotny medalista: wspólnie z drużyną – sześciokrotnie brązowy (1979, 1982, 1983, 1986, 1988, 1992).
W latach 1976–1978 kilkukrotnie reprezentował Rumunię na mistrzostwach świata i Europy juniorów, najlepszy wynik osiągając na przełomie 1977 i 1978 r. w Groningen, gdzie na mistrzostwach Europy juniorów do 20 lat zajął IV miejsce, za Shaunem Taulbutem, Siergiejem Dołmatowem i Krumem Georgiewem.
Wielokrotnie startował w turniejach międzynarodowych, sukcesy odnosząc m.in. w:
Najwyższy ranking w karierze osiągnął 1 stycznia 1987 r., z wynikiem 2495 punktów zajmował wówczas 4. miejsce (za Mihaiem Șubă, Florinem Gheorghiu i Constantinem Ionescu) wśród rumuńskich szachistów.
W latach 2000–2006 czterokrotnie był kapitanem kobiecej drużyny Rumunii na szachowych olimpiadach. Funkcję tę pełnił również na drużynowych mistrzostwach Europy w 2001 i 2005 roku.

</doc>
<doc id="2032941" url="https://pl.wikipedia.org/wiki?curid=2032941" title="Ovidiu Foisor">
Ovidiu Foisor



</doc>
<doc id="2032942" url="https://pl.wikipedia.org/wiki?curid=2032942" title="Ovidiu-Doru Foisor">
Ovidiu-Doru Foisor



</doc>
<doc id="2032944" url="https://pl.wikipedia.org/wiki?curid=2032944" title="Rajd Szwecji 1973">
Rajd Szwecji 1973

Rajd Szwecja 1973 – 24. edycja Rajdu Szwecji oraz II. runda MŚ WRC w sezonie 1973, która odbyła się pomiędzy 15 a 18 lutego na terenach Gminy Karlstad w Szwecji. W rajdzie zwyciężył Szwed - Stig Blomqvist, jadący Saabem 96 V4.

</doc>
<doc id="2032945" url="https://pl.wikipedia.org/wiki?curid=2032945" title="Babka przezroczysta">
Babka przezroczysta

Babka przezroczysta "(Aphia minuta)" – gatunek ryby z rodziny babkowatych (Gobiidae).
Występowanie.
Atlantyk od Trondheim po Maroko oraz Morze Śródziemne, Morze Czarne i Morze Azowskie.
Gatunek pelagiczny, występuje w wodach o temperaturze 13–16 °C na głębokości 0–97 m (zazwyczaj 5–80 m), w pobliżu brzegów, w ujściach rzek, nad dnem piaszczystym, mulistym lub ponad roślinnością.
Cechy morfologiczne.
Osiąga 7,9 cm długości. Wzdłuż linii bocznej 18–25 łusek, 26–28 kręgów. W płetwach grzbietowych 4–6 twardych i 11–13 miękkich promieni, w płetwie odbytowej 1 twardy i 11–15 miękkich promieni. W płetwach piersiowych 15–19 promieni. Płetwy grzbietowe i odbytowa u samców dłuższe niż u samic.
Ciało czerwonawe, przezroczyste, u podstawy płetw oraz na głowie występują chromatofory.
Odżywianie.
Żywi się zooplanktonem, w szczególności widłonogami, larwami wąsonogów oraz lasonogami.
Rozród.
Dojrzewa płciowo po roku. Trze się wiosną i latem od III do VIII, dwa razy w ciągu roku, prawdopodobnie podejmuje w tym czasie wędrówki w głębsze wody. Ikra, gruszkowatego kształtu jest składana do pustych, dwuklapowych muszli. Tarlaki po tarle giną.
Znaczenie.
Posiada znaczenie w rybołówstwie.

</doc>
<doc id="2032946" url="https://pl.wikipedia.org/wiki?curid=2032946" title="Aphia minuta">
Aphia minuta



</doc>
<doc id="2032947" url="https://pl.wikipedia.org/wiki?curid=2032947" title="Malcolm David Wanklyn">
Malcolm David Wanklyn

Malcolm David Wanklyn (ur. 28 czerwca 1911 w Kalkucie, zm. najprawdopodobniej 14 kwietnia 1942 na Morzu Śródziemnym) − oficer brytyjskiej Royal Navy, służący w czasie II wojny światowej na okrętach podwodnych. Jako dowódca HMS "Upholder" był najskuteczniejszym brytyjskim asem broni podwodnej w całej wojnie, z liczbą 11 statków handlowych, jednego niszczyciela, dwóch okrętów podwodnych i jednej jednostki pomocniczej przeciwnika, osiągając najwyższa liczbę zatopień wśród dowódców brytyjskich okrętów podwodnych.
Informacje osobiste.
Malcolm David Wanklyn urodził 28 czerwca 1911 roku się w Kalkucie, będącej wówczas stolicą Indii Brytyjskich, w rodzinie pracującego tam inżyniera Williama Lumb Wanklyna and Marjorie Wanklyn. W czasie I wojny światowej powrócił z rodzicami do Wielkiej Brytanii i zamieszkał w Susseksie. W wieku chłopięcym Wanklyn był cichy i wstydliwy, przez co w rodzinie nazywany był „myszką”. Jego ulubionymi zajęciami było wędkarstwo oraz strzelectwo, zamiłowanie do których odziedziczył po ojcu, gdy rodzina przeniosła się do Wigtownshire w zachodniej Szkocji.
Jego cichość i wstydliwość znalazły swe odbicie także podczas nauki w Royal Naval College w Dartmouth do której wstąpił w 1925 roku. Nigdy nie starał się być popularny, przeciwnie – był cichy, rozważny i nie robił nic dla poklasku. Nie wyróżniał się także w grach sportowych. Podczas wielkiej depresji jego ojciec popadł w długi i zmarł nagle w 1931 roku, zostawiając rodzinę bez środków do życia. Choć zwykle młodzi oficerowie byli finansowo wspierani przez swoich rodziców, Malcolm Wanklyn odwrócił tę regułę zaoszczędzając cześć swojej skromnej pensji, aby wspomagać matkę w najgorszym pierwszym roku po jej owdowieniu.
W Dartmouth skupiał się głównie na nauce, co pozwoliło mu zająć pierwszą w klasie lokatę w pięciu przedmiotach Pięć lat po rozpoczęciu nauki zaczął służyć jako midszypmen na pancerniku HMS „Marlborough”. Rok później został przeniesiony na krążownik liniowy „Renown”. Po zakończeniu szkolenia w stacjonarnej szkole na HMS „Dolphin” latem 1933 roku, we wrześniu Wanklyn rozpoczął służbę na okrętach podwodnych Royal Navy jako czwarty oficer, odpowiedzialny za nawigację i sygnalizację. Do roku 1935 zaczął pełnić funkcję zastępcy dowódcy. Wśród załóg okrętów nosił wtedy przezwisko „Jimmy”, oficerowie zaś określali go mianem „Number One” (Numer Jeden). Miał wtedy reputację łączącego utrzymanie dyscypliny z doskonałymi relacjami z podległymi mu ludźmi. Zdarzało się nawet że żołnierze z ciężkimi przypadkami na polu naruszeń dyscypliny byli kierowani na jego okręt, w celu rozwiązania przez Wanklyna związanych z nimi problemów. W 1938 roku Malcolm Wanclyn ożenił się na Malcie, a swój miesiąc miodowy spędził w hotelu w Taormina w cieśninie Mesyńskiej, wobec jednak zbliżającej się wojny, dużą część tego czasu spędził przyglądając się cechom okolicy które mógłby zaraportować.
Służba wojskowa.
Po wstąpieniu do floty podwodnej Wanklyn służył kolejno na „Oberon”, L56, H50, „Shark” i „Otway”. Pierwszym dowodzonym przez niego okrętem był HMS H32, na którym zastał go wybuch II wojny światowej. W pierwszych miesiącach wojny Malcolm David Wanklyn dowodził z bazy w Portsmouth dwoma starymi okrętami podwodnymi: H32 i H31, topiąc 18 lipca 1940 roku na Morzu Północnym niemiecki pomocniczy ścigacz okrętów podwodnych Uj-126. 31 października 1940 roku kapitan Wanklyn objął nowo wybudowany HMS „Upholder” typu "U" i w grudniu tegoż roku wypłynął z nim do bazy 10. Flotylli Okrętów Podwodnych na Malcie.
Rok 1940 był rokiem druzgocącej klęski dla brytyjskiej floty podwodnej na Morzu Śródziemnym – do końca tego roku brytyjskie okręty podwodne zatopiły na tym teatrze zaledwie 9 jednostek i jeden włoski okręt podwodny, przy stracie 9 swoich własnych okrętów podwodnych. Toteż w celu uzupełnienia strat na ten akwen została wysłana duża liczba małych jednostek typu "U", które zaczęły operować z Malty, której pozycja między Włochami a portami w libijskimi idealnie nadawała się do ataków na liniach zaopatrzeniowych dla włoskich sił w Afryce północnej. W lutym 1941 roku dowództwo brytyjskie znacznie rozszerzyło obszar nieograniczonej wojny podwodnej z linii 30 mil od brzegów włoskich i 30 mil od brzegów Libii, na dużą część Morza Śródziemnego, w tym wszystkie wody na południe od szerokości geograficznej Malty; każda jednostka transportowa w tym obszarze mogła być uważana za wrogi transport i natychmiast atakowana bez ostrzeżenia. Mimo tego, rezultaty działań brytyjskiej floty podwodnej nadal pozostawały bardzo złe. Co gorsza, w lutym i marcu 1941 roku brytyjskie okręty podwodne przepuściły do Afryki niemal bez strat cały niemiecki Afrika Korps generała Erwina Rommla. Zatopiono jedynie 6 ze 100 użytych w tym celu transportowców. Jednym z powodów tak słabej skuteczności brytyjskiej w tym zakresie, był fakt bardzo niskiej jakości okrętów typu "U", z których żaden nie był w praktyce w stanie osiągnąć w położeniu nawodnym prędkości większej niż 10 węzłów, małej liczby przenoszonych przez nie torped, prymitywnego systemu obserwacji nocnej tych okrętów oraz jeszcze bardziej prymitywnego systemu celowania brytyjskich okrętów podwodnych Is-Was, pozostającego daleko w tyle za współczesnymi mu rozwiązaniami niemieckimi i amerykańskimi w tym zakresie. Nie bez znaczenia był także brak doświadczenia brytyjskich dowódców, czego najlepszym przykładem był Malcolm David Wanklyn na „Upholderze”, który podczas czterech pierwszych swoich patroli, zaledwie uszkodził jeden statek. Znaczące, że jedyny połowicznie udany atak Wanklyna w tym okresie, został przeprowadzony w zanurzeniu z odległości 900 jardów (ok. 900 metrów), podczas gdy dwa ataki poprzedniej nocy z odległości 2500-3000 jardów, gdyż z powodu braku prędkości nawodnej, na jednostce typu "U" Wanklyn nie był w stanie zbliżyć się do celów na mniejszą odległość. Rozczarowujące rezultaty pierwszych patroli Wanklyna, spowodowały, że darzący go skądinąd dużym szacunkiem pierwszy dowódca Wanklyna, a obecnie dowodzący flotyllą okrętów podwodnych na Malcie kmdr por. „Shrimp” Simpson dał Wanklynowi jedynie jeden następny patrol, aby udowodnić swoją przydatność na zajmowanym stanowisku.
Piąty patrol.
21 kwietnia 1941 roku Wanklyn wypłynął do brzegów Tunezji na swój piąty patrol, gdzie cztery dni później po południu znalazł swój pierwszy cel, jednak silna fala uczyniła bardzo trudnym celowanie małym okrętem na głębokości peryskopowej.
W działaniach na Morzu Śródziemnym dowodzony przez niego okręt odniósł największe tonażowo sukcesy w historii brytyjskiej broni podwodnej. Na zweryfikowanej w oparciu o dostęp do archiwów włoskich i niemieckich liście sukcesów Malcolma Davida Wanklyna (1 lutego 1941 roku awansowanego do stopnia "Lieutenant Commander") i załogi "Upholdera" znajduje się 11 statków o łącznym tonażu 91 414 BRT, włoski niszczyciel "Libeccio", okręty podwodne "Ammiraglio St. Bon" i "Tricheco" oraz drugi w karierze komandora Wanklyna pomocniczy ścigacz okrętów podwodnych B-14. Szczególnie znaczące były dwa skuteczne ataki: 24 maja 1941 roku na duży turbinowiec pasażerski "Conte Rosso" (17 879 BRT), przewożący oddziały wojskowe do Trypolisu oraz 18 września 1941 roku na dwa niemal bliźniacze motorowce "Neptunia" (19 475 BRT) i "Oceania" (19 507 BRT), również płynące z żołnierzami włoskimi do Libii. W uznaniu zasług bojowych komandor Wanklyn został trzykrotnie odznaczony Distinguished Service Order (dwa nadania otrzymał już pośmiertnie) i 16 grudnia 1941 roku Krzyżem Wiktorii.
Malcolm David Wanklyn zginął wraz z całą załogą HMS "Upholder" w trakcie 25. patrolu bojowego z Malty, najprawdopodobniej zatopiony 14 kwietnia 1942 roku przez włoski torpedowiec eskortowy "Pegaso" na północny wschód od Trypolisu. Jego portret zawisł na honorowym miejscu w mesie oficerskiej bazy okrętów podwodnych w Portsmouth.

</doc>
<doc id="2032950" url="https://pl.wikipedia.org/wiki?curid=2032950" title="Heinrich Boie">
Heinrich Boie

Heinrich Boie (ur. 4 maja 1784 w Meldorfie, zm. 4 września 1827 w Bogor, Holenderskie Indie Wschodnie) – niemiecki zoolog.
Był rodzonym bratem Friedricha Boie. Studiował w Kilonii i Getyndze. W czasie studiów interesował się historią naturalną, czytał dzieła Johanna Friedricha Blumenbacha i Friedricha Tiedemanna. W Lejdzie został mianowany asystentem Coenraada Jacoba Temmincka. W 1825 r. wyruszył wraz z Salomonem Müllerem i Heinrichem Christianem Macklotem w podróż na Jawę, której celem miało być zebranie okazów muzealnych. Podczas wyprawy zmarł na żółtą gorączkę.

</doc>
<doc id="2032953" url="https://pl.wikipedia.org/wiki?curid=2032953" title="Tejo">
Tejo



</doc>
<doc id="2032961" url="https://pl.wikipedia.org/wiki?curid=2032961" title="Herb Osiecznej">
Herb Osiecznej

Herb Osiecznej – jeden z symboli miasta Osieczna i gminy Osieczna w postaci herbu. Wizerunek herbowy pochodzi z XIV wieku.
Wygląd i symbolika.
Herb przedstawia w złotym polu tarczy czerwoną głowę jelenia.
Herb nawiązuje do herbu szlacheckiego Napiwon, którym pieczętował się Wojsław Borek – założyciel miasta.

</doc>
<doc id="2032963" url="https://pl.wikipedia.org/wiki?curid=2032963" title="Menorca">
Menorca



</doc>
<doc id="2032964" url="https://pl.wikipedia.org/wiki?curid=2032964" title="Mallorca">
Mallorca



</doc>
<doc id="2032966" url="https://pl.wikipedia.org/wiki?curid=2032966" title="L1448-IRS2E">
L1448-IRS2E

L1448-IRS2E – obiekt astronomiczny znajdujący się w odległości około 800 lat świetlnych od Ziemi w obłoku molekularnym w Perseuszu (sam obiekt znajduje się w gwiazdozbiorze Barana w pobliżu granicy z gwiazdozbiorem Perseusza). Został on odkryty przez zespół astronomów z Uniwersytetu Yale, Harvard-Smithsonian Center for Astrophysics oraz Instytutu Astronomii Maxa Plancka.
W obserwacjach L1448-IRS2E wykorzystano teleskop submilimetrowy na Hawajach oraz Kosmiczny Teleskop Spitzera. Obiekt ten został zaobserwowany w momencie, kiedy zaczyna przyciągać materię z otaczającej go otoczki pyłowo-gazowej. Może to oznaczać, że jest najmłodszą odkrytą protogwiazdą. Astronomowie uważają, że obiekt ten znajduje się w fazie przejściowej pomiędzy fazą, gdy gęsty obszar obłoku molekularnego zaczyna się zapadać pod wpływem własnej grawitacji, a fazą protogwiazdy, w której grawitacja wytworzyła gęste i gorące jądro wewnątrz gazowej otoczki.
Ten etap tworzenia nowej gwiazdy jest wyjątkowo trudny do wykrycia, gdyż trwa bardzo krótko, a obiekt emituje niewielkie ilości światła. L1448-IRS2E został odkryty dzięki słabej poświacie emitowanej przez pył otaczający obiekt. Większość znanych protogwiazd jest otoczona przez pyłowe kokony oraz emituje od 1 do 10 razy więcej światła niż Słońce. Ponieważ jednak L1448-IRS2E jest dziesięciokrotnie ciemniejszy niż Słońce, zespół astronomów uznał, że jest zbyt ciemny, aby mógł być uznany za typową protogwiazdę. Równocześnie odkryto strugi gazu wyrzucane z dużą prędkością z centrum L1448-IRS2E, co potwierdza wniosek, że we wnętrzu obiektu zgromadziła się wystarczająca ilość masy pozwalająca utworzyć protogwiazdę. Strugi tego typu powstające w wyniku działania pól magnetycznych są obserwowane właśnie w przypadku protogwiazd.

</doc>
<doc id="2032967" url="https://pl.wikipedia.org/wiki?curid=2032967" title="Daniel Agyei">
Daniel Agyei



</doc>
<doc id="2032968" url="https://pl.wikipedia.org/wiki?curid=2032968" title="Babka pręgowana">
Babka pręgowana

Babka pręgowana ("Chromogobius quadrivittatus") – gatunek ryby z rodziny babkowatych (Gobiidae).
Występowanie.
Morze Śródziemne i Morze Czarne.
Żyje w wodach przybrzeżnych między kamieniami lub wodorostami.
Cechy morfologiczne.
Osiąga 6,6 cm długości. Łuski cykloidalne, wzdłuż linii bocznej jest ich 56–62. 
Przednie wieczko skrzelowe z ciemną plamą w dolnej części brzegu.
Odżywianie.
Żywi się niewielkimi dziesięcionogami i obunogami.
Rozród.
Ziarenka ikry mają kształt gruszkowaty.

</doc>
<doc id="2032970" url="https://pl.wikipedia.org/wiki?curid=2032970" title="Chromogobius quadrivittatus">
Chromogobius quadrivittatus



</doc>
<doc id="2032974" url="https://pl.wikipedia.org/wiki?curid=2032974" title="Andy Barron">
Andy Barron



</doc>
<doc id="2032979" url="https://pl.wikipedia.org/wiki?curid=2032979" title="Synagoga w Osiecznej">
Synagoga w Osiecznej

Synagoga w Osiecznej – gmina żydowska w mieście posiadała swój dom modlitwy. Mieścił się w niewielkim budynku położonym blisko kirkutu, przy zbiegu obecnych ulic Słonecznej, Podgórnej i Krzywińskiej. Stale zmniejszająca się liczba Żydów w mieście spowodowała, że nie zbudowano nowej synagogi. Poprzednia bóźnica została rozebrana w 1880 roku.

</doc>
<doc id="2032981" url="https://pl.wikipedia.org/wiki?curid=2032981" title="Babka pustynna">
Babka pustynna

 "(Chlamydogobius eremius)" – gatunek ryby z rodziny babkowatych (Gobiidae).
Występowanie.
Południowa Australia.
Żyje w jeziorach i strumieniach powiązanych z wodami artezyjskimi, zacienionych partiach wśród kamieni lub roślinności. Zazwyczaj żyje w wodach o temperaturze 10-35 °C, pH 7-8, twardości dH 9-19, jednak jest znajdowana w miejscach o bardzo dużych i szybkich różnicy temperatur i zasolenia. Badania laboratoryjne wykazały, że znosi wahania temperatury od 5 do 41 °C, zasolenia od 0 do 60‰, pH od 6,8 do 11,0 oraz bardzo niski poziom tlenu rozpuszczonego w wodzie.
Cechy morfologiczne.
Osiąga 6 cm długości.
Odżywianie.
Żywi się owadami, skorupiakami, nitkowatymi wodorostami i resztkami organicznymi.
Rozród.
Trze się od XI do III. Samica składa ikrę w jamkę pod kamieniem, przyklejając ją do jego dolnej powierzchni. Samiec strzeże ikry. Inkubacja przy temperaturze 27-30 °C trwa 10-17 dni.

</doc>
<doc id="2032983" url="https://pl.wikipedia.org/wiki?curid=2032983" title="Chlamydogobius eremius">
Chlamydogobius eremius



</doc>
<doc id="2032990" url="https://pl.wikipedia.org/wiki?curid=2032990" title="Pomatoschistus quagga">
Pomatoschistus quagga

Pomatoschistus quagga – gatunek morskiej ryby z rodziny babkowatych (Gobiidae).
Występuje w zachodniej części Morza Śródziemnego po Adriatyk. Osiąga do 6 cm długości.

</doc>
<doc id="2032993" url="https://pl.wikipedia.org/wiki?curid=2032993" title="Herb Obrzycka">
Herb Obrzycka

Herb Obrzycka – jeden z symboli miasta Obrzycko w postaci herbu.
Wygląd i symbolika.
Herb przedstawia na czerwonej tarczy herbowej umieszczone są trzy trąby ze złotymi przepaskami i sznurami. Między nimi umieszczony jest złoty róg jelenia.
Trąby w herbie były symbolami rodu Radziwiłów, do którego dawniej miasto należało.
Historia.
Herb został nadany miastu w 1638 przez księcia Krzysztofa Radziwiłła, który uzyskał nowy przywilej dla miasta od króla Władysława IV.

</doc>
<doc id="2033000" url="https://pl.wikipedia.org/wiki?curid=2033000" title="Wietnam na Letnich Igrzyskach Olimpijskich 2000">
Wietnam na Letnich Igrzyskach Olimpijskich 2000

Wietnam na Letnich Igrzyskach Olimpijskich 2000 reprezentowało 7 zawodników, 3 mężczyzn i 4 kobiety.

</doc>
<doc id="2033001" url="https://pl.wikipedia.org/wiki?curid=2033001" title="ZDFneo">
ZDFneo

ZDFneo – niemiecki, publiczny kanał telewizyjny, przeznaczony dla osób w wieku od 25 do 45 lat, należący do ZDF. Wystartował 1 listopada 2009 roku zastępując ZDFdokukanal.

</doc>
<doc id="2033003" url="https://pl.wikipedia.org/wiki?curid=2033003" title="AS Khroub">
AS Khroub

AS Khroub - algierski klub piłkarski z siedzibą w Al-Churub, założony w 1927 roku.
Historia.
Klub powstał w 1927 roku. Obecnie występuje w Championnat d'Algérie w piłce nożnej.
W sezonie 2006/2007 zespół zajął drugie miejsce w drugiej lidze algierskiej i awansował do pierwszej ligi. W pierwszym sezonie po awansie zajął 9. miejsce, a w drugim sezonie - 12. miejsce. Sezon 2009/2010 klub zakończył na 11. miejscu
Trenerem jest El Hadi Khezzar.

</doc>
<doc id="2033004" url="https://pl.wikipedia.org/wiki?curid=2033004" title="Zjednoczone Emiraty Arabskie na Letnich Igrzyskach Olimpijskich 2000">
Zjednoczone Emiraty Arabskie na Letnich Igrzyskach Olimpijskich 2000

Zjednoczone Emiraty Arabskie na Letnich Igrzyskach Olimpijskich 2000 reprezentowało 4 zawodników, byli to sami mężczyźni. Był to piąty start reprezentacji Zjednoczonych Emiratów Arabskich na letnich igrzyskach olimpijskich.

</doc>
<doc id="2033005" url="https://pl.wikipedia.org/wiki?curid=2033005" title="Herb Sokołowa Podlaskiego">
Herb Sokołowa Podlaskiego

Herb Sokołowa Podlaskiego – jeden z symboli miasta Sokołów Podlaski w postaci herbu.
Wygląd i symbolika.
Herb przedstawia na żółtej tarczy z czarną obwódką brązowego sokoła z białą piersią, z rozwartymi i uniesionymi skrzydłami, trzymającego w dziobie srebrną obrączkę. Ptak siedzi zwrócony w heraldycznie prawą stronę na zielonej dębowej gałęzi z czterema liśćmi. Nad tarczą umieszczona jest corona muralis.
Jest to herb mówiący, nawiązujący symboliką do nazwy miasta.
Historia.
Wizerunek sokoła siedzącego na gałęzi widnieje w Albumie Heroldii Królestwa Polskiego wydanym w XIX wieku.

</doc>
<doc id="2033006" url="https://pl.wikipedia.org/wiki?curid=2033006" title="Colletogyne perrieri">
Colletogyne perrieri

Colletogyne perrieri Buchet – gatunek byliny, geofitu, należący do monotypowego rodzaju "Colletogyne", z plemienia "Arophyteae", w rodzinie obrazkowatych, endemiczny dla północnego Madagaskaru, zasiedlający zarośla na pokrytych próchnicą skałach wapiennych. Nazwa naukowa rodzaju pochodzi od greckich słów "kolletos" (przyklejona) i "gyne" (kobieta) i odnosi się do kolby przyrośniętej do pochwy na długości pokrytej kwiatami żeńskimi; nazwa gatunkowa została nadana na cześć żyjącego w XX wieku francuskiego botanika, badacza flory Madagaskaru, Josepha Perrier de la Bâthie.
Charakterystyka.
Mała, bulwiasta, roślina, przechodząca okres spoczynku, tworząca w okresie wegetacyjnym 2-3 kwiatostany typu kolbiastego pseudancjum oraz (razem z kwiatostanem lub później) 1 liść właściwy (rzadziej 2) o sercowatej blaszce. Białawe wnętrze otwartej, niezwężonej, odwrotnie jajowatej pochwy i kolba kwiatostanu pokryte są gęsto czerwono-purpurowymi plamkami. Najniższy fragment kolby, pokryty kwiatami żeńskimi, przyrasta do pochwy. Kwiaty żeńskie składają się z pojedynczej zalążni, szyjki słupka i znamienia, przy czym zalążnia i dolna część szyjki objęte są synandriami w kształcie urny. Owocostan składa się z wrzecionowatych jagód. Liczba chromosomów 2n = 54.
Gatunek podobny do roślin z rodzajów "Arophyton" i "Carlephyton", od których różni się synandriami zredukowanymi do pojedynczego pręcika, szczytowym położeniem pylnika na stożkowatej nitce, kolbą pokrytą płodnymi kwiatami aż do wierzchołka oraz zawsze sercowatą blaszką liściową.

</doc>
<doc id="2033007" url="https://pl.wikipedia.org/wiki?curid=2033007" title="Komensal">
Komensal



</doc>
<doc id="2033009" url="https://pl.wikipedia.org/wiki?curid=2033009" title="Codzienna Gazeta Muzyczna">
Codzienna Gazeta Muzyczna

Codzienna Gazeta Muzyczna – internetowy serwis informacyjny powstały w roku 2000. Witryna prezentuje najświeższe informacje ze świata muzyki. Na jej stronach można znaleźć liczne konkursy, galerie foto i video, recenzje płyt, zapowiedzi i relacje koncertów. Lokalizacja firmy Codzienna Gazeta Muzyczna to: Baranowska 23, Warszawa, mazowieckie. Serwis był notowany w rankingu Alexa na miejscu 2933 (POL).
Historia.
Utworzenie.
Założycielem portalu był Walter Chełstowski. Następnie współwłaścicielami zostali Piotr Tarasewicz i raper Wojciech „Ekonom” Ekonomiuk, znany z występów w zespole Fenomen. W latach późniejszych Chełstowski wycofał się z udziału w portalu.
2018.
Właściciele portalu – Piotr Tarasewicz i Wojciech Ekonomiuk – wybrali nowego redaktora naczelnego. Został nim niezależny dziennikarz muzyczny Hieronim „Hirek” Wrona. Według ich zapowiedzi nowa odsłona CGM.pl będzie cechować się jeszcze większą liczbą newsów, recenzji oraz autorskich treści. Swoje stanowisko oficjalnie objął 1 stycznia 2018 roku.

</doc>
<doc id="2033015" url="https://pl.wikipedia.org/wiki?curid=2033015" title="Churchill Park">
Churchill Park

Churchill Park – wielofunkcyjny stadion w Lautoce w Fidżi. Rozgrywa na nim mecze lokalna drużyna piłkarska Lautoka F.C. Stadion gościł również międzynarodowe zawody w rugby union w ramach Pucharu Narodów Pacyfiku i Pacific Rugby Cup, oraz lokalne – Colonial Cup i Sanyo Cup.
Stadion może pomieścić 18 000 widzów.

</doc>
<doc id="2033016" url="https://pl.wikipedia.org/wiki?curid=2033016" title="Borowski (ujednoznacznienie)">
Borowski (ujednoznacznienie)

Borowski – polskie nazwisko.

</doc>
<doc id="2033017" url="https://pl.wikipedia.org/wiki?curid=2033017" title="Edward Piórko">
Edward Piórko

Edward Piórko (lit. "Eduardas Piurko"; ur. 2 kwietnia 1959 w Wilnie, zm. 30 lipca 2022 tamże) – litewski tłumacz i pedagog narodowości polskiej, od 1991 do 2022 roku oficjalny tłumacz Sejmu Republiki Litewskiej
Życiorys.
Edward Piórko urodził się na Wileńszczyźnie jako syn Edmunda i Jadwigi. W 1977 roku ukończył szkołę średnią nr 29 w Wilnie (obecnie jest to szkoła im. Szymona Konarskiego), zaś sześć lat później studia matematyczne w Wileńskim Instytucie Pedagogicznym. W 1983 roku rozpoczął pracę jako dyrektor szkoły w Okmianie, później był nauczycielem matematyki w szkole w Duksztach Pijarskich oraz szkole podstawowej nr 15 w Wilnie. W latach 1988–1990 pracował jako metodyk krajoznawstwa w Stacji Młodych Turystów w Wilnie. 
W 1989 roku zaangażował się w działalność w Stowarzyszenie Społeczno-Kulturalne Polaków na Litwie, następnie przystąpił do Związku Polaków na Litwie, zasiadając w zarządzie jego oddziału miejskiego w Wilnie. Był także fundatorem i członkiem Rady Fundacji Kultury Polskiej na Litwie im. Józefa Montwiłła. Po odzyskaniu przez Litwę niepodległości przez krótki okres pracował w Departamencie Mniejszości Narodowych przy rządzie (1990–1991). W 1991 roku został oficjalnym tłumaczem Sejmu Republiki Litewskiej. Na tym stanowisku pracował do końca życia. 
Edward Piórko był uczestnikiem programu „Pokonać wieżę Babel”. Przekazał cały szereg materiałów i książek o Adamie Mickiewiczu do Muzeum Literatury w Odessie, Muzeum Adama Mickiewicza w Wilnie, Muzeum Literatury w Warszawie, Muzeum Kinematografii w Łodzi, Instytutowi Polskiemu w Wilnie, Ambasadzie Republiki Litewskiej w Warszawie.
Wyróżniony Krzyżem Kawalerskim i Oficerskim Orderu Zasługi Rzeczypospolitej Polskiej, Medalem Orderu Zasługi Republiki Litewskiej, a także wyróżnieniem australijskiej Fundacji „POLCUL” za pracę na rzecz przyjaźni polsko-litewskiej. Z okazji jego sześćdziesiątego jubileuszu w 2019 roku otwarto w Domu Polski w Wilnie wystawę poświęconą Edwardowi Piórce. W 2021 roku został uhonorowany Nagrodą Obojga Narodów, przyznawaną za osiągnięcia w dziedzinie nauki, literatury i sztuki, za prace stanowiące znaczący wkład we współpracę Polski i Litwy. Wcześniej nagrodę taką otrzymali m.in. Czesław Miłosz, Tomas Venclova oraz Alfredas Bumblauskas.
Zmarł latem 2022 roku. Pochowany na Cmentarzu w Kalwarii.

</doc>
<doc id="2033019" url="https://pl.wikipedia.org/wiki?curid=2033019" title="Audio i Video API">
Audio i Video API

HTML5 video – element języka HTML wprowadzony w HTML 5, służący do odtwarzania plików wideo bez konieczności instalowania dodatkowych wtyczek do przeglądarki. Wprowadzenie tagu codice_1 jest utrudnione przez brak porozumienia producentów przeglądarek w sprawie kodeka wideo.
Przykład.
Przykładowy fragment kodu HTML5 wykorzystujący tag codice_1. Jeżeli tag ten nie jest obsługiwany, wyświetli się wpisany tekst.
&lt;video src="movie.mp4" controls&gt;
Twoja przeglądarka nie obsługuje tagu wideo.
&lt;/video&gt;
Element codice_3 służy do wskazania alternatywnych formatów wideo. Jeżeli przeglądarka nie może odtworzyć pierwszego pliku, spróbuje odtworzyć następny:
&lt;video controls&gt;
 &lt;source src="video.webm" type="video/webm"&gt;
 &lt;source src="video.ogv" type="video/ogg"&gt;
 &lt;source src="video.mp4" type="video/mp4"&gt;
 Twoja przeglądarka nie obsługuje tagu wideo.
&lt;/video&gt;
Przeglądarki obsługujące tag &lt;video&gt;.
Tabela przedstawia przeglądarki obsługujące element codice_1 w HTML5. Wartości w tabeli oznaczają od której wersji dany format jest obsługiwany.
Zastosowanie.
Od wprowadzenia przez Apple urządzenia iPad wiele witryn zaczęło stosować HTML5 video w formacie H.264 dla urządzeń identyfikujących się jako iPad.
Pomimo większej popularności Adobe Flash nad wideo w HTML5, to wprowadzone eksperymentalne odtwarzanie wideo w HTML5 w serwisach Dailymotion (przy użyciu Ogg Theora i Vorbis), YouTube (przy użyciu H.264 i WebM) i Vimeo (przy użyciu H.264) wskazują, że zainteresowanie wideo w HTML5 wzrasta.
Problem patentu H.264.
Ostatni patent H.264 wygasa 29 listopada 2027. Dlatego też istnieją kampanie promujące porzucenie tego formatu na rzecz Ogg Theora i WebM. Powodem jest także fakt, że o ile użycie do transmisji nie komercyjnej filmu zapisanego tym w formacie w Internecie jest bezpłatne, to samo oprogramowanie do odtworzenia musi pokryć opłatę licencyjną. Inną propozycją (np. Nokii) jest wykorzystanie formatu ITU H.261 którego część została zdefiniowana w lub przed listopadem 1988. Definicja z 1990 H.261 miała pozostałe fragmenty nie zawarte w definicji z 1988.

</doc>
<doc id="2033020" url="https://pl.wikipedia.org/wiki?curid=2033020" title="Herb Mszczonowa">
Herb Mszczonowa

Herb Mszczonowa – jeden z symboli miasta Mszczonów i gminy Mszczonów w postaci herbu, przyjęty uchwałą Rady Miejskiej 24 czerwca 2020.
Wygląd i symbolika.
Herb przedstawia w białym polu tarczy herbowej czerwoną blankowaną basztę z erkierami po obu stronach. Baszta i erkiery nakryte są spiczastymi czerwonymi dachami (dach baszty pokryty jest czerwoną dachówką), zwieńczonymi trójkątnymi czerwonymi chorągiewkami. Te na dachu heraldycznie prawej erkiery i baszty zwrócone są w prawo, zaś na lewej – w lewo. Erkiery mają pojedyncze czarne otwory strzelnicze, natomiast baszta ma dwa takie czarne otwory, w układzie jeden obok drugiego, umieszczone nad otworem bramnym, także czarnym.
Wizerunek herbu nawiązuje do pieczęci miasta z XVI wieku
Historia.
Do 2020 r. gmina używała herbu w postaci czerwonej wieży mieszkalno-obronnej z czarnym stożkowatym dachem. Nad wieżą widniał czarny napis "MSZCZONÓW", a pod nią liczba 1377 – rok uzyskania praw miejskich. Wizerunek herbowy nawiązywał do herbu miasta z XVII wieku.

</doc>
<doc id="2033021" url="https://pl.wikipedia.org/wiki?curid=2033021" title="Zatonięcie Japonii">
Zatonięcie Japonii

 – powieść z gatunku fantastyki naukowej autorstwa Sakyō Komatsu, japońskiego pisarza i scenarzysty, jednego z najbardziej znanych japońskich pisarzy science fiction, obok Kōbō Abe i Shin'ichi Hoshi. "Zatonięcie Japonii" jest piątą z kolei książką tego autora, opublikowaną w 1973 r. Za powieść autor otrzymał w 1974 Seiun Award. Polski przekład Mikołaja Melanowicza ukazał się w 1989 r. w serii „SF” Wydawnictwa Poznańskiego.
Fabuła.
W powieści pisarz przedstawia "realistyczny" opis wielkiej katastrofy geologicznej – gigantycznego trzęsienia ziemi, w rezultacie którego w ciągu kilku miesięcy zagładzie ulega cały Archipelag Japoński, a mieszkańcy są ewakuowani i rozwiezieni na inne kontynenty. Opis jest tak przekonywający, że wielu czytelników uwierzyło w prawdopodobieństwo tego zjawiska, tym bardziej, że autor fikcyjne wydarzenia podbudował teorią naukową o ruchu kontynentów. Dla czytelnika interesujące są również zawarte w książce wnikliwe obserwacje z życia ówczesnej Japonii.
Sakyō Komatsu przy pisaniu powieści korzystał z prac naukowych wybitnych japońskich uczonych: sejsmologa Chuji Tsuboi oraz geofizyka Hitoshi Takeuchi.
Powieść została dwukrotnie zekranizowana – w 1973 oraz 2006 r.
W 2006 ukazała się kontynuacja powieści – "Zatonięcie Japonii 2" ("Nihon Chinbotsu Dai ni bu", 日本沈没 第二部), współautorem był Kōshū Tani.

</doc>
<doc id="2033022" url="https://pl.wikipedia.org/wiki?curid=2033022" title="Piotr Wielki (serial telewizyjny)">
Piotr Wielki (serial telewizyjny)

Piotr Wielki (ang. "Peter the Great") – amerykański miniserial biograficzny stworzony przez telewizję NBC. Opowiada o życiu rosyjskiego cesarza Piotra Wielkiego oraz jego działaniach zmierzające do przekształcenia Rosji w silne i nowoczesne państwo.

</doc>
<doc id="2033023" url="https://pl.wikipedia.org/wiki?curid=2033023" title="Babka skalna">
Babka skalna

Babka skalna ("Gobius paganellus") – gatunek morskiej ryby z rodziny babkowatych (Gobiidae).
Występowanie.
Atlantyk od Szkocji po Senegal, Morze Śródziemne i Morze Czarne. Przez kanał Sueski przedostała się do Morza Czerwonego i Zatoki Akaba. Notowana w okolicach Pointe Noire w Kongu, choć może to być wątpliwe.
Występuje w wodach o temp. 8–24 °C. Zazwyczaj żyje w wodzie słonej, choć może wchodzić do wód słodkich. Żyje w wodach przybrzeżnych na głębokości 0–15 m wśród kamieni i wodorostów.
Cechy morfologiczne.
Osiąga 12 cm długości. 
Brak czarnych plamek na końcach płetw grzbietowych.
Odżywianie.
Młode osobniki żywią się skorupiakami (widłonogi z rzędu Harpacticoida, obunogi), wieloszczetami i roztoczami. Dorosłe zjadają skorupiaki (większe obunogi, równonogi, małe kraby) i wieloszczety.
Rozród.
Dojrzewa płciowo w wieku 1–3 lat przy długości 6–7 cm. Na wyspie Man na Morzu Irlandzkim trze się w IV–VI, w okolicach Neapolu we Włoszech od I do VI, na Azorach od XII do III, w Bułgarii w III–V. 
Ikra ma kształt wrzecionowaty, jest lepka, posiada włókna, koloru kropli ropy naftowej, o wymiarach 2,2–2,6 (1,84–3,0) mm. Samica składa ją, czasem w liczbie kilku tysięcy sztuk (110–140 na cm², wierzchołkami na zewnątrz) pod kamieniami, muszlami, w rurkach wieloszczetów lub osłonkach żachw. Samiec pilnuje ikry.
Znaczenie.
Ma niewielkie znaczenie w rybołówstwie. Hodowana w akwariach publicznych.

</doc>
<doc id="2033024" url="https://pl.wikipedia.org/wiki?curid=2033024" title="Gobius paganellus">
Gobius paganellus



</doc>
<doc id="2033025" url="https://pl.wikipedia.org/wiki?curid=2033025" title="Stegastes nigricans">
Stegastes nigricans

Stegastes nigricans – gatunek ryby z rodziny garbikowatych (Pomacentridae). Występuje wzdłuż raf koralowych na głębokości od 1 do 12 metrów.
"S. nigricans" praktykuje formę podwodnego ogrodnictwa. Żywi się krasnorostami "Polysiphonia", które uprawia, poprzez np. regularne wyrywanie ze swego ogródka tego, co uważa za chwasty. Dzięki temu glony te mogą swobodnie rosnąć, zapewniając rybie przetrwanie, gdyż garbiki nie posiadają narządów zdolnych do rozgniatania celulozowych włókien, ani też enzymów potrzebnych do rozłożenia wielu gatunków glonów. Polisyfonia przegrywają konkurencję z niejadalnymi dla ryb algami, dlatego "Stegastes nigricans" muszą wspomagać ich wzrost właśnie poprzez tzw. ogródki i ich pielenie. Jest to związek o charakterze mutualizmu – obie strony czerpią korzyści o takim stopniu, który praktycznie wzajemnie uzależnia istnienie obu populacji.

</doc>
<doc id="2033026" url="https://pl.wikipedia.org/wiki?curid=2033026" title="Pochodna zewnętrzna">
Pochodna zewnętrzna



</doc>
<doc id="2033028" url="https://pl.wikipedia.org/wiki?curid=2033028" title="Mistrzostwa Świata w Piłce Nożnej 1986 (eliminacje strefy UEFA)">
Mistrzostwa Świata w Piłce Nożnej 1986 (eliminacje strefy UEFA)

W eliminacjach do Mistrzostw Świata w Piłce Nożnej 1986 strefy UEFA wzięły udział 32 reprezentacje, które walczyły o 13 miejsc w turnieju finałowym. miały zapewniony awans jako obrońcy tytułu.
Zasady kwalifikacji.
Drużyny zostały podzielone na 4 grupy po 5 drużyn i 3 grupy po 4. Bezpośredni awans uzyskiwali zwycięzcy grup oraz zespoły z drugich miejsc w grupach B,C,D i F. Drużyny z drugich miejsc z grup 4-zespołowych pierwotnie miały zagrać w grupie barażowej, której zwycięzca awansowałby do finałów, jednak Komitet Wykonawczy FIFA zorganizował dwa baraże, pierwszy między drugimi zespołami z grup A i E a drugi między drużyną z grupy G a zwycięzcą eliminacji strefy OFC.
Przebieg eliminacji.
Grupa A.
Baraż pomiędzy zespołami z drugich miejsc w grupach A i E..
Belgia awansowała dzięki golowi strzelonemu na wyjeździe.
Grupa E.
Holandia musiała rozegrać baraż z drugą drużyną w grupie A (zob. wyżej).

</doc>
<doc id="2033029" url="https://pl.wikipedia.org/wiki?curid=2033029" title="Kansanshi">
Kansanshi

Kansanshi – miasto w Zambii, w Prowincji Północno-Zachodniej. Według danych szacunkowych na rok 2010 liczy 51 948 mieszkańców.

</doc>
<doc id="2033031" url="https://pl.wikipedia.org/wiki?curid=2033031" title="Monze (Zambia)">
Monze (Zambia)

Monze (Zambia) – miasto w Zambii, w Prowincji Południowej. Według danych szacunkowych na rok 2010 liczy 40 843 mieszkańców.

</doc>
<doc id="2033032" url="https://pl.wikipedia.org/wiki?curid=2033032" title="Mpika">
Mpika

Mpika – miasto w Zambii, w Prowincji Północnej. Według danych szacunkowych na rok 2010 liczy 31 089 mieszkańców.
Transport.
Przez miasto przebiega linia kolejowa Tazara, łącząca oceaniczny port Dar es Salaam z Zambijską siecią kolejową w Kapiri Mposhi.

</doc>
<doc id="2033033" url="https://pl.wikipedia.org/wiki?curid=2033033" title="Nchelenge">
Nchelenge

Nchelenge – miasto w Zambii, w Prowincji Luapula. Według danych szacunkowych na rok 2010 liczy 28 013 mieszkańców.

</doc>
<doc id="2033034" url="https://pl.wikipedia.org/wiki?curid=2033034" title="Jacques Zoua">
Jacques Zoua

Jacques Zoua (ur. 6 września 1991 w Garoua) - kameruński piłkarz występujący na pozycji napastnika. Zawodnik klubu Al-Ahly Trypolis.

</doc>
<doc id="2033035" url="https://pl.wikipedia.org/wiki?curid=2033035" title="Kisz (postać biblijna)">
Kisz (postać biblijna)

Kisz – postać starotestamentowa, syn Abiela, ojciec króla Saula, Beniaminita z linii Afijacha. Pochodził z miasta Gibea. Był odważnym wojownikiem. Żył w XI wieku p.n.e.
Wypadek z oślicami.
Pewnego razu zginęły mu oślice, wysłał więc po nie swojego syna oraz jednego z chłopców. Dzięki temu wydarzeniu Saul spotkał się z Samuelem, który namaścił go na króla. Później oślice znalazły się, lecz wtedy Kisz bardziej martwił się o wysłanników. Miał w tym czasie prawdopodobnie ponad 60 lat.
Rodzina.
Rodzice: Abiel (zwany w Pierwszej Księdze Kronik Abi-Gibeonem) i Maaka
Od Beniamina do Kisza: Beniamin, Afijach (w Biblii imię to nie pojawia się tam, gdzie wypisane są rody Beniaminitów. Jest to zapewne alternatywna nazwa jednego z wypisanych imion), Bekorat, Sesor, Abiel, Kisz.
Bracia Kisza od najstarszego do najmłodszego: Abdon, Sur, Baal, Ner, Nabad, Gedor, Achio, Zeker (forma skrócona imienia Zachariasz) i Miklot. Kisz był Młodszy od Sura, natomiast starszy od Baala.
Syn: Saul.

</doc>
<doc id="2033038" url="https://pl.wikipedia.org/wiki?curid=2033038" title="FK Siauliai">
FK Siauliai



</doc>
<doc id="2033040" url="https://pl.wikipedia.org/wiki?curid=2033040" title="Sesheke">
Sesheke

Sesheke – miasto w Zambii, w Prowincji Zachodniej. Według danych szacunkowych na rok 2010 liczy 33 447 mieszkańców. W mieście znajduje się port lotniczy Sesheke.

</doc>
<doc id="2033045" url="https://pl.wikipedia.org/wiki?curid=2033045" title="Kawambwa">
Kawambwa

Kawambwa – miasto w Zambii, w Prowincji Luapula. Według danych szacunkowych na rok 2010 liczy 24 552 mieszkańców.

</doc>
<doc id="2033047" url="https://pl.wikipedia.org/wiki?curid=2033047" title="Wężowidło">
Wężowidło



</doc>
<doc id="2033048" url="https://pl.wikipedia.org/wiki?curid=2033048" title="Samfya">
Samfya

Samfya – miasto w Zambii, w Prowincji Luapula. Według danych szacunkowych na rok 2010 liczy 24 588 mieszkańców.

</doc>
<doc id="2033049" url="https://pl.wikipedia.org/wiki?curid=2033049" title="Siavonga">
Siavonga

Siavonga – miasto w Zambii, w Prowincji Południowej. Według danych szacunkowych na rok 2010 liczy 29 908 mieszkańców.

</doc>
<doc id="2033051" url="https://pl.wikipedia.org/wiki?curid=2033051" title="Gustaw Fierla">
Gustaw Fierla

Gustaw Fierla (ur. 18 lipca 1896 w Lutyni Górnej, zm. 21 listopada 1981) – polski artysta malarz, nauczyciel gimnazjalny, folklorysta, działacz społeczny i turystyczny, związany ze Śląskiem Cieszyńskim, a głównie z Zaolziem.
Życiorys.
Ukończył polskie gimnazjum realne w Orłowej, a następnie studia na Akademii Sztuk Pięknych w Krakowie, gdzie był uczniem m.in. Józefa Mehoffera i Stanisława Dębickiego. W 1927 podjął pracę w swym byłym gimnazjum w Orłowej, gdzie został nauczycielem rysunków. Pracował tam aż do 1955. Uczył m.in. malarkę Zofię Wanok. Był działaczem Macierzy Szkolnej, w której pełnił m.in. funkcje kierownika Sekcji Muzealnej Zarządu Głównego Macierzy, a następnie pierwszego kustosza Muzeum Macierzy. Wraz z Karolem Piegzą zorganizował pierwszą wystawę malarską na Zaolziu. Projektował oprawę plastyczną wystaw Macierzy Szkolnej w 1926 i 1936 oraz ekspozycji zaolziańskiej na Powszechnej Wystawie Krajowej w Poznaniu w 1929. Działał również w Śląskim Związku Literacko-Artystycznym i w Sekcji Krajoznawczej Oddziału PTT „Beskid Śląski” w Cieszynie, zaś po II wojnie w Sekcji Literacko-Artystycznej Zarządu Głównego Polskiego Związku Kulturalno-Oświatowego w Czechosłowacji.
Jako malarz, związany głównie z nurtem impresjonistycznym, stworzył ponad 400 obrazów olejnych. Ich tematami były głównie pejzaże, martwe natury i kwiaty. Wystawiał swe prace na ponad 20 wystawach indywidualnych.
Jako folklorysta położył znaczne zasługi na polu dokumentowania kultury materialnej Śląska Cieszyńskiego. Był m.in. autorem opracowań "Strój Lachów Śląskich" (Wrocław 1969), "Strój cieszyński" (Czeski Cieszyn 1977) oraz wielu artykułów poświęconych kulturze i sztuce ludowej na łamach „Zwrotu” i innych wydawnictw.

</doc>
<doc id="2033054" url="https://pl.wikipedia.org/wiki?curid=2033054" title="Dom handlowy Haase &amp; Co. w Poznaniu">
Dom handlowy Haase &amp; Co. w Poznaniu

Dom handlowy Haase &amp; Co. (według niektórych źródeł "Hasse") – położony w centrum Poznania dawny konfekcyjny dom handlowy spółki Haase, której właścicielem był Gustav Haase (współwłaściciel okazałej kamienicy Haase i Wagnera). Zlokalizowany przy Placu Wolności 4, w bezpośrednim sąsiedztwie modernistycznego gmachu Oddziału 1 PKO BP.
Historia.
Budynek zaprojektował w 1908 architekt z Berlina – Hermann Röhde (autor Szpitala im. Raszei). Dom handlowy uroczyście otwarto 31 marca 1909 (wcześniej sklepy firmy mieściły się przy ul. Nowej 3 – obecnie Paderewskiego). Bogato zdobiona elewacja posiada cechy eklektyczne – łączy w sobie elementy secesyjne, jak i barokowe. Umieszczono na niej liczne płaskorzeźby, odnoszące się do handlu, zwłaszcza tkaninami. Są więc figury dziecięce z atrybutami tekstylnymi, jak również postać Merkurego. Marcin Libicki nazywa ten styl neobarokiem berlińskim (styl wilhelmiński). Porównuje stylowo obiekt do pobliskich: Bazaru i gmachu PTPN.
Budynek przeznaczony był do celów handlowych w parterze i na 1. piętrze. Wyżej znajdowały się apartamenty. Sprzedawano tu przede wszystkim: materiały na ubrania, jedwabie, artykuły dla mężczyzn i bieliznę (parter), konfekcję damską (duży salon na piętrze) i nowości konfekcyjne (przeszklony, wolnostojący pawilon). W czasie trwania Wystawy Wschodnioniemieckiej firma miała własne stanowisko w głównej hali. Prezentowano tam wyroby "na miarę, podłóg paryskich i wiedeńskich modeli".
W czasach PRL funkcjonowały na parterze popularne delikatesy, w których można było okresowo nabywać mniej dostępne artykuły spożywcze. Obecnie całość pełni funkcję bankowo-biurową, po kapitalnym remoncie przeprowadzonym przez Bank Handlowy w latach 1990-1992. Zachowała się m.in. oryginalna balustrada w klatce schodowej. W 1993 Bankowi Handlowemu przyznano nagrodę w konkursie dla najlepszego użytkownika obiektu zabytkowego za przystosowanie do pełnienia funkcji bankowych z zachowaniem zabytkowego układu przestrzennego i wystroju architektonicznego oraz sztukatorskiego.
W pobliżu znajduje się zabytkowy neobarokowy gmach Banku Włościańskiego oraz inny były dom handlowy – Dom Brandtów.

</doc>
<doc id="2033056" url="https://pl.wikipedia.org/wiki?curid=2033056" title="Petauke">
Petauke

Petauke – miasto w Zambii, w Prowincji Wschodniej. Według danych szacunkowych na rok 2010 liczy 27 633 mieszkańców.

</doc>
<doc id="2033057" url="https://pl.wikipedia.org/wiki?curid=2033057" title="Mumbwa">
Mumbwa

Mumbwa – miasto w Zambii, w Prowincji Centralnej. Według danych szacunkowych na rok 2010 liczy 24 385 mieszkańców.

</doc>
<doc id="2033059" url="https://pl.wikipedia.org/wiki?curid=2033059" title="Mwinilunga">
Mwinilunga

Mwinilunga – miasto w Zambii, w Prowincji Północno-Zachodniej. Według danych szacunkowych na rok 2010 liczy 18 979 mieszkańców.

</doc>
<doc id="2033061" url="https://pl.wikipedia.org/wiki?curid=2033061" title="Romuald Kłos">
Romuald Kłos

Romuald Kłos (ur. 5 lutego 1956 w Warszawie) – polski aktor filmowy. Z zawodu architekt.

</doc>
<doc id="2033062" url="https://pl.wikipedia.org/wiki?curid=2033062" title="Pierwszy gabinet Julii Gillard">
Pierwszy gabinet Julii Gillard

Pierwszy gabinet Julli Gillard – sześćdziesiąty szósty w historii gabinetem federalnym Australii. Został zaprzysiężony 24 czerwca 2010, wkrótce po tym jak Julia Gillard została wybrana nową liderką rządzącej Australijskiej Partii Pracy (ALP), co automatycznie dało jej – jako pierwszej w historii kobiecie – stanowisko premier federalnej Australii. Gabinet zakończył swoje urzędowanie 14 września, gdy zaprzysiężony został drugi gabinet Julii Gillard. Zmiana wynikała ze zwyczaju obowiązującego w australijskiej polityce, iż po każdych wyborach parlamentarnych, nawet jeśli na stanowisku pozostaje dotychczasowy premier, powoływany jest nowy gabinet. Ostatnie wybory odbyły się 21 sierpnia.
W sensie personalnym gabinet stanowił kontynuację gabinetu Kevina Rudda, w którym Gillard była wicepremierem. Początkowo wszyscy ministrowie (poza samym Ruddem) zachowali swoje wcześniejsze stanowiska. Wayne Swan został awansowany na wicepremiera, utrzymując swą dotychczasową tekę ministra skarbu. Cztery dni po swoim zaprzysiężeniu, 28 czerwca 2010, premier Gillard przeprowadziła niewielką rekonstrukcję gabinetu, związaną głównie z koniecznością przekazania innemu ministrowi resortu, którym w gabinecie Rudda kierowała sama. Kolejne nieznaczne zmiany w składzie gabinetu miały miejsce 3 września 2010.

</doc>
<doc id="2033064" url="https://pl.wikipedia.org/wiki?curid=2033064" title="Chinsali">
Chinsali

Chinsali – miasto w Zambii, ośrodek administracyjny prowincji Muczinga. Według danych szacunkowych na rok 2010 liczy 17 035 mieszkańców.

</doc>
<doc id="2033066" url="https://pl.wikipedia.org/wiki?curid=2033066" title="Bartok wspaniały">
Bartok wspaniały

Bartok wspaniały (ang. "Bartok the Magnificent") – amerykański film animowany z 1999 roku w reżyserii Dona Blutha i Gary’ego Goldmana.
Opis fabuły.
Uliczni artyści, nietoperz-albinos Bartok i niedźwiedź Zozi, przemierzają świat, prezentując swoje sztuczki. Ich przyjaciel, książę Iwan, zostaje porwany przez podstępną i żądną władzy Ludmiłę. Przeszkadzał on bowiem okrutnej kobiecie w zdobyciu praw do tronu. Tragiczna wiadomość szybko dociera do Zoziego i Bartoka, którzy postanawiają pomóc Iwanowi. Najpierw jednak muszą zmierzyć się ze złą i przebiegłą Babą Jagą, która – jak się okazuje – jest zamieszana w uprowadzenie księcia.

</doc>
<doc id="2033069" url="https://pl.wikipedia.org/wiki?curid=2033069" title="Ivan Milčetić">
Ivan Milčetić

Ivan Milčetić (ur. 27 sierpnia 1853 w Krku, zm. 26 października 1921 w Varaždinie) – chorwacki naukowiec, folklorysta i pisarz, związany przede wszystkim z Varaždinem.
Był autorem licznych prac historyczno-literackich, prowadził badania filologiczne i etnologiczne. Jest uważany za jednego z ojców-założycieli etnologii chorwackiej. Badał przede wszystkim zwyczaje Słowian południowych (m.in. Morawy, Dolna Austria i część Węgier). Odbył w te rejony dwie podróże badawcze – w latach 1895 i 1898. Był założycielem pierwszego chorwackiego czasopisma etnologicznego.
Na domu, w którym mieszkał i pracował naukowiec, odsłonięto 19 kwietnia 2001 tablicę pamiątkową, ufundowaną przez miasto Varaždin i Maticę Hrvatską.

</doc>
<doc id="2033071" url="https://pl.wikipedia.org/wiki?curid=2033071" title="Parafia św. Mikołaja w False Pass">
Parafia św. Mikołaja w False Pass

Parafia św. Mikołaja – parafia prawosławna w False Pass. Jedna z 14 parafii dekanatu Unalaska diecezji Alaski Kościoła Prawosławnego w Ameryce.

</doc>
<doc id="2033072" url="https://pl.wikipedia.org/wiki?curid=2033072" title="Calineczka (film 1994)">
Calineczka (film 1994)

Calineczka (ang. "Thumbelina") – amerykański film animowany z 1994 roku w reżyserii Dona Blutha i Gary’ego Goldmana. Film jest adaptacją baśni Hansa Christiana Andersena.
Film miał premierę w Polsce w 1996 roku, na rynek VHS przez Warner Bros..
Opis fabuły.
Calineczka, to malutka dziewczynka zafascynowana opowieściami o elfach, o których opowiadała jej matka. Dlatego też gdy spotyka Korneliusza - elfiego księcia, natychmiast się w nim zakochuje, oczywiście z wzajemnością. Młodzi umawiają się na spotkanie na następny dzień, jednak tej samej nocy Calineczka zostaje porwana przez ropuchę, która szuka narzeczonej dla swojego syna. Kiedy dziewczynce udaje się uwolnić, trafia pod opiekę opryskliwego chrabąszcza, a następnie myszy, która chce wyswatać ją z bogatym kretem. W ucieczkach pomagają jej jaskółka Jacquimo oraz trójka młodych owadów. Dzięki pomocy przyjaciół trafia do doliny elfów gdzie ponownie spotyka się z ukochanym. Cała historia kończy się szczęśliwie - weselem Calineczki i Korneliusza.
Wersja polska.
Opracowanie wersji polskiej: Studio Sonica
Reżyseria: Miriam Aleksandrowicz
Dialogi: Barbara Robaczewska
Dźwięk i montaż: Sławomir Czwórnóg
Wystąpili:
Lektor: Piotr Makowski
Piosenki:

</doc>
<doc id="2033076" url="https://pl.wikipedia.org/wiki?curid=2033076" title="Borowiak kanadyjski">
Borowiak kanadyjski

Borowiak kanadyjski, jarząbek kanadyjski ("Canachites canadensis") – gatunek średniej wielkości ptaka z rodziny kurowatych (Phasianidae). Zasiedla Kanadę, Alaskę oraz północne obrzeża Stanów Zjednoczonych. Nie jest zagrożony.
Systematyka.
Gatunek został opisany przez szwedzkiego przyrodnika Karola Linneusza w 1758 roku pod nazwą "Tetrao canadensis". Okaz typowy pochodził z Zatoki Hudsona.
Jedyny przedstawiciel rodzaju "Canachites". Często bywał też umieszczany w rodzaju "Falcipennis", IUCN nadal go tak klasyfikuje.
Nazwa rodzajowa "Canachites" pochodzi od greckiego słowa καναχεω "kanakheō" – „być hałaśliwym, głośno śpiewać” (rodzaj "Canace" , głuszec; gr. -ιτης "-itēs" – „przypominający”). Nazwa rodzajowa "Falcipennis" pochodzi od łacińskich słów "falx" i "pennis", oznaczających sierpowate lotki. Nazwa gatunkowa "canadensis" odnosi się do jednego z dwóch krajów, w jakich występuje – Kanady. Polska nazwa „borowiak” odnosi się do środowiska, jakie zasiedla.
Podgatunki.
Międzynarodowy Komitet Ornitologiczny (IOC) wyróżnia sześć podgatunków "C. canadensis":
W niektórych ujęciach systematycznych podgatunek "franklinii" (borowiak brunatny) wraz z podgatunkiem "isleibi" uznawany jest za odrębny gatunek. Niektórzy autorzy wydzielają populację z Nowej Szkocji do podgatunku "torridus", IOC włącza ją do podgatunku nominatywnego.
Występowanie.
Borowiak kanadyjski zasiedla Kanadę, poza najbardziej północnymi częściami, Alaskę oraz północno-zachodnią i północno-wschodnią część Stanów Zjednoczonych. W Kanadzie występuje w części na południe od północno-wschodniego Terytoriów Północno-Zachodnich. W USA zasiedla zachodnią Montanę, wschodnie Idaho, południe stanu Waszyngton oraz północny Oregon, a na północnym wschodzie występuje od północnej Minnesoty po wschodni Maine. Jego środowiskiem są borealne lasy iglaste i ich obrzeża.
Charakterystyka.
Występuje bardzo wyraźny dymorfizm płciowy, obie płcie z maskującym ubarwieniem. Borowiak kanadyjski mierzy 38–40 cm, waży średnio 529 g. Koguty są nieco mniejsze od kur. Samiec ma ubarwienie szaro-czarno-biało-białe, samica szaro-brązowo-beżowa. Charakterystyczna, czerwona róża nad okiem obecna także u samicy, lecz mniejsza. Średniej długości szary dziób.
U samca wierzch ciała, łącznie z głową, szary, dosyć gęsto, czarno prążkowany, na karku żółtawy w czarne paski. Gardło i pierś czarne, na policzku biała plamka. Na piersi trzy białe pasy, wyglądające jak korale. Spód ciała brązowoszary w białe, nieco rozciągnięte, trójkątne plamy. Skrzydło szaro-brązowo-beżowe, ułożone w maskujący wzór. Ogon czarny, środkowe sterówki żółto zakończone, zewnętrzne biało.
Samica o trudnym do zdefiniowania, pstrokatym upierzeniu. Na grzbiecie żółtawe pióra mają czarne obrzeżenia lub wypełnienia, co sprawia wrażenie łuskowania. Skrzydła pstrokate, biało-brązowe. Ogon początkowo czarny, potem w większości brązowy, a na zakończeniach biały. Spód ciała podobny zarówno do ubarwienia grzbietu, jak i skrzydeł.
Zachowania.
Jest ufnym i cichym ptakiem. W trakcie toków rozkłada ogon i stroszy pióra. Najczęściej spotykany na skrajach zrębów i poboczach duktów leśnych. Samiec wydaje niskie "wwhoot". Można także usłyszeć szum skrzydeł oraz tupanie. W powietrzu samiec klaszcze skrzydłami. Kury gdaczą. Borowiak kanadyjski odżywia się igłami i pączkami z roślin zimozielonych. Niekiedy zjada także owady.
Lęgi.
Wyprowadza 1 lęg. Samce są poligamiczne. Samica sama buduje gniazdo z gałązek, trawy liści, mieści się ono w niewielkim zagłębieniu w ziemi pod pochylonym, martwym drzewem. Rozpoczyna lęgi pod koniec maja. Składa 5–8 jaj o wymiarach 44×32 mm. Inkubacja trwa 17–24 dni. Młode są opierzone po około 10 dniach.
Status.
W Czerwonej księdze gatunków zagrożonych IUCN borowiak kanadyjski i borowiak brunatny ("C. (c.) franklinii") od 2014 roku klasyfikowane są jako osobne gatunki i zalicza się je do kategorii najmniejszej troski (LC – "least concern"). Trend liczebności populacji obu tych taksonów uznaje się za stabilny. Przed taksonomicznym podziałem gatunku ogólną populację szacowano na około 1 200 000 ptaków, a zasięg występowania na około 7 550 000 km2; po podziale nie oszacowano na razie oddzielnie liczebności obu tych taksonów. Z powodu swojej ufności ptaki te są często zabijane przez myśliwych, ale większe szkody czyni niszczenie środowiska.

</doc>
<doc id="2033078" url="https://pl.wikipedia.org/wiki?curid=2033078" title="Néstor Calderón">
Néstor Calderón

Néstor "Avión" Calderón Enríquez (ur. 14 lutego 1989 w Guadalajarze) – meksykański piłkarz występujący na pozycji lewego skrzydłowego, obecnie zawodnik Guadalajary.
Kariera klubowa.
Calderón pochodzi z Guadalajary i jako dwunastolatek rozpoczął treningi w słynnej akademii juniorskiej tamtejszego klubu Chivas de Guadalajara. Cztery lata później zrezygnowano jednak z jego osoby, uznając go za mało perspektywicznego. Kilka miesięcy później został wypatrzony przez wysłanników zespołu Deportivo Toluca, gdzie wkrótce się przeniósł, zaś w wieku dziewiętnastu lat został włączony przez szkoleniowca José Manuela de la Torre do pierwszej drużyny. W meksykańskiej Primera División zadebiutował 26 lipca 2008 w przegranym 1:2 spotkaniu z Atlante, zaś premierowego gola strzelił 28 września tego samego roku w wygranej 2:1 konfrontacji z Santosem Laguna. Od razu został kluczowym zawodnikiem drużyny i już w swoim pierwszym, jesiennym sezonie Apertura 2008 wywalczył z nią tytuł mistrza Meksyku, a sam został wybrany w plebiscycie Meksykańskiego Związku Piłki Nożnej odkryciem sezonu. Półtora roku później, w wiosennym sezonie Bicentenario 2010, zdobył ze swoją ekipą kolejne mistrzostwo Meksyku, zaś ogółem w Toluce spędził cztery lata.
Latem 2012 Calderón przeszedł do drużyny CF Pachuca, gdzie jednak nie odniósł żadnych sukcesów i nie potrafił wywalczyć sobie miejsca w wyjściowym składzie. Wobec tego już po upływie pół roku na zasadzie transakcji wiązanej za sumę 1,7 miliona dolarów wraz z kolegą z drużyny Mauro Cejasem został zawodnikiem zespołu Santos Laguna z miasta Torreón – w odwrotną stronę powędrowali natomiast Daniel Ludueña i Christian Suárez. Tam z kolei szybko został podstawowym piłkarzem formacji ofensywnej, w 2013 roku docierając z klubem do finału najbardziej prestiżowych rozgrywek północnoamerykańskiego kontynentu – Ligi Mistrzów CONCACAF. W sezonie Apertura 2014 zdobył z Santosem Laguna puchar Meksyku – Copa MX, zaś pół roku później, podczas wiosennych rozgrywek Clausura 2015, będąc czołowym skrzydłowym ligi, wywalczył z ekipą Pedro Caixinhi trzeci w swojej karierze tytuł mistrza Meksyku. W tym samym roku osiągnął także superpuchar Meksyku – Campeón de Campeones.
W lipcu 2016 Calderón został wypożyczony do swojego macierzystego Chivas de Guadalajara. Jeszcze w tym samym roku wygrał z nią mniej prestiżowy z krajowych superpucharów – Supercopa MX.
Kariera reprezentacyjna.
W 2009 roku Calderón został powołany przez szkoleniowca Juana Carlosa Cháveza do reprezentacji Meksyku U-20 na Mistrzostwa Ameryki Północnej U-20. Tam był głównie rezerwowym piłkarzem swojej drużyny; wystąpił we wszystkich trzech spotkaniach w pełnym wymiarze czasowym (w dwóch po wejściu z ławki). Jego kadra zanotowała wówczas bilans remisu i dwóch porażek, wobec czego zajęła ostatnie, czwarte miejsce w grupie i nie zdołała zakwalifikować się na Mistrzostwa Świata U-20 w Egipcie.
W 2011 roku Calderón znalazł się w ogłoszonym przez Luisa Fernando Tenę składzie rezerwowej reprezentacji złożonej głównie z zawodników z rocznika '89, mającej pod szyldem dorosłej kadry wziąć udział w turnieju Copa América. Zaledwie kilka dni przed rozpoczęciem rozgrywek razem z siedmioma innymi zawodnikami złamał jednak wewnętrzne zasady drużyny, wskutek czego został wydalony z zespołu, zawieszony w prawach reprezentanta na pół roku, a ponadto ukarany grzywną przez Meksykański Związek Piłki Nożnej. W marcu 2012, już po odbyciu dyskwalifikacji, został powołany przez Tenę do reprezentacji Meksyku U-23 na turniej eliminacyjny do Igrzysk Olimpijskich w Londynie, podczas którego pełnił rolę rezerwowego, pojawiając się na boisku raz na pięć możliwych spotkań. Jego zespół triumfował ostatecznie w kwalifikacjach, wygrywając w finale po dogrywce z Hondurasem (2:1). Dwa miesiące później wziął udział w prestiżowym towarzyskim Turnieju w Tulonie, gdzie wystąpił w dwóch z pięciu meczów (w obydwóch po wejściu z ławki), wraz z resztą drużyny wygrywając te rozgrywki po pokonaniu w finale Turcji (3:0).
W seniorskiej reprezentacji Meksyku Calderón zadebiutował za kadencji selekcjonera Javiera Aguirre, 30 września 2009 w przegranym 1:2 meczu towarzyskim z Kolumbią.

</doc>
<doc id="2033079" url="https://pl.wikipedia.org/wiki?curid=2033079" title="Matra MS84">
Matra MS84

Matra MS84 – samochód Formuły 1, skonstruowany przez Gérarda Ducarouge'a i Bernarda Boyera dla zespołu Matra na sezon 1969.
Konstrukcja.
Model MS84 był oparty na modelu Matra MS80. Był to eksperymentalny samochód z napędem na cztery koła według badań Ferguson Research, co nie było w Formule 1 zjawiskiem często spotykanym. Faktem jest jednak, że poza Matrą w roku 1969 skonstruowano jeszcze trzy samochody AWD: Lotusa 63, McLarena M9A oraz pozostającego jedynie w fazie testowania Coswortha 4WD. Z wyglądu MS84 był niemal identyczny, co MS80; wyjątkiem był wał napędowy. Silnik był zamontowany tyłem do przodu ze skrzynią biegów i umieszczony bezpośrednio za kierowcą. Nowe komponenty wymagane do zainstalowania w samochodzie napędu na cztery koła powodowały, że samochód był o 10% cięższy niż samochód siostrzany, ale z napędem na dwa koła, MS80 ważył bowiem 595 kg, a MS84 – 655 kg. Samochód jako ostatni w historii Formuły 1, wraz z Brabhamem BT26A, zamiast monocoque'u stosował kratownicę przestrzenną.
MS84 w wyścigach.
Samochód nie był konstrukcją udaną i wystartował zaledwie w czterech wyścigach. Jackie Stewart po przetestowaniu modelu szybko wrócił do MS80. Napęd na cztery koła nie dawał znaczącej przewagi, a wraz ze zwiększoną masą powodował, że samochód prowadził się bardzo źle. W wyścigu po raz pierwszy Matra MS84 pojawiła się podczas Grand Prix Wielkiej Brytanii, gdzie Jean-Pierre Beltoise zajął dziewiąte miejsce, tracąc do zwycięzcy (Jackiego Stewarta na Matrze MS80) sześć okrążeń. Po Grand Prix Kanady Johnny Servoz-Gavin (szóste miejsce, z sześcioma okrążeniami straty do zwycięzcy) powiedział, że samochód jest "nie do jazdy". W Grand Prix Stanów Zjednoczonych Servoz-Gavin nie został sklasyfikowany, ponieważ stracił do zwycięzcy 16 okrążeń. Ostatnim wyścigiem Matry MS84 było Grand Prix Meksyku, gdzie Servoz-Gavin był ósmy z dwoma okrążeniami straty do zwycięzcy. W pozostałych wyścigach sezonu 1969 Matra MS84 była jedynie samochodem rezerwowym.
Wyniki.
Matra MS84 nie zdobyła ani punktu. Mimo finiszowania na punktowanym miejscu w Grand Prix Kanady, wyższe miejsce wśród kierowców Matry zajął Jean-Pierre Beltoise (4), a w myśl ówczesnego regulaminu do punktacji konstruktorów zaliczał się jedynie najlepszy wynik z każdego wyścigu.

</doc>
<doc id="2033080" url="https://pl.wikipedia.org/wiki?curid=2033080" title="MV Discovery">
MV Discovery

MV Discovery – turystyczny statek pasażerski. Odbywa rejsy po Bałtyku, Morzu Śródziemnym, Morzu Egejskim, Oceanie Indyjskim a także do Ameryki Południowej i po Antarktyce.

</doc>
<doc id="2033081" url="https://pl.wikipedia.org/wiki?curid=2033081" title="Kościół Utrechtu">
Kościół Utrechtu



</doc>
<doc id="2033082" url="https://pl.wikipedia.org/wiki?curid=2033082" title="Rzymskokatolicki Kościół Starobiskupiego Kleru">
Rzymskokatolicki Kościół Starobiskupiego Kleru



</doc>
<doc id="2033083" url="https://pl.wikipedia.org/wiki?curid=2033083" title="Parafia św. Hermana z Alaski w King Cove">
Parafia św. Hermana z Alaski w King Cove

Parafia św. Hermana z Alaski – parafia prawosławna w King Cove. Jedna z 14 parafii dekanatu Unalaska diecezji Alaski Kościoła Prawosławnego w Ameryce.

</doc>
<doc id="2033084" url="https://pl.wikipedia.org/wiki?curid=2033084" title="Junior All Blacks">
Junior All Blacks

Junior All Blacks – druga drużyna narodowa Nowej Zelandii w rugby union. Pierwszy zespół nosi przydomek "All Blacks", natomiast drużyna juniorska – "Baby Blacks".
Drużyna brała udział w Pucharze Narodów Pacyfiku w latach 2006, 2007 i 2009 za każdym razem wygrywając zawody.

</doc>
<doc id="2033086" url="https://pl.wikipedia.org/wiki?curid=2033086" title="Linia &quot;Y&quot;">
Linia &quot;Y&quot;



</doc>
<doc id="2033088" url="https://pl.wikipedia.org/wiki?curid=2033088" title="Bałduk">
Bałduk

Bałduk (, "Bałduk") – chutor na Białorusi, w obwodzie mińskim, w rejonie miadzielskim, w sielsowiecie Świr. Położony jest pomiędzy jeziorami Bołduk i Karasik, 12,5 km od granicy białorusko-litewskiej. W czasach zaborów w granicach Imperium Rosyjskiego, w guberni wileńskiej, w powiecie święciańskim. W latach 1920–1922 w składzie Litwy Środkowej. Od 1922 roku do września 1939 roku w granicach II Rzeczypospolitej, do 1926 roku na Ziemi Wileńskiej, a następnie w województwie wileńskim, w powiecie święciańskim. W wyniku napaści ZSRR na Polskę we wrześniu 1939 roku chutor znalazł się w granicach Białoruskiej SRR. Od 1991 roku w składzie niepodległej Białorusi.

</doc>
<doc id="2033089" url="https://pl.wikipedia.org/wiki?curid=2033089" title="Znauri">
Znauri

Kornisi (gruz. ყორნისი, oset. Знауыр , Znauyr) – w Gruzji, w regionie Wewnętrzna Kartlia. 
Demografia.
W 2015 roku liczyło 451 mieszkańców.
Gospodarka.
W Kornisi rozwinięty jest przemysł drzewny i spożywczy. W miejscowości działa biblioteka, szpital, apteka, przedszkole i szkoła.

</doc>
<doc id="2033091" url="https://pl.wikipedia.org/wiki?curid=2033091" title="Ruch Barnówecki">
Ruch Barnówecki

Ruch Barnówecki (niem. "Berneuchener Bewegung") – ewangelicki ruch odnowy religijnej powstały w latach 20. XX wieku w Niemczech, biorący nazwę od miejscowości Barnówko (niem. "Berneuchen"). Jego celem jest reforma Kościoła i życia liturgicznego od wewnątrz oraz wzajemne wsparcie duszpasterskie i duchowe.
Powstanie.
Ruch powstał w 1922 roku w Angern koło Magdeburga jako reakcja organizacji młodzieżowych na radykalne zmiany społeczne zachodzące po I wojnie światowej i potrzebę odnowy życia religijnego, formy i treści przeżywania wiary, na które według założycieli ówczesny kościół nie odpowiadał. Kolejne doroczne spotkania członków ruchu w latach 1923-1928 odbywały się w Barnówku. W 1926 roku opublikowany został manifest grupy, tzw. Księga Barnówecka (niem. "Berneuchener Buch"), pod którą oprócz autorów - Williama Thomasa, Ludwiga Heitmanna, Karl Bernharda Rittera i Williama Stahlina - podpisało się 66 innych osób, w tym Paul Tillich, Ruth von Kleist-Retzow i Maria von Wedemeyer.
Ośrodki.
Współcześnie do Ruchu Barnóweckiego należą wspólnoty "Berneuchener Dienst", "Michaelsbruderschaft" oraz "Gemeinschaft St. Michael". Kładą one nacisk na eucharystię w postaci ewangelickiej mszy, modlitwę oraz codziennie czytanie Pisma Świętego i medytację. Centrum społeczności jest dawny klasztor dominikański Kirchberg w Sulz am Neckar w Niemczech, nabyty w 1958 roku przez wspólnotę św. Michała ("Gemeinschaft St. Michael"). Ruch wnosi również znaczący wkład w rozwój ekumenizmu.
Wydawnictwa.
W latach 1929-1940 pismem społeczności był rocznik „Das Gottesjahr” (założony w 1921 roku przez pastora Walthera Kalbe), zaś od roku 1952 wydawany jest kwartalnik „Quatember”.

</doc>
<doc id="2033092" url="https://pl.wikipedia.org/wiki?curid=2033092" title="Parafia św. Mikołaja w Nikolski">
Parafia św. Mikołaja w Nikolski

Parafia św. Mikołaja – parafia prawosławna w Nikolski. Jedna z 14 parafii dekanatu Unalaska diecezji Alaski Kościoła Prawosławnego w Ameryce.

</doc>
<doc id="2033095" url="https://pl.wikipedia.org/wiki?curid=2033095" title="Parafia św. Jana Teologa w Perryville">
Parafia św. Jana Teologa w Perryville

Parafia św. Jana Teologa – parafia prawosławna w Perryville. Jedna z 14 parafii dekanatu Unalaska diecezji Alaski Kościoła Prawosławnego w Ameryce. Działa od 1924.

</doc>
<doc id="2033097" url="https://pl.wikipedia.org/wiki?curid=2033097" title="Księżna Łowicka (film)">
Księżna Łowicka (film)

Księżna Łowicka – polski film historyczny z 1932 roku, zrealizowany według powieści Wacława Gąsiorowskiego o tym samym tytule z 1908 roku. Alternatywny tytuł "Noc listopadowa". Pierwszy polski film kostiumowy na wielką skalę, jeden z pierwszych polskich stuprocentowców (dźwięk).
O filmie.
W roli tytułowej wystąpiła ówczesna „królowa polskiego ekranu” Jadwiga Smosarska. Film został zrealizowany z okazji setnej rocznicy wybuchu powstania listopadowego (1830-1831). Opowiada o życiu Joanny Grudzińskiej, żony wielkiego księcia Konstantego. Jednak twórcy filmu (jak również jego literackiego pierwowzoru) podeszli dość swobodnie do prawdy historycznej. Główna bohaterka zmuszona do poślubienia wielkiego księcia, skrycie i ze wzajemnością kocha Waleriana Łukasińskiego, konspiratora i bojownika o wolność Polski. Wątek ten jest całkowicie zmyślony. Film przed wojną był źle oceniany przez krytyków za fałszowanie historii. Doceniono jednak wierne odtworzenie realiów epoki, a zwłaszcza efektowne ukazanie wybuchu powstania listopadowego. Sceny z udziałem wojska zrealizowano przy wsparciu Szkoły Podchorążych Piechoty z Ostrowi Mazowieckiej – uczniowie szkoły wystąpili w mundurach historycznych z 1831 roku.
W zbiorach Filmoteki Narodowej znajdują się dwie kopie filmu. W latach 2010-2012 materiały poddano cyfrowej rekonstrukcji, następnie zestawiono ze sobą, by uzyskać jak najpełniejszą wersję. Film nadal jednak nie jest kompletny. Niekompletną czołówkę odtworzono na podstawie programu kinowego i listy dialogowej.
Prawa do filmu: dzieło osierocone (dyspozytariuszem jest Filmoteka Narodowa).
Fabuła.
Rosyjski wielki książę Konstanty zakochuje się w polskiej hrabiance Joannie Grudzińskiej, która w zostaje zmuszona do zaręczyn z nim, by móc mieć wpływ na przyszłość ojczyzny i losy Polaków. Joanna kocha jednak innego - Polaka majora Waleriana Łukasińskiego, wolnomularza i członka związku patriotycznego. Łukasiński zostaje zdemaskowany, aresztowany i poddany torturom, lecz nie zdradza spiskowców, swoich towarzyszy. Joanna, jako żona Konstantego, otrzymuje tytuł Księżnej Łowickiej (zob. Księstwo łowickie). Mija kilka lat. Kiedy wybucha powstanie listopadowe major Łukasiński zostaje uwolniony przez powstańców, a Konstanty i Joanna opuszczają Belweder.

</doc>
<doc id="2033098" url="https://pl.wikipedia.org/wiki?curid=2033098" title="Księżna Łowicka">
Księżna Łowicka



</doc>
<doc id="2033099" url="https://pl.wikipedia.org/wiki?curid=2033099" title="Adata">
Adata

ADATA Technology Co., Ltd. (chiń. trad. 威剛科技股份有限公司) – międzynarodowa korporacja z siedzibą w Tajpej w Tajwanie, zajmująca się produkcją nośników cyfrowego przechowywania danych oraz badaniami naukowymi w zakresie elektroniki cyfrowej.
Spółka została założona w maju 2001 roku przez tajwańskiego przedsiębiorcę Simona Chen w Tajpej, w Tajwanie. Specjalizuje się w produkcji cyfrowych nośników przechowywania danych takich jak: karty pamięci, HDD, SSD, pamięci USB oraz DRAM. A-DATA jest drugim co do wielkości producentem pamięci DRAM na świecie (2008).

</doc>
<doc id="2033100" url="https://pl.wikipedia.org/wiki?curid=2033100" title="Azer Józef Atta">
Azer Józef Atta



</doc>
<doc id="2033101" url="https://pl.wikipedia.org/wiki?curid=2033101" title="Niedźwiedź krótkogłowy">
Niedźwiedź krótkogłowy



</doc>
<doc id="2033102" url="https://pl.wikipedia.org/wiki?curid=2033102" title="At-Tarif (Algieria)">
At-Tarif (Algieria)

At-Tarif (arab. الطارف) – miasto i gmina w Algierii, stolica prowincji At-Tarif. W 2010 liczyło 17 080 mieszkańców. Położone jest 700 km na wschód od Algieru, w pobliżu granicy z Tunezją.

</doc>
<doc id="2033103" url="https://pl.wikipedia.org/wiki?curid=2033103" title="Safura">
Safura



</doc>
<doc id="2033104" url="https://pl.wikipedia.org/wiki?curid=2033104" title="Hipolit z Teb">
Hipolit z Teb

Hipolit z Teb (VII wiek) – autor kroniki świata napisanej w latach 650-670. Zachował się spory jej fragment zawierający m.in. genealogiczny rodowód Jezusa Chrystusa, Maryi i Jana Chrzciciela. W 1898 roku F. Diekamp opublikował krytyczne opracowanie tego fragmentu.
Według Hipolita Maria zmarła 11 lat po śmierci Jezusa, tj. ok. 41 roku.

</doc>
<doc id="2033105" url="https://pl.wikipedia.org/wiki?curid=2033105" title="Tisamsilt">
Tisamsilt

Tisamsilt – miasto i gmina w Algierii, stolica prowincji Tisamsilt. W 2010 liczyło 82 021 mieszkańców.

</doc>
<doc id="2033106" url="https://pl.wikipedia.org/wiki?curid=2033106" title="Umm al-Bawaki">
Umm al-Bawaki

Umm al-Bawaki – miasto i gmina w Algierii, stolica prowincji Umm al-Bawaki. W 2010 liczyło 60 857 mieszkańców.

</doc>
<doc id="2033111" url="https://pl.wikipedia.org/wiki?curid=2033111" title="Port lotniczy Cchinwali Południe">
Port lotniczy Cchinwali Południe

Port lotniczy Chinwali Południe – nieczynny port lotniczy zlokalizowany w miejscowości Cchinwali (Osetia Południowa).

</doc>
<doc id="2033113" url="https://pl.wikipedia.org/wiki?curid=2033113" title="Al-Muhammadijja (Algieria)">
Al-Muhammadijja (Algieria)

Al-Muhammadijja (ar. المحمدية, fr. "Mohammedia") – miasto i gmina w Algierii, stolica prowincji Muaskar. W 2010 roku liczyło 47 390 mieszkańców.

</doc>
<doc id="2033115" url="https://pl.wikipedia.org/wiki?curid=2033115" title="At-Tahir">
At-Tahir

At-Tahir (arab. الطاهير, fr. "Taher") – miasto i gmina w Algierii, stolica prowincji Dżidżal. W 2010 liczyło 70 103 mieszkańców. 

</doc>
<doc id="2033116" url="https://pl.wikipedia.org/wiki?curid=2033116" title="Port lotniczy Cchinwali">
Port lotniczy Cchinwali

Port lotniczy Chinwali – nieczynny port lotniczy zlokalizowany w miejscowości Cchinwali (Osetia Południowa).

</doc>
<doc id="2033120" url="https://pl.wikipedia.org/wiki?curid=2033120" title="Isaías Benedito da Silva">
Isaías Benedito da Silva

Isaías, właśc. Isaías Benedito da Silva (ur. 27 października 1921 w Rio de Janeiro – zm. 5 kwietnia 1947 w Rio de Janeiro) – piłkarz brazylijski, występujący podczas kariery na pozycji napastnika.
Kariera klubowa.
Piłkarską karierę Isaías rozpoczął w Madureirze Rio de Janeiro w 1941. Drugim i ostatnim zarazem klubem w jego karierze było CR Vasco da Gama. Podczas tego okresu Isaías wygrał z Palmeiras dwukrotnie mistrzostwo stanu Rio de Janeiro – Campeonato Carioca w 1945 i 1947 roku.
Karierę piłkarską przerwała przedwczesna śmierć w wieku zaledwie 26 lat.
Kariera reprezentacyjna.
W reprezentacji Brazylii Isaías zadebiutował 14 maja 1944 w towarzyskim meczu z reprezentacją Urugwaju. Był to udany debiut, gdyż Isaías zdobył jedną z bramek. Drugi i ostatni raz zagrał 3 dni później w meczu z tym samym rywalem.

</doc>
<doc id="2033121" url="https://pl.wikipedia.org/wiki?curid=2033121" title="Schienenzeppelin">
Schienenzeppelin

Schienenzeppelin – niemiecki wagon spalinowy z napędem śmigłowym projektu Franza Kruckenberga.
Historia.
Zaprojektowany przez Franza Kruckenberga Schienenzeppelin wyprodukowano w 1930 w zakładach naprawczych taboru kolejowego w Hanowerze-Leinhausen. Wagon spalinowy 10 maja 1931 osiągnął 200 kilometrów na godzinę na szlaku kolejowym pomiędzy Plockhorst i Lehrte. 21 czerwca 1931 pokonał 257-kilometrową linię kolejową między dworcami Hamburg-Bergedorf i Lehrter w Berlinie w 98 minut. Schienenzeppelin na odcinku z Karstadt do Wittenbergi jechał z maksymalną prędkością 230,2 kilometrów na godzinę ustanawiając rekord świata prędkości pojazdów szynowych. Wagon spalinowy został w listopadzie 1932 przebudowany, zdemontowano śmigło i zamontowano przekładnię hydrokinetyczną, która napędzała obydwa zestawy kołowe. W lipcu 1934 pokonał ostatni raz szlak kolejowy z Berlina do Hamburga i został sprzedany w listopadzie tego samego roku Kolejom Niemieckim za 10 tysięcy reichsmarek. Nie przeprowadzono więcej jazd testowych, a Schienenzeppelin stał odstawiony w zakładach naprawczych taboru kolejowego w Berlinie-Tempelhof. 21 marca 1939 na mocy dekretu Ministerstwa Niemieckich Kolei Państwowych wagon spalinowy miał być zezłomowany natychmiast, ponieważ potrzebne było miejsce w zakładach naprawczych dla węglarek i lokomotyw pasażerskich. Ponieważ wagon motorowy był uszkodzony, przeznaczenie na eksponat muzealny zostało wykluczone i dlatego został wkrótce potem zezłomowany.
Konstrukcja.
Schienenzeppelin mierzył 25,85 m długości, 2,8 m wysokości, ważył 20 ton. Podwozie oparte na dwóch osiach z kołami o średnicy 1 m. Napędzany pierwotnie przez dwa sześciocylindrowe silniki BMW IV, zamienione później na jeden dwunastocylindrowy silnik BMW VI o mocy 600 KM i pojemności 46 litrów. Moc przenoszona była na zamontowane z tyłu śmigło. Ustawienie śmigła pod kątem 7° zapewniało dodatkową siłę dociskającą pojazd do torów podczas szybkiej jazdy. Pojazd wykonano z lekkich materiałów, głównie aluminium i nadano mu aerodynamiczny kształt. Skromnie wykończone wnętrze mieściło 40 pasażerów.
Prototyp trapiony był licznymi problemami technicznymi, wielkie nieosłonięte śmigło stwarzało zagrożenie bezpieczeństwa, ponadto przy jeździe pod górę nie wytwarzało ciągu wystarczającego do poruszania pojazdu. Nie było możliwości podłączenia wagonów. Obawiano się także wykolejenia w czasie jazdy po starych, nieprzystosowanych do jazdy z wielką prędkością torach.

</doc>
<doc id="2033125" url="https://pl.wikipedia.org/wiki?curid=2033125" title="Calotriton arnoldi">
Calotriton arnoldi

Calotriton arnoldi – gatunek płaza ogoniastego z rodziny salamandrowatych.
Epitet gatunkowy płaza upamiętnia herpetologa E. N. Arnolda.
Od swej najbliższej krewniaczki traszki pirenejskiej ("Calotriton arnoldi") odróżnia się gładszą, czekoladową na grzbiecie a przezroczystą na brzusznej stronie ciała skórą, podgardlem barw różowej i kości słoniowej, a także szczegółami anatomii kręgów ogonowych. Badania genetyczne wskazują, że linie obu gatunków zaliczanych do rodzaju "Calotriton" rozeszły się około półtora miliona lat temu.
Inne badania szacują ten czas na 1,7 miliona lat temu, a także zaowocowały ustaleniem następujących powiązań (Carranza &amp; Amat, 2005, uproszczone):
W obrębie samego gatunku "C. arnoldi" wyróżnia się dwie odmienne pod względem genetycznym i morfologicznym populacje, zamieszkujące dwie strony doliny rzecznej.
Odkrycie i występowanie.
Zwierzę znane jest nauce od niedawna. Odkryto je w 2005 w obrębie hiszpańskiego Parku Narodowego Montseny.
Płaz ten występuje jedynie na północnym wschodzie Hiszpanii, a dokładniej w Katalonii, w miejscu odkrycia go; jest to jedyny przedstawiciel swej gromady będący endemitem wymienionego państwa. Zasiedla tereny położone wyżej, niż 600 metrów nad poziomem morza, a wedle innych źródeł pomiędzy 700 i 1200 metrów. Na obszarze poniżej 40 km2 żyje około półtora tysiąca osobników, zamieszkując 7 strumieni. Siedlisko płaza to oligotroficzne strumienie o zimnej (poniżej 15 °C), czystej wodzie, w której rozpuszcza się duża ilość tlenu. Nie zapuszcza się on jednak w pobliskie lasy bukowe i dębowe. generalnie nie przemieszcza się prawie wcale, gdyż te same osobniki spotykano w tych samych miejscach lub bardzo blisko.
Status.
Całkowitą liczbę osobników tego gatunku określa się na 1000–1500 zwierząt. Ulega ona spadkowi, szacuje się, że w ostatnim dziesięcioleciu obniżyła się ona o 15%. Dotyczy to zwłaszcza wyższych partii strumieni i ma związek z obniżeniem się w nich poziomu wody, butelkowanej i sprzedawanej. Nie można także wykluczyć roli innych zmian w środowisku spowodowanych działalnością ludzką, wspomina się też o globalnym ociepleniu.
Zwierzę zamieszkuje Park Narodowy Montseny, co jednak nie wystarcza dla skutecznej ochrony gatunku. Dlatego też prowadzi się program rozmnażania płaza w niewoli. Obejmuje go także załącznik II konwencji berneńskiej oraz załącznik IV dyrektywy siedliskowej Unii Europejskiej.

</doc>
<doc id="2033126" url="https://pl.wikipedia.org/wiki?curid=2033126" title="Björn Björnsson">
Björn Björnsson

Björn Sveinsson Björnsson (ur. 15 października 1909 w Reykjavíku, zm. 14 kwietnia 1998 w USA) – islandzki ochotnik Waffen-SS, oficer SS-Standarte Kurt Eggers, propagandysta.
Życiorys.
Był synem Sveinna Björnssona, ambasadora Islandii w Danii w latach 1918–1941, zaś od 1944 r. islandzkiego prezydenta. Ukończył gimnazjum w Reykjavíku. W 1930 r. wyjechał do Szwecji, gdzie znalazł pracę w filii islandzkiej kompanii transportowej Eimskip. W 1931 r. przybył do Niemiec. Zamieszkał w Hamburgu. Po dojściu NSDAP do władzy w 1933 r., nawiązał kontakty z nazistami. W 1935 r. założył własną firmę handlową Björn Sveinsson &amp; Co., która upadła w 1938 r. Przeniósł się wówczas do Kopenhagi. Pracował w fabryce oleju w Aarhus. Po zajęciu Danii przez wojska niemieckie 9 kwietnia 1940 r., choć miał szansę powrócić na Islandię, postanowił pozostać w okupowanym kraju. Na pocz. 1941 r. przyjechał ponownie do Hamburga, znajdując nową pracę w zakładach mięsnych. Kiedy Niemcy zaatakowały ZSRR 22 czerwca 1941 r., wstąpił ochotniczo we wrześniu tego roku do Waffen-SS. 
Służył zimą 1942 r. jako korespondent wojenny na froncie wschodnim. 15 maja tego roku awansował do stopnia SS-Sturmanna. Następnie wysłano go na przeszkolenie oficerskie do Bad Tölz, po ukończeniu którego w stopniu SS-Unterscharführera, SS-Oberscharführera, a następnie SS-Untersturmführera pracował w departamencie propagandy w Berlinie. Formalnie wchodził w skład SS-Standarte "Kurt Eggers". Był też spikerem w duńskim radiu. Ponadto publikował propagandowe artykuły w piśmie SS "Daggry". Został odznaczony Żelaznym Krzyżem 2 klasy. 
Po kapitulacji III Rzeszy 8/9 maja 1945 r., został aresztowany i uwięziony do 1946 r. Zwolniono go bez procesu prawdopodobnie z powodu nacisków władz islandzkich. Powrócił na Islandię, zaś w 1949 r. wyjechał do Argentyny. Nie udało mu się rozkręcić tam żadnego interesu, dlatego przybył ponownie do ojczyzny. Pracował krótko na lotnisku międzynarodowym w Keflavíku, po czym przeniósł się do RFN, a stamtąd do USA. Od 1962 r. pracował jako agent Encyklopedii Britannica. Pod koniec życia studiował języki obce i muzykę.

</doc>
<doc id="2033127" url="https://pl.wikipedia.org/wiki?curid=2033127" title="Paul Lütkemann">
Paul Lütkemann

Paul Lütkemann, również: "Luetkemann", "Littkemann", "Lütgemann" (ur. ok. 1555 w Kołobrzegu, zm. między 1611 a 1616 we Frankfurcie nad Odrą) – niemiecki kompozytor i instrumentalista epoki wczesnego baroku.
Życiorys.
W roku 1578 roku Lütkemann rozpoczął studia na Uniwersytecie Viadrina we Frankfurcie nad Odrą. Od roku 1587 zatrudniony był jako muzyk miejski w Wismarze, a od 1588 w Szczecinie, gdzie do jego zadań należało muzykowanie w kościołach św. Jakuba i św. Mikołaja, oraz granie hejnałów. Około roku 1606 opuścił Szczecin i powrócił do Frankfurtu, gdzie pełnił funkcję podobną jak w innych miastach. Ostatnie wzmianki o nim pochodzą z roku 1611. W roku 1613 przez miasto przeszła epidemia dżumy, nie wiadomo jednak czy Lütkemann ją przeżył, czy nie. Z 1616 roku pochodzi wydanie jego dzieł, określone już jako "pośmiertne".
Twórczość.
Lütkemann pisał zarówno muzykę wokalną, jak i instrumentalną. Jeszcze za jego życia, w Szczecinie wydane zostały dwie księgi jego kompozycji:
Dużo więcej kompozycji znalazło się w pośmiertnym zbiorze wydanym we Frankfurcie nad Odrą w roku 1616, przez oficynę Friedricha Hartmanna. Zbiór obejmował pieśni kościelne, opracowane na 4, 5 i 6 głosów, przeznaczone na wszystkie niedziele i święta roku liturgicznego. Ponadto Lütkemann komponował wiele drobnych utworów okazjonalnych, co wynikało z jego zatrudnienia.
Najważniejszym dokonaniem Lütkemanna są jego fantazje chorałowe zawarte w zbiorze z roku 1597. Fantazje te są rzadkim w tamtej epoce przykładem instrumentalnego opracowania melodii chorałowych, a czasem też popularnych pieśni. Kompozycje te przeznaczone na instrumenty smyczkowe, w większości 5-głosowe, cechują się zaawansowaną, imitacyjną polifonią, niekiedy nowatorskimi rozwiązaniami formalnymi, oraz swobodnym traktowaniem źródłowej melodii, która bywa ozdabiana, przetwarzana rytmicznie, lub urozmaicana krótkimi wstawkami. Czasem też pojawia się fragmentarycznie w różnych głosach. Najbardziej znanym spośród tych utworów jest fantazja na temat pieśni "Innsbruck, ich muß dich lassen" Heinricha Isaaca.

</doc>
<doc id="2033128" url="https://pl.wikipedia.org/wiki?curid=2033128" title="Bad Lieutenant">
Bad Lieutenant

Bad Lieutenant – angielski zespół grający rocka alternatywnego powstały w 2007 roku.
Liderem zespołu i wokalistą jest Bernard Sumner, twórca grupy New Order, z której pochodzi także gitarzysta Phil Cunningham. Grupę uzupełnił Jake Evans pochodzący z zespołu Rambo and Leroy. Gościnnie z zespołem nagrywali Stephen Morris, były perkusista zespołu New Order oraz basista grupy Blur, Alex James.
Nazwa zespołu została zaczerpnięta od tytułu filmu powstałego w 1992 "Zły porucznik" w reżyserii Abela Ferrary.
Życiorys.
Po odejściu w roku 2007 Petera Hooka z zespołu New Order, pozostali członkowie wyrażali chęć kontynuowania działalności, do czego nie chciał dopuścić były basista. Na początku 2009 roku ogłoszono powstanie nowego zespołu Bad Lieutenant, wraz z informacjami o pierwszej płycie zatytułowanej "Never Cry Another Tear".
Debiutancki singel „Sink or Swim” został wydany 28 września 2009, poprzedzając ukazanie się albumu w dniu 5 października 2009.
Pierwsza trasa koncertowa zespołu odbyła się na terenie Wielkiej Brytanii na przełomie października i listopada 2009.
Drugi singel zespołu pod tytułem „Twist of Fate” został wydany wraz z remiksem utworu „Poisonous Intent” w dniu 22 marca 2010. Grupa ogłosiła konkurs dla fanów, który polegał na stworzeniu do niego teledysku. Zwycięski teledysk został oficjalnym teledyskiem do tego utworu. 

</doc>
<doc id="2033130" url="https://pl.wikipedia.org/wiki?curid=2033130" title="Fusigobius signipinnis">
Fusigobius signipinnis

Fusigobius signipinnis – gatunek morskiej ryby z rodziny babkowatych (Gobiidae).
Występowanie.
Zachodni Pacyfik od Japonii po Australię. Ostatnio odkryta na Tonga.
Występuje w wodach o temperaturze 23–27 °C na głębokości 5–25 m. Żyje na dnie piaszczystym w pobliżu koralowców.
Cechy morfologiczne.
Osiąga 4,9 cm długości. W płetwach grzbietowych 7 twardych i 9 miękkich promieni, w płetwie odbytowej 1 twardy i 8 miękkich promieni. W płetwach piersiowych 17–18 promieni. Samce mają wyższą i silniej ubarwioną pierwszą płetwę grzbietową.
Znaczenie.
Hodowana w akwariach.

</doc>
<doc id="2033131" url="https://pl.wikipedia.org/wiki?curid=2033131" title="Ri Chun Hi">
Ri Chun Hi

Ri Chun Hi (kor. 리춘히, ur. 1943) – północnokoreańska aktorka i dziennikarka telewizyjna.
Urodziła się w biednej rodzinie robotniczej. Ukończyła studia w Szkole Teatralno-Filmowej w Pjongjangu. Początkowo pracowała w teatrze. W 1971 roku dołączyła do Koreańskiej Centralnej Telewizji, a w 1974 roku została główną prezenterką. Prowadziła główne wydanie wiadomości w telewizji państwowej, informowała m.in. o śmierci Kim Ir Sena, pierwszym wystrzeleniu satelity w kraju oraz o oficjalnym oświadczeniu rządu w sprawie testów jądrowych.
W 2011 roku przez dwa miesiące miała przerwę w prowadzeniu serwisu informacyjnego. Na antenę wróciła w grudniu, kiedy to przekazała informację o śmierci Kim Dzong Ila. W 2012 roku przeszła na emeryturę i zajęła się przygotowaniem nowych prezenterów do pracy w telewizji. Wracała do prowadzenia wiadomości w telewizji, by przekazywać ważne informacje dotyczące Korei Północnej. Wiosną 2019 roku wróciła na chwilę do telewizji, by poinformować o stanie zdrowia Kim Dzong Una.
Niewiele wiadomo na temat życia prywatnego Ri Chun Hi. Prawdopodobnie wraz z mężem, dziećmi i wnukami mieszka w stolicy. Należy do Partii Pracy Korei.
W Korei Północnej Ri Chun Hi uchodzi za jedną z twarzy reżimu, odpowiedzialną za przekazywanie najważniejszych informacji. Styl wypowiedzi Ri jest parodiowany przez południowokoreańskich i tajwańskich komików. 

</doc>
<doc id="2033132" url="https://pl.wikipedia.org/wiki?curid=2033132" title="Babka szorstka">
Babka szorstka

Babka szorstka "(Benthophilus granulosus)" – gatunek ryby okoniokształtnej z rodziny babkowatych (Gobiidae).
Rozmieszczenie i środowisko.
Występuje w przybrzeżnych wodach całego Morza Kaspijskiego i w dolnych odcinkach uchodzących do niego rzek. Szczególnie liczna jest u północnego i wschodniego wybrzeża tego jeziora, a także w dolnej Wołdze po Astrachań oraz w dolnym Uralu. Zasięg jej występowania zamyka się w obszarze 49°N–36°N, 44°E–55°E, obejmując wody Rosji, Kazachstanu, Turkmenistanu, Iranu i Azerbejdżanu.
Bytuje zarówno w środowisku słodko-, jak i słonowodnym, w tym także słonawym. Jest rybą denną (przydenny tryb życia jest właściwy dla całego podrzędu babkowców). W okresie letnim przebywa na niewielkich głębokościach – od 5 do 20 m, w strefie przybrzeżnej Morza Kaspijskiego i w deltowych odcinkach rzek, zimą natomiast przenosi się na większe głębokości: 60–70 m.
Morfologia.
Osiąga do 5,6 cm (lub do 6 cm) długości całkowitej, przeciętnie 3–4 cm. Ciało kolbowate (zbliżone kształtem do kijanek), z szeroką i silnie spłaszczoną głową o prostym profilu, prawie poziomym. Głowa i tułów, z wyjątkiem pyska i brzucha, które to pokryte są krótkimi kolcami, mają liczne, drobne, gęsto rozmieszczone kostne guzki, co sprawia, że babki te są szorstkie w dotyku. U młodych babek kolce znajdują się także po dolnej stronie głowy. Oczy duże, zwrócone w kierunku czubka głowy. Pysk tępo zakończony, z mięsistymi wargami, z szerokim otworem gębowym, którego zakończenie przypada na przedłużeniu linii środka oka. Żuchwa wysunięta w porównaniu do szczęki górnej. Na podbródku niewielki płat skórny, budzący skojarzenie z wąsem. Dwie oddzielne płetwy grzbietowe – pierwsza z 3–5, często 3–4, promieniami twardymi, druga z jednym promieniem twardym i 5–9, często 8–9, promieniami miękkimi. Płetwa odbytowa z jednym cierniem i 6–8, zwykle 7–8, promieniami miękkimi. Płetwy brzuszne dochodzą do nasady płetwy odbytowej. Płetwy piersiowe krótkie, nie sięgają nasady drugiej płetwy grzbietowej.
Ubarwienie zmienne w zależności od warunków środowiska, z reguły od jasnoszarego do jasnobrązowego, z żółtym, różowo połyskującym brzuchem. Pod obiema płetwami grzbietowymi występują ciemnobrązowe, poprzeczne, wygięte pasy. Ciemny pas również od oka do krawędzi pokrywy skrzelowej. Na trzonie ogonowym, u nasady płetwy ogonowej, ciemna plama. Wszystkie płetwy, oprócz brzusznych i ogonowej, zdobią rzędy ciemnobrązowych, małych punktów.
Ekologia i zachowanie.
Babka szorstka zjada przeważnie małe bezkręgowce, wśród nich ślimaki i inne mięczaki, niektóre skorupiaki, a także larwy innych ryb. W północnej części Morza Kaspijskiego i w delcie Wołgi trze się po pierwszej zimie od kwietnia do lipca, w płytkiej wodzie. Niewiele wiadomo na temat sposobu rozrodu.
Status i zagrożenia.
Nieprzerwanie (od 2008) IUCN uznaje ją za gatunek najmniejszej troski (LC). Populacja liczna, jej trend nieznany. Nie są znane również poważniejsze zagrożenia mogące mieć negatywny wpływ na liczebność ryby.

</doc>
<doc id="2033133" url="https://pl.wikipedia.org/wiki?curid=2033133" title="Eduardo Lima (piłkarz brazylijski)">
Eduardo Lima (piłkarz brazylijski)

Eduardo Lima (ur. 22 sierpnia 1920 w São Paulo, zm. 17 lipca 1973) – piłkarz brazylijski, występujący podczas kariery na pozycji napastnika.
Kariera klubowa.
Całą piłkarską karierę Eduardo Lima spędził w SE Palmeiras. Podczas tego okresu Lima wygrał z Palmeiras dwukrotnie mistrzostwo stanu São Paulo - Campeonato Paulista w 1944 i 1947 roku.
Kariera reprezentacyjna.
W reprezentacji Brazylii Eduardo Lima zadebiutował 14 maja 1944 w towarzyskim meczu z reprezentacją Urugwaju. Był to udany debiut, gdyż Lima zdobył dwie bramki. W 1945 roku zdobył z Brazylią Copa Julio Roca 1945 po pokonaniu Argentyny.
W 1946 roku Lima uczestniczył w turnieju Copa América, na którym Brazylia zajęła drugie miejsce. Na tym turnieju Lima wystąpił w trzech meczach z Boliwią, Urugwajem oraz Argentyną.
Ostatni raz w reprezentacji Lima wystąpił 29 marca 1947 w zremisowanym 0-0 meczu z reprezentacją Urugwaju. Stawką tego meczu było Copa Rio Branco 1947, które Brazylia zdobyła. Ogółem w reprezentacji wystąpił w 10 meczach i strzelił 3 bramki.

</doc>
<doc id="2033137" url="https://pl.wikipedia.org/wiki?curid=2033137" title="Benthophilus granulosus">
Benthophilus granulosus



</doc>
<doc id="2033139" url="https://pl.wikipedia.org/wiki?curid=2033139" title="Gmina Dyneburg">
Gmina Dyneburg

Daugavpils novads – jedna ze 109 jednostek administracyjnych (novads) na Łotwie powstałych 1 lipca 2009 roku. Jej stolicą jest Dyneburg, który jednak w skład jednostki nie wchodzi.
Obszar wiejski dzieli się na 19 pohostów:
Demografia.
Struktura etniczna.
Na 1 stycznia 2010 roku struktura etniczna (narodowości) w novads przedstawia się następująco:

</doc>
<doc id="2033141" url="https://pl.wikipedia.org/wiki?curid=2033141" title="Topologia wprowadzona przez rodzinę przekształceń">
Topologia wprowadzona przez rodzinę przekształceń

Topologia wprowadzona przez rodzinę przekształceń (także słaba topologia, ) – najuboższa topologia w danym zbiorze formula_1 względem której każde przekształcenie ze z góry zadanej rodziny przekształceń zbioru formula_2 o wartościach w przestrzeniach topologicznych jest ciągłe. Pojęcie topologii wprowadzonej przez rodzinę przekształceń wprowadził Nicolas Bourbaki.
Konstrukcja.
Niech formula_2 będzie zbiorem, formula_4 będzie rodziną przestrzeni topologicznych oraz niech dla każdego formula_5 dana będzie funkcja (przekształcenie)
W zbiorze formula_2 istnieje najsłabsza topologia, względem której każda funkcja formula_8 jest ciągła. Bazą tej topologii jest rodzina zbiorów postaci
gdzie formula_10 jest skończonym podzbiorem zbioru formula_11 oraz formula_12 jest otwartym podzbiorem formula_13 Topologia ta nazywana jest topologią wyznaczoną przez rodzinę przekształceń formula_14

</doc>
<doc id="2033145" url="https://pl.wikipedia.org/wiki?curid=2033145" title="Fast Data Encipherment Algorithm">
Fast Data Encipherment Algorithm



</doc>
<doc id="2033147" url="https://pl.wikipedia.org/wiki?curid=2033147" title="Demokracja partycypacyjna">
Demokracja partycypacyjna



</doc>
<doc id="2033151" url="https://pl.wikipedia.org/wiki?curid=2033151" title="Tikiguania">
Tikiguania

Tikiguania – rodzaj jaszczurki z grupy Iguania żyjącej na terenach Półwyspu Indyjskiego. Opisano ją jako najstarszą znaną jaszczurkę i najstarszego znanego przedstawiciela łuskonośnych.
"Tikiguania" została opisana w 2006 roku przez Dattę i Ray w oparciu o lewą kość zębową (GSI type Pal/CHQ-010) odkrytą w datowanych na karnik osadach formacji Tiki w Indiach, w okolicy wioski Tiki w stanie Madhya Pradesh. Później zakwestionowano jej wiek, sugerując, że skamieniałość ta pochodzi z późnego neogenu lub czwartorzędu.
Systematyka.
W gałęzi żuchwy znajdowało się uzębienie pleurodontyczne i akrodontyczne – występujące u lepidozaurów – a nie tekodontyczne, co wskazuje na przynależność tikiguanii do lepidozaurów. Porównanie uzębienia oraz budowy kości żuchwy sugeruje, że "Tikiguania" należy do kladu Acrodonta wewnątrz grupy Iguania. Późniejsze analizy potwierdzają przynależność tikiguanii do Acrodonta, a konkretnie do agamowatych z grupy Draconinae. Jaszczurka ta osiągała niewielkie rozmiary – długość jej żuchwy wynosi około 17 mm.
Odkrycie szczątków tikiguanii w triasowych osadach potwierdzałoby hipotezę, według której przedstawiciele Iguania zaczęli różnicować się jeszcze przed rozpadem Pangei. W 2011 roku Mark Hutchinson i współpracownicy stwierdzili jednak, że budowa żuchwy tikiguanii jest identyczna jak u współczesnych przedstawicieli Draconinae. Morfologia żuchwy niezmieniona przez ponad 210 mln lat oraz w ogóle istnienie zaawansowanych Acrodonta jest zdaniem autorów bardzo mało prawdopodobne – na co wskazują m.in. badania molekularne – co sugeruje, że GSI type Pal/CHQ-010 jest w rzeczywistości skamieniałością pochodzącą z późnego neogenu lub czwartorzędu, a nie triasu. Wskazuje na to również niezniszczenie delikatnych krawędzi kości i koron zębów – według autorów szczątki "Tikiguania" w wyniku erozji dostały się do osadów formacji Tiki, gdzie przebywały przez kilka milionów lat.
Etymologia.
Nazwa "Tikiguania" odnosi się do formacji Tiki, w której odnaleziono holotyp, oraz prawdopodobnej przynależności tego taksonu do grupy Iguania. Epitet gatunkowy gatunku typowego, "estesi", honoruje Richarda Estesa, który badał filogenezę i biogeografię gadów łuskonośnych.

</doc>
<doc id="2033152" url="https://pl.wikipedia.org/wiki?curid=2033152" title="Tikiguania estesi">
Tikiguania estesi



</doc>
<doc id="2033154" url="https://pl.wikipedia.org/wiki?curid=2033154" title="Andrea Maria Schenkel">
Andrea Maria Schenkel

Andrea Maria Schenkel (ur. 21 marca 1962 w Ratyzbonie) – współczesna pisarka niemiecka.
Wychowana na bawarskiej wsi (okolice Regensburga), ukończyła szkołę państwową, uprawniającą do pracy w urzędzie pocztowym. W 1991 przeprowadziła się do Badenii-Wirtembergii, by w 1995 powrócić do Bawarii. Mieszka na wsi z mężem (lekarzem) i trójką potomstwa.

</doc>
<doc id="2033155" url="https://pl.wikipedia.org/wiki?curid=2033155" title="Funkcja Snefru">
Funkcja Snefru



</doc>
<doc id="2033156" url="https://pl.wikipedia.org/wiki?curid=2033156" title="Wiesław Kamiński">
Wiesław Kamiński

Wiesław Andrzej Kamiński (ur. 3 lutego 1949 we Włodawie) – polski fizyk i polityk, profesor nauk fizycznych, były rektor UMCS w Lublinie.
Życiorys.
Wykształcenie i działalność naukowa.
W 1967 zdał maturę w I Liceum Ogólnokształcącym we Włodawie. W 1972 ukończył studia z zakresu fizyki na Uniwersytecie Marii Curie-Skłodowskiej w Lublinie. Na tej samej uczelni uzyskiwał stopnie doktora (1977, na podstawie pracy "Nowy schemat klasyfikacyjny stanów jądrowych i jego zastosowania") i doktora habilitowanego (1992, w oparciu o rozprawę "Reakcje wymiany ładunku z niskoenergetycznymi pionami"). W 1996 otrzymał tytuł profesora nauk fizycznych.
Od początku pracy zawodowej związany z UMCS, na którym doszedł do stanowiska profesora zwyczajnego. Objął w 1993 funkcję kierownika Zakładu Fizyki Systemów Złożonych. W latach 2005–2008 był rektorem Uniwersytetu Marii Curie-Skłodowskiej. W pracy naukowej zajmuje się w szczególności fizyką jądrową i pośrednich energii, zagadnieniami obliczeniowymi sztucznej inteligencji, badaniami nad sieciami neuronowymi.
Wykładał na uczelniach zagranicznych m.in. w Niemczech, Francji, Włoszech, Grecji i Finlandii. Był także kierownikiem Katedry Informatyki i Inżynierii Wiedzy w Wyższej Szkole Zarządzania i Administracji w Zamościu. Został członkiem Komitetu Historii Nauki i Techniki oraz Komitetu Fizyki Polskiej Akademii Nauk. Członek krajowych i zagranicznych towarzystw naukowych, m.in. Polskiego Towarzystwa Fizycznego, którego w latach 2010–2013 był prezesem.
Działalność społeczno-polityczna.
W 1980 organizował struktury uczelnianej „Solidarności”, był przewodniczącym delegacji zarządu Regionu Środkowo-Wschodniego związku na I Krajowy Zjazd Delegatów w Gdańsku. Po wprowadzeniu stanu wojennego internowano go na okres czterech i pół miesiąca. Na początku lat 90. zaangażowany w działalność Kongresu Liberalno-Demokratycznego, był przewodniczącym tej partii w województwie lubelskim. W wyborach w 2007 z listy Platformy Obywatelskiej bez powodzenia ubiegał się o mandat senatora.

</doc>
<doc id="2033160" url="https://pl.wikipedia.org/wiki?curid=2033160" title="Waldemar Ciesielczyk">
Waldemar Ciesielczyk

Waldemar Ciesielczyk (ur. 31 października 1958 w Poznaniu, zm. 18 czerwca 2010 tamże), polski szermierz, zawodnik Warty Poznań, członek reprezentacji olimpijskiej na igrzyska olimpijskie w Seulu, na których zajął 5. miejsce w konkurencji floretu drużynowego. Został pochowany na cmentarzu Miłostowo w Poznaniu.

</doc>
<doc id="2033165" url="https://pl.wikipedia.org/wiki?curid=2033165" title="Zbigniew Stankiewicz">
Zbigniew Stankiewicz

Zbigņevs Stankevičs (pol. "Zbigniew Stankiewicz"; ur. 15 lutego 1955 w Sinole w gminie Lejasciems w rejonie gulbeńskim) – łotewski duchowny rzymskokatolicki narodowości polskiej, doktor teologii fundamentalnej, były wiceprzewodniczący Związku Polaków na Łotwie, arcybiskup metropolita Rygi i prymas Łotwy od 2010, członek Papieskiej Rady do spraw Popierania Jedności Chrześcijan od 2012.
Życiorys.
W latach 1962–1970 kształcił się w szkole podstawowej w Eglaine, następnie zaś w szkole średniej w Iłłukszcie (1970–1973). W 1978 ukończył studia na Wydziale Automatyki i Techniki Obliczeniowej Politechniki Ryskiej, po czym uzyskał zatrudnienie jako inżynier w ryskiej stoczni, następnie zaś w bankowości. W 1988 zaangażował się w działalność w Związku Polaków na Łotwie, był m.in. jego wiceprezesem. W 1990 podjął studia na Wydziale Teologicznym Katolickiego Uniwersytetu Lubelskiego, a w 1996 przyjął święcenia kapłańskie. Pełnił posługę w archidiecezji ryskiej, m.in. jako wikariusz w parafii św. Franciszka (1996–2001), był także wikariuszem w katedrze św. Jakuba w Rydze (2001–2002). W latach 1996–2002 był opiekunem charyzmatycznej wspólnoty „Effata”.
Studiował na Papieskim Uniwersytecie Laterańskim w Rzymie, gdzie w 2004 uzyskał stopień licencjata w zakresie teologii fundamentalnej, a w 2008 doktorat z tej dziedziny.
Od grudnia 2008 pełnił funkcję ojca duchownego Seminarium Metropolitarnego w Rydze oraz dyrektora Wyższego Instytutu Nauk Religijnych (łot. "Rīgas Augstākā reliģijas zinātņu institūts"). Pracuje również jako wykładowca w Ryskim Instytucie Teologicznym. Był wikariuszem pomocniczym w parafii Chrystusa Króla.
19 czerwca 2010 został mianowany przez papieża Benedykta XVI nowym arcybiskupem Rygi. Jego konsekracja odbyła się 8 sierpnia w luterańskiej katedrze w Rydze. Współkonsekratorem był Prymas Polski abp Józef Kowalczyk. Ingres nastąpił 21 sierpnia 2010 w katedrze św. Jakuba.
12 czerwca 2012 arcybiskup Stankiewicz został członkiem Papieskiej Rady do spraw Popierania Jedności Chrześcijan.

</doc>
<doc id="2033170" url="https://pl.wikipedia.org/wiki?curid=2033170" title="Zbigņevs Stankevičs">
Zbigņevs Stankevičs



</doc>
<doc id="2033172" url="https://pl.wikipedia.org/wiki?curid=2033172" title="Grote Kerk (Breda)">
Grote Kerk (Breda)



</doc>
<doc id="2033173" url="https://pl.wikipedia.org/wiki?curid=2033173" title="Culcasia">
Culcasia

Culcasia P.Beauv. – rodzaj wieloletnich roślin, fanerofitów lub chamefitów, należący do rodziny obrazkowatych, liczący 24 gatunki pochodzące z tropikalnych regionów Afryki, zasiedlające wieczniezielone lasy równikowe. Nazwa naukowa rodzaju pochodzi od arabskiej nazwy zwyczajowej tych roślin ("qolqas").
Zastosowanie.
W tradycyjnej medycynie afrykańskiej liście gatunku "Culcasia scandens" w postaci ekstraktu z miazgi, naparu lub popiołu powstałego w wyniku kalcynacji stosowane są zewnętrznie lub donosowo (popiół) jako środek przeciwbólowy. Badania przeprowadzone w latach 2000-2004 wykazały, że liście tej rośliny zawierają cukry redukujące, alkaloidy, glikozydy, saponiny, taniny, flawonoidy, terpenoidy, sterole oraz nienasycone laktony steroidów. Ich działanie przeciwzapalne jest silniejsze niż aspiryny w dawce 100 mg/kg.

</doc>
<doc id="2033193" url="https://pl.wikipedia.org/wiki?curid=2033193" title="Zbigņev Stankevičs">
Zbigņev Stankevičs



</doc>
<doc id="2033198" url="https://pl.wikipedia.org/wiki?curid=2033198" title="World Rugby">
World Rugby

World Rugby – międzynarodowa organizacja pozarządowa zarządzająca rozgrywkami rugby union oraz ustalająca zasady gry. Powstała w 1886 jako „International Rugby Football Board” (IRFB) na wniosek szkockiego, walijskiego i irlandzkiego związku rugby. Związek angielski początkowo odmówił przystąpienia, niemniej w 1890 został pierwszym członkiem-niezałożycielem. 
International Rugby Football Board zmieniła swoją nazwę na „International Rugby Board” w 1997 roku. W listopadzie 2014 roku po raz kolejny nazwa uległa zmianie – na „World Rugby”. Główna siedziba organizacji znajduje się w Dublinie. Bernard Lapasset wybrany na drugą kadencję w grudniu 2011 roku postanowił nie ubiegać się o kolejną, toteż od lipca 2016 roku funkcję tę objął jednogłośnie wybrany Bill Beaumont.
World Rugby organizuje m.in. takie rozgrywki jak: puchar świata, puchar świata kobiet, puchar świata w rugby 7, World Rugby Sevens Series, World Rugby Women’s Sevens Series, mistrzostwa świata juniorów czy World Rugby U-20 Trophy.
W listopadzie 2012 roku zrzeszał 100 członków pełnych i 18 stowarzyszonych, trzy lata później odpowiednio 103 i 17, zaś w grudniu 2017 roku 105 i 16. Na poszczególnych kontynentach działają stowarzyszone z World Rugby federacje – Rugby Europe, Oceania Rugby, Rugby Africa, Sudamérica Rugby, Rugby Americas North i Asia Rugby.

</doc>
<doc id="2033199" url="https://pl.wikipedia.org/wiki?curid=2033199" title="IRB">
IRB



</doc>
<doc id="2033212" url="https://pl.wikipedia.org/wiki?curid=2033212" title="Jednostki Wojska Polskiego imienia Stefana Batorego">
Jednostki Wojska Polskiego imienia Stefana Batorego

Jednostki Wojska Polskiego imienia Stefana Batorego

</doc>
<doc id="2033214" url="https://pl.wikipedia.org/wiki?curid=2033214" title="Pacific Nations Cup">
Pacific Nations Cup



</doc>
<doc id="2033215" url="https://pl.wikipedia.org/wiki?curid=2033215" title="Ondrej Matej">
Ondrej Matej

Ondrej Matej (ur. 9 września 1969 w Bańskiej Bystrzycy) – słowacki inżynier i polityk, od 2010 do 2012 poseł do Rady Narodowej.
Życiorys.
Ukończył studia na wydziale budownictwa Wyższej Szkoły Technicznej w Koszycach (oddział w Preszowie). W okresie rządów Mikuláša Dzurindy był przewodniczącym rady nadzorczej spółki kolejowej Železničná spoločnosť Slovensko. Od 2006 pracował w Boegl a Krýsl, czesko-niemieckiej spółce zajmującej się budową mostów.
Od 2009 był przewodniczącym SDKÚ-DS w kraju proszowskim. W 2010 uzyskał mandat posła do Rady Narodowej z ramienia SDKÚ-DS. Dwa lata później nie został ponownie wybrany. Później stanął na czele partii Hlas pravice.

</doc>
<doc id="2033216" url="https://pl.wikipedia.org/wiki?curid=2033216" title="Pavol Kubovič">
Pavol Kubovič

Pavol Kubovič (ur. 31 stycznia 1960 w Łuczeńcu) – słowacki inżynier, polityk i samorządowiec, wiceprzewodniczący SDKÚ-DS, od 2002 do 2012 poseł do Rady Narodowej.
Życiorys.
W latach 1979–1983 studiował na wydziale budownictwa Słowackiej Wyższej Szkoły Technicznej w Bratysławie (obecnie: Słowacki Uniwersytet Techniczny), po czym pracował jako inżynier budownictwa (m.in. w spółce Kovoprojekt Bratislava). W latach 1992–1998 prowadził własną działalność gospodarczą. Od 1998 do 2006 był burmistrzem bratysławskiej dzielnicy Ružinov. Od 1994 do 2002 działał w Partii Demokratycznej. W latach 2002, 2006 i 2010 uzyskiwał mandat posła do Rady Narodowej z ramienia SDKÚ (SDKÚ-DS). W 2012 nie został ponownie wybrany. Od maja do lipca 2004 był posłem do Parlamentu Europejskiego V kadencji.

</doc>
<doc id="2033218" url="https://pl.wikipedia.org/wiki?curid=2033218" title="Peter Markovič">
Peter Markovič

Peter Markovič (ur. 10 października 1978 w Dolným Kubínie) – słowacki działacz młodzieżowy i polityk, od 2006 do 2012 poseł do Rady Narodowej.
Życiorys.
W latach 1998–2003 studiował nauki polityczne na Uniwersytecie Komeńskiego w Bratysławie. W latach 90. był działaczem organizacji młodzieżowej (MDÚ), zasiadał w jej władzach krajowych (1999–2000), następnie działał w ruchu SDKÚ – NOVÁ GENERÁCIA. W latach 2002–2006 zatrudniony w kancelarii premiera, od 2006 do 2012 przez dwie kadencje sprawował mandat posła do Rady Narodowej. Nie został ponownie wybrany w kolejnych wyborach.

</doc>
<doc id="2033219" url="https://pl.wikipedia.org/wiki?curid=2033219" title="Štefan Kužma">
Štefan Kužma

Štefan Kužma (ur. 14 kwietnia 1958) – słowacki polityk i inżynier, od 2006 do 2012 poseł do Rady Narodowej.
Życiorys.
W latach 1977–1982 studiował na wydziale budownictwa Słowackiej Wyższej Szkoły Technicznej w Bratysławie, następnie pracował w branży budowlanej w Koszycach (1982–1990). Od 1990 do 1998 był dyrektorem finansowym w spółce UNING. Od 1998 do 2002 sprawował funkcję wiceburmistrza miasta Preszów, następnie zaś szefa urzędu powiatowego w Preszowie (2003–2005). Od 2005 do 2006 był wiceministrem resortu budownictwa i rozwoju regionalnego. W 2006 został posłem do Rady Narodowej z ramienia SDKÚ-DS. W 2010 uzyskał reelekcję. Dwa lata później nie został ponownie wybrany.

</doc>
<doc id="2033221" url="https://pl.wikipedia.org/wiki?curid=2033221" title="Atsuhiro Miura">
Atsuhiro Miura

 – japoński piłkarz występujący na pozycji pomocnika. Były reprezentant kraju.
Kariera reprezentacyjna.
Miura w reprezentacji zadebiutował w 1999 r. W tym samym roku uczestniczył wraz z drużyną narodową w turnieju Copa America w Paragwaju, gdzie Japonia wystąpiła gościnnie. Już rok później święcił mistrzostwo Azji, wyczyn ten powtórzył w 2004 r. Atsuhiro dwukrotnie uczestniczył także w Pucharze Konfederacji – w 2001 i 2005 r.

</doc>
<doc id="2033222" url="https://pl.wikipedia.org/wiki?curid=2033222" title="Tomáš Galbavý">
Tomáš Galbavý

Tomáš Galbavý (ur. 28 kwietnia 1958 w Topolczanach) – słowacki polityk, od 2002 do 2012 poseł do Rady Narodowej.
Życiorys.
Studiował nauki polityczne na Uniwersytecie Konstantyna Filozofa w Nitrze. Od 1983 pracował zawodowo jako artysta i prezenter. Od 2002 przez trzy kadencje pełnił mandat posła do Rady Narodowej z ramienia SDKÚ i następnie SDKÚ-DS. W 2012 nie został ponownie wybrany. Od maja do lipca 2004 był posłem do Parlamentu Europejskiego V kadencji. Dołączył później do ugrupowania Most-Híd.

</doc>
<doc id="2033223" url="https://pl.wikipedia.org/wiki?curid=2033223" title="Kilimanjaro (album)">
Kilimanjaro (album)

Kilimanjaro – dwupłytowy, koncertowy album polskiego skrzypka jazzowego Zbigniewa Seiferta oraz towarzyszących mu muzyków. Nagrań dokonała rozgłośnia Radia Kraków 14 listopada 1978 w krakowskim klubie „Pod Jaszczurami”. 
Razem z Seifertem grają: gitarzysta Jarosław Śmietana, kontrabasista Zbigniew Wegehaupt oraz dwóch muzyków zespołu Laboratorium: pianista Janusz Grzywacz i perkusista Mieczysław Górka. Były to ostatnie nagrania Zbigniewa Seiferta, który zmarł trzy miesiące po tym koncercie. Płyty ukazały się w 1979 (spotykana też data 1980) jako dwa odrębne LP firmy PolJazz (wydawcą było PSJ). Strona B drugiej płyty to kompozycja Seiferta „On The Farm”, na którą nałożone jest nagranie 20. minutowego wywiadu ze Zbigniewem Seifertem, udzielonego Antoniemu Krupie z krakowskiego oddziału PSJ we wrześniu 1978.
W 1985 ukazało się wznowienie tych analogów. W 1998 nieco zmieniony materiał wydany został na jednym CD (firma: ST.SZ.S. KJ 001 CD ; można też spotkać informację, iż CD z tym koncertem wydała firma GoWi, której współwłaścicielem był Marek Winiarski). 1 stycznia 2006 Radio Kraków (jako wydawnictwo wymieniony jest: Poljazz Anex) wydało 2 CD powtarzając pierwotny układ nagrań i szatę graficzną okładek płyt analogowych.
Lista utworów.
LP 1 Strona A
LP 2 Strona A
Zawartość CD Seifert Kilimanjaro (wydawca: ST.SZ.S. KJ 001)
Zmiany (w stosunku do wcześniejszych edycji): brak utworu „Coral”, inna kolejność utworów, inne czasy kilku utworów, utwór „On The Farm” bez wywiadu z Seifertem.

</doc>
<doc id="2033224" url="https://pl.wikipedia.org/wiki?curid=2033224" title="Stanislav Janiš">
Stanislav Janiš

Stanislav Janiš (ur. 9 października 1958) – słowacki polityk i inżynier, przewodniczący klubu poselskiego SDKÚ-DS (2006–2010).
Życiorys.
W 1983 ukończył studia na wydziale budownictwa Wyższej Szkoły Technicznej w Koszycach. Pracował jako kierownik budowy, od 1994 był wicedyrektorem szpitala uniwersyteckiego w Martinie. W 1999 został dyrektorem urzędu miejskiego tej miejscowości. Od 1990 działał w Ruchu Chrześcijańsko-Demokratycznym, następnie zaś w Słowackiej Koalicji Demokratycznej i SDKÚ. Od 2002 pełnił mandat posła do Rady Narodowej, w latach 2006–2010 był przewodniczącym klubu poselskiego SDKÚ-DS. W 2012 nie został ponownie wybrany.

</doc>
<doc id="2033233" url="https://pl.wikipedia.org/wiki?curid=2033233" title="Superpuchar Wysp Owczych w piłce nożnej (2010)">
Superpuchar Wysp Owczych w piłce nożnej (2010)

14 marca 2010 rozegrano mecz czwartej edycji Superpucharu Wysp Owczych. Było to spotkanie mistrza kraju z roku 2009, HB Tórshavn, oraz zdobywcy Pucharu Wysp Owczych 2009, Víkingur Gøta. Po raz drugi w historii Superpuchar otrzymali gracze z Tórshavn.

</doc>
<doc id="2033236" url="https://pl.wikipedia.org/wiki?curid=2033236" title="Barkocinek">
Barkocinek



</doc>
<doc id="2033243" url="https://pl.wikipedia.org/wiki?curid=2033243" title="Modrowo">
Modrowo



</doc>
<doc id="2033244" url="https://pl.wikipedia.org/wiki?curid=2033244" title="Kaula">
Kaula



</doc>
<doc id="2033245" url="https://pl.wikipedia.org/wiki?curid=2033245" title="Tantra lewej ręki">
Tantra lewej ręki



</doc>
<doc id="2033248" url="https://pl.wikipedia.org/wiki?curid=2033248" title="Cédric Marszewski">
Cédric Marszewski



</doc>
<doc id="2033249" url="https://pl.wikipedia.org/wiki?curid=2033249" title="Powierzchnia użytkowa budynku">
Powierzchnia użytkowa budynku



</doc>
<doc id="2033252" url="https://pl.wikipedia.org/wiki?curid=2033252" title="Gminy w departamencie Mozela">
Gminy w departamencie Mozela

Lista 730 gmin w departamencie Mozela we Francji.

</doc>
<doc id="2033253" url="https://pl.wikipedia.org/wiki?curid=2033253" title="Citheronia azteca">
Citheronia azteca

Citheronia azteca – gatunek motyla z rodziny pawicowatych. Spotyka się go w Gwatemali, Belize i Meksyku.

</doc>
<doc id="2033255" url="https://pl.wikipedia.org/wiki?curid=2033255" title="Dom Berlin Psuvsky (Tel Awiw)">
Dom Berlin Psuvsky (Tel Awiw)

Dom Berlin Psuvsky (hebr. בית ברלין פסובסקי; nazywany także Domem Bliźniaków בית התאומים) – historyczny dom w osiedlu Lew ha-Ir w zachodniej części miasta Tel Awiw, w Izraelu.
Historia.
Projekt budynku przygotowało dwóch architektów Josef Berlin i Richard Psuvsky. Budowę pierwszego domu ukończono w 1922, po czym w 1925 dobudowano sąsiedni bliźniaczy dom, który został połączony łukiem z wcześniejszym. Dom ten należał do rodziny Berlin.
Od 1929 w budynku mieściła się szkoła architektury w Tel Awiwie. W latach 50. XX wieku część budynku służyła położonemu w pobliżu szpitalowi "Hadassah" (zamknięty w 1992). Wykorzystywany w ten sposób do różnych celów budynek znalazł się w złym stanie technicznym. Gdy w 2000 wydano zezwolenie na budowę wieżowca Lev HaYir Tower (wysokość 95 metrów), nakazano wykonawcy przeprowadzenie renowacji zabytkowego "Domu Bliźniaków". Prace remontowe przeprowadzono w latach 2002-2003 przywracając mu dawną świetność.
Budynek wchodzi w skład zespołu miejskiego Białego Miasta Tel Awiwu, który został w 2003 umieszczony na Liście światowego dziedzictwa UNESCO, jako największe na świecie skupisko budynków modernistycznych.
Dane Techniczne.
Budynek ma 3 kondygnacje. Został wybudowany w stylu architektonicznym określanym nazwą eklektyzmem.

</doc>
<doc id="2033256" url="https://pl.wikipedia.org/wiki?curid=2033256" title="Jan Wypler">
Jan Wypler

Jan Wypler (ur. 14 maja 1890 w Kochłowicach, zm. 24 grudnia 1965 w Katowicach) – poliglota, tłumacz literatury hinduskiej, chińskiej i japońskiej.
Pochodził z rodziny robotniczej. Ukończył gimnazjum w Bytomiu, następnie studiował filozofię, romanistykę, germanistykę, slawistykę i sanskryt na uniwersytetach we Wrocławiu i Kilonii. Podczas studiów tłumaczył na język niemiecki literaturę polską, m.in. utwory Leopolda Staffa, Władysława Orkana, Stefana Żeromskiego oraz Stanisława Wyspiańskiego. Ponadto przekładał na niemiecki także literaturę czeską i bułgarską.
W 1919 powrócił na Górny Śląsk i został nauczycielem w gimnazjum w Zabrzu. Współpracował z Polskim Komisariatem Plebiscytowym, zajmował się propagandą, pisywał także artykuły do czasopism dwujęzycznych oraz polskich, wydawanych po niemiecku. 
W latach 1922–1931 nauczał w gimnazjach w Katowicach i Mysłowicach. Zajmował się także heraldyką i genealogią, podczas to których badań odkrył dokumenty, dotyczące pobytu Jana III Sobieskiego na Śląsku. W 1937, za sprawą przyjaciela Domana Wielucha, wydawcy słownika polsko-chińskiego, zainteresował się sinologią. Szybko nauczywszy się biernie języka, rozpoczął działalność, tłumacząc chińską i japońską poezję, przysłowia, filozofię i literaturę. W 1939 wydał rozprawkę pt. "Jak można łatwo nauczyć się po chińsku". 
Podczas II wojny światowej pozostał na Śląsku, nauczając na tajnych kompletach języków obcych. Po wojnie kontynuował działalność tłumacza. Był członkiem Związku Literatów Polskich. Po śmierci został pochowany na cmentarzu w rodzinnych Kochłowicach, a nad jego grobem przemawiał Wilhelm Szewczyk.

</doc>
<doc id="2033258" url="https://pl.wikipedia.org/wiki?curid=2033258" title="Dobra (dopływ Kupy)">
Dobra (dopływ Kupy)

Dobra – rzeka w Chorwacji, prawy dopływ Kupy. Jej długość wynosi 104,4 km.
Opis.
Powierzchnia jej dorzecza wynosi 900 km². Dobra powstaje z połączenia następujących cieków: Bukovska Dobra, Skradinska Dobra, Donja Dobra i Dobra (potok), które następnie w okolicy wsi Donja Dobra tworzą potok Ogulinska Dobra. Ogulinska Dobra wpływa do Đulinskiego ponoru, a na powierzchnię wypływa w okolicach Ogulina. Następnie jako Gojačka Dobra płynie na północny wschód i w pobliżu wsi Mahićno wpada do Kupy. W Bukovniku na Dobrej zbudowano zbiornik wodny.

</doc>
<doc id="2033259" url="https://pl.wikipedia.org/wiki?curid=2033259" title="Corot-15 b">
Corot-15 b



</doc>
<doc id="2033260" url="https://pl.wikipedia.org/wiki?curid=2033260" title="Rajd Grecji 2002">
Rajd Grecji 2002

Rezultaty Rajdu Grecji ("49th Acropolis Rally"), eliminacji Rajdowych Mistrzostw Świata w 2002 roku, który odbył się w dniach 14 – 16 czerwca. Była to siódma runda czempionatu w tamtym roku i trzecia szutrowa, a także trzecia w Junior WRC. Bazą rajdu było miasto Ateny. Zwycięzcami rajdu zostali Brytyjczycy Colin McRae i Nicky Grist w Fordzie Focusie WRC. Wyprzedzili oni Finów Marcusa Grönholma i Timo Rautiainena w Peugeocie 206 WRC oraz Hiszpanów Carlosa Sainza i Luísa Moyę w Fordzie Focusie WRC. Z kolei w Junior WRC zwyciężyli Finowie Janne Tuohino i Petri Vihavainen, jadący Citroënem Saxo VTS S1600.
Rajdu nie ukończyło pięciu kierowców fabrycznych. Brytyjczyk Richard Burns w Peugeocie 206 WRC odpadł na 13. odcinku specjalnym z powodu awarii wypadku i utraty koła. Kierowca Mitsubishi Lancera WRC Alister McRae zrezygnował z jazdy na 13. oesie z powodu awarii układu kierowniczego. Fin Tommi Mäkinen w Subaru Imprezie WRC miał wypadek na 6. oesie. Z kolei dwaj kierowcy Hyundaia Accenta WRC Fin Juha Kankkunen i Belg Freddy Loix odpadli odpowiednio na 8. i 14. oesie. Pierwszy z nich zrezygnował z rajdu na skutek awarii zawieszenia, a drugi awarii silnika.
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="2033262" url="https://pl.wikipedia.org/wiki?curid=2033262" title="Hillman Minx">
Hillman Minx

Hillman Minx – kompaktowy samochód osobowy produkowany przez brytyjską firmę Hillman w latach 1932–1970. Dostępny jako: coupé, kabriolet, sedan, van oraz kombi. Następca modelu 14. Do napędu używano silników R4. Moc przenoszona była na oś tylną poprzez 3-biegową automatyczną bądź 4-biegową manualną skrzynię biegów. Został zastąpiony przez modele Avenger i Hunter.
Ostatnim modelem o nazwie Minx była uboższa wersja samochodu Hillman Hunter (bazującego na platformie Rootes Arrow), z silnikiem 1496 cm³, produkowana od 1967 do 1970 roku.

</doc>
<doc id="2033263" url="https://pl.wikipedia.org/wiki?curid=2033263" title="Honda (ujednoznacznienie)">
Honda (ujednoznacznienie)



</doc>
<doc id="2033264" url="https://pl.wikipedia.org/wiki?curid=2033264" title="Edsel Ranger">
Edsel Ranger

Edsel Ranger – samochód osobowy klasy luksusowej produkowany pod amerykańską marką Edsel w latach 1958–1960.
Pierwsza generacja.
Edsel Ranger I została zaprezentowana po raz pierwszy w 1958 roku.
Podobnie do innych modeli Edsela z 1958 roku, pierwsza generacja modelu Ranger wyróżniała się awangardową stylistyką z dużą ilością owalnych i wyraźnie zaznaczonych akcentów. Pas przedni zdobiła charakterystyczna, owalna atrapa chłodnicy, z kolei tylne nadkole urozmaicało przetłoczenie w innym kolorze niż lakier na nadwoziu.
Druga generacja.
Edsel Ranger II została zaprezentowana po raz pierwszy w 1959 roku.
Druga generacja Edsela Rangera przeszła obszerne modyfikacje wizualne, porzucając kontrowersyjną stylistykę poprzednika na czele z owalną atrapą chłodnicy. Zamiast tego, samochód zyskał bardziej stonowane linie nadwozia, z charakterystycznymi podwójnymi reflektorami oraz lampami. Produkcja trwała niecały rok z powodu likwidacji marki Edsel.

</doc>
<doc id="2033266" url="https://pl.wikipedia.org/wiki?curid=2033266" title="Edsel Pacer">
Edsel Pacer

Edsel Pacer – samochód osobowy klasy luksusowej wyprodukowany pod amerykańską marką Edsel w 1958 roku. 
Historia i opis modelu.
Dostępny jako: 2-drzwiowy hardtop, 2-drzwiowy kabriolet, 4-drzwiowy hardtop oraz 4-drzwiowy sedan. Do napędu używano silników V8 o pojemności 5,9 litra. Moc przenoszona była na oś tylną poprzez 3-biegową automatyczną lub 3-biegową manualną skrzynię biegów. Został zastąpiony przez model Corsair.

</doc>
<doc id="2033267" url="https://pl.wikipedia.org/wiki?curid=2033267" title="Ochabski">
Ochabski

Ochabski – polski herb szlachecki o nieznanych barwach.
Opis herbu.
W polu dwa połukrzyże kawalerskie, połowami pionowych ramion ku sobie.
Najwcześniejsze wzmianki.
Pieczęć M. Ochabskiego z 1552.
Herbowni.
Ochabski

</doc>
<doc id="2033269" url="https://pl.wikipedia.org/wiki?curid=2033269" title="Kepler-4b">
Kepler-4b

Kepler-4b – planeta pozasłoneczna typu gorący neptun, znajdująca się w gwiazdozbiorze Smoka w odległości około 1800 lat świetlnych od Ziemi. Została odkryta w 2010 roku przez sondę Kepler.
Kepler-4b ma masę wynoszącą 0,08 oraz promień 0,36 . Planeta ta obiega swoją gwiazdę Kepler-4 w ciągu około 3,2 dnia.

</doc>
<doc id="2033270" url="https://pl.wikipedia.org/wiki?curid=2033270" title="Edsel Corsair">
Edsel Corsair

Edsel Corsair – samochód osobowy klasy luksusowej produkowany pod amerykańską marką Edsel w latach 1958 – 1959.
Pierwsza generacja.
Edsel Corsair I został zaprezentowany po raz pierwszy w 1958 roku.
Model Corsair poszerzył ofertę marki Edsel w 1958 roku jako luksusowa linia modelowa dostępna w pięciu wariantach nadwoziowych. Samochód zachował identyczne, charakterystyczne cechy wyglądu w porównaniu do pozostałych modeli producenta z 1958 roku.
Druga generacja.
Edsel Corsair II został zaprezentowany po raz pierwszy w 1959 roku.
Wraz z drugim rokiem obecności rynkowej modelu Corsair, Edsel zdecydował się przedstawić nową, drugą generację. Samochód utrzymany został w nowej estetyce producenta, wyróżniając się niżej osadzonymi reflektorami oraz mniejszym, charakterystycznym owalnym wlotem powietrza.

</doc>
<doc id="2033271" url="https://pl.wikipedia.org/wiki?curid=2033271" title="Somos El Mundo">
Somos El Mundo

„Somos El Mundo” – singel charytatywny wykonany w 2010 roku przez formację Artists for Haiti, którego celem było zebranie pieniędzy na pomoc dla ofiar trzęsienia ziemi na Haiti. Jest to hiszpańskojęzyczna wersja singla „We Are the World”. Premiera utworu odbyła się 1 marca 2010 roku.

</doc>
<doc id="2033273" url="https://pl.wikipedia.org/wiki?curid=2033273" title="Świniarzec">
Świniarzec



</doc>
<doc id="2033276" url="https://pl.wikipedia.org/wiki?curid=2033276" title="Sędzimir (herb szlachecki)">
Sędzimir (herb szlachecki)

Sędzimir (Ostoja odmienna II) – polski herb szlachecki, udostojnienie herbu Ostoja.
Opis herbu.
Na tarczy dzielonej w krzyż, w polach I i IV, czerwonych dwa księżyce, barkami ku sobie w pas, złote, między którymi miecz o takiejż rękojeści i głowni srebrnej;
W polach II i III, złotych, pół smoka czarnego, ziejącego ogniem czerwonym, trzymającego w łapach miecz.
Wedle opisu Józefa Szymańskiego, smok jest srebrny i cały. Z kolei na rysunku tego autora, smok jest czarny. Gajl, za Ostrowskim, daje połowę smoka czarnego, ale popełnia inny błąd - u niego smok w polu III zwrócony jest w lewo, czego nie ma u Ostrowskiego. Podajemy tu rysunek w stylizacji Gajla ze skorygowanym kierunkiem godła z pola III.
Herb posiada dwa klejnoty - w prawym godło z pól II i III w lewo;
W lewym dwa topory srebrne – prawy w skos, lewy w skos lewy, między nimi dwa księżyce barkami do siebie w pas, złote.
Labry na obu hełmach czerwone, podbite złotym.
Najwcześniejsze wzmianki.
Ubogacenie herbu Ostoja Michała Sędzimira, ze zmianą nazwiska na Sendivogius, 8 marca 1600. Dokument dotyczył formalnie dokonania odmiany herbu Ostoja, ale jego formuła jest właściwa dla nobilitacji.
Herbowni.
Sędzimir.

</doc>
<doc id="2033277" url="https://pl.wikipedia.org/wiki?curid=2033277" title="Kepler-5b">
Kepler-5b

Kepler-5b – planeta pozasłoneczna typu gorący jowisz, znajdująca się w konstelacji Łabędzia. Została odkryta w 2010 roku przez sondę Kepler.
Kepler-5b ma masę nieco ponad dwa razy większą od masy Jowisza oraz promień 1,43 . Planeta ta obiega swoją gwiazdę Kepler-5 w ciągu około 3,55 dnia.

</doc>
<doc id="2033278" url="https://pl.wikipedia.org/wiki?curid=2033278" title="Kepler-6b">
Kepler-6b

Kepler-6b – planeta pozasłoneczna typu gorący jowisz, znajdująca się w konstelacji Smoka. Została odkryta w 2010 roku przez sondę Kepler.
Kepler-6b ma masę wynoszącą 0,67 oraz promień 1,32 . Planeta ta obiega swoją gwiazdę Kepler-6 w ciągu około 3,23 dnia.

</doc>
<doc id="2033279" url="https://pl.wikipedia.org/wiki?curid=2033279" title="Mississauga (Ontario)">
Mississauga (Ontario)



</doc>
<doc id="2033284" url="https://pl.wikipedia.org/wiki?curid=2033284" title="Kepler-7b">
Kepler-7b

Kepler-7b – planeta pozasłoneczna typu gorący jowisz, znajdująca się w gwiazdozbiorze Lutni. Została odkryta w 2010 przez Kosmiczny Teleskop Keplera.
Kepler-7b ma masę wynoszącą 0,43 masy Jowisza oraz promień sięgający 1,48 , co daje jej bardzo niską gęstość 166 kg/m³. Planeta ta obiega swoją gwiazdę Kepler-7 w ciągu około 4,9 dnia.
W październiku 2013 roku amerykańska agencja kosmiczna NASA poinformowała, iż, dzięki obserwacjom za pomocą kosmicznych teleskopów Keplera i Spitzera, udało się stworzyć mapę chmur na planecie Kepler-7b – pierwszą mapę chmur na planecie poza Układem Słonecznym. Obserwacje, które doprowadziły do utworzenia tej mapy trwały ponad trzy lata. Ustalono, że zauważalna na zachodniej krawędzi tarczy planety jasna plama to w rzeczywistości obłok odbijający światło, a nie – jak wcześniej sądzono – plama gorąca.

</doc>
<doc id="2033286" url="https://pl.wikipedia.org/wiki?curid=2033286" title="Sainte-Julie (Kanada)">
Sainte-Julie (Kanada)

Sainte-Julie – miasto w Kanadzie, w prowincji Quebec, w regionie Montérégie i MRC Lajemmerais. Zostało nazwane na cześć świętej, Julii z Korsyki.
Liczba mieszkańców Sainte-Julie wynosi 29 079. Język francuski jest językiem ojczystym dla 95,9%, angielski dla 1,7% mieszkańców (2006).

</doc>
<doc id="2033287" url="https://pl.wikipedia.org/wiki?curid=2033287" title="Kepler-8b">
Kepler-8b

Kepler-8b – planeta pozasłoneczna typu gorący jowisz, znajdująca się w gwiazdozbiorze Lutni w odległości około 4340 lat świetlnych od Ziemi. Została odkryta w 2010 roku przez Kosmiczny Teleskop Keplera.
Kepler-8b ma masę wynoszącą 0,6 masy Jowisza oraz promień sięgający 1,42 . Planeta ta obiega swoją gwiazdę Kepler-8 w ciągu około 3,52 dnia. Płaszczyzna orbity planety jest nachylona pod kątem -26,4 ± 10,1° do równika gwiazdy, co zostało wyznaczone dzięki pomiarowi efektu Rossitera-McLaughlina.

</doc>
<doc id="2033288" url="https://pl.wikipedia.org/wiki?curid=2033288" title="Vaudreuil-Dorion">
Vaudreuil-Dorion

Vaudreuil-Dorion – miasto w Kanadzie, w prowincji Quebec, w regionie Montérégie i MRC Lajemmerais. Powstało 16 marca 1994 roku poprzez połączenie miast Vaudreuil i Dorion.
Liczba mieszkańców Vaudreuil-Dorion wynosi 25 789. Język francuski jest językiem ojczystym dla 73,4%, angielski dla 16,4% mieszkańców (2006).

</doc>
<doc id="2033290" url="https://pl.wikipedia.org/wiki?curid=2033290" title="Saint-Constant">
Saint-Constant



</doc>
<doc id="2033292" url="https://pl.wikipedia.org/wiki?curid=2033292" title="Wasilij Denisow">
Wasilij Denisow

Wasilij Iwanowicz Denisow (ros. Василий Иванович Денисов, ur. 1 stycznia 1862 w Zamościu, zm. 1 maja 1922 w Siergijew Posad) – malarz rosyjski, scenograf, symbolista.
Studiował muzykę w klasie rogu w Warszawskim Instytucie Muzycznym. W wieku trzydziestu lat przeniósł się do Moskwy, gdzie został zaangażowany do orkiestry prywatnej opery Sawwy Mamontowa. W tym czasie zainteresował się malarstwem i po studiach w pracowni Konstantego Korowina od roku 1896 uczestniczył w wystawach malarstwa. W roku 1903 przyłączył się do grupy Świat Sztuki. Pozostawał pod wpływem twórczości Michaiła Wrubla. 
W roku 1919 zamieszkał w Lipiecku, od roku 1921 w Siergijew Posadzie.
Tworzył scenografie dla teatrów w Moskwie i Petersburgu.

</doc>
<doc id="2033293" url="https://pl.wikipedia.org/wiki?curid=2033293" title="Bilbil jednobarwny">
Bilbil jednobarwny

Bilbil jednobarwny ("Pycnonotus brunneus") − gatunek małego azjatyckiego ptaka z rodziny bilbili (Pycnonotidae).

</doc>
<doc id="2033294" url="https://pl.wikipedia.org/wiki?curid=2033294" title="Honda (Kolumbia)">
Honda (Kolumbia)

Honda – miasto i gmina w środkowej Kolumbii, w departamencie Tolima, położone nad rzeką Magdalena. Założone w 1539 roku przez Francisco Nuñeza Pedroso. Populacja: 26 873 (2005).

</doc>
<doc id="2033295" url="https://pl.wikipedia.org/wiki?curid=2033295" title="Saint-Constant (Kanada)">
Saint-Constant (Kanada)

Saint-Constant – miasto w Kanadzie, w prowincji Quebec, w regionie Montérégie i MRC Roussillon. Jest typowym miastem-sypialnią, większość mieszkańców pracuje w pobliskim Montrealu.
Liczba mieszkańców Saint-Constant wynosi 23 957. Język francuski jest językiem ojczystym dla 91,2%, angielski dla 4,5% mieszkańców (2006).

</doc>
<doc id="2033296" url="https://pl.wikipedia.org/wiki?curid=2033296" title="Chambly">
Chambly



</doc>
<doc id="2033297" url="https://pl.wikipedia.org/wiki?curid=2033297" title="Manoel Pessanha">
Manoel Pessanha

Lelé, właśc. Manoel Pessanha (ur. 23 marca 1918 w Barra Mansa - zm. 16 sierpnia 2003 w Rio de Janeiro) - piłkarz brazylijski, występujący podczas kariery na pozycji napastnika.
Kariera klubowa.
Piłkarską karierę Lelé rozpoczął w Madureirze Rio de Janeiro w 1939 roku. W 1943 roku przeszedł do lokalnego rywala - CR Vasco da Gama. Podczas tego okresu Lelé wygrał z Vasco da Gama dwukrotnie mistrzostwa stanu Rio de Janeiro - Campeonato Carioca w 1945 i 1947 roku. Później występował jeszcze w CR Flamengo, Ponte Preta Campinas i São Paulo FC.
Kariera reprezentacyjna.
W reprezentacji Brazylii Lelé zadebiutował 10 marca 1940 w meczu z reprezentacją Argentyny, którego stawką było Copa Julio Roca 1940. Na następny występ w kadrze musiał czekać do 14 maja 1944, kiedy to zagrał w meczu z reprezentacją Urugwaju, w którym strzelił swoją jedyną bramkę w reprezentacji. W 1945 roku zdobył z Brazylią Copa Julio Roca 1945 po pokonaniu Argentyny. Mecz z 16 grudnia 1945 był ostatnim jego meczem w reprezentacji.
W 1946 roku Lima uczestniczył w turnieju Copa América, na którym Brazylia zajęła drugie miejsce. Na tym turnieju Lelé był rezerwowym i nie wystąpił w żadnym meczu.
Ogółem w reprezentacji wystąpił w 4 meczach i 1 bramkę.

</doc>
<doc id="2033298" url="https://pl.wikipedia.org/wiki?curid=2033298" title="Lelé">
Lelé



</doc>
<doc id="2033300" url="https://pl.wikipedia.org/wiki?curid=2033300" title="Chambly (Kanada)">
Chambly (Kanada)

Chambly – miasto w Kanadzie, w prowincji Quebec, w regionie Montérégie i MRC La Vallée-du-Richelieu. Na jego obszarze leży XVIII-wieczny Fort Chambly, popularna atrakcja turystyczna południowego Quebecu.
Liczba mieszkańców Chambly wynosi 22 608. Język francuski jest językiem ojczystym dla 91,8%, angielski dla 5,2% mieszkańców (2006).

</doc>
<doc id="2033301" url="https://pl.wikipedia.org/wiki?curid=2033301" title="Daniel Speer">
Daniel Speer

Georg Daniel Speer (ur. 2 lipca 1636 we Wrocławiu, zm. 5 października 1707 w Göppingen) – niemiecki kompozytor, teoretyk muzyki i pisarz.
Życiorys.
Był synem wrocławskiego kuśnierza. Naukę rozpoczął we wrocławskim Gimnazjum św. Marii Magdaleny, gdzie uczył się przez kilka lat, ale po śmierci rodziców znalazł się w sierocińcu, z którego po pewnym czasie uciekł. Nie wiadomo, gdzie zyskał edukację muzyczną. Rozpoczął życiową wędrówkę, w trakcie której znalazł się na obecnych terenach Słowacji (gdzie uczęszczał do liceum w Kieżmarku), Węgier i Rumunii. Możliwe, że w 1664 przebywał w Stuttgarcie i w Tybindze, natomiast pewne jest, że od 1667 działał w Göppingen jako muzyk kościelny i nauczyciel. Poświęcił się również literaturze (głównie kroniki i powieści awanturniczo-przygodowe). Jedną z najbardziej znanych powieści jest wydana w roku 1683 jedna z wersji "Przygód Simplicissimusa" ("Ungarischer oder Dacianischer Simplicissimus"). Simplicissimus jest postacią zmyśloną, ale opisy jego przygód oparte są o prawdziwe przeżycia Speera na południowym Podtatrzu, wschodniej Słowacji oraz w Tatrach. Książka ta przyczyniła się do popularyzacji Tatr i początków turystyki w Tatrach.

</doc>
<doc id="2033302" url="https://pl.wikipedia.org/wiki?curid=2033302" title="Rajd Safari 2002">
Rajd Safari 2002

Rezultaty Rajdu Safari ("50th Inmarsat Safari Rally"), eliminacji Rajdowych Mistrzostw Świata w 2002 roku, który odbył się w dniach 12 – 14 lipca. Była to ósma runda czempionatu w tamtym roku i czwarta szutrowa, a także piąta w Production Cars WRC. Bazą rajdu było miasto Nairobi. Zwycięzcami rajdu zostali Brytyjczycy Colin McRae i Nicky Grist w Fordzie Focusie WRC. Wyprzedzili oni Finów Harriego Rovanperę i Risto Pietiläinena w Peugeocie 206 WRC oraz szwedzko-francuską załogę Thomasa Rådströma i Denisa Giraudeta w Citroënie Xsarze WRC. Z kolei w Production Cars WRC zwyciężyli Malezyjczycy Karamjit Singh i Allen Oh, jadący Protonem Pertem, którzy jako jedyni ukończyli rajd w swojej serii.
Rajdu nie ukończyło dziesięciu kierowców fabrycznych. Kierowcy Peugeota 206 Brytyjczyk Richard Burns i Fin Marcus Grönholm odpadli kolejno na 8. (Burns – utrata koła) i 1. odcinku specjalnym (Grönholm – awaria silnika). Hiszpan Carlos Sainz jadący Fordem Focusem WRC zrezygnował z jazdy na 8. oesie z powodu awarii pompy paliwowej. Kierowca Mitsubishi Lancera WRC Francuz François Delecour doznał awarii silnika na 3. oesie. Rajdu nie ukończyli także dwaj fabryczni kierowcy Subaru Imprezy WRC. Fin Tommi Mäkinen odpadł na 8. oesie z powodu awarii zawieszenia, a Norweg Petter Solberg na 4. na skutek awarii silnika. Szwed Kenneth Eriksson w Škodzie Octavii WRC odpadł na 7. oesie z powodu awarii skrzyni biegów, a jego partner z zespołu Fin Toni Gardemeister na 4. oesie z powodu uszkodzenia koła. Z kolei dwaj kierowcy Hyundaia Accenta WRC Niemiec Armin Schwarz i Belg Freddy Loix odpadli odpowiednio na 2. i 1. oesie. Pierwszy z nich zrezygnował z rajdu na skutek awarii alternatora, a drugi awarii sprzęgła.
Klasyfikacja po 8 rundach.
Tabele przedstawiają tylko pięć pierwszych miejsc.

</doc>
<doc id="2033303" url="https://pl.wikipedia.org/wiki?curid=2033303" title="Zbigniew Gaugusch">
Zbigniew Gaugusch

Zbigniew Gaugusch (ur. 13 października 1912 w Krakowie, zm. 18 stycznia 1982 w Puławach), polski lekarz weterynarii, profesor w Instytucie Weterynarii w Puławach.
Uczył się w szkole powszechnej w Suchej koło Żywca i w gimnazjum im. Jana Sobieskiego w Krakowie, studiował od 1930 w Akademii Medycyny Weterynaryjnej we Lwowie, dyplom lekarza weterynarii uzyskując w 1937. Jeszcze jako student podjął w 1933 na tej uczelni pracę w charakterze wolontariusza w Zakładzie Nauki o Środkach Spożywczych Zwierzęcego Pochodzenia pod kierunkiem profesora Alfreda Trawińskiego. W latach 1938–1939 był starszym asystentem w Zakładzie Histologii i Embriologii. W czasie kampanii wrześniowej służył jako podchorąży i lekarz weterynarii w 14 Pułku Ułanów Jazłowieckich; dostał się do niewoli niemieckiej i okres wojny spędził w obozach jenieckich. Pracował w tych latach w obozowej służbie zdrowia, a po uwolnieniu, jako oficer administracyjny, pracował w Polskiej Służbie Zdrowia przy I Korpusie Brytyjskim, kolejno jako zastępca szefa i szef Służby Zdrowia. W 1947 przebywał na stażu naukowym w Państwowej Szkole Weterynarii w Brukseli.
W październiku 1947 powrócił do kraju, od 1948 kierował laboratorium Zakładów Mięsnych w Gdyni. W 1949 uzyskał dyplom doktora medycyny weterynaryjnej na Wydziale Weterynaryjnym w Lublinie. Od 1950 był kierownikiem Rejonowego Laboratorium Kontrolno-Badawczego w Sopocie oraz wykładowcą na Oddziale Technologii Produktów Zwierzęcych Wydziału Chemii Spożywczej Politechniki Gdańskiej. W 1953 przeszedł do pracy w Instytucie Weterynarii w Puławach, gdzie objął kierownictwo Zakładu Badania Produktów Zwierzęcych. Rok potem został docentem, od 1965 był profesorem nadzwyczajnym. Przeszedł na emeryturę w 1977 ze względu na zły stan zdrowia, pozostawał jeszcze przez kolejne lata konsultantem Zakładu.
W pracy naukowej zajmował się problematyką higieny mięsa i produktów mięsnych. Szczególnie interesowały go zagadnienia zakażeń odzwierzęcych przenoszących się na człowieka przez mięso i produkty mięsne oraz mikroflory szczątkowej konserw i innych produktów pochodzenia zwierzęcego. Ogłosił przeszło 60 prac naukowych w periodykach polskich i zagranicznych. Był jednym z organizatorów Weterynaryjnej Inspekcji Sanitarnej w Polsce oraz współtwórcą specjalizacji w tym zakresie, pod jego kierunkiem kwalifikacje zdobywało ponad 70 osób zatrudnionych potem w laboratoriach inspekcji, prowadził też kursy podyplomowe dla lekarzy weterynarii związane z obowiązkami inspektorów sanitarnych.
Zasiadał w Radzie Naukowej Instytutu Weterynarii w Puławach, był też członkiem Komitetu Nauk Weterynaryjnych Polskiej Akademii Nauk. Należał do Polskiego Towarzystwa Nauk Weterynaryjnych, Zrzeszenia Lekarzy i Techników Weterynarii, Towarzystwa Przyjaciół Zwierząt. Był wielkim miłośnikiem zwierząt. Został odznaczony m.in. Krzyżem Kawalerskim Orderu Odrodzenia Polski. 
Zmarł 18 stycznia 1982 w Puławach.
Od 1930 r. należał do lwowskiej weterynaryjnej Korporacji Studentów AMW "Lutyko-Venedya".

</doc>
<doc id="2033304" url="https://pl.wikipedia.org/wiki?curid=2033304" title="La Prairie (Kanada)">
La Prairie (Kanada)

La Prairie – miasto w Kanadzie, w prowincji Quebec, w regionie Montérégie i MRC Roussillon. Należy do najstarszych miast Quebecu, zostało założone w 1647 roku (czyli tylko 5 lat po Montrealu).
Liczba mieszkańców La Prairie wynosi 21 763. Język francuski jest językiem ojczystym dla 88,3%, angielski dla 3,4% mieszkańców (2006).

</doc>
<doc id="2033306" url="https://pl.wikipedia.org/wiki?curid=2033306" title="Bilbil łuskowany">
Bilbil łuskowany

Bilbil łuskowany ("Pycnonotus squamatus") − gatunek małego ptaka z rodziny bilbili (Pycnonotidae), zamieszkujący Azję Południowo-Wschodnią. Bliski zagrożenia wyginięciem.
Systematyka.
Takson ten jest przez niektórych autorów umieszczany w rodzajach "Rubigula" lub "Ixodia", które zostały wydzielone z "Pycnonotus".
Wyróżniono trzy podgatunki "P. squamatus":
Rozmiary.
Długość ciała 14–16 cm; masa ciała 19–23 g (podgatunek "webberi"), 22–24 g ("borneensis").
Występowanie.
Występuje w Brunei, Indonezji, Malezji, skrajnie południowej Mjanmie i Tajlandii. Jego naturalnym środowiskiem występowania są tropikalne i subtropikalne zarośla i lasy nizin.
Status.
Międzynarodowa Unia Ochrony Przyrody (IUCN) od 2000 roku uznaje bilbila łuskowanego za gatunek bliski zagrożenia (NT, "near threatened"); wcześniej, od 1988 roku miał on status gatunku najmniejszej troski (LC, "least concern"). Liczebność populacji nie jest dokładnie znana, aczkolwiek ptak ten opisywany jest jako szeroko rozpowszechniony i lokalnie dość pospolity, choć na Borneo jest zwykle rzadki. Trend liczebności populacji uznaje się za spadkowy. Głównym zagrożeniem dla gatunku jest postępujące wylesianie.

</doc>
<doc id="2033309" url="https://pl.wikipedia.org/wiki?curid=2033309" title="Chloroeten">
Chloroeten



</doc>
<doc id="2033311" url="https://pl.wikipedia.org/wiki?curid=2033311" title="Nzuzi Toko Bundebele">
Nzuzi Toko Bundebele

Nzuzi Toko Bundebele (ur. 20 grudnia 1990) – piłkarz z Demokratycznej Republiki Konga występujący na pozycji pomocnika w klubie FC Sankt Gallen. W Reprezentacji Demokratycznej Republiki Konga zadebiutował w 2010 roku.

</doc>
<doc id="2033313" url="https://pl.wikipedia.org/wiki?curid=2033313" title="Varennes (Kanada)">
Varennes (Kanada)

Varennes – miasto w Kanadzie, w prowincji Quebec, w regionie Montérégie i MRC Lajemmerais. Należy do najstarszych miast Quebecu, zostało założone w 1672 roku przez René Gaultiera.
Liczba mieszkańców Varennes wynosi 20 950. Język francuski jest językiem ojczystym dla 96,3%, angielski dla 1,5% mieszkańców (2006).

</doc>
<doc id="2033316" url="https://pl.wikipedia.org/wiki?curid=2033316" title="Katherine Jenkins">
Katherine Jenkins

Katherine Jenkins (ur. 29 czerwca 1980 w Neath, Walia) – walijska wokalistka (mezzosopran) wykonująca repertuar zarówno klasyczny, jak i nawiązujący do muzyki popularnej. Na swoich albumach zamieszcza arie, przeboje pop, hymny i lekkie utwory muzyki poważnej.

</doc>
<doc id="2033317" url="https://pl.wikipedia.org/wiki?curid=2033317" title="Elísio dos Santos Teixeira">
Elísio dos Santos Teixeira

Teixeirinha, właśc. Elísio dos Santos Teixeira (ur. 4 marca 1922 w São Paulo, zm. 17 sierpnia 1999 tamże) – piłkarz brazylijski, występujący podczas kariery na pozycji ofensywnego pomocnika.
Kariera klubowa.
Piłkarską karierę Teixeirinha rozpoczął w Portuguesie Santista. W latach 1938-1950 i 1951-1956 występował w São Paulo FC. 8 października 1938 zadebiutował w barwach São Paulo w meczu z Sanjuanense. W klubie z São Paulo grał do zakończenia kariery w 1956 roku. Podczas tego okresu Teixeirinha wygrał z São Paulo sześciokrotnie mistrzostwa stanu São Paulo - Campeonato Paulista w 1943, 1945, 1946, 1948, 1949 i 1953 roku. W barwach klubu z São Paulo wystąpił w 516 meczach i strzelił 183 bramki. W latach 1950-1951 występował w Bangu AC.
Kariera reprezentacyjna.
W 1946 roku Teixeirinha uczestniczył w turnieju Copa América, na którym Brazylia zajęła drugie miejsce. Na tym turnieju Teixeirinha był rezerwowym i nie wystąpił w żadnym meczu. Nigdy Teixeirinhi nie udało się zadebiutować w reprezentacji Brazylii.

</doc>
<doc id="2033318" url="https://pl.wikipedia.org/wiki?curid=2033318" title="Teixeirinha">
Teixeirinha



</doc>
<doc id="2033319" url="https://pl.wikipedia.org/wiki?curid=2033319" title="Boisbriand">
Boisbriand

Boisbriand – miasto w Kanadzie, w prowincji Quebec, w regionie Laurentides i MRC Thérèse-De Blainville. W 1963 w zachodniej części miasta zamieszkała społeczność Żydów chasydzkich, zwana Kiryas Tosh. Liczy ona dziś ok. 3 tys. ludzi.
Liczba mieszkańców Boisbriand wynosi 26 483. Język francuski jest językiem ojczystym dla 86,7%, angielski dla 2,4% mieszkańców (2006).

</doc>
<doc id="2033320" url="https://pl.wikipedia.org/wiki?curid=2033320" title="Piotr Nguyễn Khắc Tự">
Piotr Nguyễn Khắc Tự

Piotr Nguyễn Khắc Tự (wiet. Phêrô Nguyễn Khắc Tự) (ur. ok. 1808 r. w Ninh Bình w Wietnamie – zm. 10 lipca 1840 r. w Đồng Hới, prowincja Quảng Bình w Wietnamie) – katechista, męczennik, święty Kościoła katolickiego.
Piotr Nguyễn Khắc Tự jako katechista pomagał ojcu Quế w pracy misyjnej, a później ojcu Borie przez 4 lata. Podczas prześladowań zostali aresztowani. Torturowano go usiłując zmusić do podeptania krzyża. Został stracony razem z Piotrem Borie 10 lipca 1840 r.
Dzień wspomnienia: 24 listopada w grupie 117 męczenników wietnamskich.
Beatyfikowany 27 maja 1900 r. przez Leona XIII. Kanonizowany przez Jana Pawła II 19 czerwca 1988 r. w grupie 117 męczenników wietnamskich.

</doc>
<doc id="2033324" url="https://pl.wikipedia.org/wiki?curid=2033324" title="Sainte-Thérèse">
Sainte-Thérèse

Sainte-Thérèse – miasto w Kanadzie, w prowincji Quebec, w regionie Laurentides i MRC Thérèse-De Blainville. Jest 41. największym miastem w prowincji.
Liczba mieszkańców Sainte-Thérèse wynosi 25 224. Język francuski jest językiem ojczystym dla 90,8%, angielski dla 3,8% mieszkańców (2006).

</doc>
<doc id="2033326" url="https://pl.wikipedia.org/wiki?curid=2033326" title="Bilbil plamisty">
Bilbil plamisty

Bilbil plamisty ("Bonapartia leucogrammica") − gatunek małego ptaka z rodziny bilbili (Pycnonotidae). Endemit Sumatry. Nie jest zagrożony wyginięciem.
Systematyka.
Gatunek ten opisał Salomon Müller pod nazwą "Ixos leucogrammicus", opis ukazał się w 1836 roku w „Tijdschrift Voor Natuurlijke Geschiedenis en Physiologie”. Później gatunek zaliczano zwykle do rodzaju "Pycnonotus". Obecnie (2022) autorzy "Kompletnej listy ptaków świata" umieszczają bilbila plamistego w rodzaju "Bonapartia", IOC i IUCN zaliczają go do "Hemixos". Nie wyróżnia się podgatunków.
Morfologia.
Długość ciała 17–18 cm. Samice podobne do samców.
Występowanie.
Gatunek ten jest malezyjskim endemitem zamieszkującym zachodnią Sumatrę.
Jego naturalnym środowiskiem występowania są tropikalne i subtropikalne zarośla i lasy górskie (800–1900 m n.p.m.).
Status.
Międzynarodowa Unia Ochrony Przyrody (IUCN) uznaje bilbila plamistego za gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako dość pospolity w lasach na średnich wysokościach, choć na północy Sumatry zazwyczaj rzadki. Ze względu na brak dowodów na spadki liczebności bądź istotne zagrożenia dla gatunku, BirdLife International uznaje trend liczebności populacji za stabilny.

</doc>
<doc id="2033328" url="https://pl.wikipedia.org/wiki?curid=2033328" title="1,2-Dimetylohydrazyna">
1,2-Dimetylohydrazyna

1,2-Dimetylohydrazyna (SDMH) – organiczny związek chemiczny, dimetylowa pochodna hydrazyny, jeden z dwóch izomerów konstytucyjnych dimetylohydrazyny, w którym grupy metylowe położone są przy różnych atomach azotu.
Jest bezbarwną, ruchliwą, higroskopijną cieczą o gryzącym zapachu amoniaku. Miesza się z wodą, wydzielając przy tym dużo ciepła. Żółknie wystawiona na działanie powietrza.
Silny kancerogen, alkilujący DNA, używany w badaniach naukowych do indukowania nowotworów okrężnicy u zwierząt laboratoryjnych.

</doc>
<doc id="2033329" url="https://pl.wikipedia.org/wiki?curid=2033329" title="I-tal">
I-tal



</doc>
<doc id="2033330" url="https://pl.wikipedia.org/wiki?curid=2033330" title="SDMH">
SDMH



</doc>
<doc id="2033331" url="https://pl.wikipedia.org/wiki?curid=2033331" title="N,N'-dimetylohydrazyna">
N,N'-dimetylohydrazyna



</doc>
<doc id="2033338" url="https://pl.wikipedia.org/wiki?curid=2033338" title="HSV W427">
HSV W427

HSV W427 − sportowy samochód osobowy typu muscle car produkowany przez australijską firmę HSV w latach 2008-2009. Oparty został na modelu GTS, zastosowano nowy silnik pochodzący od Chevroleta Corvetty Z06. Dostępny jako 4-drzwiowy sedan. Do napędu użyto silnika "GM LS7" V8 o pojemności siedmiu litrów. Moc przenoszona była na oś tylną poprzez 6-biegową manualną skrzynię biegów. Wyprodukowano 137 egzemplarzy, wszystkie zostały sprzedane na terenie Australii i Nowej Zelandii.

</doc>
<doc id="2033341" url="https://pl.wikipedia.org/wiki?curid=2033341" title="Słownik Rastafari">
Słownik Rastafari

Słownik Rastafari – zbiór charakterystycznych słów używanych przez członków ruchu Rastafari, często pochodzących z języka jamajskiego lub angielskiego. Powstał na Jamajce wraz z krzepnięciem ruchu w latach 30.

</doc>
<doc id="2033343" url="https://pl.wikipedia.org/wiki?curid=2033343" title="Koninklijke KPN">
Koninklijke KPN

KPN (Koninklijke KPN N.V., wcześniej Koninklijke PTT Nederland) – holenderski operator telekomunikacyjny telefonii stacjonarnej i mobilnej.
Przedsiębiorstwo ma siedzibę w Rotterdamie.

</doc>
<doc id="2033344" url="https://pl.wikipedia.org/wiki?curid=2033344" title="Traszka pirenejska">
Traszka pirenejska

Traszka pirenejska ("Calotriton asper)" – gatunek płaza ogoniastego z rodziny salamandrowatych, umieszczany dawniej w rodzaju "Euproctus", który byłby jednak wtedy parafiletyczny. Nie wytwarza grzebienia na grzbiecie. Zamieszkuje Pireneje. Prowadzi wodny tryb życia w górskich stawach i strumieniach, w których się rozmnaża. Podczas godów samiec wykonuje specjalny taniec przed samicą, przekazując jej spermatofory. Następnie zostaje złożony skrzek, z którego wykluwają się kijanki. Tempo ich wzrostu zależy od wysokości nad poziomem morza. Liczebność gatunku zmniejsza się na skutek działalności człowieka, a wymiana genów pomiędzy poszczególnymi populacjami jest nieznaczna.
Taksonomia i ewolucja.
W przeszłości gatunek zaliczano do rodzaju "Euproctus", przeniesiono go w 2005 (Carranza &amp; Amat) ze względu na polifiletyzm rodzaju "Euproctus". Pozostawiono w nim gatunki "E. montanus" i "E. platycephalus" , natomiast traszkę pirenejską razem z nowym gatunkiem opisanym w 2005 przeniesiono do rodzaju "Calotriton", nazwanego przez Graya w 1858 roku, lecz niestosowanego przez wiele lat. Badania z użyciem genów rybosomalnych DNA mitochondrialnego (12S, 18S) wykazały bowiem bliższe pokrewieństwo między traszką pirenejską i przedstawicielami rodzajów "Triturus" i "Neurergus", niż pomiędzy nią a wymienionymi wyżej gatunkami pozostawionymi w rodzaju "Euproctus".
Powyższe badania zaowocowały ustaleniem następujących powiązań (Carranza &amp; Amat, 2005, uproszczone):
Kolejne badania z 2011 potwierdziły bliskie pokrewieństwo "C. asper" z rodzajem "Triturus", a nieco dalsze z rodzajami "Neurergus" i "Ommatotriton" (poniżej fragment drzewa, znacznie uproszczono):
Wedle badań Carrazy i Amata z 2005 "Neurergus" oddzielił się od pozostałych salamandrowatych prawdopodobnie 9,5 miliona lat temu, natomiast rodzaj "Triturus" – 8, kiedy to "Calotriton" ze zwierzęcia żyjącego w stawach zmienił się w traszkę wartkich górskich strumieni. Mogło mieć to związek z wypiętrzeniem się Pirenejów. Z kolei rozdzielenie się dwóch zaliczanych do tego rodzaju gatunków miało miejsce w plejstocenie, 1,7 miliona lat temu. Za przyczynę uważa się tutaj pojawienie się bariery geograficznej. Brak bardziej intensywnej specjacji tego rodzaju interpretuje się jako wpływ początkowo małego zasięgu występowania. Nie można też wykluczyć innego wyjaśnienia, wedle którego więcej gatunków pojawiło się, ale nie dotrwało naszych czasów. Wedle jeszcze innej hipotezy "C. asper" krótko po oddzieleniu się od krewniaczki rozprzestrzeniła się w kierunku zachodnim, a zimny plejstocen przetrwała na południowych stokach Pirenejów. Zupełnie inny pogląd prezentuje późniejsza o 6 lat praca Wiensa, Sparrebooma i Arntzena. Sugerują oni, że rozejście się linii gatunku "Calotriton asper" i rodzaju "Triturus" (uwzględnili w badaniu aż 8 jego przedstawicieli) nastąpiło około 40 milionów lat temu, a to prowadzące do "Neurergus" i "Ommatotriton" miało miejsce jeszcze wcześniej.
Budowa ciała.
Największa zanotowana długość ciała samca wynosi 12,75 cm, samicy zaś 14,3 cm. Zwykle jednak wymiary te wynoszą odpowiednio 10,5–12 cm oraz 11–14 cm. Skóra jest szorstka, pokryta nawet na brzusznej stronie ciała rogowaciejącymi na czubku guzkami, szarawa, oliwkowa bądź czarnawa, wedle innych źródeł także zielona czy brązowa. Jej chropowatość musiała rozwinąć się wtórnie, gdyż bardzo różni się od gładkiej skóry spotykanej u bliskich krewnych traszki pirenejskiej. Mogą pokrywać ją żółte cętki zbiegające się w okolicy kręgosłupa w szeroką podłużną linię, zauważalną zwłaszcza u osobników młodych i jeszcze nie dorosłych. W miarę upływu czasu może ona zanikać, aczkolwiek nie musi. Na brzusznej stronie ciała biegnie podłużna żółta, pomarańczowa lub czerwona kreska, a po bokach znajduje się czarne plamkowanie.
Traszka posiada płaską głowę, u samców proporcjonalnie szerszą i dłuższą niż u samic, o małych oczach; parotydy nie występują. Spuchnięte brzegi kloaki samic w kształcie opuszkowo-stożkowym są szersze u podstawy. Porównuje się je do dzwona lub gruszki. Niewielki okrągły otwór pomiędzy nimi skierowany jest w dół i w tył. U samców występuje kloaka półkolista ze szparowatym otworem. Ogon u osobników męskich jest wyższy niż u samic, ale za to krótszy. Tylne łapy samców nie dysponują ostrogami. Przyczepność zwiększają czarne, zrogowaciałe, paznokciowate zakończenia opuszek palców, obecne u obu przedstawicieli rodzaju "Calotriton". Cechą wyróżniającą go spośród salamandrowatych jest też specyficzna budowa pierwszego z kręgów odcinka krzyżowo-ogonowego kręgosłupa: jego wyrostki poprzeczne ("processus transversi") układają się pod kątem prostym w stosunku do osi kręgu.
Grzebień nie występuje, co odróżnia tę traszkę od blisko z nią spokrewnionych przedstawicielek rodzaju "Triturus". Rozpatruje się trzy modele ewolucji grzebienia u salamandrowatych. Wedle jednego z nich przodkowie traszki pirenejskiej posiadali grzebień i wersja ta wydaje się bardziej prawdopodobna od dwóch pozostałych, w których pochodzi ona od traszek, które grzebienia nie wykształcały.
Rozmieszczenie geograficzne.
Ten górski płaz zamieszkuje Pireneje na granicy Francji, Andory i Hiszpanii. We Francji jest jedynym przedstawicielem swego rodzaju, podczas gdy w Hiszpanii występuje razem z "Calotriton arnoldi". Na wschodzie sięga La Jonquera, na zachodzie – Sierra de Aralar, na południu – Montseny, na północy – St. Jean Pied de Port, choć pojedyncze osobniki niesione z wodą spotykano aż do Tuluzy. Zasięg występowania tego ogoniastego płaza obejmuje Parki Narodowe Ordesa y Monte Perdido oraz de Aigües Tortes y Lago San Mauricio, a prawdopodobnie jeszcze kilka innych obszarów objętych ochroną. Zwierzę bytuje na wysokościach od 700 do 3000 metrów nad poziomem morza lub, wedle innych źródeł, od 500 do 2500 m, choć zdarza mu się schodzić na 175 m (katalońskie Lac de Banyoles). Jest najbardziej pospolity w zachodniej części swego zasięgu występowania. Osobniki różnią się wielkością i umaszczeniem. Poszczególne populacje różnią się morfologicznie masą i wymiarami ciała, umaszczeniem i teksturą skóry, a także biochemicznie (wykazano różnice w transferrynie, albuminach osocza oraz w dehydrogenazie alkoholowej). Różnice genetyczne w DNA mitochondrialnym nie są duże, co nie przekłada się materiał genetyczny jądra komórkowego. Odnotowano wysoki stopień polimorfizmu w AFLP. Różnice występują głównie pomiędzy populacjami zamieszkującymi obszary o różnym odpływie wody, nawet położonymi blisko siebie. Z kolei różnice pomiędzy zwierzętami zamieszkującymi wyższe i niższe wysokości przeczą, jakoby zróżnicowanie to miało powstać na skutek zlodowacenia, chyba że część osobników przetrwała je na dużych wyokościach, na co nie ma dowodów. Wydaje się, że przepływ genów pomiędzy poszczególnymi populacjami jest utrudniony, choć w niewoli można doprowadzić do rozrodu pomiędzy ich przedstawicielami. Niektóre z nich już zanikły na skutek zmian środowiska naturalnego, inne są zagrożonego na skutek braku wymiany genów właśnie, a całkowita liczebność gatunku maleje.
Tryb życia.
Płaz prowadzi głównie wodny tryb życia, choć po przeobrażeniu młode osobniki przez około 2 lata żyją na lądzie, rozprzestrzeniając się. Duże zdolności do zasiedlania nowych terenów przez tego płaza mogą się wiązać z zasiedlaniem obszarów niedawno pokrytych lodem. Aktywność zwierzęcia przypada na noc. Siedlisko traszki pirenejskiej stanowią zimne górskie stawy, kamieniste strumienie o szybkim nurcie, a także jaskinie, choć rzadko i tylko takie, w których lód utrzymuje się nie dłużej, niż 8 miesięcy w roku. Unika ona mętnej wody. Spłaszczone ciało pozwala jej zręcznie pływać pod kamieniami. Populacje żyjące na północnych stokach Pirenejów unikają wody cieplejszej niż 15 °C; te z południowej strony tolerują temperaturę o 2 °C wyższą. Zwierzęta żyjące na niskich wysokościach na lato opuszczają wodę. Płaz dobrze zaadaptował się do zimna, cechuje się bardzo niską podstawową przemianą materii.
"C. asper" jest drapieżnikiem.
W strumieniach o kamienistym dnie i dobrze utlenowanej wodzie niedługo po stopnieniu lodów następuje rozród. Czas trwania fazy wodnej cyklu rocznego, kiedy odbywa się rozmnażanie, zależy od wysokości nad poziomem morza. Przy 300 m n.p.m. trwa od września do maja-czerwca, przy 1000 – od maja do listopada, przy 2400 – od lipca do września. W przeciwieństwie do płazów żyjących "na powierzchni" osobniki zamieszkujące jaskinie nie wymagają stymulacji światłem. Także zwyczaje rozrodcze są zróżnicowane. Samiec może aktywnie poszukiwać swej wybranki lub też zająć specyficzną postawę z prawie pionowo uniesionym ogonem, po czym tkwić w tej pozycji kilka godzin. Gdy odnajdzie partnerkę lub gdy ona zwróci uwagę na jego postawę, owija on swój ogon wokół jej regionu kloaki, przytrzymując ją zarazem, po czym wykonuje specjalne ruchy kończynami tylnymi, wolno i rytmicznie. Sądzi się, że ma to za zadanie pobudzić region kloakalny samicy. Partner tylnymi łapami potrafi pochwycić swe spermatofory i skierować je do steku samicy. Po wszystkim zostawia ją, a samica składa pod kamieniami i w szczelinach jaja. Umieszczenie skrzeku w bezpiecznym miejscu umożliwia jej specjalny, stożkowaty kształt kloaki. Według Griffithsa jeden klaster obejmuje od 20 do 40 jaj (wedle innych źródeł matka nie składa ich rocznie więcej od 30). Liczą one (pomijając żelatynową osłonkę) od 3,5 do 5 mm średnicy. Wylęgają się z nich larwy zwane kijankami. Czas, jaki upłynie, zanim przeistoczą się w dorosłe płazy, również zależy od wysokości nad poziomem morza. Gdy chodzi o 1000 metrów, żyją jako larwy około 14 miesięcy, przeobrażając się w drugim lecie swego życia. Na wysokości dwa razy większej żyją w postaci larwalnej 2 lata, przeobrażając się na trzecie lato. Na dużych wysokościach przed przeobrażeniem mogą osiągać 9,5 cm. Powolna metamorfoza trwa miesiąc (dane dla 12 °C). Na wymienionych dwóch wysokościach dojrzałość płciową traszki pirenejskie osiągają w wieku odpowiednio 2 lat dla obu płci oraz 2,5–3 lat (samce) i 4 lat (samice). Tempo rozwoju jest niskie, związane z adaptacją do chłodnych warunków, co wskazuje na dużą zawartość satelitarnego DNA w genomie. Spotyka się też zjawisko neotenii, odnotowane w Valle de Arán. Długość życia płaza ocenia się na 20 lat.
Zagrożenia i ochrona.
Zwierzęciu zagraża dewastacja środowiska naturalnego, a także nadmierny rozwój turystyki, w tym narciarskiej. Zagrożenie, głównie w jeziorach, stwarzają także drapieżne ryby z rodziny łososiowatych, w tym wprowadzony przez człowieka pstrąg. Wymienić należy także skażenie pestycydami, które akumulują się w ciałach owadożerców, w tym traszki pirenejskiej, a także nawozy i tamy. Niekorzystny wpływ wywiera także ocieplenie się klimatu, płazy te nie mają bowiem możliwości wycofania się w chłodniejsze rejony. Zmiana warunków może upośledzić metabolizm zwierząt i pogorszyć ich tan zdrowia. Gatunek obejmuje załącznik II konwencji berneńskiej oraz IV dyrektywy siedliskowej Unii Europejskiej. Jest także prawnie chroniony w Hiszpanii. Jednakże przewiduje się, że zasięg gatunku będzie ulegał zmniejszeniu.

</doc>
<doc id="2033352" url="https://pl.wikipedia.org/wiki?curid=2033352" title="Salomon Müller">
Salomon Müller

Salomon Müller (ur. 1804 w Heidelbergu w Królestwie Wirtembergii, zm. 1864 we Fryburgu Bryzgowijskim) – niemiecki naturalista i zoolog.
Müller był synem rymarza w Heidelbergu. W 1823 został razem z Heinrichem Boie i Heinrichem Christianem Macklotem wysłany przez Coenraada Jacoba Temmincka do Holenderskich Indii Wschodnich, by zebrać okazy dla muzeum w Lejdzie. Zoolog odwiedził w 1826 Indonezję, w 1828 – Timor i Nową Gwineę, w 1831 – Jawę oraz w latach 1833–1835 – Sumatrę.

</doc>
<doc id="2033355" url="https://pl.wikipedia.org/wiki?curid=2033355" title="Nephelopsis obscura">
Nephelopsis obscura

Nephelopsis obscura – gatunek słodkowodnej, drapieżnej pijawki z rzędu Arhynchobdellida. Występuje w Ameryce Północnej. Jest wykorzystywana na dużą skalę jako przynęta na ryby.

</doc>
<doc id="2033360" url="https://pl.wikipedia.org/wiki?curid=2033360" title="Justine Clarke">
Justine Clarke

Justine Clarke (ur. 1971) – australijska aktorka telewizyjna i filmowa, piosenkarka i prezenterka programów dla dzieci. 
Życiorys.
Karierę w mediach rozpoczęła w wieku siedmiu lat, od nagrania reklamy dla telewizji (reklama nigdy nie została wyemitowana). Matka zapisała ją wówczas do aencji dla modeli dziecięcych, która skierowała ją na casting do musicallu "Dźwięki muzyki". Justine otrzymała rolę Brigitte - jednej z córek vov Trappa i grała ją przez cały sezon.
Po debiucie w serialu TV "The Maestro's Company", zagościła na stałe w australijskich programach i serialach telewizyjnych.
Na dużym ekranie debiutowała niewielką rolą Anny Goanna w trzeciej części Mad Maxa.
Zdobyła nagrodę dla najlepszej aktorki w Mar del Plata International Film Festival w 2006 roku za rolę w Look Both Ways.
Obecnie jest prezenterką w programach dla dzieci w telewizji ABC i nadal gra, głównie w Australii. Nagrała również płyty z piosenkami dla dzieci.

</doc>
<doc id="2033361" url="https://pl.wikipedia.org/wiki?curid=2033361" title="ASM Oran">
ASM Oran

ASM Oran - algierski klub sportowy z siedzibą w Oranie, założony w 1932 roku.
Historia.
Klub powstał w 1932 roku. Obecnie występuje w drugiej lidze algierskiej.
W roku 1992 występował w Pucharze Konfederacji, w którym doszedł do ćwierćfinału.
W sezonie 2005/2006 zespół zajął 3. miejsce w drugiej lidze i awansował do Championnat d'Algérie w piłce nożnej. W następnym sezonie zajął przedostatnie miejsce i spadł z powrotem do drugiej ligi, w której występuje do dziś. W 2007/08 roku klub zajął 7. miejsce, w 2008/09 - 8., a w niedawno zakończonym sezonie 2009/10 - drugie miejsce.

</doc>
<doc id="2033363" url="https://pl.wikipedia.org/wiki?curid=2033363" title="Doman Wieluch">
Doman Wieluch

Doman Wieluch (ur. 1887 w Jabłonkowie, zm. 1976 w Kopenhadze) – polski sinolog, tłumacz i urzędnik konsularny.
Pochodził z rodziny miejscowego aptekarza. Po ukończeniu studiów chemicznych wyjechał do Danii, gdzie objął funkcję wicekonsula w polskiej ambasadzie. Tu rozwinął też swe zainteresowanie językiem chińskim, który studiował w Bibliotece Królewskiej w Kopenhadze. Po powrocie do kraju w okresie międzywojennym pracował jaki inżynier-chemik w Unii Górniczo-Hutniczej w Katowicach. Po wybuchu II wojny światowej ponownie wyjechał do Danii, gdzie spędził resztę życia, do śmierci w 1976 roku.
Podczas wykonywania zawodu inżyniera nie zaniedbywał studiów językowych, których owocem był wydany w 1936 roku w Katowicach "Słownik chińsko-polski do czytania tekstów chińskich bez przygotowania”". "Słownik" opierał się o wynalezioną przez Wielucha metodę odczytywania chińskich znaków, opartą na założeniu, że każdy spośród 50 tysięcy chińskich znaków składa się z kombinacji mniejszych elementów, tzw. charakterów, wypełniających kwadratową powierzchnię danego znaku. Po wyróżnieniu 296 elementów, badacz opatrzył je krótkimi, łatwymi do zapamiętania nazwami odwołującymi się do ich kształtu, wyrażonymi w języku angielskim, co umożliwiło ich alfabetyczne uszeregowanie, a co za tym idzie – łatwe wyszukiwanie w słowniku. Na podstawie tego słownika jeden z jego uczniów, Jan Wypler, opublikował w 1939 rozprawkę "Jak można łatwo nauczyć się po chińsku". Słownik został rozesłany do 82 podmiotów i osób na terenie kraju i zagranicy – otrzymali go m.in. Aleksander Brückner, Josef Čapek, Wincenty Lutosławski, Julian Tuwim, Jan Parandowski, Stanisław Schayer – ten ostatni napisał negatywną recenzję "Słownika" na łamach „Polskiego Biuletynu Orientalistycznego”, nr 1/1937.
Jego książka "The graphic transcription of literary Chinese characters" została wydana w Amsterdamie (Amsterdam: Nature Method Language Centre, 1975. xxvii, 368 p.) z bardzo pozytywną przedmową światowej sławy sinologa Bernharda Karlgrena. Metoda Wielucha nauczania języka chińskiego z powodzeniem stosowana była w wielu różnych krajach, m.in. Danii czy Australii.
Doman Wieluch zajmował się także tłumaczeniem tekstów chińskich oraz jest autorem publikacji na temat chemii węgla.
21 grudnia 1923 został odznaczony duńskim krzyżem kawalerskim Orderu Danebroga

</doc>
<doc id="2033364" url="https://pl.wikipedia.org/wiki?curid=2033364" title="Heinrich Christian Macklot">
Heinrich Christian Macklot

Heinrich Christian Macklot (ur. 20 października 1799 we Frankfurcie nad Menem, zm. 12 maja 1832 w Purwakarta) – niemiecki naturalista i zoolog.
Macklot studiował najpierw farmację, a następnie historię naturalną i medycynę w Heidelbergu. Studia ukończył w 1822. W 1823 został razem z Heinrichem Boie i Salomonem Müllerem wysłany przez Coenraada Jacoba Temmincka do Holenderskich Indii Wschodnich, by zebrać okazy dla muzeum w Lejdzie. Zoolog odwiedził w 1826 Indonezję, zaś w 1828 Timor i Nową Gwineę na pokładzie statku "Triton". Z wyprawy nie powrócił, umierając na Jawie 12 maja 1832.

</doc>
<doc id="2033365" url="https://pl.wikipedia.org/wiki?curid=2033365" title="Cosworth 4WD">
Cosworth 4WD

Cosworth 4WD – samochód Formuły 1, zaprojektowany w 1969 roku przez Robina Herda dla firmy Cosworth. Nigdy nie wziął udziału w wyścigu, a jego głównym przeznaczeniem było przeprowadzanie testów przez Trevora Taylora i Mike'a Costina w celu poprawienia trakcji samochodów napędzanych przez silniki Cosworth DFV. Jedyny samochód Formuły 1 zbudowany przez Coswortha.
Koncept.
Firma Cosworth dostarczała silniki dla zespołów Formuły 1 od sezonu 1963, a od sezonu 1967 rozwijała jednostki DFV. W sezonie 1968 wyszło na jaw, że samochody napędzane silnikami Coswortha mimo ogromnej przewagi nad konkurencją mają problemy przy skręcaniu. Cosworth chciał rozwiązać ten problem. W tym celu zatrudniono byłego inżyniera i projektanta McLarena, Robina Herda, by zaprojektował pierwszy w historii Formuły 1 samochód konstrukcji Coswortha, dzięki któremu firma zamierzała znaleźć i wyeliminować przyczyny problemów ze skręcaniem. Cosworth otrzymał finansowe wsparcie firmy Ford i przystąpił do konstruowania samochodu. Herd zaznaczył później, że innym powodem próby skonstruowania własnego samochodu była chęć Coswortha do znalezienia się w centrum uwagi.
Konstrukcja.
Podstawowym założeniem firmy Cosworth było wykorzystanie technologii pozyskanej przy budowie silników i zastosowanie jej przy budowie samochodu.
Herd założył, że samochód będzie lepiej skręcał, jeśli będzie posiadał napęd na cztery koła. Po raz ostatni rozwiązanie to zastosowano w BRM P67 z roku 1964. Poza zastosowaniem rzadko spotykanego w Formule 1 napędu zdecydowano również, że nadwozie będzie miało radykalny, kanciasty kształt, a do jego budowy zastosuje się mallite – rodzaj laminatów. Uznano, że kształty samochodu poprawią jego aerodynamikę. W przeciwieństwie do pozostałych samochodów Formuły 1 z napędem na cztery koła, Cosworth nie korzystał z układu przeniesienia napędu Fergusona, a zastosował swój (projekt Keitha Duckwortha), wyprodukował również nową skrzynię biegów. Odlew silnika DFV wykonano z magnezu, co firma chciała przetestować, widząc w tym "przyszłość" Formuły 1. Odlanie silnika z magnezu miało na celu także zmniejszyć jego wagę, a zyski z tego tytułu zostały wykorzystane do wstawienia dodatkowych części do układu przeniesienia napędu. By polepszyć zachowanie centralnego dyferencjału, silnik był umieszczony odwrotnie niż w przypadku innych samochodów napędzanych przez silniki DFV. Silnik V8 o pojemności 2993 cm³ rozwijał moc około 410 KM przy 9000 rpm. Sprzęgło było umieszczone z przodu, podobnie jak w innych samochodach Formuły 1 z napędem 4WD. Charakterystyczne dla samochodu były długie sekcje boczne.
Samochód był wyposażony w dwa "pływaki" między kołami, połączone obciążonymi warstwami podłogi i przegrodami z magnezu. W przednim "pływaku" znajdował się dyferencjał. Skrzynia biegów była wyposażona w wał napędowy doprowadzający napęd do centralnego dyferencjału, umieszczonego pod ukosem i znajdującego się po prawej stronie kierowcy; z tego powodu kokpit był przesunięty nieco w lewo. Przedni i środkowy wał biegły przed długość rozstawu osi, a tylny znajdował się z tyłu silnika. Skrzynia biegów przenosiła moc do tylnego dyferencjału. Dzięki umieszczeniu półosi wewnątrz samochodu można było użyć tarcz hamulcowych tak z przodu, jak i z tyłu. Mimo takiego rozwiązania układu napędowego Herd powiedział później:
Samochód miał dwa kształty. Pierwotna wersja miała wąskie kliny, tylny spojler w kształcie tacy do herbaty oraz chłodnicę oleju na szczycie silnika. Późniejsza wersja była wyposażona w mniejszy tylny spojler, a kliny z przodu samochodu zostały rozszerzone na całą jego szerokość.
Testowanie.
W 1969 roku nastąpił boom na samochody 4WD w Formule 1; poza Cosworthem 4WD w tamtym roku pojazdami z napędem na cztery koła były także McLaren M9A, Lotus 63 i Matra MS84.
W 1968 roku Cosworth nakłonił Jima Clarka, by po zakończeniu sezonu testował dla nich samochód. Clark zginął jednak w wypadku na torze Hockenheimring. Mimo tego faktu Cosworth kontynuował rozwijanie projektu. Testerami Coswortha 4WD zostali zatem Trevor Taylor oraz współzałożyciel Coswortha, Mike Costin. Pierwszym problemem okazało się umieszczenia zbiornika oleju. W celu poprawy rozkładu masy został on umieszczony z tyłu, bezpośrednio za kierowcą, co powodowało znaczny dyskomfort. Zbiornik został zatem przeniesiony za silnik, przeprojektowano również przedni wał. Samochód był stosunkowo przyczepny, ale jego głównym problemem, charakterystycznym jak się okazało dla samochodów 4WD Formuły 1, pozostawała podsterowność. Robin Herd zauważył ten problem, o czym mówił później:
Próbowano w związku z tym stosować przedni dyferencjał o ograniczonym poślizgu, co nie dało jednak oczekiwanych rezultatów. Jackie Stewart po przejechaniu tym samochodem kilkunastu okrążeń powiedział o nim: "jest tak ciężki z przodu, że kiedy wchodzisz w zakręt, całość skręca tobą; samochód przejmuje nad tobą kontrolę", co potwierdziło fakt, że problemów nie udało się wyeliminować. Chociaż początkowo planowano wystawić samochód do Grand Prix Wielkiej Brytanii, to jednak przed tymże Grand Prix na skutek problemów z modelem oraz odejścia Herda do Marcha zarzucono dalsze projektowanie i testowanie samochodu.
Dalsze losy modelu.
W 1971 roku Cosworth przekazał model wraz z częściami muzeum znajdującemu się przy torze Donington, Donington Grand Prix Collection. Następnie pojazd zakupiło australijskie York Motor Museum. W 2009 roku samochód wystawiono na aukcję, jednakże nie został on sprzedany.
Opinie.
Zastosowany w modelu 4WD, odlany z magnezu silnik jest opisywany przez dziennikarzy Formuły 1 jako prezentujący przyszłościowy jak na 1969 rok tok myślenia, co jednak nie szło w parze z toporną techniką budowy nadwozia. Podkreślano, iż głównym problemem samochodu był napęd 4WD. Robin Herd uważał, iż samochód pod pewnymi warunkami mógł mieć potencjał, a nawet być przełomem w Formule 1:

</doc>
<doc id="2033370" url="https://pl.wikipedia.org/wiki?curid=2033370" title="La Gavia">
La Gavia

La Gavia – stacja metra w Madrycie, na linii 1. Znajduje się w dzielnicy Villa de Vallecas, w Madrycie i zlokalizowana jest pomiędzy stacjami Congosto a Las Suertes. Została otwarta 16 maja 2007.

</doc>
<doc id="2033372" url="https://pl.wikipedia.org/wiki?curid=2033372" title="Las Suertes">
Las Suertes

Las Suertes – stacja metra w Madrycie, na linii 1. Znajduje się w dzielnicy Villa de Vallecas, w Madrycie i zlokalizowana jest pomiędzy stacjami La Gavia a Valdecarros. Została otwarta 16 maja 2007.

</doc>
<doc id="2033373" url="https://pl.wikipedia.org/wiki?curid=2033373" title="Jakub Małecki (pisarz)">
Jakub Małecki (pisarz)



</doc>
<doc id="2033374" url="https://pl.wikipedia.org/wiki?curid=2033374" title="Valdecarros">
Valdecarros

Valdecarros – stacja końcowa metra w Madrycie, na linii 1. Znajduje się w dzielnicy Villa de Vallecas, w Madrycie i zlokalizowana jest za stacją Las Suertes. Została otwarta 16 maja 2007.

</doc>
<doc id="2033375" url="https://pl.wikipedia.org/wiki?curid=2033375" title="Senad Lulić">
Senad Lulić

Senad Lulić (ur. 18 stycznia 1986 w Mostarze) – bośniacki piłkarz występujący na pozycji pomocnika w S.S. Lazio.
Kariera klubowa.
Karierę rozpoczynał w szwajcarskim FC Chur 97. Następnie trafił do AC Bellinzona, Grasshopper Club i BSC Young Boys.
Zawodnikiem S.S. Lazio został 16 czerwca 2011, gdzie trafił z BSC Young Boys za kwotę 3,25 mln euro. Z S.S. Lazio sięgnął po Superpuchar Włoch oraz dwa razy po Puchar Włoch.

</doc>
<doc id="2033376" url="https://pl.wikipedia.org/wiki?curid=2033376" title="Leśny Kompleks Promocyjny Lasy Janowskie">
Leśny Kompleks Promocyjny Lasy Janowskie

Leśny Kompleks Promocyjny Lasy Janowskie – kompleks powołany na terenie Nadleśnictwa Janów Lubelski przez Dyrektora Generalnego Lasów Państwowych w 1994 r. Zajmuje powierzchnię 31 622 ha. Obecnie Lasy Janowskie są jednym z 19 Leśnych Kompleksów Promocyjnych w Polsce. 
Na jego terenie wyodrębniono ponad 200 zespołów roślinnych, w tym 33 leśne. Występuje około 800 gatunków roślin naczyniowych, wiele gatunków grzybów, mchów, porostów, w tym rzadkie i prawnie chronione. Wśród lasów przeważają bory sosnowe, z charakterystycznym dla tego terenu ekotypem sosny solskiej.
Na terenie kompleksu odnaleźć można liczne, wyspowo rozmieszczone, fragmenty borów jodłowych i lasów mieszanych. Poza tym występują bagna, torfowiska i doliny puszczańskich rzek. Największe rzeki to Bukowa, Biała i Łukawica. Obecny jest także duże kompleksy stawów, które łącznie zajmują około 2000 ha. Potwierdzono występowanie około 150 gatunków ptaków, wśród nich drapieżnych (m.in. bielika, krótkoszpona, orlika krzykliwego oraz bardzo rzadko głuszca).
Najbardziej okazałe drzewa na terenie kompleksu – głównie dęby i lipy – objęto ochroną jako pomniki przyrody. Na terenie Nadleśnictwa Janów jest ich około 60. Nieco mniej znaną formą ochrony są tzw. użytki ekologiczne, których dotychczas utworzono 12.

</doc>
<doc id="2033377" url="https://pl.wikipedia.org/wiki?curid=2033377" title="Józef Fajkowski (historyk)">
Józef Fajkowski (historyk)

Józef Fajkowski (ur. 4 lipca 1927 w Szczuczynie) – polski pedagog, historyk, publicysta, działacz państwowy i społeczny oraz ruchu ludowego. W latach 1964–1965 dyrektor Muzeum Warmii i Mazur w Olsztynie, w latach 1973–1982 wiceminister kultury i sztuki, w latach 1972–1976 poseł na Sejm PRL VI kadencji, w latach 1982–1983 ambasador PRL w Finlandii, w latach 1984–1989 dyrektor Muzeum Historii Polskiego Ruchu Ludowego.
Życiorys.
Podczas okupacji niemieckiej był żołnierzem Armii Krajowej ps. „Krakus”. Po wojnie czynny w konspiracji niepodległościowej, obecnie major (rezerwa) Wojska Polskiego (mianowany przez ministra obrony narodowej 30 października 2012). W 2004 Urząd do Spraw Kombatantów i Osób Represjonowanych nadał mu odznakę „Weteran Walk o Wolność i Niepodległość Ojczyzny”.
W latach 1946–1948 działał w Związku Młodzieży Wiejskiej RP „Wici” w powiecie grajewskim. W 1949 na studiach wstąpił do Zjednoczonego Stronnictwa Ludowego.
Ukończył historię na Wydziale Humanistycznym Uniwersytetu Mikołaja Kopernika w Toruniu (1952) oraz historię i pedagogikę w Państwowej Wyższej Szkole Pedagogicznej w Gdańsku (1963). W 1968 uzyskał stopień doktora nauk humanistycznych w Wyższej Szkole Nauk Społecznych przy KC PZPR.
W latach 1952–1958 był nauczycielem historii, języka angielskiego i łaciny w Liceum Ogólnokształcącym w Lęborku, potem historii w Liceum Pedagogicznym w Bartoszycach.
Współorganizował Związek Młodzieży Wiejskiej na Mazurach i Warmii, był we władzach wojewódzkich tej organizacji, w latach 1958–1962 był przewodniczącym Zarządu Wojewódzkiego ZMW w Olsztynie i członkiem prezydium Zarządu Głównego ZMW. W latach 1962–1965 był kierownikiem Wydziału Kultury Wojewódzkiej Rady Narodowej w Olsztynie. Od 1965 pełnił kolejno funkcje starszego redaktora Ludowej Spółdzielni Wydawniczej i kierownika działu społeczno-politycznego miesięcznika „Wieś Współczesna”, a w latach 1968–1971 dyrektora Centralnego Ośrodka Szkoleniowego ZSL. W latach 1973–1982 był wiceministrem kultury i sztuki.
W latach 1972–1976 był posłem na Sejm PRL VI kadencji. Sprawował funkcję wiceprzewodniczącego Komisji Kultury i Sztuki. W 1982 wszedł w skład Społecznego Komitetu Budowy Pomnika Wincentego Witosa w Warszawie, który został odsłonięty w 1985. W latach 1982–1983 był ambasadorem PRL w Finlandii. Stworzył w 1984 Muzeum Historii Polskiego Ruchu Ludowego w Warszawie, którego był pierwszym dyrektorem. W latach 1988–1990 członek Rady Ochrony Pamięci Walk i Męczeństwa. W lutym 1989 wszedł w skład działającej przy tej Radzie Komisji do spraw Upamiętnienia Ofiar Represji Okresu Stalinowskiego. W 1990 wstąpił do Polskiego Stronnictwa Ludowego.
Od 1991 na emeryturze, współpracuje z Muzeum Historii Polskiego Ruchu Ludowego. Prowadzi m.in. badania nad ruchami chłopskimi w państwach Unii Europejskiej. Współpracuje też z Instytutem Pamięci Narodowej, Muzeum Niepodległości, Muzeum Wojska Polskiego i Muzeum Literatury im. Adama Mickiewicza w Warszawi.
Rodzina.
Rodzice Józefa Fajkowskiego byli właścicielami gospodarstwa rolnego. Ojciec Władysław był działaczem ruchu ludowego i spółdzielczego, matką była Władysława. Żona Maria była nauczycielką. Józef Fajkowski jest ojcem dziennikarki Jolanty Fajkowskiej oraz dziadkiem aktorki Marii Niklińskiej.
Działalność publicystyczna.
Opublikował kilkadziesiąt artykułów na tematy kultury, dziejów wsi i ruchu ludowego oraz martyrologii i walk wsi w latach okupacji niemieckiej na łamach Roczników Dziejów Ruchu Ludowego, Studiów i Materiałów Polskiej Akademii Nauk, Wsi Współczesnej, Tygodnika Kulturalnego, Pokoleń, Zeszytów Muzealnych.

</doc>
<doc id="2033378" url="https://pl.wikipedia.org/wiki?curid=2033378" title="Zoltán Horváth (polityk)">
Zoltán Horváth (polityk)

Zoltán Horváth (ur. 8 listopada 1968 w Šaľi) – słowacki polityk i przedsiębiorca, poseł do Rady Narodowej.
Życiorys.
W latach 1983–1987 kształcił się w średniej szkole hotelarskiej w miejscowości Piešťany, po czym pracował w branży hotelarsko-gastronomicznej oraz jako prywatny przedsiębiorca. W 1999 podjął studia na Wydziale Pedagogicznym Uniwersytetu Komeńskiego w Bratysławie, które ukończył w 2004.
W latach 1994–1999 był wiceprzewodniczącym rady powiatu Galanta. W 2000 przystąpił do SDKÚ, organizował jego struktury w powiecie. Od 2002 wykonuje mandat posła do Rady Narodowej z ramienia SDKÚ (SDKÚ-DS). W 2012 uzyskał reelekcję na czwartą z rzędu kadencję.

</doc>
<doc id="2033379" url="https://pl.wikipedia.org/wiki?curid=2033379" title="Frederikssund (stacja kolejowa)">
Frederikssund (stacja kolejowa)

Frederikssund – stacja kolejowa w Frederikssund, w Regionie Stołecznym, w Danii. Jest stacją końcową dla pociągów S-tog linii H i C. Położona jest w siódmej strefie taryfowej. Została otwarta w 1889.

</doc>
<doc id="2033380" url="https://pl.wikipedia.org/wiki?curid=2033380" title="Boris Smiljanić">
Boris Smiljanić

Boris Smiljanić (ur. 28 września 1976 w szwajcarski piłkarz chorwackiego pochodzenia występujący na pozycji obrońcy. Wychowanek Grasshopper Club, w którym spędził niemal całą dotychczasową karierę, z czteroletnią przerwą (2003-07) na występy w FC Basel.

</doc>
<doc id="2033383" url="https://pl.wikipedia.org/wiki?curid=2033383" title="Sakyo Komatsu">
Sakyo Komatsu



</doc>
<doc id="2033385" url="https://pl.wikipedia.org/wiki?curid=2033385" title="Jaroslav Ivančo">
Jaroslav Ivančo

Jaroslav Ivančo (ur. 31 maja 1971) – słowacki nauczyciel i polityk, poseł do Rady Narodowej.
Życiorys.
W latach 1989–1994 studiował na Uniwersytecie Pavla Jozefa Šafárika w Koszycach, po czym pracował jako nauczyciel i dyrektor szkoły katolickiej w miejscowości Svidník (1994–2005), zaś od 2006 był dyrektorem szkoły zawodowej i handlowej w Svidníku.
W latach 2002, 2006 i 2010 uzyskiwał mandat posła do Rady Narodowej. Po ostatnich wyborach zrezygnował z objęcia mandatu w związku z powołaniem na urząd sekretarza stanu w Ministerstwie Szkolnictwa, Nauki, Badań i Sportu. W 2012 nie dostał się do parlamentu.

</doc>
<doc id="2033386" url="https://pl.wikipedia.org/wiki?curid=2033386" title="Port lotniczy Bolzano">
Port lotniczy Bolzano

Port lotniczy Bolzano (IATA: BZO, ICAO: LIPB) – mały regionalny port lotniczy położony 6 km na południe od Bolzano, w regionie Trydent-Górna Adyga, we Włoszech.

</doc>
<doc id="2033392" url="https://pl.wikipedia.org/wiki?curid=2033392" title="Ivan Chaban">
Ivan Chaban

Ivan Chaban (ur. 23 grudnia 1950 w miejscowości Zádubnie pod Żyliną) – słowacki lekarz psychiatra i polityk, od 2010 do 2012 poseł do Rady Narodowej.
Życiorys.
W 1977 ukończył studia na wydziale lekarskim Uniwersytetu Komeńskiego w Bratysławie, po czym praktykował jako lekarz w szpitalu w Żylinie (specjalizował się w leczeniu alkoholizmu oraz uzależnienia od narkotyków).
W latach 1990–1994 zasiadał w radzie miejskiej Żyliny jako przedstawiciel Partii Demokratycznej, następnie był radnym sejmiku kraju żylińskiego z ramienia SDKÚ-DS, zaś w 2010 uzyskał mandat posła do Rady Narodowej. W 2012 nie został ponownie wybrany do parlamentu.

</doc>
<doc id="2033394" url="https://pl.wikipedia.org/wiki?curid=2033394" title="Linia kolejowa Hannover – Braunschweig">
Linia kolejowa Hannover – Braunschweig

Linia kolejowa Hannover – Braunschweig – niemiecka główna linia kolejowa w Dolnej Saksonii. Jest jedną z najstarszych linii w Niemczech, otwartą w 1843 i 1844 roku. Była to pierwsza linia kolejowa do Hanoweru i pierwsza linia Königlich Hannöversche Staatseisenbahnen. Obecnie jest to jeden z głównych szlaków dla ruchu wschód-zachód. Główną stacją pośrednią jest Peine.

</doc>
<doc id="2033396" url="https://pl.wikipedia.org/wiki?curid=2033396" title="Abdul Hamid (hokeista na trawie)">
Abdul Hamid (hokeista na trawie)

Abdul Hamid (ur. 7 stycznia 1927, zm. 11 lipca 2019) – pakistański hokeista na trawie, dwukrotny medalista olimpijski. Starszy brat Abdula Rashida, również hokeisty.
Grał na linii ataku. Brał udział w czterech igrzyskach olimpijskich (IO 48, IO 52, IO 56, IO 60), dwa razy zdobywając medale: srebro w 1956 i złoto cztery lata później. Wystąpił ogółem w 17 olimpijskich spotkaniach strzelając 15 bramek. Był kapitanem reprezentacji Pakistanu. W latach 1948–1960 rozegrał w drużynie narodowej 55 spotkań strzelając 48 bramek (jeden z najskuteczniejszych ówczesnych pakistańskich hokeistów).
Zdobywał medale igrzysk azjatyckich: złoto w 1958 i srebro w 1966 roku.

</doc>
<doc id="2033398" url="https://pl.wikipedia.org/wiki?curid=2033398" title="Windrose Aviation">
Windrose Aviation

Wind Rose Aviation – założona 28 października 2003 roku, pierwsza ukraińska czarterowa linia lotnicza z siedzibą w Kijowie.

</doc>
<doc id="2033399" url="https://pl.wikipedia.org/wiki?curid=2033399" title="Kantaros">
Kantaros

Kantaros (stgr. "kántharos") – w starożytnej Grecji kielichowate naczynie służące do picia wina. 
Jego cechy charakterystyczne to wysoka nóżka osadzona na niewielkiej stopce oraz dwa cienkie, pionowe, wysoko uniesione, pałąkowate imadła. Miało związek z kultem Dionizosa i obrzędami bakchicznymi. Często bogato je zdobiono odpowiednimi scenami tematycznymi, nierzadko umieszczając inskrypcje właściciela bądź ofiarodawcy albo żartobliwe napisy związane z jego przeznaczeniem.

</doc>
<doc id="2033400" url="https://pl.wikipedia.org/wiki?curid=2033400" title="Milan Hort">
Milan Hort

Milan Hort (ur. 6 lutego 1953 w miejscowości Červený Kameň) – słowacki polityk i samorządowiec, burmistrz miasta Nová Dubnica (1990–1994), wiceprzewodniczący KDH i SDKÚ-DS, od 1998 do 2012 poseł do Rady Narodowej.
Życiorys.
W 1977 ukończył studia na wydziale handlu Wyższej Szkoły Ekonomicznej w Bratysławie, po czym pracował w branży handlu wewnętrznego.
W 1990 wstąpił do KDH, zasiadał w jej władzach centralnych, a także był wiceprzewodniczącym partii ds. polityki lokalnej (1997). W 2000 znalazł się wśród założycieli SDKÚ.
W latach 1990–1994 sprawował funkcję burmistrza miasta Nová Dubnica. W 1998 uzyskał mandat posła do Rady Narodowej z ramienia Słowackiej Koalicji Demokratycznej, następnie zaś reelekcję w kolejnych wyborach z listy SDKÚ (SDKÚ-DS). W latach 2006–2010 pełnił funkcję wicemarszałka Rady Narodowej. W 2012 nie został ponownie wybrany.
Współzałożyciel i działacz klubu burmistrzów miast Słowacji oraz Związku Miast Słowacji, pełnił obowiązki wiceprezesa tych organizacji. Został też prezesem klubu sportowego Spartak w miejscowości Dubnica nad Váhom.

</doc>
<doc id="2033402" url="https://pl.wikipedia.org/wiki?curid=2033402" title="Calotriton asper">
Calotriton asper



</doc>
<doc id="2033406" url="https://pl.wikipedia.org/wiki?curid=2033406" title="Anwar Khan">
Anwar Khan

Anwar Ahmed Khan (ur. 24 września 1933, zm. 2 maja 2014) – pakistański hokeista na trawie. Trzykrotny medalista olimpijski.
Brał udział w trzech igrzyskach (IO 56, IO 60, IO 64), za każdym razem zdobywając medale: złoto w 1960 oraz srebro w 1956 i 1964. Z dorobkiem jednego złotego i dwóch srebrnych medali jest jednym z najbardziej utytułowanych pakistańskich hokeistów w historii olimpiad.

</doc>
<doc id="2033410" url="https://pl.wikipedia.org/wiki?curid=2033410" title="Opera za trzy grosze (ujednoznacznienie)">
Opera za trzy grosze (ujednoznacznienie)



</doc>
<doc id="2033417" url="https://pl.wikipedia.org/wiki?curid=2033417" title="Hrabstwo Wayne (Iowa)">
Hrabstwo Wayne (Iowa)

Hrabstwo Wayne – hrabstwo w Stanach Zjednoczonych w stanie Iowa.

</doc>
<doc id="2033418" url="https://pl.wikipedia.org/wiki?curid=2033418" title="Lineville (Iowa)">
Lineville (Iowa)

Lineville – miasto w Stanach Zjednoczonych, w stanie Iowa, w hrabstwie Wayne. Zgodnie ze spisem statystycznym z 2000 roku, miasto liczyło 273 mieszkańców.

</doc>
<doc id="2033419" url="https://pl.wikipedia.org/wiki?curid=2033419" title="Miroslav Beblavý">
Miroslav Beblavý

Miroslav Beblavý (ur. 6 stycznia 1977 w Bratysławie) – słowacki ekonomista, analityk, nauczyciel akademicki i polityk, wiceminister pracy, spraw społecznych i rodziny (2002–2006), poseł do Rady Narodowej.
Życiorys.
Ukończył studia z dziedziny finansów na Uniwersytecie Ekonomicznym w Bratysławie oraz w dziedziny reżyserii teatralnej w Wyższej Szkole Sztuk Scenicznych. Studiował również ekonomię na University of St Andrews, gdzie uzyskał magisterium oraz doktorat.
Podczas studiów pracował jako tłumacz i dziennikarz, następnie był komentatorem dziennika „SME”, analitykiem i kierownikiem projektów w spółce INEKO oraz dyrektorem Instytutu SGI (Slovak Governance Institute). W latach 2002–2006 sprawował funkcję wiceministra pracy, spraw społecznych i rodziny w rządzie Mikuláša Dzurindy. Po odejściu z ministerstwa pracował jako wykładowca finansów publicznych i polityki społecznej na Uniwersytecie Komeńskiego w Bratysławie. Od marca 2010 jest docentem na tejże uczelni. Współpracuje z Center for European Policy Studies w Brukseli jako senior research fellow. Był także konsultantem Banku Światowego, OECD i Komisji Europejskiej.
W wyborach w 2010 uzyskał mandat posła do Rady Narodowej. W 2012 uzyskał reelekcję. W 2013 odszedł z SDKÚ-DS, a w 2014 został jednym z liderów partii SIEŤ Radoslava Procházki. W wyborach w 2016 ponownie wybrany na posła.
W 2018 został przewodniczącym nowego ugrupowania SPOLU. W wyborach do Rady Narodowej w 2020 SPOLU tworzyło koalicję wyborczą z Postępową Słowacją. Lista ta otrzymała 6,96% głosów, nie przekraczając wynoszącego 7% progu wyborczego dla koalicji. W konsekwencji tej porażki Miroslav Beblavý ogłosił swoją rezygnację z funkcji przewodniczącego i wycofanie się z działalności politycznej.
Życie prywatne.
Żonaty z Emílią Sičákovą-Beblavą, dyrektorem Transparency International Slovensko.
Jest autorem publikacji naukowych z dziedziny ekonomii i spraw społecznych, przez lata zajmował się także science fiction.

</doc>
<doc id="2033420" url="https://pl.wikipedia.org/wiki?curid=2033420" title="Millerton (Iowa)">
Millerton (Iowa)

Millerton – miasto w Stanach Zjednoczonych, w stanie Iowa, w hrabstwie Wayne. Zgodnie ze spisem statystycznym z 2000 roku, miasto liczyło 48 mieszkańców.

</doc>
<doc id="2033422" url="https://pl.wikipedia.org/wiki?curid=2033422" title="Promise City (Iowa)">
Promise City (Iowa)

Promise City – miasto w Stanach Zjednoczonych, w stanie Iowa, w hrabstwie Wayne. Zgodnie ze spisem statystycznym z 2000 roku, miasto liczyło 105 mieszkańców.

</doc>
<doc id="2033423" url="https://pl.wikipedia.org/wiki?curid=2033423" title="Stara Prochownia">
Stara Prochownia



</doc>
<doc id="2033424" url="https://pl.wikipedia.org/wiki?curid=2033424" title="Seymour (Iowa)">
Seymour (Iowa)

Seymour – miasto w Stanach Zjednoczonych, w stanie Iowa, w hrabstwie Wayne. Zgodnie ze spisem statystycznym z 2000 roku, miasto liczyło 810 mieszkańców.

</doc>
<doc id="2033425" url="https://pl.wikipedia.org/wiki?curid=2033425" title="Serafin Józef Zwoliński">
Serafin Józef Zwoliński

Serafin Józef Zwoliński CFA (ur. 16 października 1879 w Iwanowicach, zm. 26 grudnia 1940 w Dachau) – polski zakonnik, Sługa Boży Kościoła katolickiego.
W dniu urodzin przyjął sakrament chrztu. 28 sierpnia 1902 wstąpił do zgromadzenia prowadzonego przez uznanego później za świętego Brata Alberta Chmielowskiego i 17 września został wpisany do Trzeciego Zakonu św. Franciszka. 20 marca 1934 złożył w Zgromadzeniu Braci Albertynów śluby wieczyste. Profesję odbierał ówczesny przełożony generalny Zgromadzenia Braci Posługujących Ubogim, Sługa Boży brat Wincenty Józef Wolniarski.
Działalność brata Serafina (bo takie imię przyjął) w klasztorze na Kalatówkach związana była z pełnieniem obowiązków przełożonego, mistrza nowicjuszy, a później kwestarza.
Po wybuchu II wojny światowej padł ofiarą prześladowań okupanta i 13 stycznia 1940 został aresztowany przez Gestapo w zakładzie wychowawczym Zgromadzenia w Krakowie. Więziony na Montelupich i w Wiśniczu trafił do niemieckiego obozu koncentracyjnego Auschwitz-Birkenau. Tam zarejestrowany pod numerem obozowym 837 i przewieziony dalej do KL Dachau, gdzie otrzymał kolejny numer 22203. Zmarł z wyczerpania 26 grudnia 1940 roku.
Zapamiętany został z apostolatu prowadzonego wśród więźniów obozu, którego owocem były liczne nawrócenia. Cechy charakteru jakimi jest opisywany: pokora, miłość Boga i bliźnich oraz nabożeństwo do Jezusa Miłosiernego i Matki Bożej, a także propagowanie Koronki do Bożego Miłosierdzia i godne znoszenie cierpienia legło u podstawy beatyfikacji brata Serafina.
Jest jednym z 122 Sług Bożych wobec których 17 września 2003 roku rozpoczął się, proces beatyfikacyjny drugiej grupy męczenników z okresu II wojny światowej.

</doc>
<doc id="2033427" url="https://pl.wikipedia.org/wiki?curid=2033427" title="Daniel Jones">
Daniel Jones



</doc>
<doc id="2033443" url="https://pl.wikipedia.org/wiki?curid=2033443" title="Tuonela Planitia">
Tuonela Planitia

Tuonela Planitia – równina znajdująca się na Trytonie, naturalnym satelicie Neptuna. Obszar ten położony jest na 30°N i 13°E według współrzędnych Trytona. Nazwa równiny została nadana przez IUA w 1991 roku i pochodzi od Tuoneli, w mitologii fińskiej podziemnego królestwa rozdzielonego Czarną Rzeką. Kilkaset kilometrów na południowy wschód od tej formacji znajduje się inna równina nosząca nazwę Ruach Planitia.

</doc>
<doc id="2033444" url="https://pl.wikipedia.org/wiki?curid=2033444" title="Wybory prezydenckie w Stanach Zjednoczonych w 1956 roku">
Wybory prezydenckie w Stanach Zjednoczonych w 1956 roku

Wybory prezydenckie w Stanach Zjednoczonych w 1956 roku – czterdzieste trzecie wybory prezydenckie w historii Stanów Zjednoczonych. Na urząd prezydenta wybrano ponownie Dwighta Eisenhowera, a wiceprezydentem na drugą kadencję został Richard Nixon.
Kampania wyborcza.
Gdy pierwsza kadencja urzędującego prezydenta dobiegała końca, republikanie zastanawiali się, czy wystawić go w kolejnych wyborach, z uwagi na stan zdrowia. Eisenhower chciał ubiegać się o reelekcję i na konwencji Partii Republikańskiej, odbywającej się w sierpniu 1956 w San Francisco, otrzymał nominację poprzez aklamację w pierwszym głosowaniu. Kandydatem na wiceprezydenta został ponownie Richard Nixon. Głównym kontrkandydatem Eisenhowera został Adlai Stevenson, który ponownie uzyskał nominację Partii Demokratycznej. W kampanii wyborczej Stevenson postanowił nie eksponować swojej wiedzy i umiejętności oratorskich, by pozyskać głosy wyborców z klasy średniej. Olbrzymia popularność republikańskiego prezydenta, połączona z wybuchem kryzysu sueskiego i powstania na Węgrzech, przyczyniły się do zwycięstwa Eisenhowera.
Wyniki głosowania.
Głosowanie powszechne odbyło się 6 listopada 1956. Eisenhower uzyskał 57,4% poparcia, wobec 42% dla Stevensona. Ponadto, około 410 000 głosów oddano na niezależnych elektorów, głosujących na innych kandydatów. Frekwencja wyniosła 59,3%. W głosowaniu Kolegium Elektorów Eisenhower uzyskał 457 głosów, przy wymaganej większości 266 głosów. Na Stevensona zagłosowało 73 elektorów. W głosowaniu wiceprezydenckim zwyciężył Nixon, uzyskując 457 głosy, wobec 73 dla Estesa Kefauvera. Wiarołomny elektor z Alabamy zagłosował na Waltera Jonesa w głosowaniu prezydenckim i na Hermana Talmadge’a w głosowaniu wiceprezydenckim.

</doc>
<doc id="2033445" url="https://pl.wikipedia.org/wiki?curid=2033445" title="Praga 21">
Praga 21

Praga 21 – dzielnica Pragi rozciągająca się na wschód od centrum miasta, na wschód od Wełtawy.
Obszar dzielnicy wynosi 10,15 km² i jest zamieszkiwany przez 9 209 mieszkańców (2008).
Dzielnica ma własne muzeum.

</doc>
<doc id="2033446" url="https://pl.wikipedia.org/wiki?curid=2033446" title="Tiberius Claudius Maximus">
Tiberius Claudius Maximus

Tiberius Claudius Maximus (I/II w n.e.) – żołnierz rzymski. 
Został dowódcą dekurii (ala II Pannoniorum) za to że "pochwycił" ciało Decebala, gdy ten popełni samobójstwo po przegranej wojnie z Rzymianami.
Jego głowę po odcięciu odesłał Trajanowi do Ranisstorum.
Grób Ti. Claudiusa Maximusa odnaleziono w greckiej części Macedonii w roku 1965.

</doc>
<doc id="2033447" url="https://pl.wikipedia.org/wiki?curid=2033447" title="Ruach Planitia">
Ruach Planitia

Ruach Planitia – równina znajdująca się na Trytonie, naturalnym satelicie Neptuna. Obszar ten położony jest na 25°N i 25°E według współrzędnych Trytona. Nazwa równiny została nadana przez IUA w 1991 roku i pochodzi od "Ruach", francuskiej wyspy wiatrów. Kilkaset kilometrów na północny zachód od tej formacji znajduje się inna równina nosząca nazwę Tuonela Planitia.

</doc>
<doc id="2033449" url="https://pl.wikipedia.org/wiki?curid=2033449" title="Ti. Claudius Maximus">
Ti. Claudius Maximus



</doc>
<doc id="2033452" url="https://pl.wikipedia.org/wiki?curid=2033452" title="Diego Martínez">
Diego Martínez

Diego Alfonso Martínez Balderas (ur. 15 lutego 1981 w mieście Meksyk) – meksykański piłkarz występujący na pozycji prawego obrońcy, reprezentant Meksyku.
Kariera klubowa.
Martínez rozpoczynał swoją piłkarską karierę jako siedemnastolatek w drugoligowej drużynie CF Cuautitlán, której barwy reprezentował przez rok, po czym odszedł do innego klubu z tej samej klasy rozgrywkowej, Lobos BUAP z siedzibą w mieście Puebla. Tam także spędził dwanaście miesięcy, natomiast w lipcu 2000 podpisał umowę z kolejnym zespołem z drugiej ligi meksykańskiej, Tiburones Rojos de Veracruz, z którym nie osiągnął jednak większych sukcesów. Latem 2001 został zawodnikiem ekipy Club Necaxa z siedzibą w stołecznym mieście Meksyk, gdzie za kadencji szkoleniowca Raúla Ariasa zadebiutował w meksykańskiej Primera División, 16 września 2001 w wygranym 1:0 mecuz z Morelią. Premierowego gola w najwyższej klasie rozgrywkowej strzelił natomiast 2 listopada tego samego roku w wygranej 2:0 konfrontacji z La Piedad. Już kilka miesięcy później wywalczył sobie niepodważalną pozycję w wyjściowej jedenastce, zostając ulubieńcem kibiców i w roli kluczowego zawodnika pomógł swojemu zespołowi zdobyć tytuł wicemistrza Meksyku w wiosennym sezonie Verano 2002. Ogółem w barwach Necaxy spędził niemal pięć lat, zdobywając dla niej siedemnaście bramek w 147 ligowych spotkaniach.
Wiosną 2006 Martínez za sumę półtora miliona euro przeszedł do jednego z najbardziej utytułowanych klubów w kraju, Chivas de Guadalajara. Tam od razu został podstawowym piłkarzem drużyny i już w tym samym roku zajął z nią drugie miejsce w turnieju kwalifikacyjnym do Copa Libertadores, InterLidze. W jesiennych rozgrywkach Apertura 2006 zdobył za to z Chivas pierwszy w karierze tytuł mistrza Meksyku. W lipcu 2007 na zasadzie półrocznego wypożyczenia dołączył do zespołu Monarcas Morelia, w którym pełnił rolę podstawowego gracza, lecz nie odniósł z nim żadnych sukcesów. Żadnego trofeum nie zdołał również wywalczyć z ekipą Tigres UANL z miasta Monterrey, której barwy reprezentował, także na wypożyczeniu, przez cały 2008 rok, regularnie wybiegając na ligowe boiska w wyjściowej jedenastce. Wiosną 2009 został wypożyczony po raz trzeci, tym razem do lokalnego rywala Tigres, CF Monterrey, gdzie przez pierwsze sześć miesięcy miał niepodważalne miejsce w pierwszym składzie, natomiast podczas jesiennych rozgrywek Apertura 2009 został relegowany przez trenera Víctora Manuela Vuceticha do roli rezerwowego, zdobywając wówczas swoje drugie mistrzostwo kraju.
W styczniu 2010 Martínez na zasadzie wypożyczenia zasilił klub San Luis FC, którego barwy reprezentował przez kolejne sześć miesięcy jako podstawowy piłkarz, nie notując jednak żadnego większego sukcesu. Jego kolejną drużyną, gdzie również występował na wypożyczeniu z Chivas, był drugoligowy Tiburones Rojos de Veracruz, w którym notował regularne występy, lecz zwykle pojawiając się na boiskach z ławki rezerwowych i w sezonie Apertura 2010 dotarł z nią do dwumeczu finałowego rozgrywek Liga de Ascenso. Po upływie pół roku został wypożyczony do innego drugoligowca, CF La Piedad, lecz tam z kolei nie wystąpił w żadnym spotkaniu.
Kariera reprezentacyjna.
W 2004 roku Martínez został powołany przez trenera Ricardo Lavolpe do reprezentacji Meksyku U-23 na Igrzyska Olimpijskie w Atenach. Tam był podstawowym zawodnikiem i pełnił rolę kapitana swojej drużyny narodowej, występując we wszystkich trzech spotkaniach od pierwszej minuty i ani razu nie wpisując się na listę strzelców, natomiast jego kadra zanotowała wówczas zwycięstwo, remis i porażkę, zajmując trzecie, niepremiowane awansem miejsce w grupie.
W seniorskiej reprezentacji Meksyku Martínez zadebiutował za kadencji selekcjonera Ricardo Lavolpe, 4 lutego 2003 w przegranym 0:1 meczu towarzyskim z Argentyną. Premierowego gola w kadrze narodowej strzelił 10 marca 2004 w wygranym 2:1 sparingu z Ekwadorem.

</doc>
<doc id="2033454" url="https://pl.wikipedia.org/wiki?curid=2033454" title="Mistrz tupetu i jego bezczelny cyrk">
Mistrz tupetu i jego bezczelny cyrk

Mistrz tupetu i jego bezczelny cyrk – druga płyta zespołu Plateau. Nagrana we wrocławskim studiu Fonoplastykon. Producentem albumu był Marcin Bors oraz zespół Plateau. Foto: Maria Wytrykus. Projekt: Igorek, Gwiazdorro, Kudłaty.
Ten concept album w formie widowiska cyrkowego, jest w założeniu kpiną i krytyką popkultury i show-biznesu XXI wieku, a także próbą pokazania jego mechanizmów. Zarówno w warstwie lirycznej jak i tekstowej, zespół wyraźnie inspiruje się na płycie kabaretem i pastiszem.
Teksty pełne ironii, wykpiwają plastikową tandetę, która wylewa się z mediów. W warstwie muzycznej, album jest eksperymentem z połączeniem muzyki gitarowej z brzmieniami syntezatorów i elektroniki.
Powstanie płyty poprzedziło powstanie surrealistycznego bloga w internecie, w którym przez kilka miesięcy opisywana była podróż zespołu wozem cyrkowym po kraju. W blogu były opisywane kolejne postacie, które zespół spotyka na swojej drodze. Na płycie znajduje się 10 piosenek, które opisują właśnie te osoby.
Na płycie znalazł się pierwszy duży przebój zespołu – piosenka "Igorek" (cover zespołu SKA-P), który znalazł się na kilkunastu listach przebojów w całym kraju, a teledysk do piosenki obejrzało w internecie już ponad 300 000 osób.
Skład.
gościnnie:

</doc>
<doc id="2033455" url="https://pl.wikipedia.org/wiki?curid=2033455" title="Émile Verhaeren">
Émile Verhaeren

Émile Adolphe Gustave Verhaeren (ur. 21 maja 1855 w Sint-Amands koło Antwerpii, zm. 27 listopada 1916 w Rouen) – poeta belgijski tworzący w języku francuskim.
Życiorys.
Urodził się w zamożnej rodzinie. W jego domu rodzinnym rozmawiano po francusku, w szkole używał dialektu brabanckiego, jednego z dialektów flamandzkich. Studiował prawo na katolickim uniwersytecie w Lowanium. 
Po studiach w salonie literackim Edmonda Picarda w Brukseli poznał pisarzy i artystów awangardy. Zrezygnował z zawodu prawnika i zajął się krytyką artystyczną i poezją. W roku 1883 opublikował zbiór wierszy zatytułowany "Les flamandes" poświęcony swoim stronom rodzinnym, który spotkał się z entuzjastycznym przyjęciem w kręgach awangardy, lecz stał się przyczyną skandalu w rodzinnej okolicy.
Następnie wydał dalsze zbiory poezji: "Les moines", "Les soirs", "Les débâcles" i "Les flambeaux noirs". 
W roku 1891 ożenił się z malarką Marthe Massin i zamieszkał na stałe w Brukseli.
Po wydaniu kolejnych trzech zbiorów poezji miłosnej ("Les heures claires", "Les heures d'après-midi", "Les heures du soir") zwrócił się ku tematyce społecznej w zbiorach "Les campagnes hallucinées", "Les villes tentaculaires", "Les villages illusoires". Te wiersze przyniosły Émilowi Verhaerenowi sławę. Wszedł w krąg twórców awangardy, jak Georges Seurat, Paul Signac, Auguste Rodin, Edgar Degas, Henry van de Velde, Maurice Maeterlinck, Stéphane Mallarmé, André Gide, Rainer Maria Rilke i Stefan Zweig.
Po wybuchu I wojny światowej tworzył cykle wierszy pacyfistycznych "La Belgique sanglante", "Parmi les cendres" i "Les ailes rouges de la Guerre". Wiele podróżował, by dotrzeć ze swoimi wierszami do jak najliczniejszego grona słuchaczy. W trakcie jednej z podróży wsiadając do ruszającego pociągu poniósł śmierć w wypadku.

</doc>
<doc id="2033457" url="https://pl.wikipedia.org/wiki?curid=2033457" title="Kaka (mitologia)">
Kaka (mitologia)

Kaka – w mitologii rzymskiej siostra Kakusa, syna Wulkana. Była pomniejszą postacią w opowieści o Herkulesie i kradzieży przez Kakusa bydła Geriona.

</doc>
<doc id="2033459" url="https://pl.wikipedia.org/wiki?curid=2033459" title="Niebieski słoń">
Niebieski słoń

Niebieski słoń – "Khan kluay" (tytuł międzynarodowy: "The Blue Elephant") - tajski film animowany z 2006 roku. W Tajlandii premiera filmu odbyła się 18 maja 2006 roku, w USA premiera miała miejsce 2 września 2008 roku. W Stanach tytuł filmu przetłumaczono jako "The Blue Elephant".

</doc>
<doc id="2033461" url="https://pl.wikipedia.org/wiki?curid=2033461" title="Chiara Siracusa">
Chiara Siracusa



</doc>
<doc id="2033463" url="https://pl.wikipedia.org/wiki?curid=2033463" title="Jumbo (film)">
Jumbo (film)

Niebieski słoń (ang. Jumbo) – indyjski film animowany z 2008 roku. Jest kontynuacją tajskiego filmu "Khan Kluay" z 2006. Głosy pod głównych bohaterów podkładali Akshay Kumar, Rajpal Yadav, Lara Dutta, Dimple Kapadia, Asrani, Gulshan Grover i Yuvraj Singh.

</doc>
<doc id="2033464" url="https://pl.wikipedia.org/wiki?curid=2033464" title="Tadeusz Zygmunt Lachowicz">
Tadeusz Zygmunt Lachowicz

Tadeusz Zygmunt Lachowicz (ur. 11 grudnia 1919 w Drohobyczu, zm. 20 czerwca 2010) – polski mikrobiolog, prof. dr hab. nauk medycznych, pułkownik Wojska Polskiego.
Życiorys.
W 1951 ukończył studia chemiczne na Uniwersytecie Jagiellońskim. W 1968 uzyskał tytuł profesorski. Pełnił funkcję kierownika Wojskowego Instytutu Higieny i Epidemiologii, oddział w Krakowie. Pracował jako "visiting professor" na Katolickim Uniwersytecie w Nijmegen. Odkrywca stafilokokcyny A - leku skutecznego w zwalczaniu gronkowca złocistego.
Opublikował 140 prac naukowych. Członek Międzynarodowego Towarzystwa Lekarskiego i Międzynarodowego Towarzystwa Patologii i Chorób Zakaźnych.
Odznaczony Złotą Odznaką Miasta Krakowa, Srebrnym Krzyżem Zasługi, Krzyżem Kawalerskim Orderu Odrodzenia Polski.
Pochowany na Cmentarzu Rakowickim w Krakowie.

</doc>
<doc id="2033465" url="https://pl.wikipedia.org/wiki?curid=2033465" title="Świadkowie Jehowy w Ghanie">
Świadkowie Jehowy w Ghanie

Świadkowie Jehowy w Ghanie – społeczność wyznaniowa w Ghanie, należąca do ogólnoświatowej wspólnoty Świadków Jehowy, licząca w 2022 roku 149 275 głosicieli, należących do 2396 zborów. W 2022 roku na dorocznej uroczystości Wieczerzy Pańskiej zebrały się 322 892 osoby (około 1% mieszkańców). Miejscowe Biuro Oddziału, koordynujące działalność ghańskich głosicieli, mieści się w Akrze. Sale Zgromadzeń znajdują się w miastach: Akra, Somanya, Sunyani, Agbozume, New Gbawe, Koforidua, Nyanyamu, Swedru, Tarkwa, Sekondi-Takoradi i Kumasi. Jedna z 27 wspólnot Świadków Jehowy na świecie, których liczebność przekracza 100 000 głosicieli.
Historia.
Początki.
W latach 20. XX wieku pierwszym wyznawcą, który głosił w obecnej Ghanie, był pochodzący z Jamajki William R. Brown (nazywany często "Brown-Biblia" [Bible Brown]). Prowadził działalność w miastach Akra i Koforidua. W roku 1924 pojawili się pierwsi ghańscy wyznawcy. 27 kwietnia 1927 roku została ochrzczona kolejna grupa wyznawców. Pod koniec lat 20. XX wieku działalność w Navrongo, Tamale i Wa prowadzili J.O. Blankson i C. Caesar. W roku 1932 W.R. Brown przemierzył Złote Wybrzeże, wyświetlając "Fotodramę stworzenia". W roku 1936 działało 50 głosicieli.
Rozwój działalności.
W roku 1942 zorganizowano pierwsze kongresy dla około 350 działających wówczas głosicieli, w roku 1946 liczba ta wzrosła do przeszło 500, należących do 33 zborów. 17 czerwca 1947 roku przybyli pierwsi misjonarze Szkoły Gilead.
W połowie grudnia 1947 roku kraj odwiedziło dwóch przedstawicieli Towarzystwa Strażnica – Nathan H. Knorr i Milton G. Henschel, którzy zorganizowali pierwszy ogólnokrajowy kongres pod hasłem „Rozrost wszystkich narodów”, na który przybyły również delegacje z Liberii, Sierra Leone i Nigerii. 1 stycznia 1948 roku otwarto w stolicy Biuro Oddziału; zorganizowano ponownie duże zgromadzenie krajowe z udziałem przedstawicieli Towarzystwa Strażnica, na którym było obecnych przeszło 2500 osób. W kraju działało 1134 głosicieli. W roku 1949 przekroczono liczbę 2000 głosicieli. W roku 1952 N.H. Knorr i M.G. Henschell wygłosili przemówienia w Akrze.
W 1953 roku w Ghanie działało około 3000, w 1956 roku – ponad 6000, a w 1967 roku – 10 000 głosicieli. W styczniu 1959 roku w Kumasi odbyło się zgromadzenie, przemówienie wygłosił Milton Henschell z Biura Głównego Świadków Jehowy. W styczniu 1970 w Akrze odbył się kongres pod hasłem „Pokój na ziemi” z udziałem 32 023 osób, a w grudniu 1970 roku kongres pod hasłem „Ludzie dobrej woli” z udziałem 14 526 osób (662 zostały ochrzczone). W roku 1973 w Akrze odbył się kongres pod hasłem „Boskie zwycięstwo”. W roku 1975 zanotowano liczbę ponad 21 000 głosicieli. W dniach od 20 do 24 grudnia 1978 roku w Akrze oraz w Kumasi odbyły się kongresy pod hasłem „Zwycięska wiara”, uczestniczyło w nich 61 595 osób.
W 1984 roku w stolicy otwarto nowe Biuro Oddziału. W 1987 roku zanotowano liczbę 32 211 głosicieli, a na Pamiątce śmierci Jezusa Chrystusa zebrało się 122 936 osób.
W czerwcu 1989 roku zanotowano przeszło 34 400 głosicieli, choć na publiczną działalność kaznodziejską władze państwowe nałożyły ograniczenia. Zakaz ten uchylono 31 października 1991 roku, a w połowie roku 1995 liczba Świadków Jehowy w Ghanie wynosiła już 46 104. W tym też roku zorganizowano pomoc humanitarną dla poszkodowanych przez powódź. W 1997 roku zanotowano liczbę przeszło 52 800 głosicieli. W 1999 roku było ich już ponad 60 000. W tym samym roku w Ghanie było 237 Sal Królestwa, a budowano 275 nowych. Rocznie powstaje średnio 60 nowych Sal Królestwa.
W sierpniu 2001 roku zanotowano kolejną najwyższą liczbę głosicieli – 68 152. W 2002 roku otwarto Salę Zgromadzeń na 10 000 miejsc. W roku 2003 odbył się też kolejny kongres międzynarodowy pod hasłem „Oddajcie chwałę Bogu”. W 2004 roku wydano Chrześcijańskie Pisma Greckie w Przekładzie Nowego Świata (Nowy Testament) w języku twi.
5 marca 2005 roku na uroczystość otwarcia nowego Biura Oddziału przybyły 3243 osoby. Oddano do użytku 3 dodatkowe budynki mieszkalne, 50 pomieszczeń biurowych, budynek gospodarczy i Salę Królestwa. Obecnie biuro to nadzoruje tłumaczenie i druk literatury religijnej na języki ewe, gã i twi. W roku 2006 przekroczono liczbę 80 000 głosicieli. W 2007 roku na kongresach pod hasłem „Naśladuj Chrystusa!” ogłoszone wydanie Chrześcijańskich Pism Greckich w Przekładzie Nowego Świata w języku ewe. W 2008 roku wydano Pismo Święte w Przekładzie Nowego Świata w języku twi (Akuapem).
Od 3 do 6 grudnia 2009 roku w Akrze odbył się kongres międzynarodowy pod hasłem „Czuwajcie!” z udziałem ponad 55 tysięcy obecnych, w tym 2 tysięcy delegatów z 16 krajów.
W 2010 roku przekroczono liczbę 100 000 głosicieli. W 2011 roku 311 321 osób było obecnych na Pamiątce (ok. 1,3% mieszkańców). Pod koniec roku 2011 do kraju przybyli misjonarze ze 131. klasy Szkoły Gilead. Zorganizowano również pomoc humanitarną dla poszkodowanych przez powódź. W latach 1987–2012 miejscowi wyznawcy pomogli nauczyć się czytać i pisać ponad 9000 osób. W 2013 roku wydano Chrześcijańskie Pisma Greckie w Przekładzie Nowego Świata w języku twi (dialekt Asante). W roku 2014 przekroczono liczbę 125 tysięcy głosicieli. 10 października 2014 roku na kongresach pod hasłem „Szukajmy najpierw Królestwa Bożego!” ogłoszono wydanie Chrześcijańskich Pism Greckich w Przekładzie Nowego Świata w języku ga, a 29 grudnia Pisma Świętego w Przekładzie Nowego Świata w języku ewe.
Latem 2015 roku zorganizowano pomoc humanitarną dla poszkodowanych przez powódź.
26 listopada 2016 roku wydano Chrześcijańskie Pisma Greckie w Przekładzie Nowego Świata w języku nzema, a 22 listopada 2019 roku na kongresie regionalnym pod hasłem „Miłość nigdy nie zawodzi!” w miejscowości Bawia ogłoszono wydanie całego Pisma Świętego w Przekładzie Nowego Świata w tym języku (językiem nzema posługuje się około 1530 głosicieli w Ghanie). Na kongresie pod hasłem „Miłość nigdy nie zawodzi!” było obecnych 3051 osób.
7 kwietnia 2020 roku w związku z pandemią COVID-19 program uroczystości Pamiątki śmierci Jezusa Chrystusa nadały stacje radiowe i telewizyjne. 7 marca 2021 roku Kenneth Cook, członek Ciała Kierowniczego, ogłosił w nagranym wcześniej przemówieniu wydanie zrewidowanego Pisma Świętego w Przekładzie Nowego Świata w języku twi (Akwapim). W związku z pandemią COVID-19 zorganizowano specjalne zebranie w trybie wideokonferencji, transmitowane przez telewizję satelitarną, z którego skorzystało przeszło 98 000 głosicieli posługujących się tym językiem. W 2020 roku osiągnięto liczbę 147 481 głosicieli. 24 kwietnia 2022 roku Mark Sanderson, członek Ciała Kierowniczego, w nagranym wcześniej przemówieniu, ogłosił wydanie zrewidowanego Pisma Świętego w Przekładzie Nowego Świata w języku twi (Aszantowie). W ciągu 10 lat odkąd pierwszy raz wydano w tym języku Pismo Święte w Przekładzie Nowego Świata, liczba głosicieli w Ghanie mówiących językiem twi (Aszantowie) wzrosła z 67 000 do około 98 000.
Kongresy odbywają się w 10 językach: angielskim, adangme, amerykańskim migowym, dagara, ewe, fante, frafra, gã, nzema i twi. W ghańskim Biurze Oddziału i Biurach Tłumaczeń literatura biblijna jest tłumaczona na język twi, ewe, gã, adangme, nzema, frafra i dagara. Ponadto publikacje audio i wideo są nagrywane w językach twi, ewe i gã.

</doc>
<doc id="2033468" url="https://pl.wikipedia.org/wiki?curid=2033468" title="Czesław Domel">
Czesław Domel

Czesław Jakub Domel (ur. 25 lipca 1932 w Suwałkach, zm. 17 lutego 2004 w Augustowie) - kapłan katolicki, prepozyt Kapituły Kolegiackiej Sejneńsko-Wigierskiej.
Życiorys.
Był synem Stanisława i Joanny z domu Wasilewskiej. Ojciec pracował w zakładzie szewskim, a matka zajęła się wychowaniem dzieci. Wybuch wojny sprawił, że rodzina Domelów przeniosła się do Potaszni niedaleko Suwałk (powrócili stamtąd w 1947). I Komunię Świętą przyjął w 1941, a sakrament bierzmowania w 1946. W tym okresie dość mocno związał się z kościołem parafialnym św. Aleksandra w Suwałkach, gdzie służył jako ministrant. Po ukończeniu szkoły podstawowej wstąpił do Niższego Seminarium Duchownego Księży Werbistów w Bruczkowie. W 1951 przeniesiono go do innego domu - w Górnej Grupie. W październiku 1951 zginął tragicznie jego ojciec, którego zgniótł wagon przy rozładunku pociągu. Matka została sama z siedmiorgiem dzieci (pozostałe czworo zmarło w dzieciństwie). Sytuacja materialna rodziny była niezwykle ciężka. W 1952 zdał egzamin dojrzałości, a następnie powrócił do Suwałk by pomóc rodzinie. Jednak za namową ks. S. Wierzbickiego jeszcze tego samego roku wstąpił do Wyższego Seminarium Duchownego w Łomży. Święcenia kapłańskie przyjął w katedrze łomżyńskiej 8 września 1957 z rąk biskupa Czesława Falkowskiego, ówczesnego ordynariusza łomżyńskiego. Był wikariuszem w parafiach: Kuczyn (1957-1962), Mały Płock (1962-1964), Rajgród (1964-1965), Myszyniec (1965-1967), Wizna (1967-1970), a następnie proboszczem w Burzynie (1970-1978), Małkini (1978-1986) i Augustowie (1986-2004). 
Przeniesienie go na parafię augustowską było ogromnym wyróżnieniem, gdyż w tym czasie była to jedna z najlepszych parafii w całej diecezji. Ks. Czesław wziął się od początku za prace remontowo-budowlane i jego staraniem dokończona została odbudowa wież kościoła zniszczonych w czasie wojny, a także odnowił wnętrze świątyni poprzez ujednolicenie stylu. Zadecydowało to o podniesieniu kościoła do rangi bazyliki mniejszej w 2001. Za jego kadencji wybudowano też okazały dom parafialny, który obecnie służy jako Dom Księdza Emeryta. Powstało też wówczas w Augustowie i okolicach kilka nowych parafii, których rozwój bardzo wspierał.Za zasługi otrzymał na początku lat dziewięćdziesiątych tytuł kapelana Jego Świątobliwości.
Zmarł nagle na zawał serca. Pochowany został w kwaterze kapłańskiej na cmentarzu augustowskim.

</doc>
<doc id="2033470" url="https://pl.wikipedia.org/wiki?curid=2033470" title="Tadeusz Lachowicz (ujednoznacznienie)">
Tadeusz Lachowicz (ujednoznacznienie)



</doc>
<doc id="2033471" url="https://pl.wikipedia.org/wiki?curid=2033471" title="Tyberiusz Klaudiusz Narcyz">
Tyberiusz Klaudiusz Narcyz

Tyberiusz Klaudiusz Narcyz, "Tiberius Claudius Narcissus" (zm. 54 n.e) – wyzwoleniec, jeden z najbliższych współpracowników cesarza Klaudiusza. Odegrał główną rolę przy skazaniu i egzekucji jego żony Messaliny. Z kolejną żoną Klaudiusza, Agrypiną, był skonfliktowany i popadł w jej niełaskę. Gdy syn Agrypiny Neron został cesarzem, Tyberiusz Klaudiusz Narcyz stał się jedną z jej pierwszych ofiar.

</doc>
<doc id="2033472" url="https://pl.wikipedia.org/wiki?curid=2033472" title="Yasu Sulci">
Yasu Sulci

Yasu Sulci – bruzda znajdująca się na Trytonie, naturalnym satelicie Neptuna. Formacja ta liczy sobie kilkaset kilometrów i biegnie w pobliżu równika Trytona na długości geograficznej 0°-30°W. Nazwa bruzdy została nadana przez IUA w 1991 roku i pochodzi od "Yasu", japońskiej niebiańskiej rzeki, dosłownie oznacza „pokój”.
Bruzdy są charakterystycznymi strukturami geologicznymi Trytona. Oprócz Yasu Sulci sklasyfikowano ich jeszcze 11.

</doc>
<doc id="2033482" url="https://pl.wikipedia.org/wiki?curid=2033482" title="Lo Sulci">
Lo Sulci

Lo Sulci – bruzda znajdująca się na Trytonie, naturalnym satelicie Neptuna. Formacja ta liczy sobie kilkaset kilometrów i biegnie w pobliżu równika Trytona na długości geograficznej 30°-45°W. Nazwa bruzdy została nadana przez IUA w 1991 roku i pochodzi od Luo He (洛河, "Luò Hé"), chińskiej świętej rzeki.
W bezpośrednim sąsiedztwie Lo Sulci znajdują się dwie inne takie rzeźby: Ho Sulci oraz Ob Sulci. Bruzdy są charakterystycznymi strukturami geologicznymi Trytona. Oprócz Lo Sulci sklasyfikowano ich jeszcze 11.

</doc>
<doc id="2033485" url="https://pl.wikipedia.org/wiki?curid=2033485" title="Grupa PKP">
Grupa PKP

Grupa PKP – grupa kapitałowa powstała w 2001 na podstawie ustawy o komercjalizacji, restrukturyzacji i prywatyzacji przedsiębiorstwa państwowego Polskie Koleje Państwowe uchwalonej 8 września 2000 roku ().
Jednostką dominującą w grupie i posiadającą udziały we wszystkich spółkach holdingu jest spółka Skarbu Państwa PKP S.A. W skład grupy wchodzi spółka PKP S.A. oraz kolejowe spółki przewozowe, spółki zarządzające infrastrukturą kolejową, a także inne podmioty prawa handlowego, świadczące usługi poza rynkiem kolejowym.
Grupa PKP jest jednym z największych polskich pracodawców i czwartą co do wielkości europejską grupą skupiającą spółki kolejowe. Grupa PKP jest reprezentowana we wszystkich międzynarodowych organizacjach kolejowych.
17 sierpnia 2022 roku w siedzibie PKP SA podpisano umowę o utworzeniu holdingu Grupy PKP w skład którego wejdą wszystkie spółki należące do grupy z wyjątkiem spółki PKP Polskie Linie Kolejowe SA.

</doc>
<doc id="2033489" url="https://pl.wikipedia.org/wiki?curid=2033489" title="Miramax Films">
Miramax Films



</doc>
<doc id="2033491" url="https://pl.wikipedia.org/wiki?curid=2033491" title="Herb Iłży">
Herb Iłży

Herb Iłży – jeden z symboli miasta Iłża i gminy Iłża w postaci herbu.
Wygląd i symbolika.
Herb przedstawia na błękitnej tarczy herbowej trzy złote korony królewskie, dwie nad jedną. Herb jest tożsamy z herbem Krakowskiej Kapituły Katedralnej, ponieważ miasto założyli biskupi krakowscy.
Historia.
Herb pojawił się już na najstarszej pieczęci miejskiej Iłży, wykonanej w 1500 roku, gdzie jednak towarzyszyła mu pełna postać biskupa. Na kolejnej pieczęci miejskiej, wykonanej w 1564 roku, zniknęła postać biskupa, a jedynie renesansowa tarcza nakryta została infułą biskupią. Dodatkowo, nietypowo w polu tarczy herbowej nad trzema koronami pojawiła się data roczna 1564. Na ostatniej przedrozbiorowej pieczęci miejskiej, wykonanej w XVII wieku, nad tarczą oprócz infuły znalazł się także pastorał i krzyż lub miecz. W czasach rozbiorów postulowano dla Iłży nowe herby, czego skutkiem było zatracenie prawidłowej formy herbu miasta. W wyniku tego w XX wieku przyjęto herb, gdzie infuła stanowiąca w czasach I Rzeczypospolitej zwieńczenie tarczy herbowej, znalazła się w polu tarczy. Błąd ten skorygowano w 2022 roku, usuwając infułę z pola tarczy herbowej. Aktualnie używaną wersję herbu opracowali Kamil Wójcikowski i Robert Fidura. Została ona przyjęta 31 marca 2022 roku.

</doc>
<doc id="2033493" url="https://pl.wikipedia.org/wiki?curid=2033493" title="You Lost Me">
You Lost Me

You Lost Me – piosenka popowa stworzona na szósty album studyjny amerykańskiej piosenkarki Christiny Aguilery pt. "Bionic" (2010). Wyprodukowany przez Samuela Dixona, utwór wydany został jako trzeci singel promujący krążek dnia 6 lipca 2010 roku. Odliczając poprzedni singel, „Woohoo”, opublikowany jedynie w postaci wydawnictwa promocyjnego, „You Lost Me” był drugim oficjalnym singlem z płyty.
Zarówno sam utwór, jak i zrealizowany do niego, minimalistyczny w swej formie teledysk, odniósł sukces artystyczny, komercyjnie „You Lost Me” zyskał jednak miano najmniej przebojowego singla w dotychczasowej karierze Aguilery. W Stanach Zjednoczonych z popularnością spotkały się remiksy singla, dzięki którym osiągnął on miejsce #1 notowania magazynu "Billboard" Hot Dance Club Songs, jednak sam utwór stał się pierwszym singlowym wydawnictwem Aguilery nienotowanym na liście "Billboard" Hot 100. Ponadto, mimo wysokich pozycji w notowaniach poszczególnych krajów Azji, „You Lost Me” nie zyskał znacznej sukcesywności w żadnym innym rejonie świata. W 2016 redaktorzy serwisu muzycznego popheart.pl okrzyknęli nagranie jako „wyprzedzające swoje czasy”.
Informacje o utworze.
„You Lost Me” to ballada skomponowana w tonacji a-moll, oparta na schemacie metrycznym i wolnych ruchach 50 uderzeń na minutę. W kompozycji tej, gatunkowo stanowiącej hybrydę soulu, popu oraz muzyki z rodzaju adult contemporary, głos Aguilery opiera się na oktawach, od Eb3 do E5. Artystka wielokrotnie używa w utworze figury melizmatu, w jednej z odśpiewywanych sylab zawierając do kilku dźwięków. Piosenka napisana została przez Christinę Aguilerę, Się Furler oraz Samuela Dixona, który to ostatecznie wyprodukował gotowy utwór. Furler, australijska wokalistka, została zaproszona do współpracy z Aguilerą przez jej management. Skomponowała w sumie cztery piosenki z płyty "Bionic", a „You Lost Me” określane jest przez samą Aguilerę jako „serce” tego albumu. Amerykańska artystka wyznała, że jest fanką Furler. Aguilera wypowiedziała się na temat zawartości lirycznej ballady w następujący sposób:
Tekst utworu snuje historię zgubnego romansu. Podmiot liryczny (kobieta) przechodzi kryzys emocjonalny po utracie ukochanego. Piosenka, a szczególnie jej wersja radiowa, wyprodukowana przez Danję, posiada „subtelny, senny bit”, przez co została porównana do dokonań muzyka Phila Spectora oraz jego techniki produkcyjnej „Wall of Sound”, a także klasycznych ballad: „Unchained Melody” duetu The Righteous Brothers (1965) i „The Long and Winding Road” zespołu The Beatles (1970).
Obecność w kulturze masowej.
Amerykańska łyżwiarka figurowa Starr Andrews występowała przed publicznością do utworu „You Lost Me” w sezonie sportowym 2019/2020.
Wydanie singla.
22 czerwca 2010 roku Aguilera ogłosiła „You Lost Me” drugim singlem z albumu "Bionic". 29 czerwca kompozycję wysłano do amerykańskich rozgłośni radiowych w specjalnie zremiksowanej wersji, a tydzień później, 6 lipca, wydano ją w formie digital download (fizyczna premiera singla). Wrześniem 2010 singel odnotował swoją premierę na rynku muzycznym Wielkiej Brytanii, o czym pierwotnie poinformowało MTV UK dnia 22 czerwca. Prócz nadmienionego remiksu airplayowego, powstało także parę innych remiksów utworu, których autorami są Hex Hector i Mac Quayle. Zostały one udostępnione w sprzedaży cyfrowej dnia 3 sierpnia 2010. Wersje remiksowe poddano modyfikacji – zmieniono tempo piosenki, a także dograno wokale Aguilery. Remiksy Hectora i Quayle’a ze szczególną aprobatą spotkały się wśród odbiorców LGBT w amerykańskich klubach gejowskich. Aguilera wyznała, że wybór „You Lost Me” – melancholijnej ballady – na trzeci singel z krążka "Bionic", był intencjonalny, a wydawnictwo na celu miało stanowić przeciwwagę do poprzednich singli, energicznych „Not Myself Tonight” i „Woohoo”.
Jeszcze przed datą swojego oficjalnego wydania, „You Lost Me” pojawiło się na liście magazynu "Billboard" Bubbling Under Hot 100 Singles. W innym notowaniu "Billboardu" Hot Dance Club Songs utwór zajął pozycję #1 dnia 9 października 2010 roku. W okresie niespełna miesiąca od premiery, wraz z początkiem sierpnia 2010, singel objął pozycję w Top 10 listy przebojów prestiżowego izraelskiego wydawnictwa Galgalatz, plasując się na miejscu #5. Po dwóch tygodniach zdobył pozycję #2, a w tydzień potem osiadł na szczycie zestawienia. Także w oficjalnym notowaniu przebojów singlowych Izraela singel osiągnął miejsce #1. W Azji singel uplasował się na pozycjach w Top 20 w Indonezji (pozycja #1), Tajwanie (#8) oraz Zjednoczonych Emiratach Arabskich (#20). W Europie utwór „You Lost Me” notowany był w siedmiu krajach. W oficjalnym notowaniu Słowacji osiągnął pozycję siedemdziesiątą ósmą, na liście 40. przebojów singlowych Bułgarii – miejsce trzydzieste drugie, a na UK Singles Chart – odległe 153. miejsce. Były to wyniki mniej wydajne niż te, które zanotował poprzedni singel Aguilery „Not Myself Tonight” (#12 na Słowacji i w Wielkiej Brytanii, #3 w Bułgarii). Ponadto, utwór pojawił się na listach przebojów Belgii, Holandii, Litwy i Rumunii. W Holandii debiutował na miejscu dziewięćdziesiątym pierwszym we wrześniu 2010 roku, by następnie zniknąć z notowania i pojawić się na nim po dwóch latach, 27 października 2012, na miejscu siedemdziesiątym dziewiątym. Sprzedano ponad dwieście pięćdziesiąt tysięcy egzemplarzy singla dookoła świata. „You Lost Me” był jednym z przebojów dyskotekowych 2010 roku. Poza Stanami Zjednoczonymi, remiksy piosenki zyskały popularność na całym globie.
Opinie.
Pomimo swojego konfliktu z Christiną Aguilerą, wokalistka pop-rockowa Pink pochwaliła ją za realizację utworu „You Lost Me”. Na własnym profilu na portalu społecznościowym Twitter dnia 22 lipca 2010 roku oficjalnie napisała: „Właśnie wysłuchałam najnowszej piosenki Christiny Aguilery i muszę przyznać: cholera, ta dziewczyna potrafi śpiewać. Kocham ten utwór”. Serwis internetowy Top10HM umieścił piosenkę w rankingu dziesięciu najlepszych singli Aguilery. Portal neonlimelight.com wyraził jeszcze cieplejszą opinię na temat „You Lost Me”, uwzględniając utwór w zestawieniu singli roku 2010, które nie zyskały szacunku, uwagi radiofonii oraz sukcesów na listach przebojów, stając się najbardziej niedocenionymi wydawnictwami minionych dwunastu miesięcy.
Według redaktorów strony internetowej the-rockferry.pl, „You Lost Me” to jedna z pięciu najlepszych kompozycji nagranych przez Aguilerę w latach 1997–2010. W podobnym notowaniu uplasował balladę Jason Scott (popdust.com). W zestawieniu o nazwie „Piosenki Christiny Aguilery, których nie nigdy nie słyszałeś, a powinieneś” dziennikarka muzyczna Lexxie Ehrenkaufer (hypable.com) rekomendowała nagranie jako jeden z najbardziej wartościowych utworów w dyskografii artystki. Zdaniem Richarda Erica (witryna "The Gospel Acording to Richad Eric"), „You Lost Me” to jedna z najlepszych piosenek 2010 roku. W 2016 roku redaktorzy serwisu muzycznego popheart.pl uznali balladę za niedocenioną, „nieśmiertelną” i „wyprzedzającą swoje czasy”.
Magazyn "Rolling Stone" umieścił balladę w notowaniu najlepszych utworów lat 2010–2019.
Recenzje.
Utwór uzyskał pozytywne opinie profesjonalnych krytyków muzycznych. Amber James, współpracująca z portalem internetowym PopEater.com, napisała: „Ponurym utworem ‘You Lost Me’ Christina Aguilera podtrzymuje futuryzm swojego albumu "Bionic" oraz dostarcza słuchaczom szczerość i emocje czyniące z niej jednego z najlepszych twórców ballad muzycznych naszych czasów.” Według Elysy Gardner, recenzentki czasopisma "USA Today", „You Lost Me” kontynuuje historię opowiedzianą przez wokalistkę w piosence „I Am”, zawartej na płycie "Bionic" tuż przed omawianą kompozycją: „W balladach ‘I Am’ i ‘You Lost Me’ artystka należycie oferuje swą duszę kochankowi, a następnie, po zdradzie ze strony mężczyzny, żąda jej zwrotu, brzmiąc tak surowo, jak otwarta rana.” W ramach omówienia szóstego albumu Aguilery dla dziennika "The Northwest Herald", Mesfin Fekadu docenił utwór, uznając „tą emocjonalną balladę o kłamliwym kochanku” za „wyjątkową i doskonale podkreślającą potężny głos divy”. Jon Pareles ("The New York Times") był pod wrażeniem emocjonalnego przesłania piosenki; napisał, że wykonawczyni „ledwo wstrzymuje w niej łzy”. Leah Greenblatt ("Entertainment Weekly"), recenzując najnowszy album Aguilery, określiła utwory „All I Need”, „I Am” i „You Lost Me” jako piękne. Opiniodawca współpracujący z serwisem ukmix.org pisał o „You Lost Me” jako o „najsilniejszej balladzie na albumie "Bionic", muzycznym wyciskaczu łez”.
Według Roberta Copseya (Digital Spy) w balladzie „You Lost Me” Aguilera „śpiewa i lamentuje, jak diva z prawdziwego zdarzenia, jednak jej wykonaniu brakuje szczerości, którą eksponowała ona w piosenkach 'Hurt' czy 'Oh Mother'”. Autor strony internetowej musicaddiction2.com był pod wrażeniem utworu i wymienił go wśród najlepszych nagranych na album "Bionic": „Ostatnią balladą zamieszczoną na płycie jest ‘You Lost Me’; jest to również najładniejsza z ballad. Melodia jest bardzo pięknie zbudowana, wokale Aguilery pokazują nam, jak wielką jest ona artystką. Ten teatralny hymn w zupełności zasłużył, by zostać wydanym jako drugi singel promujący "Bionic". ‘You Lost Me’ jest tak szczerą kompozycją, że pobudza słuchaczy do płaczu, ilekroć Christina wyśpiewuje najwyższe rejestry”. Wielu krytyków, jak i fanów, uznało, że „You Lost Me” powinno zostać wydane jako pierwszy singel z krążka "Bionic", w zastępstwie za „Not Myself Tonight”, które okazało się umiarkowanym przebojem. Inne opinie mówiły o nierozsądnym doborze balladycznego „You Lost Me” jako singla publikowanego w okresie wakacyjnym.
Teledysk.
Wideoklip do utworu, nakręcony pod koniec czerwca 2010, wyreżyserował Anthony Mandler, znany ze współpracy z Rihanną, Nelly Furtado czy Beyoncé Reżyser odpowiedzialny był także za napisanie scenariusza teledysku. Oficjalna premiera klipu odbyła się dnia 22 lipca 2010 roku w serwisie o tematyce muzycznej Vevo.com, dwa dni później wyemitowała go uroczyście stacja VH1 w ramach swojego programu "Top 20 Countdown".
Nieposiadający konkretnej fabuły teledysk prezentuje Christinę Aguilerę w kasztanowych włosach. Na jego koncepcję składa się szereg powiązanych ze sobą winiet. Klip ukazuje wokalistkę będącą w stanie załamania emocjonalnego, spowodowanego faktem zakończonego romansu. W jednej ze scen bohaterka kreowana przez Aguilerę odpycha od siebie byłego kochanka, który próbuje się do niej zbliżyć. Omawiając rekwizyty użyte w wideoklipie, Aguilera powiedziała: „Masz rozdarty (...) materac, popalone poduszki... W refrenie, w momencie, w którym odśpiewuję wers 'Zdaje się, że nasz świat jest zainfekowany’, to jest dokładnie to, co chcieliśmy urzeczywistnić w wizji utworu.” Artystka dodała także: „(W klipie – przyp.) jestem dosłownie rozdarta. Kiedy ściągam z siebie koszulę, następuje moment, w którym mówię 'Przejmuję kontrolę nad sytuacją’ (...)”. Na planie klipu wykorzystano blisko dziewięćdziesiąt kilogramów węgla drzewnego (jednego z rekwizytów).
Anthony Mandler, jeszcze przed wszczęciem pracy nad teledyskiem, wyznał, że „ubóstwia utwór 'You Lost Me'”. Pod wrażeniem wideoklipu po jego premierze był wokalista Adam Lambert, który za pośrednictwem swojego profilu na portalu społecznościowym Twitter wyznał: „Nowy klip Christiny Aguilery ‘You Lost Me’ jest wprost oszałamiający”. W połowie sierpnia 2010 klip zajął pozycję #2 w zestawieniu najpopularniejszych teledysków stacji telewizyjnej MTV Argentina. Teledysk cieszył się dużym zainteresowaniem w serwisie YouTube, gdzie do stycznia 2011 odtworzony został ponad siedem milionów razy. W lutym 2020 roku ilość odtworzeń wynosiła osiemdziesiąt sześć milionów.
W dniach 11–12 maja 2020 roku, prawie dziesięć lat po premierze, wideoklip ponowił swój sukces w serwisach internetowych. Uplasował się w pierwszej piątce kilku list przebojów iTunes Store dookoła świata, zajmując między innymi miejsca: 1. w Stanach Zjednoczonych, Wielkiej Brytanii, Brazylii, Francji i na Filipinach, 4. w Hiszpanii.
Recenzje.
Podobnie jak w przypadku singla, odbiór teledysku przez dziennikarzy muzycznych był korzystny. Monica Herrera, kolumnistka pracująca dla magazynu "Billboard", uznała, że wideoklip stanowi powrót Aguilery do swojej „formy”. Tej opinii wtórował Bill Lamb z serwisu internetowego About.com, który napisał: „Klip w reżyserii Anthony’ego Mandlera, najbardziej znanego z przebojowej współpracy z Rihanną, wygląda i brzmi niczym pełne siły odrodzenie się kondycji Christiny Aguilery”. Lamb dodał: „Obejrzyjcie teledysk i podziwiajcie, po raz kolejny, jeden z najlepszych głosów w muzyce pop”. Nicole Eggenberger, dziennikarka brytyjskiego czasopisma "OK!", przyjęła klip z entuzjazmem. „Zdecydowanie nie straciliśmy cię, Christino Aguilero; wreszcie dostaliśmy cię z powrotem” – napisała w swym omówieniu. Również Robbie Daw ("Idolator") pozytywnie zrecenzował wideoklip do utworu „You Lost Me”, chwaląc zwłaszcza rezultat pracy reżyserskiej Mandlera: „Nie mogliśmy doczekać się tego teledysku odkąd Christina wystąpiła z balladą podczas finału "American Idol". Anthony Mandler, prawdziwy as, zaserwował nam świetny klip, okrywając go prostą i ocienioną nastrojowością”. Portal theprophetblog.net wydał teledyskowi ciepłą recenzję, pisząc: „Mandler wykonał niesamowitą robotę, zabierając widzów do serca ‘You Lost Me’, a także tworząc wokół Christiny żyjący i oddychający świat, który ewoluuje i przekształca się, by dopasować emocje piosenkarki do jej śpiewu o niewiernym kochanku (...)”.
Promocja.
Utwór został po raz pierwszy wykonany przez Aguilerę w trakcie finałowego odcinka dziewiątego sezonu talent show "American Idol", po tym, jak piątka żeńskich uczestniczek programu odśpiewała dwa przeboje wokalistki – „Beautiful” i „Fighter”. 11 czerwca 2010 roku podczas trwania programu telewizji CBS "The Early Show" artystka zaprezentowała w sumie pięć swoich utworów, w tym między innymi „You Lost Me” oraz „Not Myself Tonight”. Kompozycja promowana była przez Aguilerę również na łamach innych audycji telewizyjnych: "Late Show with David Letterman" CBS-u, "The Today Show" stacji NBC oraz "VH1 Storytellers". Koncert w ostatnim z programów został określony przez redaktorów strony divadevotee.com jako jeden z najlepszych występów w karierze artystki. We wrześniu 2010 piosenkę wykorzystano w odcinku serialu komediowego "Ekipa" pt. "Louse Yourself"; gościnnie wystąpiła w nim sama Aguilera. 31 października 2010 wokalistka dała halloweenowy występ w San Diego. Zaśpiewała dziesięć utworów, między innymi „You Lost Me”, cover „At Last” z repertuaru Etty James oraz przebój „Ain’t No Other Man”. Aguilera miała wykonać piosenkę w trakcie finału siódmej edycji brytyjskiego talent show "The X-Factor" w grudniu 2010, zamiast „You Lost Me” wystąpiła jednak z singlowym utworem „Express”, którym promowała w tym okresie muzyczny film ze swoim udziałem, "Burleskę" ("Burlesque", 2010).

</doc>
<doc id="2033495" url="https://pl.wikipedia.org/wiki?curid=2033495" title="Babka tęczowa">
Babka tęczowa

Babka tęczowa, babeczka tęczowa ("Vanderhorstia delagoae") – gatunek ryby okoniokształtnej z rodziny babkowatych (Gobiidae).
Występowanie.
Zachodni Ocean Indyjski od Morza Czerwonego po Mozambik na wschodzie po południowy Madagaskar oraz Seszele i Reunion.
Cechy morfologiczne.
Osiąga 7,5 cm długości. Wzdłuż linii bocznej 45–55 łusek. Na pierwszym łuku skrzelowym 10–12 wyrostków filtracyjnych, 1–3 na górze i 9 na dole. W płetwach grzbietowych 7 twardych i 13–14 miękkich promieni, w płetwie odbytowej 1 twardy i 13–14 miękkie promienie. W płetwach piersiowych 18–20 promieni.

</doc>
<doc id="2033496" url="https://pl.wikipedia.org/wiki?curid=2033496" title="Owadówki">
Owadówki

Owadówki (Stenostiridae) – rodzina ptaków z rzędu wróblowych (Passeriformes), o bliżej nieokreślonym pokrewieństwie. Jej zdefiniowanie zaproponowano w 2005 (Beresford et al.), formalnego opisu dokonał Fuchs i współpracownicy w 2009. 
Występowanie.
Owadówki zasiedlają wschodnią i południowo-wschodnią Azję oraz Afrykę.
Systematyka.
Do rodziny należą następujące rodzaje:

</doc>
<doc id="2033498" url="https://pl.wikipedia.org/wiki?curid=2033498" title="Józef Czerniawski (1896–1946)">
Józef Czerniawski (1896–1946)

Józef Czerniawski (ur. 15 lub 17 stycznia 1896 w Warszawie, zm. 30 listopada 1946 tamże) – kapitan Wojska Polskiego.
Życiorys.
Syn Jana. Posiadał wykształcenie średnie. Uczestnik walk z Niemcami 1914-1916, walczył w kampanii wrześniowej 1939. W konspiracji znany pod nazwiskiem Józef Stypułkowski. Uczestnik powstania warszawskiego. W maju 1945 zmobilizowany do wojska, dosłużył się stopnia kapitana. Aresztowany i oskarżony o działalność szpiegowską pod ps. „Czarka” na rzecz komórki „Przystań”. 28 października 1946 Wojskowy Sąd Okręgowy w Warszawie w procesie O.Warszawa O.606/46 pod przewodnictwem majora Wierzbickiego, nr sprawy R.W.548/46 skazał go na podstawie art. 90 KKWP na karę śmierci. 
Prezydent Bolesław Bierut nie skorzystał z prawa łaski. Stracony w praskim Więzieniu karno-śledczym nr III, tzw. Toledo przy ul. 11 Listopada w Warszawie.
Grób symboliczny znajduje się na Cmentarzu Wojskowym w Kwaterze „na Łączce”.

</doc>
<doc id="2033499" url="https://pl.wikipedia.org/wiki?curid=2033499" title="Herb Podkowy Leśnej">
Herb Podkowy Leśnej

Herb Podkowy Leśnej – jeden z symboli miasta Podkowa Leśna w postaci herbu.
Wygląd i symbolika.
Herb przedstawia na czerwonej (cynobrowej) tarczy herbowej białą (srebrną) podkowę, w którą wpisany jest świerk zielony (chromowy).
Jest to herb mówiący, nawiązujący do nazwy miasta.

</doc>
<doc id="2033502" url="https://pl.wikipedia.org/wiki?curid=2033502" title="Ho Sulci">
Ho Sulci

Ho Sulci – bruzda znajdująca się na Trytonie, naturalnym satelicie Neptuna. Formacja ta liczy sobie kilkaset kilometrów i biegnie w pobliżu równika Trytona na długości geograficznej 45°-65°W. Nazwa bruzdy została nadana przez IUA w 1991 roku i pochodzi od "Ho", chińskiej świętej rzeki.
W bezpośrednim sąsiedztwie Ho Sulci znajduje się Lo Sulci. Bruzdy są charakterystycznymi strukturami geologicznymi Trytona. Oprócz Ho Sulci sklasyfikowano ich jeszcze 11.

</doc>
<doc id="2033504" url="https://pl.wikipedia.org/wiki?curid=2033504" title="Klaudiusz Lizjasz">
Klaudiusz Lizjasz

Klaudiusz Lizjasz – postać biblijna z Dziejów Apostolskich, trybun wojskowy, dowódca rzymskiego garnizonu Jerozolimy.
Był Grekiem, który kupił obywatelstwo rzymskie. Kiedy w święto Pięćdziesiątnicy w 58 lub 59 roku tłum Żydów wystąpił przeciwko Pawłowi z Tarsu, Klaudiusz Lizjasz aresztował apostoła, po czym pozwolił mu przemówić do ludu. Następnie podczas przesłuchania dowiedział się, że Paweł jest obywatelem rzymskim. Dzień później zwołał posiedzenie Sanhedrynu, które jednak nie przyniosło wyjaśnienia sprawy. Gdy dowiedział się o planowanym zamachu na Pawła, odesłał go pod strażą do prokuratora Antoniusza Feliksa do Cezarei.

</doc>
<doc id="2033506" url="https://pl.wikipedia.org/wiki?curid=2033506" title="CD Badajoz">
CD Badajoz

Club Deportivo Badajoz – hiszpański klub piłkarski z miasta Badajoz, w prowincji Extremadura, utworzony w 1905 roku. Obecnie występuje w Segunda División B. W sezonie 2009/2010 klub wygrał rozgrywki Tercera División. CD Badajoz ma za sobą 20 sezonów gry w Segunda División.

</doc>
<doc id="2033513" url="https://pl.wikipedia.org/wiki?curid=2033513" title="Herb Raszkowa">
Herb Raszkowa

Herb Raszkowa – jeden z symboli miasta Raszków i gminy Raszków w postaci herbu przyjęty przez radę gminy i miasta Raszków 29 lipca 2011 roku.
Wygląd i symbolika.
Herb przedstawia w polu błękitnym srebrny zamek o trzech dachach czerwonych, z czego środkowy wyższy zwieńczony złotą gwiazdą sześcioramienną, po bokach zamku dwie takież gwiazdy.
Historia.
Do 2011 r. herb stanowiła błękitna tarcza herbowa typu gotyckiego. Widniała na niej otwarta brama zamkowa barwy czerwonej z trzema chorągiewkami biało-czerwonymi, zawieszonymi na trzech wieżyczkach. W górnym prawym rogu pola herbowego widniała litera N, w górnym lewym rogu litera „S”. W dolnym prawym rogu litera „B”, w dolnym lewym rogu litera „R”. Pod bramą widniał rok 1444 – data uzyskania praw miejskich. Litery i rok były barwy złotej.

</doc>
<doc id="2033515" url="https://pl.wikipedia.org/wiki?curid=2033515" title="Ambulacraria">
Ambulacraria

Ambulacraria – klad wtóroustych (Deuterostomia) zwierząt dwubocznie symetrycznych (Bilateria) obejmujący:
Jest to grupa siostrzana dla typu Xenoturbellida, z którym wspólnie tworzą klad siostrzany strunowców (Chordata).
Koncepcję wyłonienia takiego taksonu zaproponował w 1881 rosyjski zoolog Ilja Miecznikow, gdy zwrócił uwagę na zbliżone cechy larw szkarłupni i półstrunowców jelitodysznych (Enteropneusta). Dla potwierdzenia takiego podziału na bazie morfologii przyjmuje się trimeryczny rozkład pęcherzyków celomy – cechy, która nie występuje u strunowców. Monofiletyzm grupy potwierdzają liczne badania molekularne, zarówno małej (SSU), jak i dużej (LSU) podjednostki rybosomalnej. Typ larwy zwierząt zaliczonych do Ambulacraria nazywa się dipleurulą.

</doc>
<doc id="2033516" url="https://pl.wikipedia.org/wiki?curid=2033516" title="Babka ukwiałowa">
Babka ukwiałowa

Babka ukwiałowa, babka śródziemnomorska ("Gobius bucchichi") – gatunek ryby okoniokształtnej z rodziny babkowatych (Gobiidae).
Występowanie.
Wschodni Atlantyk oraz Morze Śródziemne.
Występuje w ciepłych, subtropikalnych wodach o temperaturze 15–24 °C, przy brzegu na głębokości 1–30 m. Żyje na dnie piaszczystym lub mulistym, porośniętym trawą morską w pobliżu ukwiałów "Anemonia sulcata", wśród którego czułków chroni się w razie zagrożenia. Spotykana również w kałużach na plażach.
Cechy morfologiczne.
Osiąga 10 cm długości.
Odżywianie.
Żywi się wieloszczetami, skorupiakami (obunogi), mięczakami i algami.
Rozród.
Dojrzewa płciowo po roku przy długości 3,4–3,8 cm długości. W okolicach Sewastopola na Ukrainie trze się od VI do VIII. Ikra ma kształt wrzecionowaty i wymiary 1,05–1,5 × 0,5–0,57 mm. W temperaturze 21,5 °C inkubacja trwa 6 dni.
Znaczenie.
Hodowana w akwariach.

</doc>
<doc id="2033518" url="https://pl.wikipedia.org/wiki?curid=2033518" title="Flamurtari Vlora">
Flamurtari Vlora



</doc>
<doc id="2033520" url="https://pl.wikipedia.org/wiki?curid=2033520" title="Gobius bucchichi">
Gobius bucchichi



</doc>
<doc id="2033522" url="https://pl.wikipedia.org/wiki?curid=2033522" title="Ogród Botaniczny Uniwersytetu Komeńskiego w Bratysławie">
Ogród Botaniczny Uniwersytetu Komeńskiego w Bratysławie

Ogród Botaniczny Uniwersytetu Komeńskiego () – ogród botaniczny, placówka Uniwersytetu Komeńskiego, pełniąca funkcję naukową, dydaktyczną i rekreacyjno-społeczną, usytuowana na terenie dzielnicy Karlova Ves w Bratysławie na Słowacji.
Ogród założono w 1942 z inicjatywy profesora Františka Nábělka w ramach ogrodów willi Lafranconi. Na powierzchni około 7 hektarów znajduje się więcej niż 10 tys. gatunków roślin, w tym część w niewielkich szklarniach. W ogrodzie istnieje także rozarium, dwa alpinaria o różnych podłożach skalnych, stawy, plac zabaw dla dzieci i mała gastronomia. W szklarniach eksponowana jest m.in. następująca flora: użytkowe rośliny tropikalne, flora australijska, arekowate (palmy), kaktusowate, orchidee i inne. Najcenniejszym gatunkiem eksponowanym na terenie placówki jest wolemia szlachetna drugiej generacji poza naturą, umieszczona w specjalnej klatce.
W rozarium (0,5 ha) zgromadzono około 150 gatunków róż. Część dendrologiczna obejmuje drzewa m.in. z rejonu Kaukazu, Himalajów, Kanady, Ameryki Północnej, Chile, Nowej Zelandii i inne. Ogród posiada jednostki badawcze w Blatnicy (na terenie Wielkiej Fatry) i Stupavie, a także wydaje "Index seminum" (łac., „indeks nasion”) – spis nasion i sadzonek do wymiany z ogrodami botanicznymi, arboretami lub innymi placówkami naukowymi.
Ogród jest czynny codziennie od 1 kwietnia do 31 października. Wstęp jest płatny.

</doc>
<doc id="2033524" url="https://pl.wikipedia.org/wiki?curid=2033524" title="Cmentarz żydowski w Raszkowie">
Cmentarz żydowski w Raszkowie

Cmentarz żydowski w Raszkowie – kirkut w Raszkowie powstał w XIX wieku. We wrześniu 1939 został zniszczony przez hitlerowców. Nie zachowały się żadne macewy i brak jakichkolwiek śladów istnienia nekropolii.

</doc>
<doc id="2033526" url="https://pl.wikipedia.org/wiki?curid=2033526" title="Świadkowie Jehowy w Gwinei">
Świadkowie Jehowy w Gwinei

Świadkowie Jehowy w Gwinei – społeczność wyznaniowa w Gwinei, należąca do ogólnoświatowej wspólnoty Świadków Jehowy, licząca w 2022 roku 1150 głosicieli, należących do 25 zborów. W 2022 roku na dorocznej uroczystości Wieczerzy Pańskiej zebrały się 3913 osoby. Działalność miejscowych głosicieli nadzoruje Biuro Oddziału w Sierra Leone. Biuro krajowe znajduje się w Konakry.
Historia.
W Gwinei działalność kaznodziejską rozpoczęto na początku lat 50. XX wieku w głębi kraju, a do stolicy Konakry, dotarła na początku następnej dekady. W roku 1958 Świadek Jehowy z ówczesnego Dahomeju rozpoczął działalność w mieście Fria. W roku 1960 w Konakry działało dwóch głosicieli pochodzących z zagranicy. W kwietniu 1961 roku powstał tam pierwszy zbór. W następnych latach powstały grupa w Fodédou i w Guéckédou. W 1964 roku w Fodédou powstała pierwsza w Gwinei Sala Królestwa, a druga w 1969 roku w Konakry. Od roku 1966 w zborach prowadzone są kursy czytania i pisania. W roku 1968 osiągnięto liczbę 100 głosicieli.
Do 1 marca 1961 roku nadzór nad działalnością Świadków Jehowy w Gwinei sprawowało francuskie Biuro Oddziału. Od tego dnia działalność koordynuje Biuro Oddziału w Sierra Leone. W 1987 roku do Gwinei przyjechali misjonarze, absolwenci Szkoły Gilead, którzy rozpoczęli współpracę z jedynym istniejącym wtedy w kraju stołecznym zborem.
W styczniu 1987 roku odbył się pierwszy kongres w tym kraju pod hasłem „Pokój Boży”, w którym uczestniczyli również delegaci z sąsiedniego Sierra Leone. Świadkowie Jehowy z Sierra Leone oraz Liberii przekraczali granicę bez kontroli granicznej na podstawie plakietki kongresowej. Na kongresie w mieście Guéckédou zgromadziły się 1132 osoby, obecny był również gubernator prefektury Guéckédou. Rok później przekroczono liczbę 200 głosicieli. W 1990 roku powstała Sala Zgromadzeń.
15 grudnia 1993 roku zarejestrowano "Chrześcijański Związek Świadków Jehowy w Gwinei". Pod koniec lat 90. XX wieku liczba głosicieli oscylowała w okolicach 1000, co było spowodowane napływem uchodźców z Sierra Leone. W kolejnych latach powrócili oni do swego kraju, a liczba miejscowych Świadków Jehowy wynosiła około 770 osób.
Od lipca 2014 roku we wszystkich zborach przedstawiany jest specjalny wykład „Posłuszeństwo ratuje życie”, którego celem jest szerzenie wiedzy o praktycznych sposobach zapobiegania zakażeniem się gorączką krwotoczną Ebola.
W 2014 roku w Gwinei działalność misjonarską prowadziło 31 misjonarzy Świadków Jehowy. W latach 1947–2014 było ich łącznie 88.
7 lutego 2021 roku Joseph Mensah, członek Komitetu Oddziału w Liberii, ogłosił wydanie Chrześcijańskich Pism Greckich (Nowego Testamentu) w Przekładzie Nowego Świata w języku kissi. W związku z pandemią COVID-19 zorganizowano specjalne zebrania w trybie wideokonferencji. W 2021 roku osiągnieto liczbę 1232 głosicieli, a na uroczystości Wieczerzy Pańskiej zebrało się 4076 osób.
Zebrania zborowe odbywają się w językach: francuskim, kissi, guerze, pular, angielskim i amerykańskim migowym, a kongresy we francuskim oraz kissi.

</doc>
<doc id="2033528" url="https://pl.wikipedia.org/wiki?curid=2033528" title="Garaż (ujednoznacznienie)">
Garaż (ujednoznacznienie)



</doc>
<doc id="2033532" url="https://pl.wikipedia.org/wiki?curid=2033532" title="Mittellandkanal">
Mittellandkanal



</doc>
<doc id="2033533" url="https://pl.wikipedia.org/wiki?curid=2033533" title="Wzgórze Sobótki">
Wzgórze Sobótki

Wzgórze Sobótki , (do 1945 niem. "Wilhelmshöhe" - (Wzgórze Wilhelma)) – wzniesienie morenowe w Parku Leśym Arkońskim o wysokości ok. 60 m n.p.m. w pobliżu ulic Podleśnej, Rajskiej i Świerkowej na Niemierzynie. 
Na przełomie XIX/XX w. istniał tam majątek rolny. Obecna nazwa nawiązuje do pogańskich obrzędów kultowych związanych z przesileniem letnim w noc świętojańską.

</doc>
<doc id="2033539" url="https://pl.wikipedia.org/wiki?curid=2033539" title="Świadkowie Jehowy w Gwinei Równikowej">
Świadkowie Jehowy w Gwinei Równikowej

Świadkowie Jehowy w Gwinei Równikowej – społeczność wyznaniowa w Gwinei Równikowej, należąca do ogólnoświatowej wspólnoty Świadków Jehowy, licząca w 2022 roku 2411 głosicieli, należących do 31 zborów. W 2022 roku na dorocznej uroczystości Wieczerzy Pańskiej zebrały się 6803 osoby. Działalność miejscowych głosicieli oraz Świadków Jehowy w Kamerunie i Gabonie koordynuje Biuro Oddziału, znajdujące się w miejscowości Bonabéri koło miasta Duala w Kamerunie.
Historia.
W roku 1950 pionierzy podjęli działalność na wyspie Fernando Po, gdzie założyli zbór, jednak w roku 1953 wskutek nietolerancji religijnej zostali stamtąd wydaleni. W roku 1957 nigeryjscy współwyznawcy, którzy przybyli w poszukiwaniu pracy na plantacjach kakao, utworzyli kilka zborów anglojęzycznych, które jednak przestały istnieć, gdy powrócili do Nigerii. W roku 1965 w Río Muni rozpoczęło działalność kaznodziejską 11 głosicieli.
W roku 1968 Towarzystwo Strażnica skierowało tu trzy małżeństwa misjonarzy, absolwentów Szkoły Gilead. Z powodu trudnej sytuacji politycznej nie mogli zostać długo, jednak prowadzili działalność kaznodziejską w różnych częściach kraju. Powstała grupa pierwszych rodzimych wyznawców. W roku 1969 w kraju działało 321 głosicieli w 7 zborach. W następnych latach wielu zagranicznych głosicieli opuściło kraj.
W latach 70. XX wieku do niewielkiego grona miejscowych Świadków Jehowy dołączyło kilka małżeństw misjonarzy z Hiszpanii. W roku 1978 w kraju działało 16 głosicieli, cztery lata później było ich już ponad 50.
W roku 1994 miejscowe władze zalegalizowały ich działalność i odtąd rozpoczęto budowę Sal Królestwa. W tym samym roku przekroczono liczbę 100 głosicieli, w 1988 roku – 200. Liczbę 500 głosicieli osiągnięto w 1998 roku, a 1000 – w 2006 roku. W 2011 roku zanotowano liczbę 1506 głosicieli, w 2013 – 1632, w 2019 – 2586, a w 2019 – 2721.
Kongresy regionalne i zebrania odbywają się w językach: angielskim, francuskim, fang (ntumu), hiszpańskim i amerykańskim migowym. Większość głosicieli mieszka w Malabo oraz w mieście Bata.

</doc>
<doc id="2033540" url="https://pl.wikipedia.org/wiki?curid=2033540" title="Dom kobiet (ujednoznacznienie)">
Dom kobiet (ujednoznacznienie)



</doc>
<doc id="2033543" url="https://pl.wikipedia.org/wiki?curid=2033543" title="Herb Jutrosina">
Herb Jutrosina

Herb Jutrosina – jeden z symboli miasta Jutrosin i gminy Jutrosin w postaci herbu. Wizerunek herbowy pochodzi z XVII wieku.
Wygląd i symbolika.
Herb przedstawia w złotym (żółtym) polu czerwony mur forteczny z sześcioma oknami czarnymi i trzema wieżami, każda o trzech blankach i jednym czarnym oknie. 

</doc>
<doc id="2033544" url="https://pl.wikipedia.org/wiki?curid=2033544" title="Violetta V. – taka jestem">
Violetta V. – taka jestem

Violetta V. – taka jestem – inscenizowany koncert Violetty Villas z grudnia 1999 mający miejsce w Teatrze Wielkim w Łodzi. Koncert wyreżyserowała Elżbieta Skrętkowska, natomiast kostiumy dla artystki zaprojektowała Xymena Zaniewska. Villas wystąpiła w towarzystwie Filharmonii Białostockiej pod dyrekcją Marcina Nałęcz-Niesiołowskiego, solistów łódzkiej opery, big bandu Freedom Nations oraz chóru 54u składającego się z laureatów programu Szansa na sukces. Aranżacje do utworów stworzyli Adam Sztaba, Grzegorz Piotrowski, Paweł Zarecki oraz Maciej Zieliński.
Koncert był dwukrotnie transmitowany przez Telewizję Polską – w 1999 oraz 2007. Ponadto jego fragmenty były wykorzystywane w programach TVP.

</doc>
<doc id="2033547" url="https://pl.wikipedia.org/wiki?curid=2033547" title="Panna Julia">
Panna Julia



</doc>
<doc id="2033550" url="https://pl.wikipedia.org/wiki?curid=2033550" title="Cmentarz żydowski w Jutrosinie">
Cmentarz żydowski w Jutrosinie

Cmentarz żydowski w Jutrosinie – kirkut w Jutrosinie powstały w XIX wieku.
Na jego terenie mieścił się murowany budynek, być może ohel albo dom przedpogrzebowy. Ostatni pogrzeb odbył się w 1932. Kirkut mieści się za miastem, przy szosie do Zmysłowa. Został zdewastowany przez hitlerowców w czasie II wojny światowej a także w latach powojennych. Obecnie teren jest nieużytkowany i porośnięty roślinnością, brak macew.

</doc>
<doc id="2033552" url="https://pl.wikipedia.org/wiki?curid=2033552" title="Hymn (ujednoznacznienie)">
Hymn (ujednoznacznienie)



</doc>
<doc id="2033554" url="https://pl.wikipedia.org/wiki?curid=2033554" title="Trzęsienie wielkopiątkowe">
Trzęsienie wielkopiątkowe



</doc>
<doc id="2033556" url="https://pl.wikipedia.org/wiki?curid=2033556" title="Fenoksymetylopenicylina">
Fenoksymetylopenicylina

Fenoksymetylopenicylina (łac. "Phenoxymethylpenicillinum"; V-cylina, penicylina V) – antybiotyk, należący do grupy β-laktamów, a dokładniej do penicylin naturalnych. Ma działanie bakteriobójcze dlatego najlepiej działa na bakterie w fazie aktywnego namnażania. Swoim działaniem jest bardzo podobna do benzylopenicyliny, istotną różnicą między nimi jest oporność fenoksymetylopenicyliny na kwas solny, dzięki czemu można podawać ją doustnie.
Mechanizm działania.
Jest taki sam jak u innych antybiotyków β-laktamowych. Fenoksymetylopenicylina blokuje aktywność transpeptydaz (PBP) biorących udział w ostatnim etapie syntezy peptydoglikanu ściany komórki bakteryjnej. Lek łączy się z transpeptydazą w jej centrum aktywnym i w ten sposób blokuje jej aktywność. Komórka bakteryjna pozbawiona prawidłowo działającego enzymu nie jest w stanie syntetyzować ściany bakteryjnej i bakteria po jakimś czasie umiera.
Zakres działania.
Fenoksymetylopenicylina ma zasięg działania przeciwbakteryjnego podobny do benzylpenicyliny. Jest jednak od niej 2-4 razy mniej skuteczna, w szczególności wobec bakterii Gram-ujemnych.
Działania niepożądane.
Podobne jak u benzylopenicyliny. Najczęstszą dolegliwością są reakcje alergiczne, bardzo rzadko może wystąpić wstrząs anafilaktyczny, dlatego jeżeli wcześniej pojawiły się jakieś reakcje nadwrażliwości po podaniu jakichkolwiek penicylin stosowanie fenoksymetylopenicyliny jest przeciwwskazane.

</doc>
<doc id="2033557" url="https://pl.wikipedia.org/wiki?curid=2033557" title="Synagoga w Jutrosinie">
Synagoga w Jutrosinie

Synagoga w Jutrosinie – synagoga została wybudowana w 1861. W latach trzydziestych XX wieku była nieużytkowana z powodu małej liczby Żydów w mieście. W 1924 przeszła na własność Magistratu. W 1933 została sprzedana Zarządowi Gmin Żydowskich w Lesznie. W 1937 została odkupiona przez Magistrat. W 1938 Rada Miejska sprzedała bóżnicę Marianowi Schulzowi, ten z kolei sprzedał ją Fabianowi Kowalskiemu. W tym samym roku została rozebrana do fundamentów i na jej miejscu zbudowano kamienicę. Synagoga mieściła się przy dawnej ulicy Porucznika Żwirki, obecnie Podgórnej.

</doc>
<doc id="2033558" url="https://pl.wikipedia.org/wiki?curid=2033558" title="Dyskografia Agnes Carlsson">
Dyskografia Agnes Carlsson

Dyskografia Agnes Carlsson – zestawienie całego dorobku artystycznego szwedzkiej piosenkarki Agnes Carlsson, obejmująca m.in. albumy, single i teledyski.
Agnes zadebiutowała albumem "Agnes", po zwycięstwie w szwedzkiej edycji programu "Idol", w roku 2005. Album zajmował pierwsze pozycje na szwedzkich listach oraz i okrył się podwójną platyną. Pierwszy singel, „Right Here, Right Now (My Heart Belongs to You)”, wykonany podczas finału "Idola", również zdobył najwyższe pozycje na listach w Szwecji. Drugim singlem był „Stranded”, który nie podzielił sukcesu poprzednika, utrzymując się na miejscu 27.
W 2006 roku artystka wydała swój drugi album studyjny, "Stronger". Pochodzą z niego dwa single: „Kick Back Relax” i „Champion”. Single te i ów album osiągnął podobny sukces jak poprzednik – „Kick Back Relax” zdobył 2. miejsce, a „Champion” 19. miejsce na szwedzkiej liście przebojów.
2009 roku Agnes wydała trzeci album "Dance Love Pop". Jako pierwszy singel wybrano „Release Me”, który stał się pierwszym singlem międzynarodowym Agnes. Zajął w Szwecji miejsce 9. Drugim singlem był „On and On”, który zajął w Szwecji ósme miejsce, a w Danii szesnaste. Kolejnymi singlami były „Love Love Love”, „I Need You Now” oraz „Sometimes I Forget” – wszystkie zajęły wysokie pozycje na szwedzkiej liście przebojów.

</doc>
<doc id="2033559" url="https://pl.wikipedia.org/wiki?curid=2033559" title="Dyskografia Agnes">
Dyskografia Agnes



</doc>
<doc id="2033560" url="https://pl.wikipedia.org/wiki?curid=2033560" title="V-cylina">
V-cylina



</doc>
<doc id="2033561" url="https://pl.wikipedia.org/wiki?curid=2033561" title="Penicylina V">
Penicylina V



</doc>
<doc id="2033563" url="https://pl.wikipedia.org/wiki?curid=2033563" title="Muzeum Wsi Radomskiej w Radomiu">
Muzeum Wsi Radomskiej w Radomiu

Muzeum Wsi Radomskiej w Radomiu – skansen znajdujący się w Radomiu, w województwie mazowieckim. Usytuowany w malowniczym, pofałdowanym terenie na południowo-zachodnich obrzeżach miasta, w dolinie Mlecznej. Na obszarze 32 ha zgromadzono ponad 60 obiektów architektury ludowej, głównie drewnianej.
Muzeum prezentuje kulturę oraz budownictwo regionu radomskiego. Wśród unikatowych zbiorów znajdują się także współcześnie zrekonstruowane zabudowania.
Na terenie Muzeum wyznaczono ścieżkę przyrodniczą biegnącą pomostami ponad mokradłami. Nad jednym ze stawów znajduje się wieża widokowa.
Historia.
Muzeum powstało w 1977 roku na obrzeżach Radomia, skupiając w jednym miejscu zabytki okręgu oraz ukazując charakterystykę zabudowań w dawniejszych czasach. Główną rolą placówki jest gromadzenie i prezentacja zabytków architektury ludowej oraz domów bogatszych mieszkańców (dwory). Wyodrębniona część ekspozycji to skansen bartniczo-pszczelarski. 
Najstarszym z zabytków jest drewniany kościół pw. św. Doroty z Wolanowa (z roku 1749), którego największą wartość stanowi iluzjonistyczna polichromia przedstawiająca bogate wnętrze barokowej świątyni murowanej. Muzeum posiada także kolekcję wiatraków, prezentującą różne typy tych budowli. Oprócz budynków w muzeum znajdują się oryginalne naczynia, przedmioty codziennego użytku, a także zwierzęta gospodarcze m.in. owce, kozy itp. Dzięki temu młodsi zwiedzający mogą realniej odczuć charakter i uroki życia na wsi z początku XX wieku. W skansenie organizowane są też różne imprezy np. Święto Chleba, Święto Ziemniaka czy inscenizacje historyczne.
Muzeum znajduje się na terenie Obszaru Chronionego Krajobrazu "Dolina Kosówki" (nazwa odnosi się do prawego dopływu Mlecznej, którego ujście jest tuż przed terenem skansenu – mylnie nazwana na mocy Uchwały Rady Miasta Radom nr 480/2009 z dn. 23 lutego 2009 r.), z rzadkimi gatunkami roślin, owadów, płazów. Przez rezerwat wiedzie wyodrębniona ścieżka edukacyjna.
Muzeum Wsi Radomskiej posiada też zbiory autarkicznej techniki rolniczej, obejmującej także jedyny w Polsce zbiór ciągników SAM wytwarzanych w wiejskich zagrodach (rozwijany od r. 2008), wraz z archiwum materiałów dotyczących tego specyficznego zjawiska w polskim rolnictwie.
Obiekty.
Na terenie skansenu zgromadzono następujące obiekty:
Ekspozycję uzupełniają: amfiteatr, pomost nad bagnami, wieża widokowa, pawilon ekspozycyjny, Scena pod Dębem, ośrodek edukacji muzealnej i pawilon kasowy.
Przez muzeum przepływa rzeka Kosówka. W obrębie ekspozycji znajdują się stawy. Dyrekcja muzeum mieści się w zabytkowym budynku ekonomii z Wilkowa. Unikatowa jest duża, XIX-wieczna stodoła sześcioboczna z Grójca w stylu typowym dla podobnych obiektów na obszarach Wielkorusi. Inną osobliwością jest dwupoziomowy kurnik z gołębnikiem z Konar, z drugiej połowy XIX w., w stylu występującym na Wyspach Brytyjskich. Co roku na terenie skansenu odbywają się imprezy cykliczne, m.in. uroczystości Bożego Ciała, Sobótki, czy impreza Lato na Wsi.

</doc>
<doc id="2033565" url="https://pl.wikipedia.org/wiki?curid=2033565" title="Asmir Begovic">
Asmir Begovic



</doc>
<doc id="2033566" url="https://pl.wikipedia.org/wiki?curid=2033566" title="Miara Karpa-Flatta">
Miara Karpa-Flatta

Miara Karpa-Flatta – miara równoległości ("parallelization") kodu w systemach z procesorami równoległymi. Miara ta istnieje jako dodatek do prawa Amdahla oraz prawa Gustafsona jako wskazówka w jakim stopniu dany program komputerowy jest zrównoleglony. Została ona zaproponowana przez Alana H. Karpa and Horace’a P. Flatta w 1990 roku.
Opis.
Biorąc pod uwagę obliczenia wykazujące przyspieszenie ("speedup") formula_1 na formula_2 procesorach, gdzie formula_3 na drodze eksperymentu określono frakcję szeregową ("serial fraction") formula_4 definiuje się jako miarę Karpa-Flatta, mianowicie:
Im mniejsza wartość formula_4 tym lepsza współbieżność (zrównoleglenie).
Uzasadnienie.
Istnieje wiele sposobów na zmierzenie wydajności algorytmu równoległego ("parallel algorithm") wykonującego się na procesorze równoległym. Miara Karpa-Flatta definiuje miarę, która ujawnia aspekty wydajnościowe, które nie są zbyt łatwo dostrzegalne w innych miarach. Pseudo-„wyprowadzenie” wynika z prawa Amdahla, co można zapisać jako:
gdzie:
Wynik otrzymywany jest poprzez dzielenie formula_13 mianowicie formula_14 jeśli zdefiniujemy szeregową frakcję formula_15 wówczas równanie można zapisać jako:
In terms of the speedup formula_17
Rozwiązując frakcję szeregową, otrzymujemy miarę Karpa-Flatta jak wyżej. Należy zaznaczyć, że to nie pochodzi z prawa Amdahla, jako że lewa strona reprezentuje miarę ("metric"), a nie matematycznie obliczoną ilość. Powyższe działania pokazują, że miara Karpa-Flatta jest zgodna z prawem Amdahla.
Użycie.
Podczas gdy szeregowa frakcja formula_4 jest często opisywana w literaturze informatycznej, jest rzadko używana jako narzędzie diagnostyczne do sprawdzania wzrostu wydajności ("speedup") oraz efektywności algorytmów ("efficiency"). Karp and Flatt mieli nadzieję to zmienić, proponując tę miarę. Wskaźnik ten odnosi się do niedoskonałości innych praw i ilości używanych do pomiaru zrównoleglenia kodu programu komputerowego. W szczególności prawo Amdahla nie bierze pod uwagę problemów związanych z rozłożeniem obciążenia obliczeniowego ("load balancing") ani z zależnościami dotyczącymi "overhead". Wykorzystanie frakcji szeregowej pozwoliło na zdobycie przewagi nad innymi miarami, w szczególności jako że liczba procesorów wzrasta.
Jeśli chodzi o problem stałego rozmiaru, efektywność zazwyczaj spadała wraz ze wzrostem liczby procesorów. Dzięki użyciu szeregowej frakcji uzyskanej metodami doświadczalnymi przy użyciu miary Karpa-Flatta, można stwierdzić czy spadek wydajności jest wynikiem ograniczonych możliwości związanych z przetwarzaniem równoległym lub wzrost wydajności związany z zastosowanymi algorytmicznymi lub architekturalnymi zależnościami "overhead".

</doc>
<doc id="2033568" url="https://pl.wikipedia.org/wiki?curid=2033568" title="Aleksandr Szustow">
Aleksandr Szustow

Aleksandr Andriejewicz Szustow (ros. Александр Андреевич Шустов; ur. 29 czerwca 1984 w Karagandzie) – rosyjski lekkoatleta specjalizujący się w skoku wzwyż.
Złoty medalista uniwersjady oraz mistrz Europy. Dwukrotnie reprezentował Rosję podczas superligi drużynowych mistrzostw Europy. Zdobywał medale mistrzostw Rosji w różnych kategoriach wiekowych.
Kariera.
W 2005 roku zajął 12. miejsce w młodzieżowych mistrzostwach Europy. Złoty medalista uniwersjady w Bangkoku (2007). Czwarty zawodnik halowego czempionatu Starego Kontynentu (Turyn 2009). Wywalczył złoto w skoku wzwyż na mistrzostwach Europy w 2010. Po tym sukcesie zajął siódmą lokatę w plebiscycie European Athlete of the Year Trophy. Wywalczył brązowy medal halowego czempionatu Starego Kontynentu.
Rekordy życiowe: stadion – 2,36 m (23 lipca 2011, Czeboksary); hala – 2,34 m (5 marca 2011, Paryż).

</doc>
<doc id="2033571" url="https://pl.wikipedia.org/wiki?curid=2033571" title="Shirley Valentine">
Shirley Valentine



</doc>
<doc id="2033572" url="https://pl.wikipedia.org/wiki?curid=2033572" title="Efektywność kosztowa">
Efektywność kosztowa

Efektywność kosztowa (ekonomiczna) – sposób osiągnięcia optymalnej, efektywnej działalności gospodarczej. Jest to postulat nakazujący porównywanie wyników z kosztami ich osiągnięcia przy realizacji wszelkich przedsięwzięć. Aby osiągnąć efektywność kosztową, należy tak realizować projekty, aby dany wynik osiągnąć przy najniższym koszcie. Jest to szczególnie ważne, gdyż dysponuje się ograniczonymi zasobami, w tym zasobami finansowymi.
M.J. Farrell zaproponował wyodrębnienie efektywności technicznej i alokacyjnej. Efektywność techniczna oznacza, że przedsiębiorstwo produkuje zgodnie z funkcją produkcji, czyli nie ma marnotrawstwa czynników wytwórczych. Efektywność alokacyjna oznacza, że przedsiębiorstwo kupuje czynniki po najkorzystniejszych cenach i dzięki temu ponosi najniższe wydatki całkowite. Iloczyn efektywności technicznej i alokacyjnej określany jest mianem efektywności kosztowej.
Największym wyzwaniem jest skonstruowanie mierników efektywności. Istnieje wiele wskaźników efektywności kosztowej czy finansowej. Jednakże dynamicznie rozwijają się dwie metody: DEA ("Data Envelopment Analysis") i SFA ("Stochastic Frontier Analysis"). DEA jest narzędziem zaliczanym do programowania liniowego, a SFA jest stochastyczną, parametryczną metodą ekonometryczną.

</doc>
<doc id="2033573" url="https://pl.wikipedia.org/wiki?curid=2033573" title="Rakoniewice Wąskotorowe">
Rakoniewice Wąskotorowe

Rakoniewice Wąskotorowe - dawna wąskotorowa stacja kolejowa w Rakoniewicach, w województwie wielkopolskim, w Polsce. Była stacją początkową linii kolejowej do Krzywinia. Została zlikwidowana w 1973.

</doc>
<doc id="2033574" url="https://pl.wikipedia.org/wiki?curid=2033574" title="Edukacja Rity">
Edukacja Rity



</doc>
<doc id="2033575" url="https://pl.wikipedia.org/wiki?curid=2033575" title="Mistrzostwa Polski w Kolarstwie Szosowym 2010">
Mistrzostwa Polski w Kolarstwie Szosowym 2010

Mistrzostwa Polski w kolarstwie szosowym 2010 odbyły się w dniach 24–27 czerwca 2010 roku w Kielcach.

</doc>
<doc id="2033576" url="https://pl.wikipedia.org/wiki?curid=2033576" title="Śmigiel Zachód">
Śmigiel Zachód

Śmigiel Zachód - wąskotorowy kolejowy przystanek osobowy w Śmiglu, w woj. wielkopolskim, w Polsce. Mieści się przy ulicy Kościuszki.

</doc>
<doc id="2033577" url="https://pl.wikipedia.org/wiki?curid=2033577" title="Śluby panieńskie (ujednoznacznienie)">
Śluby panieńskie (ujednoznacznienie)



</doc>
<doc id="2033580" url="https://pl.wikipedia.org/wiki?curid=2033580" title="System Sprężystego Przytwierdzenia Szyn do Podkładów Strunobetonowych">
System Sprężystego Przytwierdzenia Szyn do Podkładów Strunobetonowych



</doc>
<doc id="2033583" url="https://pl.wikipedia.org/wiki?curid=2033583" title="Zbigniew J. Wójcik">
Zbigniew J. Wójcik

Zbigniew J. Wójcik (ur. 30 marca 1931 w Łucku) – profesor, geolog i speleolog.
Życiorys.
Zbigniew Wójcik jest absolwentem Wydziału Geologii na Uniwersytecie Warszawskim. Pracę doktorską obronił w 1963, a od 1990 posiada tytuł profesora.
Od 2. połowy lat 50. XX wieku aktywnie uczestniczył w badaniach speleologicznych w Tatrach i na Syberii, gdzie oprócz badania jaskiń prowadził też prace geologiczne na powierzchni. Zajmował się badaniami i publikacjami dotyczącymi dziejów polskich naukowców zesłanych na Syberię..
Jest przewodniczącym Zespołu Historii Kartografii oraz Komisji Badań nad Historią Syberii Komitetu Historii Nauki i Techniki PAN. Były pracownik Muzeum Ziemi PAN, aktualnie pracuje w Prywatnej Wyższej Szkole Ochrony Środowiska w Radomiu
Laureat nagrody specjalnej „Przeglądu Wschodniego” za rok 2008 za całokształt pracy i twórczości naukowej.

</doc>
<doc id="2033585" url="https://pl.wikipedia.org/wiki?curid=2033585" title="Przyspieszenie (obliczenia równoległe)">
Przyspieszenie (obliczenia równoległe)

Przyspieszenie ("Speedup") – miara przyrostu wydajności wykonywanego zadania, przy wykonywaniu go jako obliczenie równoległe.
Definicja.
Przyspieszenie jest definiowane jako iloraz czasu wykonywania zadania w obliczeniach sekwencyjnych i równoległych, co można wyrazić wzorem:
gdzie:
Przyspieszenie liniowe ("Linear speedup" lub "ideal speedup") jest uzyskiwane, kiedy przyspieszenie jest równe liczbie procesorów w obliczeniach równoległych, co wyraża wzór formula_6 Jeżeli algorytm ma liniowe przyspieszenie, wówczas podwojenie liczby procesorów powoduje dwukrotne zwiększenie szybkości obliczeń. Jest to sytuacja idealna i oznacza bardzo dobrą skalowalność.
Przyspieszenie nazywane jest "absolute speedup" (przyspieszeniem absolutnym), jeżeli formula_3 jest czasem wykonania najlepszego algorytmu sekwencyjnego, a "relative speedup" (przyspieszeniem względnym), kiedy formula_3 jest czasem wykonania tego samego algorytmu równoległego na jednym procesorze. Przyspieszenie względne jest zazwyczaj stosowane, jeżeli typ wymaganego przyspieszenia nie został określony. Dzieje się tak, ponieważ typ ten nie wymaga implementacji algorytmu sekwencyjnego.
Wydajność (efficiency) jest miarą zdefiniowaną jako:
Jest to wartość zazwyczaj mieszcząca się między 0 i 1, przewidująca, jak dobrze wykorzystana jest moc obliczeniowa procesorów przy rozwiązywaniu problemu w porównaniu do czasu, jaki został zmarnowany na komunikację i synchronizację. Algorytmy przyspieszenia liniowego i te wykonujące się na jednym procesorze mają parametr wydajności równy 1, podczas gdy wiele algorytmów kłopotliwych w równoległej implementacji ma parametr wydajności taki jak formula_10 przy czym dąży on do zera przy wzroście liczby zastosowanych procesorów.
Przyspieszenie superliniowe (Super linear speedup).
Zdarza się w programowaniu równoległym, że występuje przyspieszenie większe niż formula_2 przy zastosowaniu formula_2 procesorów, co nazywane jest przyspieszeniem superliniowym. Przyspieszenie superliniowe zdarza się rzadko i sprawia wiele trudności początkującym, którzy są przekonani, że teoretycznie maksymalna wartość przyspieszenia nie powinna być większa niż formula_13 czyli liczba zastosowanych procesorów.
Jednym z możliwych powodów zaistnienia przyspieszenia superliniowego jest efekt pamięci cache, który jest rezultatem odmiennej hierarchii pamięci współczesnych komputerów: w programowaniu równoległym rolę odgrywa nie tylko liczba procesorów, ale także ilość skumulowanej pamięci podręcznej (accumulated cache) z pozostałych procesorów. Przy większej ilości skumulowanej pamięci podręcznej, więcej lub nawet całość głównej części danych może zostać wczytana do pamięci podręcznej co powoduje, że czas dostępu do pamięci spada dramatycznie, co prowadzi do jeszcze większego wzrostu przyspieszenia jako dodatkowego względem aktualnego wyniku obliczeń.
Przyspieszenie superliniowe może pojawić się także w sytuacji zastosowania algorytmu z nawrotami równolegle: jeden wątek może skrócić wyczerpujące przeszukiwanie w pewnej gałęzi rozwiązań, podczas gdy inny wątek mógłby podjąć to przeszukiwanie w innych okolicznościach.

</doc>
<doc id="2033586" url="https://pl.wikipedia.org/wiki?curid=2033586" title="Port lotniczy As Ejla">
Port lotniczy As Ejla

Port lotniczy As Ejla (ang. As Eyla Airport) – jedno z lotnisk w Dżibuti. Znajduje się w miejscowości As Ejla.

</doc>
<doc id="2033589" url="https://pl.wikipedia.org/wiki?curid=2033589" title="Ostatnie dni">
Ostatnie dni



</doc>
<doc id="2033595" url="https://pl.wikipedia.org/wiki?curid=2033595" title="Šar Planina">
Šar Planina



</doc>
<doc id="2033598" url="https://pl.wikipedia.org/wiki?curid=2033598" title="CA Batna">
CA Batna

CA Batna – algierski klub piłkarski z siedzibą w Batinie, założony w 1932 roku.
Historia.
Klub założono w 1932 roku. W obecnym sezonie występuje w Championnat d'Algérie w piłce nożnej.
W 1997 roku klub wystąpił w finale Pucharu Algierii, lecz przegrał z zespołem USM Algier.
W sezonie 2006/2007 klub został zdegradowany do drugiej ligi, jednak dwa sezony później, w 2009, uzyskał promocję z powrotem do I ligi. Jednak w kolejnym sezonie zajął 16. miejsce i powrócił do II ligi. W sezonie 2010/11 zajął trzecie miejsce w rozgrywkach 2. ligi, ponownie zapewniając sobie awans do algierskiej najwyższej klasy rozgrywkowej. Większy sukces odniósł w Pucharze Algierii, docierając do finału, w którym jednak przegrał z ES Sétif 3:0.

</doc>
<doc id="2033602" url="https://pl.wikipedia.org/wiki?curid=2033602" title="Port lotniczy Lavumisa">
Port lotniczy Lavumisa

Port lotniczy Lavumisa (ang. Lavumisa Airport) (ICAO: FDLV) – port lotniczy położony blisko Lavumisa (Eswatini).

</doc>
<doc id="2033603" url="https://pl.wikipedia.org/wiki?curid=2033603" title="Wiktor Kuzniecow (lekkoatleta)">
Wiktor Kuzniecow (lekkoatleta)

Wiktor Andrijowycz Kuzniecow (ukr. Віктор Андрійович Кузнєцов; ur. 17 lipca 1986 w Zaporożu) – ukraiński lekkoatleta, specjalizujący się w trójskoku oraz skoku w dal.
W rywalizacji trójskoczków w 2008 roku zajął 8. miejsce podczas igrzysk olimpijskich. Pierwszy międzynarodowy sukces odniósł zdobywając brązowy medal w mistrzostwach świata juniorów (2004). Wicemistrz uniwersjady (2007) oraz zwycięzca zawodów superligi drużynowych mistrzostw Europy. W 2011 ponownie sięgnął po srebro uniwersjady. Czwarty zawodnik halowych mistrzostw Europy w 2013. W tym samym roku zdobył złoto uniwersjady w Kazaniu. W 2016 Ukrainiec nie przeszedł pomyślnie eliminacji konkursu skoku w dal podczas mistrzostw Europy w Amsterdamie.
Startuje także w skoku w dal, a jego największym osiągnięciem w tej konkurencji jest 4. miejsce, które zajął w 2006 roku w Göteborgu podczas mistrzostw Europy. Złoty medalista mistrzostw Ukrainy w skoku w dal oraz trójskoku. Jest aktualnym halowym rekordzistą świata juniorów w skoku w dal.

</doc>
<doc id="2033606" url="https://pl.wikipedia.org/wiki?curid=2033606" title="Józef Konstanty Janiszewski">
Józef Konstanty Janiszewski

Józef Konstanty Janiszewski (ur. 31 sierpnia 1855 w Grodzisku Wielkopolskim, zm. 22 lipca 1923 w Berlinie) – działacz socjalistyczny związany z powstaniem I Proletariatu, drukarz.
Z ruchem socjalistycznym zetknął się w młodym wieku, swoje zainteresowania kontynuował na emigracji w szwajcarskiej Genewie. Z wykształcenia był drukarzem, brał udział w wydawaniu druków, ulotek i dzieł o treściach socjalistycznych. Pod koniec 1879 został wybrany przez działaczy polskiego ośrodka socjalistycznego wraz z Marią Jankowską-Mendelson, Stanisławem Mendelsonem i Hieronimem Truszkowskim do zainicjowania działalności socjalistycznej w Poznaniu. Grupa ta przybyła w drugiej połowie 1881 i przywiozła ze sobą literaturę propagandową i rozpoczęła działania agitacyjne. Janiszewski był jednym z tworzących kółka socjalistyczne oraz organizatorów tajnych spotkań. Wszelkie działania były podejmowane w porozumieniu z socjalistami niemieckimi, ale miały one miejsce tylko w środowiskach polskich robotników. Pod koniec 1881 socjaliści niemieccy zasugerowali, aby Józef Janiszewski kandydował do parlamentu niemieckiego, toteż częścią agitacji było przekonywanie mas robotniczych do głosowania na jego osobę. Grupa została rozbita na początku 1882, a Janiszewski został uwięziony. Po odbyciu wyroku nadal angażował się w działalność socjalistyczną, m.in. w latach 1895-1901 był współwydawcą „Gazety Robotniczej”.

</doc>
<doc id="2033607" url="https://pl.wikipedia.org/wiki?curid=2033607" title="Yeom Ki-hun">
Yeom Ki-hun

Yeom Ki-hun, Hangul 염기훈 (ur. 30 marca 1983 w Haenam) – południowokoreański piłkarz grający na pozycji pomocnika. Obecnie zawodnik klubu Suwon Samsung Bluewings.
Kariera klubowa.
Yeom Ki-hun jest wychowankiem Honam University. W 2006 roku dołączył do drużyny z K-League, Jeonbuk Hyundai Motors. W tym klubie występował do końca sezonu 2006/2007. W 2007 roku został zawodnikiem Ulsan Hyundai Horang-i. Po dwóch latach gry w tym klubie, Yeom w 2010 roku został piłkarzem Suwon Samsung Bluewings.
Kariera reprezentacyjna.
Yeom Ki-hun w reprezentacji Korei Południowej zadebiutował w 2006 roku. Grał na Pucharze Azji 2007 oraz Mistrzostwa Świata w 2010 w Południowej Afryce.

</doc>
<doc id="2033608" url="https://pl.wikipedia.org/wiki?curid=2033608" title="Port lotniczy Mosteiros">
Port lotniczy Mosteiros

Port lotniczy Mosteiros – port lotniczy zlokalizowany w mieście Mosteiros, na wyspie Fogo (Republika Zielonego Przylądka).

</doc>
<doc id="2033611" url="https://pl.wikipedia.org/wiki?curid=2033611" title="Lee Seung-ryul">
Lee Seung-ryul

Lee Seung-yeoul, Hangul 이승렬 (ur. 6 marca 1989 w Bucheon) – południowokoreański piłkarz grający na pozycji napastnika. Obecnie zawodnik klubu FC Seoul.
Kariera.
Lee Seung-ryul od 2008 roku występuje w klubie FC Seoul.
W reprezentacji Korei Południowej zadebiutował 9 stycznia 2010 roku w meczu z Zambią. Został powołany na Mistrzostwa Świata w 2010 w Południowej Afryce.

</doc>
<doc id="2033612" url="https://pl.wikipedia.org/wiki?curid=2033612" title="2010 NBA Draft">
2010 NBA Draft

2010 NBA Draft – draft NBA w 2010 roku odbył się 24 czerwca w hali Madison Square Garden. Draft był emitowany przez amerykańską telewizję ESPN.

</doc>
<doc id="2033613" url="https://pl.wikipedia.org/wiki?curid=2033613" title="Port lotniczy Wyspy Agalega">
Port lotniczy Wyspy Agalega

Port lotniczy Wyspy Agalega – mały port lotniczy położony w miejscowości Vingt Cinq (Wyspy Agalega), w Mauritiusie.

</doc>
<doc id="2033614" url="https://pl.wikipedia.org/wiki?curid=2033614" title="Śmierć i dziewczyna">
Śmierć i dziewczyna



</doc>
<doc id="2033616" url="https://pl.wikipedia.org/wiki?curid=2033616" title="Dipleurula">
Dipleurula

Dipleurula – ogólny typ planktonicznych larw występujących u pierwotnych wtóroustych (Deuterostomia) – szkarłupni i półstrunowców – zwierząt łączonych w kladzie Ambulacraria. 
Larwy typu dipleuruli charakteryzują się obecnością wieńców rzęsek otaczających otwór gębowy oraz dwuboczną (bilateralną) symetrią ciała. Mają w nabłonku wiele pasm monociliarnych komórek. Dorsalna (grzbietowa) strona ich ciała jest wypukła, a wentralna (brzuszna) – wklęsła. Wieńce rzęsek służą do poruszania się i wspomagają pobieranie pokarmu. 
W poszczególnych gromadach wykształciły się różne warianty dipleuruli: tornaria, pluteus, ofiopluteus, brachiolaria i aurikularia. 
Brytyjski zoolog Walter Garstang zauważył, że larwy szkarłupni wykazują duże podobieństwo do wczesnych stadiów embriogenezy strunowców. Na tej podstawie w 1896 Garstang wysunął hipotezę o pochodzeniu strunowców od larw szkarłupni. Koncepcja ta, nazwana hipotezą Garstanga lub hipotezą dipleuruli, została podjęta przez współczesnych badaczy, m.in. przez Clausa Nielsena.

</doc>
<doc id="2033621" url="https://pl.wikipedia.org/wiki?curid=2033621" title="Port lotniczy Coetivy">
Port lotniczy Coetivy

Port lotniczy Coetivy (ICAO: FSSC) – port lotniczy położony na wyspie Coëtivy (Seszele).

</doc>
<doc id="2033622" url="https://pl.wikipedia.org/wiki?curid=2033622" title="Szaszamane">
Szaszamane



</doc>
<doc id="2033624" url="https://pl.wikipedia.org/wiki?curid=2033624" title="Rexona Ades/Rio de Janeiro">
Rexona Ades/Rio de Janeiro



</doc>
<doc id="2033626" url="https://pl.wikipedia.org/wiki?curid=2033626" title="Lista postaci serialu Przygody Sary Jane">
Lista postaci serialu Przygody Sary Jane

Tu znajduje się lista postaci z serialu science-fiction produkcji brytyjskiej, spin-offu serialu "Doktor Who" pod tytułem Przygody Sary Jane. 

</doc>
<doc id="2033627" url="https://pl.wikipedia.org/wiki?curid=2033627" title="Gminy w departamencie Somma">
Gminy w departamencie Somma

Lista 782 gmin w departamencie Somma we Francji.

</doc>
<doc id="2033629" url="https://pl.wikipedia.org/wiki?curid=2033629" title="Bobo Aszanti">
Bobo Aszanti



</doc>
<doc id="2033634" url="https://pl.wikipedia.org/wiki?curid=2033634" title="Tyrrell 026">
Tyrrell 026

Tyrrell 026 – samochód Formuły 1, zaprojektowany przez Harveya Postlethwaite'a dla zespołu Tyrrell na sezon 1998. Kierowcami zespołu byli Brazylijczyk Ricardo Rosset oraz Japończyk Toranosuke Takagi. Głównym sponsorem była firma PIAA. Samochód był napędzany silnikiem Ford V10.
Był to ostatni model Tyrrella w historii startów tego zespołu w Formule 1, ponieważ przez początkiem sezonu Ken Tyrrell sprzedał zespół koncernowi British American Tobacco. Po tym wydarzeniu Tyrrell opuścił swój zespół. Mimo trwałego monocoque'u samochód nie był konstrukcją udaną; mówiło się, że powodem tego był fakt, że Tyrrella po sezonie zastąpi British American Racing. Niezadowolenie wywołało zatrudnienie Takagiego, choć japoński kierowca był na ogół szybszy niż Rosset. Ostatecznie zespół nie zdobył ani punktu.
Obecnie oba modele posiada Frits van Eerd, który używał ich w serii EuroBOSS. Model 026 był wykorzystany przez Paula Stoddarta, gdy budował on dwuosobowy model Minardi.

</doc>
<doc id="2033645" url="https://pl.wikipedia.org/wiki?curid=2033645" title="Babka wielkogłowa">
Babka wielkogłowa

Babka wielkogłowa ("Benthophilus macrocephalus") – gatunek słodkowodnej ryby z rodziny babkowatych (Gobiidae).
Występowanie.
Morze Kaspijskie oraz delta Wołgi po Astrachań.
Żyje w wodach o temperaturze 4-20 °C
Cechy morfologiczne.
Osiąga 11,6 cm długości. Samce większe od samic, dorosłe samce pozbawione łusek.
Odżywianie.
Żywi się przeważnie skorupiakami i niewielkimi rybami (inne babki), a także skorupiakami i robakami.
Rozród.
Trze się od IV do VII. Samica składa ikrę w pustych muszlach, co najmniej w dwóch miejscach.

</doc>
<doc id="2033649" url="https://pl.wikipedia.org/wiki?curid=2033649" title="Benthophilus macrocephalus">
Benthophilus macrocephalus



</doc>
<doc id="2033654" url="https://pl.wikipedia.org/wiki?curid=2033654" title="Panorama (program informacyjny)">
Panorama (program informacyjny)



</doc>
<doc id="2033656" url="https://pl.wikipedia.org/wiki?curid=2033656" title="Amfitrion (ujednoznacznienie)">
Amfitrion (ujednoznacznienie)

Amfitrion – w mitologii greckiej król Tyrynsu i Teb, mąż Alkmeny

</doc>
<doc id="2033659" url="https://pl.wikipedia.org/wiki?curid=2033659" title="Zapowiednik">
Zapowiednik



</doc>
<doc id="2033665" url="https://pl.wikipedia.org/wiki?curid=2033665" title="Cyd (ujednoznacznienie)">
Cyd (ujednoznacznienie)



</doc>
<doc id="2033666" url="https://pl.wikipedia.org/wiki?curid=2033666" title="Kościół Podwyższenia Świętego Krzyża w Brzezinach">
Kościół Podwyższenia Świętego Krzyża w Brzezinach

Kościół Podwyższenia Świętego Krzyża w Brzezinach – gotycka świątynia murowana, należąca do rzymskokatolickiej Parafii Podwyższenia Świętego Krzyża w Brzezinach, w województwie łódzkim.
Historia.
Kościół został zbudowany w 1. poł. XIV wieku. Wzniesiono go z cegły, w stylu gotyckim.
W renesansie miała miejsce pierwsza poważniejsza przebudowa kościoła - wzniesiono m.in. kaplice Lasockich i Miedzianków - piękne mauzolea z katakumbami. Bogate uposażenie kościoła oraz kaplicę ufundował ówczesny właściciel Brzezin - Stanisław Lasocki. Wyposażenie do kaplic, jak i całego kościoła sprowadzono z Krakowa.
W 1515 roku dobudowana została kaplica Matki Bożej Różańcowej - na wzór kaplicy Zygmunta w katedrze wawelskiej.
Ostatnią dobudowana kaplicą jest kaplica Świętego Krzyża z 1619 roku.
W połowie XIX wieku kościół zamknięto, gdyż jego konstrukcja była poważnie uszkodzona. Po odbudowie świątynia została poświęcona 30 października 1853 roku i służy do dziś społeczności katolickiej w Brzezinach.
Kościół.
Architektura.
Kościół pw. Podwyższenia Świętego Krzyża jest kościołem murowanym, jednonawowym, z niskim prezbiterium. Przy prezbiterium do świątyni przylega piętrowa zakrystia i mała kruchta.
Pierwotnie wzniesiony w stylu gotyckim, po licznych przebudowach stanowi mieszankę gotyku, renesansu i baroku.
Warta uwagi jest zwłaszcza renesansowa kaplica Lasockich, w której znajduje się rodzinne mauzoleum. Górująca nad nią kopuła z latarnią wzorowana była na bazylice św. Piotra w Rzymie.
Wyposażenie.
Zachowało się wiele cennych elementów wyposażenia świątyni, jak np.:

</doc>
<doc id="2033668" url="https://pl.wikipedia.org/wiki?curid=2033668" title="Port lotniczy Mifol">
Port lotniczy Mifol

Port lotniczy Mifol – port lotniczy i wojskowa baza lotnicza zlokalizowane w albańskiej miejscowości Mifol.

</doc>
<doc id="2033669" url="https://pl.wikipedia.org/wiki?curid=2033669" title="Posnania Poznań (rugby)">
Posnania Poznań (rugby)



</doc>
<doc id="2033670" url="https://pl.wikipedia.org/wiki?curid=2033670" title="Kateryna Karsak">
Kateryna Karsak

Kateryna Karsak (ukr. Катерина Євгенівна Карсак; ur. 26 grudnia 1985 w Odessie) – ukraińska lekkoatletka specjalizująca się w rzucie dyskiem.
W 2008 roku bez powodzenia startowała w igrzyskach olimpijskich. Złota (2007) oraz brązowa (2005) medalistka młodzieżowych mistrzostw Europy. Uczestniczka mistrzostw świata oraz mistrzostw Europy. W 2009 roku zajęła 3. miejsce podczas uniwersjady. Medalistka mistrzostw Ukrainy oraz reprezentantka kraju w drużynowych mistrzostwach Europy i zimowym pucharze Europy w rzutach. Rekord życiowy: 64,40 (13 lipca 2007, Debreczyn).

</doc>
<doc id="2033672" url="https://pl.wikipedia.org/wiki?curid=2033672" title="Ignacy (Połogrudow)">
Ignacy (Połogrudow)

Ignacy, imię świeckie Siergiej Giennadijewicz Połogrudow (ur. 25 marca 1966 w Irkucku) – biskup Rosyjskiego Kościoła Prawosławnego.
Życiorys.
W 1978 ukończył studia na wydziale fizyki uniwersytetu w Irkucku. Następnie odbywał dwuletnią służbę wojskową i został zatrudniony w Zachodniosyberyjskim Instytucie Energetyki. W 1983 przeszedł do pracy we Wszechzwiązkowym Naukowym Centrum Chirurgicznym jako kierownik laboratorium. W 1988 przyjął chrzest w Rosyjskim Kościele Prawosławnym, zaś dwa lata później został posłusznikiem w monasterze Świętego Ducha w Wilnie. Tam też złożył zakonne śluby wieczyste, co miało miejsce 13 kwietnia 1992. 10 maja tego samego roku został hieromnichem. Ukończył również naukę w seminarium duchownym w Moskwie, w trybie zaocznym. 2 listopada 1997 otrzymał godność ihumena, zaś 1 marca 1998 – archimandryty.
29 marca 1998 miała miejsce jego chirotonia na biskupa pietropawłowskiego i kamczackiego. Od 2007 do 2011 był arcybiskupem na tej samej katedrze, następnie został przeniesiony do eparchii chabarowskiej i nadamurskiej. W 2011 został podniesiony do godności metropolity w związku z powstaniem metropolii nadamurskiej. W 2016 przeniesiony na katedrę argentyńską i południowoamerykańską, na której pozostawał do 2020 r., gdy został przeniesiony w stan spoczynku z wyznaczeniem stałego miejsca pobytu w Moskwie.
Arcybiskup Ignacy (Połogrudow) jest zwolennikiem wykorzystywania nowych technologii komunikacyjnych w pracy duszpasterskiej. Jako pierwszy hierarcha Cerkwi rosyjskiej założył własnego bloga.

</doc>
<doc id="2033673" url="https://pl.wikipedia.org/wiki?curid=2033673" title="Eminium">
Eminium

Eminium Schott – rodzaj roślin należący do rodziny obrazkowatych, liczący 9 gatunków występujących od północno-wschodniej Afryki, przez Bliski Wschód do środkowej Azji. Nazwa naukowa rodzaju została użyta po raz pierwszy przez Dioskurydesa w pracy "De Materia Medica", powstałej w I wieku n.e.
Biologia i ekologia.
Wszystkie gatunki są bylinami i geofitami, zasiedlającymi kamieniste lub piaszczyste gleby na łąkach, sawannach, półpustyniach i pustyniach. Rośliny rozpoczynają okres wegetacyjny późną jesienią. Liście, wyrastające razem z kwiatostanem lub po przekwitnięciu, utrzymują się do wczesnej wiosny, kiedy rośliny wchodzą w okres spoczynku. Kwiatostany wszystkich gatunków wydzielają odrażający zapach. Rośliny zapylane są przez chrząszcze z rodziny żukowatych i kusakowatych oraz muchówki z rodzin: "Sphaeroceridae", "Sepsidae", "Ortidae", muchowatych, "Ulidiidae", błotniszkowatych i wodarkowatych. Liczba chromosomów 2n = 24, 28.
Zastosowanie.
Do XIX wieku Kazachowie używali do polowań na tygrysy trucizny sporządzonej z bulw "E. lehmannii".
Ekstrakty alkaloidy i flawonoidy zawarte w liściach "E. spiculatum" wykazują działanie antybakteryjne przeciwko pałeczkom okrężnicy.
Linki zewnętrzne.
Zdjęcia

</doc>
<doc id="2033678" url="https://pl.wikipedia.org/wiki?curid=2033678" title="Port lotniczy Baranowicze">
Port lotniczy Baranowicze

Port lotniczy Baranowicze – port lotniczy położony w miejscowości Baranowicze w obwodzie brzeskim. Jest jednym z największych portów lotniczych na Białorusi. Od 2014 roku jest wykorzystywana jako baza lotnicza nr 61 wojsk Federacji Rosyjskiej. Stacjonują w niej rosyjskiej samoloty Su-27 i MiG-29.

</doc>
<doc id="2033680" url="https://pl.wikipedia.org/wiki?curid=2033680" title="Kuba Weigel">
Kuba Weigel



</doc>
<doc id="2033687" url="https://pl.wikipedia.org/wiki?curid=2033687" title="RV12P4000">
RV12P4000

RV12P4000 – niemiecka lampa elektronowa (pentoda), stosowana podczas II wojny światowej przez Wehrmacht. Ze względu na charakterystyczne zewnętrzne metalowe ekranowanie (z otworami) nazywana była "lokówką" - "Lockenwickler". Ekran w pierwszych wersjach lampy był wykonany z blachy aluminiowej, później z powodu narastających braków materiałowych zastosowano blachę stalową. RV12P4000 była rozwinięciem pentody NF4, używano jej jako lampy detekcyjnej oraz do wzmacniania sygnału małych i wielkich częstotliwości - wyróżniała się spośród innych lamp wysokim współczynnikiem amplifikacji. 
Dane techniczne.
Żarzenie:

</doc>
<doc id="2033688" url="https://pl.wikipedia.org/wiki?curid=2033688" title="Parafia św. Wojciecha w Bolesławiu">
Parafia św. Wojciecha w Bolesławiu

Parafia św. Wojciecha w Bolesławiu – parafia w diecezji tarnowskiej w dekanacie szczucińskim.
Do parafii w Bolesławiu należy również kaplica dojazdowa w Pawłowie.

</doc>
<doc id="2033690" url="https://pl.wikipedia.org/wiki?curid=2033690" title="Cmentarz żydowski w Krzywiniu">
Cmentarz żydowski w Krzywiniu

Cmentarz żydowski w Krzywiniu – kirkut mieści się w Krzywiniu przy ul. Księdza Nawrockiego. Powstał w XIX wieku. Został zniszczony podczas II wojny światowej. Nie zachowały się żadne macewy. Kirkut zajmuje obszar 0,2 ha.

</doc>
<doc id="2033692" url="https://pl.wikipedia.org/wiki?curid=2033692" title="Siarka Tarnobrzeg (koszykówka mężczyzn)">
Siarka Tarnobrzeg (koszykówka mężczyzn)

KKS Siarka Tarnobrzeg – koszykarski klub z siedzibą w Tarnobrzegu. 
Siarka zadebiutowała w najwyższej klasie rozgrywkowej w Polsce w 2010 roku, po awansie z 1 miejsca z I ligi. W debiucie drużyna Siarki pokonała Polpharmę Starogard Gdański 92:88. Po pierwszym sezonie w koszykarskiej ekstraklasie, Siarka zajęła ostatnie miejsce, które oznaczało degradację do 1 ligi. Jednak drużyna z Tarnobrzega została zaproszona do nowo utworzonej Ligi Kontraktowej, gdzie podpisali kontrakt na 3 lata, który gwarantuje "Siarkowcom" występy w PLK przez 3 sezony, nawet w przypadku zajęcia ostatniego miejsca na koniec sezonu. Warunkiem gry w ekstraklasie, jest zapewnienie płynności finansowej zespołu na ten okres. W sezonie 2017 Siarka Tarnobrzeg spadła z ekstraklasy do I ligi, by rok później zanotować spadek do II ligi.
4 stycznia 2019 Siarka wycofała się z rozgrywek II ligi.
Informacje ogólne.
Trener seniorów: Zbigniew Pyszniak
Hala.
MOSiR "Wisła" w Tarnobrzegu, al. Niepodległości 2
Historia.
Sezon 2013/14.
Zawodnicy w sezonie 2013/2014
Sezon 2011/12.
Zawodnicy w sezonie 2011/2012
Sezon 2010/11.
Sezon 2010/11 był debiutem Siarki w PLK. Pierwszy mecz, rozegrany w Tarnobrzegu z Polpharmą dał kibicom nadzieje na udany sezon. Po zwycięstwie 92:88 apetyty były bardzo duże. Jednakże kolejne mecze zweryfikowały prawdziwą dyspozycję Siarkowców. Liczne kontuzje i pechowo przegrane mecze (z PBG Basket Poznań czy Energą Czarnymi Słupsk) to tylko łagodniejsza część przygody Siarki z PLK. W całym sezonie zasadniczym, drużyna z Tarnobrzega wygrała zaledwie czterokrotnie, pokonując u siebie (oprócz Polpharmy) Zastal Zielona Góra i dwa razy Kotwicę Kołobrzeg. Następnie w play-out "Siara" przegrała z Zastalem i Polonią Warszawa, wygrywając raz, ponownie z Kotwicą. Jednakże nie wystarczyło to na utrzymanie się w ekstraklasie i po ostatnim meczu, spadli do 1 ligi. 
Utworzona Liga Kontraktowa, która zapewnia każdej zaproszonej drużynie grę w Tauron Basket Lidze przez 3 lata (warunkiem jest płynność finansowa), dała Siarce ponowną szansę na grę w ekstraklasie. Główny sponsor drużyny, czyli Miasto Tarnobrzeg zapewniło odpowiednie dofinansowanie drużyny, dzięki czemu Siarka w sezonie 2011/12 ponownie wystąpi na parkietach TBL.
Sezon 2009/10.
Michał Baran, Piotr Bąk, Bartosz Krupa, Michał Marciniak, Piotr Miś, Michał Rabka, Adam Rogala, Kamil Uriasz, Michał Woźniak, Piotr Ucinek, Wojciech Barycz.

</doc>
<doc id="2033693" url="https://pl.wikipedia.org/wiki?curid=2033693" title="Katastrofa lotu Pakistan International Airlines 705">
Katastrofa lotu Pakistan International Airlines 705

Katastrofa lotu Pakistan International Airlines 705 wydarzyła się 20 maja 1965 roku w Egipcie. W wyniku katastrofy Boeing 720–040B, należącego do linii Pakistan International Airlines, śmierć poniosło 119 osób, a rannych zostało 6 osób.
Katastrofa.
Boeing 720 (nr rej. AP-AMH) odbywał lot na linii Karaczi - Az-Zahran - Kair. Przeważającą większość pasażerów stanowili obywatele Pakistanu. Feralnego dnia kapitanem maszyny był Ali Akhtar Khan. Samolot wystartował z miasta Az-Zahran do Kairu o godzinie 21:22. Lot odbywał się bez większych problemów. O godzinie 23:40 piloci samolotu otrzymali zgodę na lądowanie na pasie nr 34. Samolot schodził do lądowania, przy zaprogramowanym kursie. O godzinie 23:48 koła samolotu dotknęły piaszczystego podłoża, kilkadziesiąt metrów przed pasem startowym. Piloci utracili wówczas kontrolę nad Boeingiem, następnie samolot przechylił się o 20 stopni w lewo i rozbił się. Spośród 125 osób znajdujących się na pokładzie Boeinga, katastrofę przeżyło tylko 6 osób.
Przyczyna.
Przyczyny katastrofy lotu 705 nigdy nie udało jednoznacznie wyjaśnić. Śledczy badający przyczynę stwierdzili, że piloci Boeinga nie utrzymali odpowiedniej wysokości podczas schodzenia do lądowania, aż do momentu zderzenia maszyny z ziemią. Nie ustalono jednak, dlaczego piloci nie zorientowali się, że samolot schodzi zbyt szybko i dotknie ziemi tuż przed pasem startowym, pomimo dobrej widoczności.

</doc>
<doc id="2033694" url="https://pl.wikipedia.org/wiki?curid=2033694" title="Krzyż Pielgrzyma">
Krzyż Pielgrzyma

Krzyż Pielgrzyma do Ziemi Świętej lub Medal Pielgrzyma do Ziemi Świętej (łac. "Signum Sacri Itineris Hierosolymitani") − odznaczenie ustanowione przez papieża Leona XIII, którym honorowani są pątnicy odbywający pielgrzymkę do Ziemi Świętej.
W zbiorach Muzeum Zamojskiego opisany jest pod nazwą Krzyż honorowy Leona XIII.
Historia.
Chociaż na awersie krzyża (medalu) znajduje się napis: "LEO XIII P.M. CREAVIT AN. MCM" (łac. ustanowił Leon XIII w roku 1900), dekret ustanawiający Kongregacji Rozkrzewiania Wiary nosi datę 2 maja 1901. W dokumencie podkreślone zostało, iż papież ustanawia medal, by docenić gorliwość chrześcijan, którzy zdecydowali się na nawiedzenie Miejsc Świętych w Palestynie, tzn. miejsc związanych z życiem Chrystusa, Maryi i uczniów Pańskich. Po obu stronach medalu, na ramionach krzyża przedstawionych zostało dziewięć scen z Nowego Testamentu, które wskazują na obowiązek nawiedzenia siedmiu sanktuariów chrześcijańskich: Groty Zwiastowania w Nazarecie, Groty Narodzenia w Betlejem, miejsca Chrztu Pańskiego nad Jordanem, Wieczernika, Ogrodu w Getsemani, Klasztoru Biczowania i kaplic Drogi Krzyżowej (Via Dolorosa) oraz Bazyliki Bożego Grobu z kaplicą Kalwarii w Jerozolimie. 
Podział odznaczenia:
Nadawanie krzyża jako odznaczenia państwowego Stolicy Apostolskiej zostało wstrzymane w 1977 przez papieża Pawła VI, a jego miejsce zajęły dwa inne wyróżnienia: Palma Jerozolimska oraz Muszla Pielgrzyma.
Obecnie krzyż nadaje przełożony franciszkańskiej prowincji na Bliskim Wschodzie – Kustodii Ziemi Świętej, noszący tytuł Kustosza Ziemi Świętej.
Wygląd.
Oznaka Krzyża Pielgrzyma ma kształt krzyża jerozolimskiego. Na awersie, pośrodku krzyża znajduje się medalion z podobizną papieża Leona XIII i łacińskim napisem "LEO XIII P.M. CREAVIT AN. MCM". Na ramionach dużego krzyża znajdują się sceny: Zwiastowania, Narodzenia Jezusa, Chrztu Pańskiego i Ostatniej Wieczerzy. Na końcach ramion centralnego krzyża widoczny jest łaciński napis: "CHRISTI AMOR CRUCIFIXI TRAXIT NOS" (łac. miłość Chrystusa ukrzyżowanego przywiodła nas).
Na rewersie, w środkowym medalionie ukazana jest scena nawiedzenia pustego grobu w dniu Zmartwychwstania Pańskiego. W czterech bocznych mniejszych medalionach przedstawione zostały sceny: modlitwy w Ogrójcu, biczowania, cierniem ukoronowania i śmierci krzyżowej. W zakończeniach ramion centralnego dużego krzyża znajduje się łaciński napis: "SIGNUM SACRI ITINERIS HIEROSOL." (łac. znak świętej podróży do Jerozolimy).
Odznaczeni.
W ponad stuletniej historii medalu zostali nim odznaczeni obywatele wielu krajów, głowy państw, osobistości świata kultury, dyplomaci i duchowni, wśród nich m.in.:

</doc>
<doc id="2033696" url="https://pl.wikipedia.org/wiki?curid=2033696" title="Igła Veressa">
Igła Veressa



</doc>
<doc id="2033697" url="https://pl.wikipedia.org/wiki?curid=2033697" title="Bad Girls (singel Dody)">
Bad Girls (singel Dody)

Bad Girls – singel polskiej piosenkarki Dody, pochodzący z jej drugiego albumu studyjnego, "7 pokus głównych". Wydany w dwóch wersjach językowych, angielskiej i polskiej, pod koniec czerwca 2010 ukazał się w tej pierwszej w internecie. 16 lipca 2010 drugą z nich wydano w Polsce na pierwszym singlu promującym płytę. Wyprodukowana i skomponowana przez Łukasza Targosza, jest popową piosenką z elementami electropopu i pop-rocka. Jej tekst, w wersji polskojęzycznej napisany przez Marię Peszek, koncentruje się na feministycznym nastawieniu Dody, odwołując się również do tytułowej grupy "bad girls". Solową partię na gitarze elektrycznej nagrała na potrzeby utworu Jennifer Batten.
Akcja teledysku do utworu, utrzymanego w konwencji science fiction, ma miejsce w futurystycznym mieście, w którym Doda i gang "bad girls" planują rewolucję. Wysokobudżetowy wideoklip spotkał się z opiniami najlepszego w historii polskich wykonawców, choć zwrócono uwagę na obecne w nim nawiązania do innych filmów (głównie sci-fi) i teledysków. Doda wykonywała utwór „Bad Girls” w trakcie swoich koncertów z tras "Rock’n’Roll Palace Tour", "The Seven Temptations Tour", "Fly High Tour" i "Riotka Tour", a poza tym zaśpiewała go m.in. w trakcie XLVII KFPP w Opolu.
Geneza i wydanie.
Utwór „Bad Girls” został skomponowany przez Łukasza Targosza, a jego tekst w języku polskim napisała Maria Peszek. Targosz wyprodukował tę piosenkę dla Dody na jej drugi solowy album studyjny, "7 pokus głównych". Polska piosenkarka Marina Łuczenko potwierdziła, że utwór pierwotnie miał się znaleźć na jej płycie, jednak ona go odrzuciła, w wyniku czego zaoferowano go Dodzie; Rabczewska zaprzeczyła informacji. Solową partię na gitarze elektrycznej w utworze zagrała Jennifer Batten, znana między innymi ze współpracy z Michaelem Jacksonem.
W czerwcu 2010 Doda potwierdziła wydanie pierwszego singla ze swojej nadchodzącej płyty jeszcze w tym samym miesiącu. 25 czerwca 2010 do serwisu YouTube wyciekły około półtoraminutowe fragmenty dwóch utworów Dody z albumu "7 pokus głównych" w wersjach anglojęzycznych: „Bad Girls” i „My Way or No Way”. 28 czerwca na stronie internetowej artystki odbyła się oficjalna premiera pierwszej z tych piosenek (jednak bez solowej partii Batten). Premiera wersji polskojęzycznej, już z „solówką” Batten, miała miejsce 16 lipca tego samego roku na antenie Radia Eska. Była to tym samym radiowa premiera singla, który później został wydany – jako pierwszy w karierze Dody – w formacie digital download na portalu Muzodajnia.
Melodia i tekst.
Utwór „Bad Girls” trwa trzy minuty i czterdzieści sekund; utrzymany jest w szybkim, tanecznym tempie. Jest piosenką popową, zawierającą elementy odłamów tego gatunku, takich jak electropop, synthpop, dance-pop i pop-rock. Sama Doda opisała go jako „elektronika z dodatkiem rocka”. Melodia zbudowana jest na dźwiękach instrumentów elektronicznych i syntezatorów, a także na pętlach perkusyjnych. Solowa partia Batten pojawia się przed ostatnim refrenem.
Tekst „Bad Girls”, nagrany w dwóch wersjach językowych – po angielsku i polsku – w obu z nich napisany jest w pierwszej osobie liczby pojedynczej. Pojawiają się w nim motywy seksizmu i kobiecej dominacji seksualnej, a Doda w refrenie śpiewa o grupie "bad girls" (z języka angielskiego: "złe dziewczyny"), która wspiera ją w relacjach z płcią przeciwną. Słowa w zwrotkach opowiadają głównie o sile Rabczewskiej i jej niepoddawaniu się w kontaktach z mężczyznami. Oprócz tego, piosenkarka śpiewa o rewolucji i nowej konstytucji.
Odbiór.
Krytyczny.
Piosenka spotkała się z mieszanym odbiorem. Michał Czarnocki z magazynu „Gitarzysta” wystawił utworowi trzy na dziesięć punktów. Recenzent napisał: „utworek pachnie całkiem „niepolsko” (no może poza „angielskim” akcentem Doroty – ten akurat jest raczej swojski, chwilami trochę przaśny), może nawet i nadawałby się na zagraniczne listy przebojów, tyle że to wszystko brzmi jak jakaś…Katy Perry? A to chyba nijak nie przystaje do naszej rzeczywistości zdominowanej ostatnimi czasy przez różne odcienie muzyki z przyrostkiem „-core””. Czarnocki pochwalił jednak „próbę gonienia zagranicznej czołówki i nie najgorszą produkcję”.
Komercyjny.
Singel „Bad Girls” dotarł m.in. do 5. miejsca listy "Top 15" Wietrznego Radia emitowanego dla Polonii mieszkającej w Stanach Zjednoczonych. Ponadto znalazł się w propozycjach do listy "Gorąca 20" Radia Eska. Utwór zajmował również wysokie (często pierwsze) miejsca na licznych notowaniach regionalnych stacji radiowych.
Teledysk.
Geneza i wydanie.
Jeszcze przed premierą utworu „Bad Girls”, Doda wypowiedziała się: „Teledysk do tego singla będzie bardzo futurystyczno-kosmiczny”. W sierpniu 2010 piosenkarka oficjalnie potwierdziła prace nad wideoklipem: „Rozpoczynamy pracę nad teledyskiem do »Bad Girls«, planujemy potężną produkcję i efekty, których nie mogliście zobaczyć w poprzednich klipach. Przekazuję Wam konkretną dawkę ekscytacji i jednocześnie zapewniam, że choć mój plan to brak planu, to rollercoster z Bad Girls na »pokładzie« właśnie się rozpędza i zapowiada się jazda bez trzymanki”. Teledysk został nakręcony i wyprodukowany w Serbii, a jego budżet szacowany jest na sumę 100 tysięcy złotych.
3 stycznia na oficjalnej stronie artystki i jej profilu w serwisie YouTube pojawił się zwiastun klipu, który później stał się najchętniej oglądanym wideo w kategorii Muzyka na stronie i odnotował ponad milion wyświetleń. Premiera teledysku do „Bad Girls” w wersji anglojęzycznej miała miejsce 14 stycznia 2011 w serwisie Muzodajnia. Kilka dni później wideoklip został udostępniony na oficjalnym kanale Dody w serwisie YouTube (opcjonalnie w rozdzielczości HDTV), TheDodaTV, a później na Vevo artystki, natomiast 22 stycznia odbyła się jego premiera telewizyjna na antenie stacji Viva Polska. 2 lutego na TheDodaTV odbyła się natomiast premiera teledysku do „Bad Girls” w języku polskim.
Scenopis.
Teledysk trwa trzy minuty i pięćdziesiąt dwie sekundy. Rozpoczyna się ujęciami na futurystyczne miasto, jego władcę oraz żołnierzy w czarnych mundurach. Następnie w klipie pojawia się napis „Bad Girls start”, a kolejna scena ma miejsce w futurystycznym wnętrzu z kapsułami i ukrytymi wewnątrz nich fembotami. Z jednej z kapsuł wychodzi jedna z nich, łysa Doda (później wyrastają jej długie blond włosy), po czym uwalnia pozostałe towarzyszki. Femboty, wraz z Rabczewską, uciekają na futurystycznych motorach przed ubranymi w czarne stroje żołnierzami. Następne ujęcia pokazują miasto (ukazane już na początku wideoklipu) i restaurację Blood Runs Hot, w której femboty planują atak grupy Bad Girls. Po chwili zjawiają się tam wrogowie bohaterek, których Doda pokonuje swoim wzrokiem, po czym wychodzi z restauracji. Kolejna scena (towarzysząca bridge'owi piosenki) ma miejsce w kostnicy, gdzie Doda – z czarnymi skrzydłami, charakteryzowana na anioła śmierci – wydłubuje oko zmarłemu mężczyźnie (piosenkarka zwróciła uwagę na wpływy nekrofilii na tę scenę) i tworzy na jego torsie czarny napis „no death, no fun” („bez śmierci nie ma zabawy”). Następnie, gang Bad Girls na futurystycznych motorach atakuje miasto, a Doda używa oka nieboszczyka w celu dostania się do władcy (przed wejściem do twierdzy laser skanuje oko) i odbywa z nim pojedynek, ostatecznie pokonując wroga. Rabczewska zasiada na tronie, wyciąga przed siebie rękę z ukrytą wewnątrz czarną pigułką z białym logo ☿ "bad girls" i mówi: „try me” („wypróbuj mnie”).
Odbiór.
Wideoklip do „Bad Girls” zajął 2. miejsce na liście AirPlay – TV, najczęściej emitowanych teledysków w muzycznych stacjach telewizyjnych. Ponadto znalazł się na pierwszym miejscu najczęściej wyświetlanych na stronie muzyka.onet.pl i na drugim na muzyka.interia.pl. Zanotował również wysoką oglądalność w serwisie YouTube – 250 tysięcy wyświetleń przez pierwsze 3 dni w wersji anglojęzycznej. Oprócz tego zajął 1. miejsce w głosowaniu meksykańskiej strony internetowej poświęconej muzyce, Ev.gerard Music, na najlepszy teledysk lat 2010–11 oraz uplasował się na 9. miejscu na liście europejskiej stacji MTV Europe "World Chart Express". Redaktor strony wiadomosci24.pl wypowiedział się: „Biorąc pod uwagę polskie realia mamy do czynienia z produktem nowej jakości. Nie brak efektów specjalnych, trucizny, ociekających seksem scen. (...) ukłony dla Rabczewskiej za to, że potrafiła zrobić coś, co nie odbiega znacząco od światowych standardów i oprócz tego nie pochłania astronomicznych kwot gotówki. Można się przyczepić nieco do trochę chaotycznej fabuły, jednak w „obrazku” całość wygląda imponująco. Miejmy nadzieję, że dla polskiej muzyki rozrywkowej nastała nowa, lepsza era”. Na stronie kimono.pl wypowiedziano się natomiast: „jeśli ktokolwiek ma wątpliwości, że „królowa jest tylko jedna” teledysk do piosenki „Bad Girls” skutecznie je rozwiewa (...). Trudno będzie to przebić”.
Polska piosenkarka i blogerka Sara May oraz muzyk Zbigniew Hołdys nazwali go najlepszym w historii polskich teledysków. May napisała: „To wielki skok do przodu jeśli chodzi o polskie klipy. To zapewne najdroższy polski teledysk i zdecydowanie przełomowy w jej karierze (...). Klipem „Bad girls” [Doda] zmiażdżyła rodzimą konkurencję”. Były gitarzysta zespołu Perfect wypowiedział się natomiast: „to jest pierwszy polski teledysk, który w kategorii pop może spokojnie wylądować na ekranie jakiegoś MTV między klipem Lady Gagi a powiedzmy Christiny Aguilery. Nie będzie wstydu (...). Pop ma swoje wymagania, swoją stylistykę i technologię, ten klip sprostał im jak żaden dotychczas”. Katarzyna Nowakowska napisała na łamach czasopisma „Machina”: „Obejrzeć (...) klip warto – choćby po to, by zabawić się w odnajdywanie zapożyczeń i nawiązań do filmów, seriali, gier i wideo innych artystów” i wymieniła nawiązania do powyższych mediów wizualnych, takich jak produkcje science fiction czy teledyski Lady Gagi i Britney Spears.
Wykonania na żywo.
Do tej pory Doda wykonywała „Bad Girls” tylko w wersji polskojęzycznej. Pierwsze wykonanie miało miejsce 15 lipca 2010 podczas koncertu artystki w Czeladzi, w dzień przed premierą polskojęzycznej wersji piosenki. Wtedy to utwór dołączył na stałe do listy piosenek śpiewanych przez Rabczewską w trakcie trasy "Rock’n’Roll Palace Tour" i był ostatnim numerem podczas koncertów, wykonywanym jako zaplanowany wcześniej bis. Piosenka dołączyła też na stałe do kolejnyych tras Dody – "The Seven Temptations Tour" oraz "Fly High Tour" i "Riotka Tour" (w nieco zmienionych wersjach).
Lista utworów.
Digital download

</doc>
<doc id="2033699" url="https://pl.wikipedia.org/wiki?curid=2033699" title="János Veres (lekarz)">
János Veres (lekarz)

János Veres (ur. 14 listopada 1903 w Kismajtény, zm. 27 stycznia 1979) – węgierski lekarz. W 1932 wprowadził do medycyny wymyśloną przez siebie igłę – znaną dziś jako igła Veresa.

</doc>
<doc id="2033700" url="https://pl.wikipedia.org/wiki?curid=2033700" title="Farinata degli Uberti">
Farinata degli Uberti

Farinata degli Uberti, właśc. Manente degli Uberti (ur. 1212, zm. 1264) – włoski arystokrata, przywódca polityczny (lider frakcji Gibelinów) i wojskowy, aktywny we Florencji. Uważany za epikurejczyka i oskarżony o herezję. Postać szeroko opisana przez Dantego Alighieri w Boskiej Komedii.

</doc>
<doc id="2033701" url="https://pl.wikipedia.org/wiki?curid=2033701" title="Parafia Matki Bożej Fatimskiej Różańcowej w Borkach">
Parafia Matki Bożej Fatimskiej Różańcowej w Borkach

Parafia Matki Bożej Fatimskiej Różańcowej w Borkach – parafia znajdująca się w diecezji tarnowskiej w dekanacie szczucińskim.

</doc>
<doc id="2033704" url="https://pl.wikipedia.org/wiki?curid=2033704" title="Dircham">
Dircham



</doc>
<doc id="2033708" url="https://pl.wikipedia.org/wiki?curid=2033708" title="Bałwanicowate">
Bałwanicowate

Bałwanicowate ("Cymodoceaceae" Vines) – rodzina roślin jednoliściennych z rzędu żabieńcowców ("Alismatales"). Należy tu 5 rodzajów z 16 gatunkami. Są to hydrofity występujące w wodach przybrzeżnych mórz i oceanów w strefie tropikalnej, rzadziej umiarkowanej. W Europie występują przy brzegach Morza Śródziemnego. Rodzajem typowym jest bałwanica ("Cymodocea" K. D. König). Rośliny jedno- lub dwupienne o liściach wstęgowatych, na szczycie drobno ząbkowanych. Kwiaty zebrane w wierzchotkowate kwiatostany, z kwiatami tworzącymi skupienia podparte podsadkami lub wolno rosnącymi. Słupki z długimi szyjkami, często rozgałęzionymi i z wydłużonymi znamionami.
Systematyka.
Rupiowate należą do rzędu żabieńcowców i zajmują w jego drzewie filogenetycznym następującą pozycję:

</doc>
<doc id="2033710" url="https://pl.wikipedia.org/wiki?curid=2033710" title="Cymodoceaceae">
Cymodoceaceae



</doc>
<doc id="2033711" url="https://pl.wikipedia.org/wiki?curid=2033711" title="Stanisław Szostak">
Stanisław Szostak

Stanisław Szostak (ur. w Berezynie, zm. 11 lutego 1961) – podpułkownik broni pancernych Wojska Polskiego i Polskich Sił Zbrojnych, mianowany przez władze emigracyjne pułkownikiem.
Życiorys.
Syn Władysława i Marii z Nieciejowskich z Hrynicy.
W II Rzeczypospolitej.
W 1917 zdał maturę, za którą został nagrodzony złotym medalem. Następnie został przyjęty na studia dla podchorążych (junkrów) do Mikołajewskiej Szkoły Inżynieryjnej w Piotrogrodzie. Po nieudanym buncie junkrów, 29 października 1917, których celem było aresztowanie rządu bolszewickiego i bolszewickich dowódców, został uwieziony w fortecy Piotra i Pawła. 18 grudnia 1917, po wypuszczeniu z więzienia przy pomocy Naczelnego Polskiego Komitetu Wojskowego w Piotrogrodzie, Stanisław Szostak wstąpił do kompanii junkerskiej I Legionu Rycerskiego w l Korpusie Polskim, a po utworzeniu Legionu Podchorążych służył w nim do 9 czerwca 1918. W styczniu 1918 brał udział w zdobyciu twierdzy w Bobrujsku okupowanej przez bolszewików.
Po rozwiązaniu I Korpusu, 9 grudnia 1918 przerwał studia na Politechnice Warszawskiej i wstąpił ochotniczo do Białoruskiego pułku strzelców Dywizji Litewsko-Białoruskiej dowodzonej przez gen. Jana Rzadkowskiego jako dowódca sekcji (w stopniu szeregowego), a następnie dowódca plutonu (w stopniu kaprala). Walczył na Froncie Litewsko-Białoruskim w kompanii technicznej pułku. W pułku przebywał do 20 maja 1920.
Od 25 maja do 18 sierpnia 1920 był słuchaczem 30. klasy Szkoły Podchorążych Piechoty w Warszawie. Po ukończeniu kursu przydzielony został do batalionu zapasowego 56 pułku piechoty wielkopolskiej na stanowisko dowódcy plutonu. Z dniem 15 grudnia 1920 mianowany podporucznikiem. 3 maja 1922 zweryfikowany został w stopniu porucznika ze starszeństwem z dniem 1 czerwca 1919 i 2116 lokatą w korpusie oficerów piechoty. W czerwcu tego roku został adiutantem II batalionu 56 pułku piechoty wielkopolskiej.
Na początku 1924 był słuchaczem Centralnej Szkoły Czołgów. Z dniem 1 sierpnia tego roku został przydzielony z 56 pp do 1 pułku czołgów, w którym dowodził plutonem 7 kompanii czołgów. W latach 1928–1931 dowodził 6, 7, a potem 4 kompanią czołgów. 19 marca 1928 awansował na kapitana ze starszeństwem z dniem 1 stycznia 1928 i 226 lokatą w korpusie oficerów piechoty. Od czerwca 1931 do kwietnia 1934 był wykładowcą w Centrum Wyszkolenia Czołgów i Samochodów Pancernych w Warszawie. W latach 1935–1938 kierował Referatem Wyszkolenia w Dowództwie Broni Pancernej MSWojsk. 19 marca 1937 awansował na majora z 8 lokata w korpusie oficerów broni pancernej. Od kwietnia 1938 był zastępcą dowódcy 7 batalionu pancernego w Grodnie. W sierpniu 1939 wyznaczony został na stanowisko dowódcy mobilizowanego 32 dywizjonu pancernego. W jego składzie walczył pod Grajewem i Szczuczynem. Osłaniał odwrót Podlaskiej Brygady Kawalerii. 12 września brał udział w walkach w m. Kita. Od 16 września dowodził już spieszonym dywizjonem walcząc o Grodno a następnie Giby. 24 września na czele grupy żołnierzy dywizjonu przekroczył granicę litewską i został internowany.
Do lipca 1940 przebywał w obozach internowania: Kalwaria, Kurszany i Fort V w Kownie. Po inwazji na Litwę przez Związek Radziecki przetransportowany został do Kozielska II, a później obozu jenieckiego NKWD w Griazowcu. Latem 1941, po podpisaniu układu Sikorski-Majski z 30 lipca 1941 został zwolniony, a od 25 sierpnia ponownie w Wojsku Polskim.
W Polskich Siłach Zbrojnych.
7 września 1941 mianowany dowódcą 5 batalionu pancernego 5 Wileńskiej Dywizji Piechoty. Od 20 września przeniesiony na stanowisko dowódcy broni pancernej Polskich Sił Zbrojnych w ZSRR, na którym to stanowisku pozostawał do 28 marca 1942, czyli do czasu ewakuacji do Iranu. Do 23 stycznia 1942 był równocześnie szefem Służby Samochodowej Armii. Od 3 kwietnia do 14 maja był dowódcą broni pancernej i szefem służby samochodowej w sztabie gen. bryg. Boruty Spiechowicza (wojska ewakuowane do Iranu). 15 maja ewakuowany z Teheranu do Palestyny, a 1 czerwca przybył do obozu WP w Gederze. Tutaj został zastępcą dowódcy batalionu czołgów w Ośrodku Organizacyjnym Broni Pancernej Armii Polskiej na Wschodzie, a w sierpniu pełnił obowiązki dowódcy 4 batalionu czołgów. Od listopada 1942 był dowódcą Centrum Wyszkolenia Broni Pancernej, a następnie Ośrodka Wyszkolenia Motorowego i Broni Pancernej. Od kwietnia 1944 był dowódcą Ośrodka Zapasowego Broni Pancernej. Pułkownik Zebrowski na stronie 491 swojej monografii pisze: "Całokształtem wyszkolenia pancernego 2 Korpusu zajmował się mjr Szostak. Jego wiedzy i wysiłkowi zawdzięcza broń pancerna wysoki poziom jaki osiągnęła. Był on autorem wszystkich instrukcji szkoleniowych i programów wyszkolenia oficerów, podchorążych, podoficerów i kontyngentu szeregowych z wyszkoleniem technicznym włącznie. Na tych programach wyszkolenia wzorowały się bataliony czołgów, a później pułki pancerne".
Od 15 września 1944 ppłk Szostak dowodził 7 pułkiem pancernym. Od stycznia 1945 do stycznia 1946 był komendantem Centrum Wyszkolenia Wojsk Pancernych, a następnie inspektorem Wyszkolenia Motorowego w Bazie 2 Korpusu. Latem 1946 przybył do Wielkiej Brytanii, a w maju 1947 wstąpił do Polskiego Korpusu Przysposobienia i Rozmieszczenia. W czasie 2 letniego kontraktu w PKPR był komendantem obozu Foxley I, a następnie Barons Cross koło Leominster. Po zwolnieniu z wojska osiadł z rodziną w Londynie. Po rozłamie w rządzie w 1954, pozostał wierny ośrodkowi „Zamkowemu”. Był członkiem Koła Stowarzyszenia Polskich Kombatantów nr 120 oraz Koła Żołnierzy Dowództwa 2 Korpusu.
W lutym 1961 został ranny w wypadku samochodowym i zmarł 11 lutego 1961. Pochowany został na cmentarzu Old Bromptom w Londynie.

</doc>
<doc id="2033712" url="https://pl.wikipedia.org/wiki?curid=2033712" title="Philipp Schlosser">
Philipp Schlosser

Philipp Schlosser (ur. 19 sierpnia 1968 w Monachium) – niemiecki szachista, arcymistrz od 1992 roku.
Kariera szachowa.
Wielokrotnie startował w finałach indywidualnych mistrzostw Niemiec, najlepszy wynik osiągając w 1995 r. w Binz, gdzie podzielił I-V miejsce (w dogrywce zajął V miejsce). Jest również wielokrotnym drużynowym mistrzem Niemiec, z lat 1989, 1990, 1991, 1992, 1993 i 1995 (w barwach Bayernu Monachium) oraz 2006, 2007, 2008 i 2009 (w barwach OSG Baden-Baden). Trzykrotnie reprezentował Niemcy w drużynowym turnieju o Puchar Mitropa, zdobywając złoty (1990), srebrny (1993) i brązowy medal (1991). W 1989 r. wystąpił w reprezentacji Republiki Federalnej Niemiec w turnieju o Puchar Nordycki, zdobywając srebrny medal.
Odniósł szereg sukcesów w turniejach międzynarodowych, m.in. w:
Najwyższy ranking w dotychczasowej karierze osiągnął 1 lipca 2011 r., z wynikiem 2599 punktów zajmował wówczas 10. miejsce wśród niemieckich szachistów.

</doc>
<doc id="2033713" url="https://pl.wikipedia.org/wiki?curid=2033713" title="Julio César Domínguez">
Julio César Domínguez

Julio César „Cata” Domínguez Juárez (ur. 8 listopada 1987 w Arriadze) – meksykański piłkarz występujący na pozycji środkowego lub bocznego obrońcy, reprezentant Meksyku, od 2006 roku zawodnik Cruz Azul.
Kariera klubowa.
Domínguez pochodzi z miejscowości Arriaga w stanie Chiapas i jako nastolatek przebywał na testach w mającym siedzibę w pobliskim Tuxtla Gutiérrez klubie Jaguares de Chiapas, jednak nie został przyjęty do tego zespołu. W późniejszym czasie wyjechał do miasta Oaxaca, gdzie wziął udział w naborze do akademii juniorskiej klubu Cruz Azul ze stołecznego miasta Meksyk, tym razem z udanym skutkiem; w wieku szesnastu lat rozpoczął treningi w tej ekipie. Do seniorskiej drużyny został włączony jako osiemnastolatek przez szkoleniowca Isaaca Mizrahiego i w meksykańskiej Primera División zadebiutował 29 kwietnia 2006 w wygranym 3:2 spotkaniu z Pachucą. Początkowo pełnił rolę rezerwowego, jednak podstawowym graczem Cruz Azul został już pięć miesięcy później – został obdarzony przydomkiem "Cata" za sprawą podobnego stylu gry do byłego obrońcy klubu, argentyńskiego stopera Daniela "Caty" Díaza. Premierowe gole w najwyższej klasie rozgrywkowej strzelił 14 listopada 2007 w wygranej 2:0 konfrontacji z Pachucą.
W wiosennym sezonie Clausura 2008 Domínguez zdobył z Cruz Azul tytuł wicemistrza kraju, mając pewne miejsce w linii defensywy. Sukces ten powtórzył również pół roku później, podczas jesiennych rozgrywek Apertura 2008, zaś po raz trzeci wicemistrzostwo zanotował w sezonie Apertura 2009. W tym samym roku dotarł również ze swoim zespołem do finału najbardziej prestiżowych rozgrywek północnoamerykańskiego kontynentu – Ligi Mistrzów CONCACAF. W 2010 roku powtórzył to osiągnięcie, natomiast w sezonie Clausura 2013 wywalczył swoje czwarte wicemistrzostwo kraju, a także triumfował w rozgrywkach pucharu Meksyku – Copa MX. W 2014, współtworząc parę stoperów z Luisem Amaranto Pereą, po raz pierwszy w karierze wygrał natomiast północnoamerykańską Ligę Mistrzów, a kilka miesięcy później wziął udział w Klubowych Mistrzostwach Świata, gdzie zajął z Cruz Azul czwarte miejsce.
Kariera reprezentacyjna.
W 2007 roku Domínguez znalazł się w ogłoszonym przez szkoleniowca Jesúsa Ramíreza składzie reprezentacji Meksyku U-20 na Mistrzostwa Świata U-20 w Kanadzie, gdzie miał niepodważalne miejsce na środku obrony i rozegrał wszystkie pięć meczów od pierwszej do ostatniej minuty, tworząc duet stoperów z Héctorem Moreno. Meksykanie, posiadający wówczas w wyjściowej jedenastce graczy takich jak Carlos Vela, Giovani dos Santos czy Javier Hernández, odpadli ze światowego czempionatu w ćwierćfinale, ulegając w nim późniejszemu triumfatorowi – Argentynie (0:1).
W 2006 roku Domínguez został powołany przez Jesúsa Ramíreza do olimpijskiej reprezentacji Meksyku U-23 na Igrzyska Ameryki Środkowej i Karaibów w Cartagenie. Tam pełnił rolę podstawowego zawodnika drużyny i wystąpił we wszystkich trzech spotkaniach od pierwszej minuty, zaś jego kadra odpadła ostatecznie z męskiego turnieju piłkarskiego w ćwierćfinale po porażce z Hondurasem (1:3). W 2008 roku wziął natomiast udział w turnieju kwalifikacyjnym do Igrzysk Olimpijskich w Pekinie. Tam rozegrał wszystkie trzy mecze w pełnym wymiarze czasowym, a jego drużyna, prowadzona przez selekcjonera Hugo Sáncheza, nie zdołała się zakwalifikować na olimpiadę.
W seniorskiej reprezentacji Meksyku Domínguez zadebiutował za kadencji selekcjonera Hugo Sáncheza, 22 sierpnia 2007 w przegranym 0:1 meczu towarzyskim z Kolumbią. Osiem lat później został powołany przez Miguela Herrerę do rezerwowego składu kadry narodowej na rozgrywany w Chile turniej Copa América, gdzie był podstawowym stoperem drużyny i rozegrał wszystkie trzy spotkania od pierwszej do ostatniej minuty. Meksykanie zakończyli jednak swój udział w rozgrywkach już w fazie grupowej.

</doc>
<doc id="2033718" url="https://pl.wikipedia.org/wiki?curid=2033718" title="Aurich (ujednoznacznienie)">
Aurich (ujednoznacznienie)

Niemcy:
Osoby:

</doc>
<doc id="2033720" url="https://pl.wikipedia.org/wiki?curid=2033720" title="Babka wielkołuska">
Babka wielkołuska

Babka wielkołuska ("Leseurigobius friesii") – gatunek ryby z rodziny babkowatych (Gobiidae).
Występowanie.
Wschodni Atlantyk od Mauretanii po cieśniny Skagerrak i Kattegat oraz Morze Śródziemne po Morze Marmara.
Występuje na głębokości 10–130 m. Zakopuje się w mule bądź mulistym piasku. Często związana z dziesięcionogiem "Nephrops norvegicus".
Cechy morfologiczne.
Osiąga 13 cm długości. 
Na całym ciele żółtobrązowe plamki. Między oczami wyraźny rysunek.
Odżywianie.
Zjada wieloszczety, małe skorupiaki i mięczaki.
Rozród.
Dojrzewa płciowo przy długości 4–5 cm. W Szkocji trze się od V do VIII. Ikra, o wymiarach 1,8–1,9 × 0,9–1,0 mm, jest składana w norkach. Żyje do 11 lat.

</doc>
<doc id="2033721" url="https://pl.wikipedia.org/wiki?curid=2033721" title="Lesueurigobius friesii">
Lesueurigobius friesii



</doc>
<doc id="2033724" url="https://pl.wikipedia.org/wiki?curid=2033724" title="Auerk">
Auerk



</doc>
<doc id="2033725" url="https://pl.wikipedia.org/wiki?curid=2033725" title="Aleksander Demidowicz-Demidecki">
Aleksander Demidowicz-Demidecki

Aleksander Demidowicz-Demidecki, "ps. Aleksander" (ur. 1900 zm. 1981 we Francji) – polski polityk, komendant główny Narodowej Organizacji Wojskowej, adwokat.
Był z wykształcenia prawnikiem, pracował jako adwokat. W latach 1935–1939 był członkiem Komisji Głównej Stronnictwa Narodowego. Od października 1939 pełnił faktyczną funkcję pierwszego komendanta głównego Narodowej Organizacji Wojskowej. W grudniu 1939 wyemigrował, w latach 1943–1944 był wiceministrem spraw wewnętrznych rządu RP na uchodźstwie.

</doc>
<doc id="2033726" url="https://pl.wikipedia.org/wiki?curid=2033726" title="Abwehrgruppe-101">
Abwehrgruppe-101

Abwehrgruppe-101 – oddział rozpoznawczo-wywiadowczy Abwehry podczas II wojny światowej
Oddział sformowano w maju 1941 r. w Rumunii. Na jego czele stanął kpt. Mak, potem mjr Foht, a następnie kpt. Ranter. Krótko po ataku wojsk niemieckich na ZSRR 22 czerwca tego roku, został przeniesiony na front wschodni. Do sierpnia działał przy 11 Armii. Od tego czasu był podporządkowany Abwehrkommando-1A. Agentura była werbowana spośród czerwonoarmistów osadzonych w obozach jenieckich w Mozdoku, Budionnowsku, Piatigorsku, Stawropolu, Stalinie, Krzywym Rogu, Winnicy, Kiszyniowie. W składzie oddziału znaleźli się – oprócz Rosjan – też Rumuni i Węgrzy. W sierpniu 1941 r. przy oddziale powstały kursy wywiadowcze. Do sierpnia 1942 r. kierował nimi białogwardzista rtm. Pilluj, a następnie b. major Armii Czerwonej Władimir Pismiennyj ps. "Lesner". W styczniu 1945 r. kursy połączono ze szkołą wywiadowczą prowadzoną przez Abwehrkommando-106. Przeszkoleni agenci byli pojedynczo lub małymi grupkami przerzucani przez linię frontu na tyły Armii Czerwonej w celu prowadzenia działań rozpoznawczo-wywiadowczych. Oprócz tego Abwehrgruppe miała zadania kontrwywiadowcze w miejscach swojej dyslokacji. Ponadto przy Abwehrgruppe zostały sformowane specjalne oddziały karne złożone z Tatarów, Gruzinów i Ormian, które zwalczały partyzantkę i przeprowadzały ekspedycje przeciwko okolicznym wsiom. Oddział armeński wiosną 1943 r. został rozwinięty w Sonderkommando Dromedar.

</doc>
<doc id="2033727" url="https://pl.wikipedia.org/wiki?curid=2033727" title="Puchar Europy w wielobojach 1973">
Puchar Europy w wielobojach 1973



</doc>
<doc id="2033729" url="https://pl.wikipedia.org/wiki?curid=2033729" title="Puchar Europy w wielobojach 1975">
Puchar Europy w wielobojach 1975



</doc>
<doc id="2033731" url="https://pl.wikipedia.org/wiki?curid=2033731" title="Puchar Europy w wielobojach 1977">
Puchar Europy w wielobojach 1977



</doc>
<doc id="2033733" url="https://pl.wikipedia.org/wiki?curid=2033733" title="Puchar Europy w wielobojach 1979">
Puchar Europy w wielobojach 1979



</doc>
<doc id="2033735" url="https://pl.wikipedia.org/wiki?curid=2033735" title="Andreas Zelinka">
Andreas Zelinka

Andreas Zelinka (ur. 23 lutego 1802 w Vyškovie, zm. 21 stycznia 1868 w Wiedniu) – burmistrz wiedeński w latach 1861-1868.
Zarys biografii.
Andreas Zelinka uczęszczał do szkoły średniej i Philosophicum w Brnie. W latach 1821–1825 studiował prawo na Uniwersytecie Wiedeńskim. W 1829 uzyskał tytuł doktora prawa. Od 1831 pracował jako inspektor medyczny, a następnie, jako prawnik. W 1848 został wybrany do Rady Miejskiej w Wiedniu (był jej wiceprezydentem od 1849). Od 1861 burmistrz Wiednia. Od 1862 został także członkiem Sejmu Krajowego Dolnej Austrii. Przyczynił się do regulacji Dunaju, przebudowy Cmentarza Centralnego i uporządkowania ulic (ringów). 
Był człowiekiem skromnym i udzielał się charytatywnie, m.in. przeznaczył na cele społeczne swoje roczne wynagrodzenie (12.000 guldenów). Otrzymał Order Franciszka Józefa. Nazywany był pieszczotliwie przez mieszkańców Wiednia: „Papa Zelinka”.

</doc>
<doc id="2033737" url="https://pl.wikipedia.org/wiki?curid=2033737" title="Puchar Europy w wielobojach 1981">
Puchar Europy w wielobojach 1981



</doc>
<doc id="2033739" url="https://pl.wikipedia.org/wiki?curid=2033739" title="Puchar Europy w wielobojach 1983">
Puchar Europy w wielobojach 1983



</doc>
<doc id="2033741" url="https://pl.wikipedia.org/wiki?curid=2033741" title="Puchar Europy w wielobojach 1985">
Puchar Europy w wielobojach 1985



</doc>
<doc id="2033743" url="https://pl.wikipedia.org/wiki?curid=2033743" title="Puchar Europy w wielobojach 1987">
Puchar Europy w wielobojach 1987



</doc>
<doc id="2033746" url="https://pl.wikipedia.org/wiki?curid=2033746" title="Puchar Europy w wielobojach 1989">
Puchar Europy w wielobojach 1989



</doc>
<doc id="2033748" url="https://pl.wikipedia.org/wiki?curid=2033748" title="Puchar Europy w wielobojach 1991">
Puchar Europy w wielobojach 1991



</doc>
<doc id="2033750" url="https://pl.wikipedia.org/wiki?curid=2033750" title="Dymitr (Kapalin)">
Dymitr (Kapalin)

Dymitr, imię świeckie Aleksiej Michajłowicz Kapalin (ur. 11 marca 1952 w Udielnej) – biskup Rosyjskiego Kościoła Prawosławnego. 
Urodził się w rodzinie robotniczej. W 1974 ukończył studia na wydziale inżynierii transportu. Po kilku latach pracy jako konstruktor wstąpił do moskiewskiego seminarium duchownego, zaś w 1987 uzyskał tytuł kandydata teologii na Moskiewskiej Akademii Duchownej. Jeszcze jako student tej uczelni został mnichem w Ławrze Troicko-Siergijewskiej, składając 31 stycznia 1986 wieczyste śluby zakonne. 23 lutego tego samego roku został wyświęcony na hierodiakona, zaś 7 kwietnia – na hieromnicha. 25 marca 1987 podniesiony do godności ihumena. 13 czerwca tego samego roku został archimandrytą i prorektorem Moskiewskiej Akademii Duchownej oraz seminarium duchownego ds. administracyjnych. Pełnił tę funkcję do 1989, kiedy został inspektorem tej samej uczelni.
4 listopada 1990 w soborze Objawienia Pańskiego w Moskwie miała miejsce jego chirotonia na biskupa tobolskiego i tiumeńskiego. W tym samym roku został rektorem seminarium duchownego w Tobolsku, gdzie wykłada Stary Testament i teologię pastoralną. Od 1994 zasiada w komisji teologicznej przy Świętym Synodzie Rosyjskiego Kościoła Prawosławnego. W 1999 podniesiony do godności arcybiskupiej, a 8 października 2013 – w związku z utworzeniem metropolii tobolskiej – do godności metropolity.
Jego brat Gierman, po złożeniu ślubów zakonnych Klemens, jest prawosławnym metropolitą kałuskim i borowskim.

</doc>
<doc id="2033751" url="https://pl.wikipedia.org/wiki?curid=2033751" title="Puchar Europy w wielobojach 2009">
Puchar Europy w wielobojach 2009



</doc>
<doc id="2033753" url="https://pl.wikipedia.org/wiki?curid=2033753" title="Puchar Europy w wielobojach 2010">
Puchar Europy w wielobojach 2010



</doc>
<doc id="2033755" url="https://pl.wikipedia.org/wiki?curid=2033755" title="Wiktor Kuzniecow">
Wiktor Kuzniecow



</doc>
<doc id="2033756" url="https://pl.wikipedia.org/wiki?curid=2033756" title="Jaskinia Oblica">
Jaskinia Oblica

Jaskinia Oblica – najdłuższa jaskinia Beskidu Żywieckiego i zarazem siódma pod względem długości i głębokości wśród jaskiń w polskich Beskidach. Znajduje się w należącym do miejscowości Skawica osiedlu Oblica, w lesie na północnych stokach wzniesienia Śmietarniak. Wejście do jaskini znajduje się około 20 m od drogi biegnącej na granicy lasu i polany (dawne pola uprawne). 
Historia eksploracji.
Jaskinia znana była miejscowej ludności co najmniej od czasów II wojny światowej, kiedy to mieli się w niej ukrywać partyzanci. Przez kilkadziesiąt następnych lat jej wstępne partie były sporadycznie odwiedzane przez młodzież z okolicznych wsi, jednak jaskinia nie była znana organizacjom speleologicznym. W 2004 r. jeden z mieszkańców Skawicy poinformował o jej istnieniu członków Speleoklubu Beskidzkiego. Poczynając od lutego 2005 r. członkowie tego klubu w kilku akcjach eksploracyjnych zbadali większość dostępnych partii jaskini, przeprowadzili jej kartowanie, a następnie badania jej geomorfologii, mikroklimatu, flory i fauny.
Opis jaskini.
Jaskinia Oblica jest przykładem jaskiń typu osuwiskowego. Powstała w spękanych warstwach piaskowca magurskiego. Składa się z szeregu wąskich, połączonych licznymi zaciskami, korytarzy o łącznej długości 436 m i głębokości 21,1 m. Jaskinia jest stosunkowo monotonna i niebezpieczna z powodu kruchości i niestabilności skały oraz licznie wiszących w szczelinach głazów.
Flora i fauna.
W jaskini zimuje 5 gatunków nietoperzy, w tym kolonia rzadkiego w Polsce nocka orzęsionego. Kolejne dwa gatunki nietoperzy stwierdzono w okresie letnim. Poza tym stwierdzono w jaskini obecność lisów i salamander plamistych, a także szeregu bezkręgowców (pajęczaki, motyle, chrząszcze).
Ochrona jaskini.
Jaskinia nie jest ustawowo chroniona. W 2007 roku została zdewastowana przez małoletnich, którzy pomalowali farbami ściany jaskini oraz zniszczyli jedyny odnaleziony stalaktyt o długości ok. 5 cm. Sprawcy zostali odnalezieni i ukarani, zaś ich malunki usunięto.

</doc>
<doc id="2033758" url="https://pl.wikipedia.org/wiki?curid=2033758" title="Ta’ Qali Stadium">
Ta’ Qali Stadium

National Stadium, lokalnie znany jako Ta' Qali – wielofunkcyjny stadion sportowy będący częścią dużego kompleksu sportowego. Jest stadionem narodowym Malty. Rozgrywane na nim są mecze międzynarodowe reprezentacji kraju oraz ważniejsze mecze klubów piłkarskich z Maltese Premier League. Stadion mieści prawie 18 000 miejsc, a podczas koncertów może pomieścić 35 000 osób.
Historia.
Został wybudowany na terenie dawnego lotniska wojskowego, używanego podczas II wojny światowej. Oficjalne otwarcie nastąpiło 14 grudnia 1980 roku. Od 1981 roku zastąpił wysłużony Empire Stadium w Gzira, jako miejsce rozgrywania spotkań międzynarodowych reprezentacji Malty.
Został przebudowany w 2002/2003 roku. W 2003 roku powstała część kompleksu "Millennium Stand", która obejmuje m.in. powierzchnie techniczne, administracyjne, podziemny parking o powierzchni 3000m², basen pływacki, siłownię, saunę, pokoje masażu, dwa korty do squasha, restaurację i inne.
Kompleks.
Oprócz głównego stadionu, kompleks składa się również m.in. z:

</doc>
<doc id="2033759" url="https://pl.wikipedia.org/wiki?curid=2033759" title="Joseph Brahim Seid">
Joseph Brahim Seid

Joseph Brahim Seid (ur. 27 listopada 1927 w Ndżamenie, zm. 4 marca 1980) – czadyjski polityk i pisarz, tworzący w języku francuskim. W latach 1961–1966 ambasador Czadu we Francji, w latach 1966–1975 pełnił funkcję ministra sprawiedliwości w czasie rządów François Tombalbaye.
Urodził się w Ndżamenie z rodziców, pochodzących z różnych plemion. Uczył się w szkołach w Ndżamenie oraz Brazzaville (Kongo). W 1955 r. ukończył we Francji studia prawnicze a po powrocie do kraju podjął praktykę w sądach. Jest autorem szeregu artykułów, poświęconych kwestiom kształtującej się tożsamości czadyjskiej, jej aspektów prawnych i kulturowych.
Najważniejszymi książkami jego autorstwa są "Au Tchad sous les étoiles" (1962) oraz "Un enfant du Tchad" (1967). "Au Tchad sous les étoiles" jest to fabularyzowaną opowieścią o dzieciństwie Saida, w której przeplatają się motywy autobiograficzne z ludowymi opowieściami, baśniami, wspomnieniami z przeszłości. Natomiast powieść "Un enfant du Tchad" mocno oparta jest na motywach autobiograficznych. Obydwie uznawane są za klasyczne pozycje literatury czadyjskiej.

</doc>
<doc id="2033768" url="https://pl.wikipedia.org/wiki?curid=2033768" title="LT (dokument)">
LT (dokument)

LT dowód księgowy (likwidacja środka trwałego), to dokument rozchodowy środka trwałego. Jest to usunięcie go z eksploatacji i wycofanie go z ewidencji składników rzeczowych aktywów przedsiębiorstwa. Na podstawie tego dokumentu może nastąpić likwidacja fizyczna, oraz następuje likwidacja księgowa, co oznacza wyksięgowanie wartości danego środka trwałego z konta "Środki trwałe" oraz z konta "Umorzenie środków trwałych". Dokument ten sporządza zazwyczaj komisja likwidacyjna, lub dział zarządzający majątkiem, a następnie zatwierdza kierownik jednostki. Często zdarza się, że środki trwałe w momencie postawienia w stan likwidacji są już całkowicie umorzone, czyli ich wartość w bilansie jest równa 0.

</doc>
<doc id="2033769" url="https://pl.wikipedia.org/wiki?curid=2033769" title="Fedra (ujednoznacznienie)">
Fedra (ujednoznacznienie)



</doc>
<doc id="2033770" url="https://pl.wikipedia.org/wiki?curid=2033770" title="Trzecia część">
Trzecia część

Trzecia Część - trzeci album studyjny polskiego zespołu hip-hopowego Yez Yez Yo. Wydawnictwo ukazało się 19 czerwca 2009 roku nakładem wytwórni muzycznej Pokazz Records. Gościnnie na albumie występują między innymi Pih, Onar oraz Chada. Nagrania wyprodukował Donatan.
Do utworów "Trendowaty", "Wszystko co mam" i "Pokazz styl" zostały zrealizowane teledyski.
Lista utworów.
Opracowano na podstawie materiału źródłowego.

</doc>
<doc id="2033771" url="https://pl.wikipedia.org/wiki?curid=2033771" title="Babka włoska">
Babka włoska

Babka włoska ("Padogobius nigricans") – gatunek słodkowodnej ryby z rodziny babkowatych (Gobiidae), występujący jedynie w wodach środkowych Włoch.
Występowanie.
Gatunek jest obecny w środkowych Włoszech, w dorzeczach kilku rzek w zlewni Morza Tyrreńskiego: Arno, Serchio, Sieve i Tybru. Podawany był także z dwóch jezior. Niegdyś był stosunkowy liczny, obecnie bardzo rzadki, z niektórych dorzeczy zniknął całkowicie. Wymarł w dorzeczach Ombrone, Amaseno i Mignone. Szacowany obszar występowania zajmuje nie więcej niż 2000 km². Zasiedla głównie małe i średniej wielkości rzeki, z szybko płynącą wodą o umiarkowanym przepływie. Żyje przy brzegu, w czystej i płytkiej wodzie, z gęstą roślinnością, blisko piaszczystego, żwirowego lub kamienistego dna (przydenny tryb życia jest właściwy dla całego podrzędu babkowców).
Morfologia.
Osiąga 12,5 cm długości (samice 7 cm). Szare, żółtawe do czerwonobrązowego ciało jest wydłużone i smukłe, ze stosunkowo długą, ciemnomarmurkowatą głową (około ¼ całkowitej długości). Oczy ma zwrócone skośnie ku górze głowy. Wzdłuż linii bocznej jest 40–45 łusek. Pyszczek charakteryzuje się tępym zakończeniem, z grubymi wargami i z lekko wysuniętą żuchwą. Otwór gębowy jest wąski, nie dochodzący do przedniej krawędzi oka. Kręgosłup tworzy 29–30 kręgów. Ma dwie płetwy grzbietowe, pierwsza rozpostarta na 6 promieniach twardych, druga na jednym twardym i 12–13 (11–12) miękkich. Trzon ogona jest długi i wysoki, przed nim płetwa ogonowa z jednym kolcem i 6–8 promieniami miękkimi.
Odżywianie i rozród.
Żywi się małymi, dennymi bezkręgowcami. Dojrzewa płciowo po pierwszym roku życia. W okresie godowym wykazuje terytorializm. Tarło odbywa od końca kwietnia do lipca, w zależności od temperatury wody. Ciało samca w tym czasie przyjmuje ciemniejszy kolor, a na tylnej części jego pierwszej płetwy grzbietowej tworzy się plama. Samica składa lepkie jaja zazwyczaj pod dużym kamieniem (także pod muszlami lub w gęstej roślinności), w gnieździe przygotowanym przez samca, który opiekuje nim się aż do wylęgu potomstwa. W okresie godowym samce mogą wydawać dźwięki, mające przede wszystkim za zadanie zwabienie samicy do gniazda. Emitują dźwięk prosty o sinusoidalnym przebiegu, ze średnią częstotliwością około 80 Hz i średnim czasie trwania około 330 ms. Sygnał jest tym intensywniejszy, im bliżej samca znajduje się samica, osiągając najwyższe wartości, gdy ta jest u wejścia do komory gniazdowej.
Zagrożenia i ochrona.
IUCN uznaje go za gatunek narażony na wyginięcie (VU) nieprzerwanie od 1990. Ponownej oceny poziomu zagrożenia dokonywano w 1994, 1996 i 2006. Trend populacji malejący. Do głównych zagrożeń zalicza się wypieranie gatunku przez introdukowany do włoskich rzek "Padogobius bonelli". Negatywny wpływ ma również niszczenie siedlisk, intensywny pobór wody z rzek, wzrost jej temperatury i zanieczyszczenia. Gatunek jest wymieniony w załączniku II do Dyrektywy Rady 92/43/EWG z dnia 21 maja 1992 r. w sprawie ochrony siedlisk przyrodniczych oraz dzikiej fauny i flory jako ważny dla Wspólnoty, którego ochrona wymaga wyznaczenia specjalnych obszarów ochrony, a także w załączniku III do konwencji berneńskiej.

</doc>
<doc id="2033772" url="https://pl.wikipedia.org/wiki?curid=2033772" title="Y Control">
Y Control

"Y Control" – singel zespołu Yeah Yeah Yeahs z ich pierwszego albumu "Fever to Tell". Został wydany 18 października 2004. Tytuł piosenki oznacza emocjonalną kontrolę kobiety, nawiązując do męskiego chromosomu Y. Pitchfork Media umieścił "Y Control" na 213. miejscu w rankingu najlepszych utworów dekady. W 2004 singel zajął 54. miejsce na Official UK Charts.
Teledysk wzbudził kontrowersje, gdyż przedstawiał on dzieci w sytuacjach takich jak niesienia zwłok psa, pokazywanie środkowego palca czy obcinanie koledze ręki na własne życzenie.

</doc>
<doc id="2033774" url="https://pl.wikipedia.org/wiki?curid=2033774" title="HSV Maloo">
HSV Maloo

HSV Maloo − sportowy samochód osobowy produkowany przez australijską firmę HSV od roku 1990. Oparty został na modelu Ute. Dostępny jako 2-drzwiowy pick-up. Do napędu użyto silnika V8 o pojemności sześciu litrów. Moc przenoszona była na oś tylną poprzez 6-biegową manualną skrzynię biegów. Jest to najszybszy seryjnie produkowany pick-up świata.

</doc>
<doc id="2033778" url="https://pl.wikipedia.org/wiki?curid=2033778" title="Zamek w Działdowie">
Zamek w Działdowie

Zamek w Działdowie – zamek pokrzyżacki znajdujący się w mieście Działdowo, w województwie warmińsko-mazurskim.
Historia.
Warownię wznieśli rycerze zakonu krzyżackiego w latach 1344-1391. Budowla powstała wokół dziedzińca na planie kwadratu o boku 46 m. Zamek otoczony był murem i fosą. Z trzech stron zamku broniły bagna, z czwartej zaś, rzeka Działdówka. Od strony podjazdu stały dwie wieże smukła, okrągła, na ośmiobocznej podstawie i masywna, czworoboczna, obok bramy. Do dnia dzisiejszego zachowało się południowo-zachodnie skrzydło zamku z pierwszej połowy XIV wieku - tzw. Dom Duży, z gotyckimi sklepieniami w piwnicach oraz obszerna sala stanowiąca dawniej refektarz i kaplicę. Zamek posiadał własne zaplecze gospodarcze - młyn, browar i folusz. Zamek był wyodrębnioną z obszaru miejskiego jednostką terytorialną, administracyjną i gospodarczą. W jego murach swoją siedzibę miał prokurator zakonny, a od 1383 roku wójt.
Zamek był wielokrotnie przedmiotem walk między wojskami krzyżackimi czy pruskimi a polskimi, litewskimi i szwedzkimi. W XVII wieku (1676 rok) przebudowany został w stylu renesansowym. Później był stopniowo rozbierany, odnowiony pod koniec XIX wieku. Jeszcze raz uszkodzony podczas II wojny światowej. W ostatnich latach odbudowane zostało zachodnie skrzydło zamku wraz z dziedzińcem. Podstawę dla tego skrzydła stanowią zachowane piwnice z lochem dla więźniów i ścianami o grubości około 4 m. W tej części swoją siedzibę ma Urząd Miasta.
Badania archeologiczne prowadzone na zamku w latach 1981-1989 ukazały bogatą przeszłość tego miejsca. W wyniku prac ziemnych wydobyto około 300 000 sztuk znalezisk ruchomych (głównie starożytnych).

</doc>
<doc id="2033779" url="https://pl.wikipedia.org/wiki?curid=2033779" title="Haag">
Haag



</doc>
<doc id="2033781" url="https://pl.wikipedia.org/wiki?curid=2033781" title="Muzeum Architektury Ludowej w Bardejowie-Zdroju">
Muzeum Architektury Ludowej w Bardejowie-Zdroju

Muzeum Architektury Ludowej w Bardejowie-Zdroju (słow. "Múzeum ľudovej architektúry v Bardejovských Kúpeľoch" lub "Múzeum ľudovej architektúry horného Šariša") – muzeum na wolnym powietrzu typu skansen, znajdujące się w Bardejowie, w historycznym regionie Szarysz w północno-wschodniej Słowacji.
Opis.
Muzeum leży na skraju wielkiego parku uzdrowiskowego w Bardejowie-Zdroju, ok. 5 km na północ od centrum miasta Bardejowa. Zostało utworzone w 1965 r. i jest najstarszym tego typu obiektem na terenie Słowacji. Organizacyjnie stanowi część Muzeum Szaryskiego w Bardejowie "(słow. Šarišské múzeum v Bardejove"). Na obszarze ok. 1,5 ha gromadzi zabytki budownictwa ludowego, głównie drewnianego (łącznie 24 obiekty), oraz inne elementy kultury materialnej związane z Rusinami karpackimi i góralami słowackimi z górnego Szarysza i północnego Zemplina.
Charakterystyka obiektów.
W muzeum reprezentowane są 4 grupy obiektów:
Obiekty techniczne:
Budowle sakralne:
Wszystkie budowle są wyposażone w umeblowanie, sprzęty gospodarskie i narzędzia odpowiednie dla rodzaju i czasu powstania (eksploatowania) obiektu.

</doc>
<doc id="2033783" url="https://pl.wikipedia.org/wiki?curid=2033783" title="Filarum manserichense">
Filarum manserichense

Filarum manserichense Nicolson – gatunek roślin zielnych należący do monotypowego rodzaju "Filarum", z plemienia "Zomicarpeae", w rodzinie obrazkowatych, endemiczny dla północnego Peru. Nazwa naukowa rodzaju pochodzi od łacińskich słów "filum" (nitka) i "arum" (roślina z rodzaju obrazków) i odnosi się do wydłużonego łącznika pylników w kwiatach męskich oraz nitkowatego wyrostka kolby kwiatostanu; nazwa gatunkowa pochodzi od dystryktu Manseriche w prowincji Datem del Marañón peruwiańskiego regionu Loreto.
Charakterystyka.
Małe, bulwiaste byliny, geofity, tworzące na smukłych ogonkach kilka liści o prostej, sercowatej blaszce i siatkowatym użyłkowaniu. Razem z liśćmi pojawia się od 1 do 3 kwiatostanów typu kolbiastego pseudancjum. Podłużno-lancetowata, w pełni rozwarta pochwa kwiatostanu jest dużo krótsza od smukłej kolby. Kwiaty jednopłciowe. Dolna część kolby, pokryta jednozalążkowymi kwiatami żeńskimi, przyrasta do pochwy. Na odcinku kolby przed jednopręcikowymi kwiatami męskimi oraz po nich występują prymitywne prątniczki. Pylniki pręcików połączone są bardzo długim, nitkowatym łącznikiem. Wyrostek kolby jest bardzo długi i nitkowaty. Owocostan składa się z niemal kulistych jagód, zawierających nasiona o cienkiej i gładkiej łupinie, z dużym zalążkiem i bez bielma. Liczba chromosomów 2n = 28.
"Filarum manserichense" różni się od podobnych gatunków z rodzajów "Zomicarpella" i "Ulearum" przede wszystkim bardzo długimi, nitkowatymi łącznikami pręcika, występującymi w całej rodzinie jedynie u roślin tego rodzaju.

</doc>
<doc id="2033788" url="https://pl.wikipedia.org/wiki?curid=2033788" title="Panorama LTV">
Panorama LTV



</doc>
<doc id="2033793" url="https://pl.wikipedia.org/wiki?curid=2033793" title="Wojciech Wiewiórowski">
Wojciech Wiewiórowski

Wojciech Rafał Wiewiórowski (ur. 13 czerwca 1971 w Łęczycy) – polski prawnik, urzędnik państwowy, nauczyciel akademicki, doktor habilitowany nauk prawnych, w latach 2010–2014 generalny inspektor ochrony danych osobowych IV i V kadencji, w latach 2014–2019 zastępca europejskiego inspektora ochrony danych, w 2019 p.o. inspektora, a od 2019 europejski inspektor ochrony danych.
Życiorys.
Ukończył w 1995 studia na Wydziale Prawa i Administracji Uniwersytetu Gdańskiego. W 2000 uzyskał stopień doktora nauk prawnych (specjalność prawo konstytucyjne) na podstawie napisanej pod kierunkiem Andrzeja Pułły rozprawy pt. "Sądowa interpretacja zasady podziału władzy i rola ustrojowa sądów w Stanach Zjednoczonych Ameryki". Specjalizuje się w informatyce prawniczej, prawie nowych technologii i informatyzacji administracji publicznej. W latach 2002–2008 był wykładowcą, a następnie docentem Gdańskiej Wyższej Szkoły Administracji. W 2003 został adiunktem i kierownikiem Pracowni Informatyki Prawniczej Wydziału Prawa i Administracji Uniwersytetu Gdańskiego. W 2021 Rada Dyscypliny Nauki Prawne UG na podstawie cyklu publikacji pt. "Prawne gwarancje zrównoważonego przetwarzania informacji w czasach big data" nadała mu stopień doktora habilitowanego w dziedzinie nauk społecznych w dyscyplinie nauki prawne.
W latach 1996–2000 był redaktorem, a następnie wydawcą w Wydawnictwie Prawniczym LEX, w latach 2000–2002 kolejno wydawcą i redaktorem naczelnym w 2p.pl Portale Profesjonalne, a później szefem redakcji internetowej Polskich Wydawnictw Profesjonalnych – Wolters Kluwer Polska (do 2003).
W 2006 został powołany przez wicepremiera i ministra spraw wewnętrznych i administracji Ludwika Dorna na stanowisko doradcy do spraw informatyzacji w jego gabinecie politycznym. Pełnił tę funkcję również w gabinetach politycznych następnych ministrów Janusza Kaczmarka, Władysława Stasiaka oraz wicepremiera i ministra spraw wewnętrznych i administracji Grzegorza Schetyny (do października 2008). W tym samym okresie sprawował również funkcję współprzewodniczącego, reprezentującego Ministra Spraw Wewnętrznych i Administracji, Komisji Regulacyjnej ds. Polskiego Autokefalicznego Kościoła Prawosławnego. W październiku 2008 objął stanowisko dyrektora Departamentu Informatyzacji Ministerstwa Spraw Wewnętrznych i Administracji. W 2010 został powołany do składu Rady Archiwalnej przy ministrze kultury i dziedzictwa narodowego. Jest członkiem Polskiego Stowarzyszenia Prawa Europejskiego.
25 czerwca 2010 z rekomendacji posłów Platformy Obywatelskiej został powołany przez Sejm na stanowisko generalnego inspektora ochrony danych osobowych. Urzędowanie rozpoczął po złożeniu ślubowania przed Sejmem w dniu 4 sierpnia. 25 lipca 2014 Sejm powołał go na kolejną czteroletnią kadencję. 3 grudnia tego samego roku Sejm podjął uchwałę o jego odwołaniu w związku z kandydowaniem na urząd zastępcy europejskiego inspektora ochrony danych, dwa tygodnie później zgodę na odwołanie ze stanowiska GIODO wyraził Senat. W grudniu 2014 Wojciech Wiewiórowski rozpoczął urzędowanie na stanowisku zastępcy europejskiego inspektora ochrony danych.
W sierpniu 2019 został pełniącym obowiązki europejskiego inspektora ochrony danych (Giovanni Buttarelli zmarł 20 sierpnia 2019). W listopadzie 2019 Komisja Wolności Obywatelskich, Sprawiedliwości i Spraw Wewnętrznych Parlamentu Europejskiego rekomendowała go na nowego inspektora. Odpowiednia decyzja została wydana 5 grudnia 2019, urząd ten Wojciech Wiewiórowski objął następnego dnia.

</doc>
<doc id="2033796" url="https://pl.wikipedia.org/wiki?curid=2033796" title="Ferhadija (ulica)">
Ferhadija (ulica)

Ferhadija – główna ulica handlowa (deptak) w Sarajewie.
Ferhadija stanowi najważniejszą ulicę handlowo-usługową w mieście. Znajduje się w ścisłym centrum Sarajewa i jest całkowicie zamknięta dla ruchu kołowego. Łączy ulicę Maršala Tita na zachodzie (przystanki tramwajowe) z Trgiem fra Grge Martića na wschodzie. Jej naturalnym przedłużeniem na wschód jest ulica Sarači, z którą obie tworzą jeden ciąg pieszy w kierunku Baščaršiji - najważniejszego sarajewskiego bazaru. 
Przy placu fra Grge Matića stoi Katedra Serca Jezusowego. Na różnych odcinkach znajdują się inne ważne dla miasta instytucje, np. "Gradska tržnica Markale" (hala targowa ze świeżymi produktami spożywczymi) przy Gajev Trgu, Uniwersytet Ekonomiczny, duża poczta, czy bośniacka federacja piłkarska (należąca do FIFA i UEFA). W połowie Ferhadiji ulokowany jest Trg Osloboðenja - rozległy, zadrzewiony plac, stanowiący popularne miejsce spotkań i odpoczynku, a także gry w szachy parkowe.

</doc>
<doc id="2033797" url="https://pl.wikipedia.org/wiki?curid=2033797" title="Chegutu">
Chegutu

Chegutu (do 1982 Hartley) – miasto w Zimbabwe, w prowincji Mashonaland Zachodni. Według danych ze spisu ludności w 2012 roku liczyło 50 590 mieszkańców.
W mieście rozwinął się przemysł włókienniczy.

</doc>
<doc id="2033799" url="https://pl.wikipedia.org/wiki?curid=2033799" title="Manzoor Hussain Atif">
Manzoor Hussain Atif

 
Manzoor Hussain Atif (ur. 4 września 1928, zm. 8 grudnia 2008) – pakistański hokeista na trawie. Trzykrotny medalista olimpijski.
Występował w obronie. Brał udział w czterech igrzyskach (IO 52, IO 56, IO 60, IO 64), trzy razy zdobywając medale: złoto w 1960 oraz srebro w 1956 i 1964. Z dorobkiem jednego złotego i dwóch srebrnych medali jest jednym z najbardziej utytułowanych pakistańskich hokeistów w historii olimpiad. Po zakończeniu kariery został szkoleniowcem, prowadził reprezentację Pakistanu na trzech igrzyskach: IO 68, IO 76, IO 84, pod jego wodzą kadra wywalczyła dwa złote i jeden brązowy krążek olimpijski. Zwyciężyła także w mistrzostwach świata w 1982.
Później był działaczem krajowej i azjatyckiej federacji hokeja na trawie.

</doc>
<doc id="2033800" url="https://pl.wikipedia.org/wiki?curid=2033800" title="Bindura">
Bindura

Bindura – miasto w Zimbabwe, w prowincji Mashonaland Centralny. Według danych ze spisu ludności w 2012 roku liczyło 43 675 mieszkańców.

</doc>
<doc id="2033801" url="https://pl.wikipedia.org/wiki?curid=2033801" title="Zvishavane">
Zvishavane

Zvishavane – miasto w Zimbabwe, w prowincji Midlands. Według danych ze spisu ludności w 2012 roku liczyło 45 230 mieszkańców.

</doc>
<doc id="2033802" url="https://pl.wikipedia.org/wiki?curid=2033802" title="Redcliff">
Redcliff

Redcliff – miasto w Zimbabwe, w prowincji Midlands. Według danych ze spisu ludności w 2012 roku liczyło 35 929 mieszkańców.

</doc>
<doc id="2033803" url="https://pl.wikipedia.org/wiki?curid=2033803" title="Noor Alam">
Noor Alam

Noor Alam (ur. 5 grudnia 1929 w Talagang, zm. 30 czerwca 2003) – pakistański hokeista na trawie. Dwukrotny medalista olimpijski.
Grał w linii ataku jako skrzydłowy. Brał udział w dwóch igrzyskach olimpijskich (IO 56, IO 60), na obu zdobywając medale: złoto w 1960 i srebro cztery lata wcześniej. Wystąpił ogółem w 11 olimpijskich spotkaniach strzelając dwie bramki. W reprezentacji Pakistanu w latach 1956–1962 rozegrał 42 spotkania, w których zdobył 8 bramek.
Zdobywał złote medale Igrzysk Azjatyckich 1958 i Igrzysk Azjatyckich 1962.

</doc>
<doc id="2033804" url="https://pl.wikipedia.org/wiki?curid=2033804" title="Ruwa">
Ruwa

Ruwa – miasto w Zimbabwe, w prowincji Mashonaland Wschodni. Według danych ze spisu ludności w 2012 roku liczyło 56 678 mieszkańców.

</doc>
<doc id="2033806" url="https://pl.wikipedia.org/wiki?curid=2033806" title="Ahmed Naseer Bunda">
Ahmed Naseer Bunda

Ahmed Naseer Bunda (ur. 15 maja 1932, zm. 20 marca 1993) – pakistański hokeista na trawie. Dwukrotny medalista olimpijski.
Brał udział w dwóch igrzyskach (IO 56, IO 60), na obu zdobywając medale: srebro w 1956 i złoto cztery lata później. Zdobył jedyną bramkę w finałowym meczu z Indiami w 1960.

</doc>
<doc id="2033807" url="https://pl.wikipedia.org/wiki?curid=2033807" title="Beitbridge">
Beitbridge

Beitbridge – miasto w Zimbabwe, w prowincji Matabeleland Południowy. Według danych szacunkowych na rok 2013 liczy 38 945 mieszkańców.

</doc>
<doc id="2033809" url="https://pl.wikipedia.org/wiki?curid=2033809" title="Sarači (ulica)">
Sarači (ulica)

Sarači – główna (wraz z Ferhadiją) ulica handlowa i usługowa (deptak) w Sarajewie. 
Sarači łączy Ferhadiję na zachodzie z Baščaršiją (najważniejszym sarajewskim bazarem) na wschodzie. Jest w całości zamknięta dla ruchu kołowego. Zlokalizowano przy niej dużą ilość restauracji, kawiarni i sklepów z pamiątkami turystycznymi. 
Najważniejszym zabytkiem przy ulicy jest Gazi-Husret-begova džamija (meczet z XVI wieku). Po przeciwnej stronie ulicy stoi Medresa Seldžukija i biblioteka związana z tym meczetem. W pobliżu jest także Stara Synagoga. Spoiwem z Ferhadiją jest Trg fra Grge Matića, przy którym posadowiono Katedrę Serca Jezusowego. 

</doc>
<doc id="2033811" url="https://pl.wikipedia.org/wiki?curid=2033811" title="Victoria Falls">
Victoria Falls

Victoria Falls – miasto w Zimbabwe, w prowincji Matabeleland Północny. Według danych ze spisu ludności w 2012 roku liczyło 33 748 mieszkańców.

</doc>
<doc id="2033812" url="https://pl.wikipedia.org/wiki?curid=2033812" title="Stanisława Jodłowska">
Stanisława Jodłowska

Stanisława Jodłowska z domu Rowińska (ur. 23 września 1909 w Oryszewie, zm. 27 lutego 1976 w Żyrardowie) – polska działaczka komunistyczna związana z Żyrardowem, posłanka na Sejm PRL I kadencji (1952–1956).
Życiorys.
Urodziła się w rodzinie działaczy rewolucyjnych. W młodości pracowała jako pomoc domowa, na robotach publicznych oraz jako prządka w Zakładach Żyrardowskich. Należała do Komunistycznej Partii Polski. W czasie II wojny światowej była łączniczką w oddziale GL „Burza” i Armii Ludowej.
Po 1945 przewodniczyła oddziałowi Ligi Kobiet w Żyrardowie, była jednocześnie działaczką PPR i PZPR. Z ramienia PZPR sprawowała mandat posłanki do Sejmu I kadencji (1952–1956), reprezentując okręg Pruszków. W 1959 odeszła na rentę.
Zmarła w 1976, została pochowana na cmentarzu w Żyrardowie.
Odznaczona Krzyżem Oficerskim Orderu Odrodzenia Polski, Złotym Krzyżem Zasługi, Medalem 10-lecia Polski Ludowej i Medal 30-lecia Polski Ludowej, a także Orderem Krzyża Grunwaldu.

</doc>
<doc id="2033814" url="https://pl.wikipedia.org/wiki?curid=2033814" title="Alien Breed 3D">
Alien Breed 3D

Alien Breed 3D (także "AB3D") – gra komputerowa z gatunku first-person shooter na platformę Amiga oraz Amiga CD32, wydana w roku 1995 przez firmę Team17. Jest to pierwsza z dwóch części gry, która przenosi sagę dwuwymiarowych strzelanin serii Alien Breed w przestrzeń trójwymiarową.
Grę można toczyć w pojedynkę lub z drugim graczem przez sieć. Do przejścia jest 16 etapów.
W marcu 1997 roku firma Team17 udostępniła kod źródłowy gry.

</doc>
<doc id="2033824" url="https://pl.wikipedia.org/wiki?curid=2033824" title="Jeż (topologia)">
Jeż (topologia)

 
Jeż – przykład przestrzeni metrycznej "zlepionej" z "kolców" złączonych w jednym punkcie, co sprawia, iż przypomina ona swoim wyglądem jeża.
Dla dowolnej liczby kardynalnej formula_1 "jeżem o formula_1 kolcach" nazywa się przestrzeń zdefiniowaną jako zbiór formula_1 kopii przedziałów jednostkowych utożsamionych w punkcie 0; każdy taki przedział nazywa się "kolcem" jeża.
Konstrukcja.
Niech formula_4 będzie zbiorem nieskończonej mocy formula_5 przy czym dla każdej liczby formula_6 dalej wykorzystywane będą oznaczenia:
oraz
Dowodzi się, że relacja formula_9 określona na formula_10 warunkiem:
jest relacją równoważności. Wzór
określa metrykę w zbiorze klas abstrakcji formula_16
Słownie metrykę tę można opisać następująco: zwykła odległość euklidesowa dla punktów, które leżą na tym samym kolcu, i odległość równa sumie odległości euklidesowych od zera obu punktów, gdy leżą one na innych kolcach. Tak zdefiniowaną metrykę nazywa się "metryką kolejową", "centrum", "węzła kolejowego", "metra paryskiego" bądź "paryską".
Przestrzeń ilorazową relacji formula_17 wyposażoną w metrykę formula_18 nazywa się jeżem z formula_1 kolcami i oznacza formula_20

</doc>
<doc id="2033825" url="https://pl.wikipedia.org/wiki?curid=2033825" title="Stanislav Piętak">
Stanislav Piętak



</doc>
<doc id="2033826" url="https://pl.wikipedia.org/wiki?curid=2033826" title="Klub kawalerów (ujednoznacznienie)">
Klub kawalerów (ujednoznacznienie)



</doc>
<doc id="2033828" url="https://pl.wikipedia.org/wiki?curid=2033828" title="Johann Nobis">
Johann Nobis

Johann Nobis (ur. 16 kwietnia 1899 w Sankt Georgen bei Salzburg koło Salzburga, zm. 6 stycznia 1940 w Berlinie) – ofiara narodowego socjalizmu, ścięty za odmowę służby wojskowej.
Życiorys.
Johann Nobis urodził się w rodzinie rolników z Holzhausen (gmina Sankt Georgen bei Salzburg). Jako Świadek Jehowy odmówił złożenia przysięgi na wierność Adolfowi Hitlerowi. 23 listopada 1939 roku został za to aresztowany i skazany na karę śmierci. W dniu 20 grudnia 1939 umieszczono go w berlińskim więzieniu Plötzensee, gdzie 6 stycznia 1940 dokonano egzekucji. 
Jego list pożegnalny do matki dotarł do DÖW (archiwum austriackiego ruchu oporu) przez Gertrudę Feichtinger-Nobis. W dniu egzekucji Johanna Nobisa stracono również czterech innych Świadków Jehowy z Salzburga: Johanna Ellmauera, Gottfrieda Herzoga, Franza Mittendorfera i Franza Reitera. 26 stycznia 1940 w więzieniu Plötzensee stracono jego brata Matthiasa Nobisa.
Płyta pamiątkowa.
19 lipca 1997 roku niemiecki artysta Gunter Demnig wykonał dwie tablice pamiątkowe stolperstein dla Johanna Nobisa i jego brata Matthiasa Nobisa, które umieszczono przed ich rodzinnym domem w Sankt Georgen bei Salzburg.

</doc>
<doc id="2033829" url="https://pl.wikipedia.org/wiki?curid=2033829" title="Monika Stefanowicz">
Monika Stefanowicz

Monika Stefanowicz (ur. 7 kwietnia 1963) – polska aktorka teatralna i filmowa.
Życiorys.
W telewizji występowała już w wieku ośmiu lat, początkowo w programach młodzieżowych. Jako dziecko zadebiutowała także w filmie.
W 1988 ukończyła studia na PWST w Warszawie.

</doc>
<doc id="2033831" url="https://pl.wikipedia.org/wiki?curid=2033831" title="CV4501">
CV4501

CV4501 – "subminiaturowa" lampa elektronowa (pentoda) wielkiej częstotliwości, produkcji brytyjskiej, przeznaczona do zastosowań militarnych. Jest lampą o zwiększonej odporności na wibracje opartą na lampie EF72, przeznaczoną dla użycia w wojskowym sprzęcie radioodbiorczym.
Posiada szklaną bańkę (z 8 wyprowadzeniami) o wymiarach: 38 mm (długość bez wyprowadzeń) na 10 mm (średnica).

</doc>
<doc id="2033832" url="https://pl.wikipedia.org/wiki?curid=2033832" title="Szklana menażeria">
Szklana menażeria

Szklana menażeria ("The Glass Menagerie") – dramat autorstwa Tennessee Williamsa wystawiony na Broadwayu w 1945 roku. Opowiada o rodzinie, w której u boku samotnej matki i brata żyje Laura, dziewczyna, której trudno odnaleźć się w realnym społeczeństwie, jej tragicznie utraconych marzeniach i rozpadzie rodziny. Przez fabułę przewija się tytułowa kolekcja szklanych figurek dziewczyny. Wiele z wątków dramatu zawiera odniesienia autobiograficzne Williamsa.
Dramat ten został uznany przez amerykańskich krytyków za najlepszą sztukę sezonu, w którym odbyła się jego premiera. Uchodzi za jedno z najbardziej znanych dzieł autora. Wystawiany był wielokrotnie na deskach teatrów, w tym również polskich. Doczekał się również wielu ekranizacji, m.in. w 1950, 1973, 1977 i 1987 roku.

</doc>
<doc id="2033836" url="https://pl.wikipedia.org/wiki?curid=2033836" title="Siedem grzechów głównych (ujednoznacznienie)">
Siedem grzechów głównych (ujednoznacznienie)



</doc>
<doc id="2033837" url="https://pl.wikipedia.org/wiki?curid=2033837" title="Flora Danica">
Flora Danica

Flora Danica – atlas botaniczny, którego kolejne części publikowane były przez 122 lata od 1761 do 1883. W publikacji znalazło się 3240 rycin przedstawiających wszystkie znane wówczas gatunki roślin naczyniowych z terenu ówczesnego Królestwa Danii (w tym czasie pod władzą króla duńskiego znajdowały się również: Norwegia, tereny północnych Niemiec, Grenlandia, Islandia i Wyspy Owcze), dodatkowo także przedstawione zostały wybrane gatunki grzybów i mszaków. Ze względu na zakres i sposób wykonania "Flora Danica" uważana jest za jedno z najlepszych wydawnictw poświęconych florom krajowym, jakie kiedykolwiek powstało. Pod podobnym tytułem ("Flora Danica. Det er: Dansk Urtebog") ukazało się w 1648 dzieło duńskiego lekarza i botanika Simona Paulli, opisywało ono rośliny lecznicze stosowane w Danii.
Historia powstania.
Inicjatorem stworzenia i pierwszym redaktorem "Flora Danica" był Georg Christian Oeder – pochodzący z Bawarii doktor botaniki. 26-letni Oeder sprowadzony został do Kopenhagi w 1752 w celu objęcia posady profesora na Uniwersytecie Kopenhaskim. Z powodu opozycji środowisk akademickich to się nie udało i został z królewskiego nadania profesorem i kierownikiem w znacznej części niezależnego Królewskiego Instytutu Botanicznego, m.in. z zadaniem stworzenia Ogrodu Botanicznego w Kopenhadze. Po rozpoczęciu prac nad ogrodem w 1752, w kolejnym roku Oeder zaplanował powstanie atlasu flory duńskiej. Na realizację dzieła dostał środki ze skarbca królewskiego. W latach 1754–1755 Oeder został wysłany w podróż po Europie w celu zapoznania się z tamtejszymi instytucjami botanicznymi i znalezienia artystów do wykonania atlasu. Do wykonania miedziorytów zatrudnił grawera z Norymbergi – Michaela Rösslera, później pracującego wraz z synem – Martinem. W miarę upływu lat do wykonywania rycin angażowani byli inni rzemieślnicy.
Celem opracowywania tej monografii z założenia była popularyzacja botaniki oraz poszerzenie wiedzy o znaczeniu i sposobach korzystania z leczniczych właściwości roślin. Niezwykły był dobór roślin do atlasu – twórcy mieli zilustrować wszystkie rośliny dziko rosnące, uważane wcześniej w znacznej części za niegodne zainteresowania – ich praca miała dotyczyć: „...wszystkich roślin, które z natury i bez pomocy człowieka rosną dziko w obu królestwach Jego Królewskiej Mości...”.
Założenia "Flora Danica" były jak na ówczesne czasy bardzo ambitne – atlas miał się przedstawiać rośliny w formie szczegółowych rycin i opisów. Rośliny na rycinach miały być w miarę możliwości naturalnych wielkości. Tylko okazałe rośliny miały być pomniejszone, jednak i w takim przypadku zachowywano proporcję 1:1 w przypadku szczegółów. Planowano dużą staranność w odwzorowaniu szczegółów charakterystycznych dla poszczególnych gatunków, przedstawiając niektóre detale na podstawie powiększeń obserwowanych za pomocą lupy. Przyjęto też założenie, by na pojedynczych kartach przedstawiać pojedyncze gatunki. Ułatwić to miało sortowanie ilustracji w układzie systematycznym po zgromadzeniu dostatecznej ilości danych. Na każdej płytce miała się znaleźć również nazwa rośliny i miejsce jej znalezienia. Część tekstowa miała zawierać szereg informacji o danej roślinie, np. jej przynależność gatunkową, charakterystykę, właściwości lecznicze, wykorzystanie, zagrożenia, rozmieszczenie i siedliska występowania. Zgodnie z planem Oedera przedstawionym we wstępie do pierwszego zeszytu zakładano wydanie dzieła w 60 częściach. 
Po sporach o ostateczną formę zawartości pierwsza część "Flora Danica" ukazała się w maju 1761. Księga wydana została w trzech językach: duńskim, niemieckim i łacińskim. Był to w zasadzie wstęp do całej publikacji – zawierał jej założenia, ogólne wiadomości na temat botaniki oraz pierwszą próbną rycinę odbitą z miedziorytu, przedstawiającą malinę moroszkę. 
Georg Christian Oeder zajmował się pracami nad "Flora Danica" i pozostawał jej redaktorem do 1772, kiedy to został zwolniony na skutek podejrzeń, że brał udział w spisku, którego celem miał być zamach na króla. Źródłem tych podejrzeń był fakt, iż Oeder był przyjacielem i protegowanym Johanna Struensee – domniemanego inicjatora spisku.
Po zwolnieniu Oedera, prace nad "Flora Danica" kontynuowali inni botanicy.
Atlas "Flora Danica" składa się z 3240 miedziorytów. Z wyjątkiem kilku kart przedstawiających mszaki, na wszystkich pozostałych znalazły się wizerunki pojedynczych gatunków. Każda rycina przedstawia pokrój gatunku oraz detale morfologiczne – budowę kwiatu, kształt liścia, wygląd korzenia, owocu, nasion. W latach od 1787 do około 1840 w ramach dzieła około 300 kart poświęcono grzybom, a autorem ich opisów był w znacznej części współpracujący z autorami atlasu Elias Fries.
Miedzioryt to technika graficzna znana już od ok. 1400. Polega na odwzorowaniu rysunku na wypolerowanej płytce miedzianej, pokrytej cienką warstwą wosku i wyryciu jego konturów. Ryty motyw musi być lustrzanym odbiciem, aby zapewnić prawidłowy wydruk. W bruzdy na płytce wprowadza się tusz i odbija na papierze przy pomocy prasy. Można uzyskać tylko jeden kolor, więc karty po odbiciu muszą być dodatkowo ręcznie malowane. Wykonanie rycin na płytkach miedzianych pozwoliło na relatywnie szybką produkcję licznych egzemplarzy, ale ponieważ nośnik ten łatwo ulega mechanicznym uszkodzeniom – na części rycin widoczne są zarysowania.
W 1769 Oeder opublikował klucz, który miał posłużyć do usystematyzowania publikacji po zakończeniu gromadzenia danych. Systematyka miała się opierać na pracy Karola Linneusza „Systema Naturae”, jednak kolejne zeszyty wydawane były z zawartością nijak nie uporządkowaną. Dopiero w 1887 Johan Lange opublikował spisy alfabetyczne, systematyczne i chronologiczne wszystkich miedziorytów pod tytułem "Nomenclatora Flora Danica".
Kolejne zeszyty atlasu ukazywały się w miarę postępu prac. Znajdowały się w nich głównie ilustracje odbijane z miedzianych tablic. Publikowano je w dwóch wersjach: wersja tańsza zawierała jedynie odbitki jednokolorowe, wersja droższa była ręcznie kolorowana. Wydanie tańszych egzemplarzy umożliwiło zapoznanie się z publikacją ludziom mniej zamożnym. Dodatkowo sprzedaż była dotowana z królewskiego skarbca. Zakładane wcześniej uzupełnianie rycin informacją tekstową nie zostało zrealizowane i z wyjątkiem pierwszego zeszytu pozostałe składały się w zasadzie wyłącznie z rycin. W efekcie ukazało się zaledwie 366 stron tekstu. Nie zamieszczono zapowiadanych opisów właściwości leczniczych, czy innych walorów użytkowych roślin.
Ogółem ukazało się 51 zeszytów ("Hæfte") oraz trzy dodatki ("Supplementshæfte"). Każdy zeszyt zawierał 60 rycin. Ostatni z nich ukazał się w 1874.
W celu lepszego rozpowszechnienia dzieła zadbano o to, by każda duńska diecezja otrzymała kilka darmowych egzemplarzy, które miały być udostępniane chętnym. Miało to dwojaki cel: po pierwsze rozpowszechniało wiedzę na temat roślin i możliwości ich wykorzystania, a po drugie zapewniało współpracę z twórcami "Flora Danica" (wysyłano do królewskich botaników nieopisane jeszcze rośliny).
Pierwsze wydanie zebrane "Flora Danica" ukazało się w maju 1861. Wszystkie dostępne wówczas zeszyty zostały wydane w 10 tomach i sprzedawane na zasadzie prenumeraty. 
Tymczasem zmianom ulegał obszar, którego flora była przedmiotem zobrazowania w publikacji. Po 1814 zaprzestano zamieszczania we "Flora Danica" roślin występujących w Norwegii, ponieważ została ona odebrana Danii na mocy dekretów, które wydał kongres wiedeński i weszła do unii personalnej ze Szwecją. To samo stało się z księstwem Szlezwik-Holsztyn po wojnie w 1864. Po spotkaniu przyrodników skandynawskich w 1847 w Roskilde ustalono, że warto "Flora Danica" uzupełnić o wszystkie rośliny naczyniowe znane ze Skandynawii, czego efektem było wydanie trzech zeszytów dodatkowych ("Supplementshæfte") zawierających 180 rycin.
Zmiany obszaru opracowania wpływały na formę pełnego tytułu dzieła na stronach tytułowych kolejnych jego części. W wydaniu z 1770 pełny tytuł brzmiał: "Verzeichniss zur der flora danica gehörigen, in den königreichen Dännemark und Norwegen, in den herzogthümern Schlesswig und Holstein, und in den grafschaften Oldenburg und Delmenhorst wildwachsenden kräuter", w 1840: "Icones Plantarum Sponte Nascentium in Regio Daniae et in ducatitus Slesvici, Holsatiae, et Lauenburgiae ad Illustrandum Opus Iisdem Plantis, Regio Jussu Exarandum Florae Danicae nomine inscriptum".
Dalsze losy dzieła.
Płytki miedziane, które służyły do publikacji Flora Danica w większości zachowały się do dziś i przechowywane są w Muzeum i Bibliotece Botanicznej ("Botanisk Museum Og Centralbibliotek – Københavns Universitet") w Kopenhadze. Część jednak została zniszczona podczas pożaru w 1884, w czasie którego spłonęły też tam przechowywane oryginalne wydania "Flora Danica". Liczne egzemplarze wydawnictwa zniszczone zostały podczas wielkich pożarów Kopenhagi w końcu XVIII wieku. Zachowało się kilka egzemplarzy wydania z 1861. Jedno z nich znajduje się np. w archiwach w Silkeborg.
W XXI wieku po digitalizacji dzieło w całości lub w częściach stało się dostępne w Internecie. Wszystkie tablice można przeglądać na stronie poświęconej "Flora Danica" publikowanej przez Królewską Bibliotekę w Kopenhadze. Poszczególne tomy z różnymi zeszytami dostępne są w zbiorach Google Książki i niektórych bibliotek cyfrowych.
Znaczenie i inspiracje.
"Flora Danica" uważana jest za jedno z najważniejszych dzieł przyrodniczych stworzonych w Danii w ciągu XVIII i XIX wieku, a przy tym za jeden z najbardziej znamienitych przykładów opracowań flory krajowej. Ryciny uważane są za najpiękniejsze i najbardziej wartościowe z naukowego punktu widzenia przedstawienia roślin pochodzące z XVIII wieku. Dzieło uważane jest za jedno z najznamienitszych wydanych kiedykolwiek w Danii. Wartość naukowa dzieła jest trudna do przecenienia. Niemiecki botanik Kurt Sprengel określił całość jako "Opus Incomparibile" (łac. „dzieło nieporównywalne”). "Flora Danica" była jedną z pierwszych publikacji botanicznych stosujących stworzony przez Linneusza system klasyfikacyjny roślin i binominalne nazewnictwo gatunków. Niezwykła precyzja rycin i opisów roślin wraz z ich wszystkimi organami i detalami budowy, ustaliły wzór przedstawiania roślin. Do naśladowców w zakresie nie tylko nomenklatury, ale i układu rycin należał m.in. William Barton – twórca trzytomowego dzieła "The Flora of North America" (1821–1823). 
O wartości naukowej "Flora Danica" świadczy istotna rola tej pracy dla niektórych rozstrzygnięć taksonomicznych. Tablica przedstawiająca krasnorost "Osmundea ramosissima" (we "Flora Danica" opisany jako "Fucus ramosissimus" Oeder) uznana jest za lektotyp tego gatunku. Po raz pierwszy we "Flora Danica" została opisana turzyca drobna ("Carex demissa" Hornem.). Roślinę zebrał Martin Vahl, ale opisał i opublikował na tablicy 1342 Jens Wilken Hornemann wydanej w roku 1806. W zeszycie wydanym w 1768 znalazła się tablica o numerze 371, na której Oeder przedstawił turzycę podpisaną jako "Carex divisa". Anders Jahan Retzius rozpoznał w niej nowy gatunek, który opisał w 1779 jako "Carex oederi" Retz. Niefortunnie jako holotyp wskazał błędnie roślinę ze swego zielnika, będącą turzycą pigułkowatą ("Carex pilulifera") i dlatego "Carex oederi" Retz. uznawana jest obecnie za synonim dla "Carex pilulifera" subsp. "pilulifera". 
Najbardziej znanym dziełem zainspirowanym atlasem "Flora Danica", a nie związanym bezpośrednio z botaniką, jest królewski serwis obiadowy, obecnie sztandarowy produkt Królewskiej Fabryki Porcelany Royal Copenhagen. Pierwszy serwis powstał na zlecenie Chrystiana VII, jako prezent dla carycy Katarzyny Wielkiej, która jednakże zmarła w 1796, nie doczekawszy ukończenia przeznaczonego dla niej dzieła.
Nazwa "Flora Danica" jest od 1953 używana w odniesieniu do serii wyrobów jubilerskich produkowanych w Kopenhadze i inspirowanych motywami roślinnymi.
W 1996 zarejestrowana została przez duńskiego ogrodnika Poulsena odmiana herbacianej róży wielkokwiatowej o nazwie 'Flora Danica'.

</doc>
<doc id="2033838" url="https://pl.wikipedia.org/wiki?curid=2033838" title="Samir Boughanem">
Samir Boughanem

Samir Boughanem (ur. 8 sierpnia 1975 w Cluses) - marokański piłkarz występujący na pozycji pomocnika.

</doc>
<doc id="2033839" url="https://pl.wikipedia.org/wiki?curid=2033839" title="Back to the Light Tour">
Back to the Light Tour

Back to the Light Tour – pierwsza solowa trasa koncertowa gitarzysty zespołu Queen, Briana Maya, w jej trakcie odbyły się dziewięćdziesiąt trzy koncerty.

</doc>
<doc id="2033843" url="https://pl.wikipedia.org/wiki?curid=2033843" title="Claude-Prosper Jolyot de Crébillon">
Claude-Prosper Jolyot de Crébillon

Claude-Prosper Jolyot de Crébillon zw. "Crébillonem synem" (ur. 14 lutego 1707 w Paryżu, zm. 12 kwietnia 1777 tamże) – francuski pisarz, jeden z przedstawicieli libertynizmu w literaturze.
Życiorys.
Był synem cenionego w swojej epoce dramaturga i członka Akademii Francuskiej Prospera Jolyota de Crébillona. Ukończył paryskie liceum Ludwika Wielkiego, kierowane przez jezuitów, odmówił jednak wstąpienia do tego zakonu. Wkrótce po ukończeniu szkoły rozpoczął działalność literacką: w 1729 razem z grupą innych literatów opracował tom satyryczny zatytułowany "Académie de ces Messieurs". Ponadto od dzieciństwa interesował się teatrem: ze względu na zawód ojca znał środowisko aktorów Opery paryskiej i Komedii Francuskiej. Próbował swoich sił jako komediopisarz, publikując kilka parodystycznych dramatów:
"Arlequin, toujours Arlequin", "Le Sultan poli par l’amour" oraz "L’Amour à la mode". Jednak większy sukces przyniosła mu dopiero publikacja opowiadania "Le Sylphe" w 1730.
Cztery lata później Crébillon opublikował opowiadanie "Cedzak, czyli dzieje księcia Tanzai i Neadarny, historia japońska", utrzymane w duchu libertynizmu i oparte na modnej w XVIII w. stylizacji orientalnej. Treść utworu, najprawdopodobniej wbrew intencjom autora, pragnącego tworzyć jedynie w celu zapewnienia czytelnikowi rozrywki, została uznana za satyrę na bullę papieską "Unigenitus" oraz atak na księżnę du Maine oraz kardynała de Rohan. Pisarz został uwięziony w zamku Vincennes, jednak sama księżna du Maine doprowadziła do jego uwolnienia i pomogła mu dostać się do paryskiego eleganckiego towarzystwa. Crébillon został stałym bywalcem salonu pani Sainte-Maure, gdzie poznał swoją wieloletnią kochanką – panią de Margy, którą sportretował w powieści "Zbłądzenia serca i umysłu" jako panią de Lursay. Znał również Pierre’a de Marivaux.
Crébillon zyskał znaczną popularność w paryskich salonach dzięki pisanym i publicznie odczytywanym tam opowiadaniom, utrzymanym w duchu libertyńskim. Wartość tych utworów była z reguły niewielka, toteż autor nie starał się nawet o ich druk. Dopiero w 1736 zdecydował się na publikację dzieła zatytułowanego "Zbłądzenia serca i umysłu, czyli pamiętniki pana de Meilcour", w których starał się przekazać znany mu obraz paryskich salonów i libertyńskich obyczajów części arystokracji. W podobnym tonie utrzymana była opublikowana pięć lat później "Sofa, opowieść wschodnia". Dzieło to zostało uznane za obraźliwe wobec dobrych obyczajów, a autor skazany na wygnanie z Paryża i osiedlenie się w odległości nie mniejszej niż 30 mil od tego miasta. Crébillon, pragnąc pozostać w stolicy, utrzymywał, że "Sofę" napisał na osobiste zamówienie króla pruskiego Fryderyka II, zaś publikacja rękopisu odbyła się potajemnie i bez jego zgody. Zaprzeczał również, jakoby inspiracją dla wydarzeń zawartych w utworze były jego własne doświadczenia, podkreślając, że akcja utworu rozgrywała się w Azji, w odległej przeszłości. 22 czerwca 1742, a zatem zaledwie dwa miesiące po nakazie wyjazdu z Paryża, Crébillon wrócił do stolicy. Nie zaprzestał twórczości literackiej w duchu libertyńskim, jednak większość kolejnych utworów publikował pod różnymi pseudonimami lub ponownie ograniczał się do ich publicznej lektury w gronie znajomych i przyjaciół.
W 1744, po czteroletnim romansie, ożenił się Marią Henriettą de Stafford, z którą miał syna, zmarłego we wczesnym dzieciństwie. Przez cały okres trwania małżeństwa (do śmierci Marii Henrietty w 1755) był przykładnym mężem. Ponadto w 1753 zyskał poparcie księcia Orleańskiego, który wyznaczył mu pensję w wysokości 2 tys. liwrów i zapewnił mieszkanie. Przez krótki czas był sekretarzem markiza de Richelieu, po czym w 1759, dzięki protekcji pani de Pompadour, otrzymał stanowisko królewskiego cenzora, zaś po trzech latach dodatkową pensję w wysokości 2 tys. liwrów. Także po rozpoczęciu pracy na tym stanowisku opublikował jeszcze kilka opowiadań i dialogów o tematyce erotycznej, z których najtrwalszą popularność zdobyły "Noc i chwila", "Igraszki kącika przy kominku" oraz opublikowany w niskim nakładzie "Obraz obyczajów naszych czasów".
Po porażce, jaką poniosły jego "Listy księżnej" (1768) i "Listy ateńskie" (1771), zrezygnował z dalszego pisania, uznając, że stracił umiejętność obserwacji i wyczuwania gustu czytelników. W 1772 zgodził się jednak na publikację zbiorowego wydania jego wcześniejszych dzieł. W 1774 został królewskim cenzorem sztuk teatralnych. Zmarł w Paryżu w 1777.

</doc>
<doc id="2033846" url="https://pl.wikipedia.org/wiki?curid=2033846" title="Lampa pamięciowa">
Lampa pamięciowa

Lampa pamięciowa – rodzaj przetwornika elektronooptycznego służącego do przechowywania przez dłuższy czas (godziny, dni, a nawet tygodnie) informacji doprowadzanych do niej w formie sygnałów elektrycznych oraz do odtwarzania tych informacji po upływie określonego czasu. Jako cechę charakterystyczną tych lamp wyróżnić należy "tarczę pamięciową", na której jest utrwalana informacja w postaci układu ładunków elektrycznych o określonym rozkładzie powierzchniowym. Lampy pamięciowe można podzielić na "obrazowe", w których informacja jest odczytywana w formie obrazu optycznego (wyświetlana na ekranie), oraz "sygnałowe" – odczyt w nich następuje w formie sygnału elektrycznego (np. grafechon, radechon).

</doc>
<doc id="2033847" url="https://pl.wikipedia.org/wiki?curid=2033847" title="Powielacz elektronów">
Powielacz elektronów



</doc>
<doc id="2033848" url="https://pl.wikipedia.org/wiki?curid=2033848" title="Leon Jankielewicz">
Leon Jankielewicz

Leon Jankielewicz (ur. 3 stycznia 1950 w rejonie solenicznickim) – polski działacz komunistyczny na Litwie, przewodniczący Rejonowego Komitetu Wykonawczego w Solecznikach (1988–1989), w latach 1990–1992 poseł do Rady Najwyższej Litwy. 
Życiorys.
W 1976 ukończył studia w Moskiewskiej Akademii Weterynarii, uzyskując specjalność lekarza weterynarii, zaś w 1983 został absolwentem Wyższej Szkoły Partyjnej w Leningradzie. 
Od 1968 pracował jako lekarz w placówkach rejonu solecznickiego. W latach 1972–1978 był II i I sekretarzem Komsomołu w rejonie solenicznickim, następnie zaś kierował wydziałem w komitecie rejonowym Komunistycznej Partii Litwy (1978–1981). Od 1983 do 1988 pracował w Komitecie Centralnym KPL, zaś w latach 1988–1989 pełnił obowiązki przewodniczącego Rejonowego Komitetu Wykonawczego w Solecznikach. Od 1989 był I sekretarzem KPL w rejonie solecznickim. 
W wyborach z 1990 uzyskał mandat posła do Rady Najwyższej Litewskiej SRR z ramienia KPL. W maju 1991 przystąpił do frakcji polskiej w Radzie Najwyższej. 
Po odejściu z Sejmu był sądzony w tzw. procesie autonomistów – polskich samorządowców z Wileńszczyzny, którzy wykorzystując upadek ZSRR dążyli do powołania autonomicznego kraju wileńskiego w składzie Litwy.

</doc>
<doc id="2033853" url="https://pl.wikipedia.org/wiki?curid=2033853" title="Latif-ur Rehman">
Latif-ur Rehman

Latif-ur Rehman (ur. 1 stycznia 1929 w Indore, zm. 27 lutego 1987 w Fajsalabadzie) – hokeista na trawie, reprezentant dwóch krajów: Indii i Pakistanu. Dwukrotny medalista olimpijski.
Po podziale Indii Brytyjskich występował najpierw w reprezentacji Indii - brał z nią udział w IO 48 i wywalczył złoty medal. Następne dwa starty (IO 52, IO 56) zaliczył już w barwach Pakistanu i w 1956 sięgnął po swój drugi medal, tym razem srebrny.

</doc>
<doc id="2033854" url="https://pl.wikipedia.org/wiki?curid=2033854" title="Latifur Rehman">
Latifur Rehman



</doc>
<doc id="2033856" url="https://pl.wikipedia.org/wiki?curid=2033856" title="Ernst Kundt">
Ernst Kundt

Ernst Kundt (ur. 15 kwietnia 1897 w Czeskiej Lipie, zm. 15 lutego 1947 w Pradze) – Niemiec sudecki, SS-Sturmbannführer, w latach 1941–1945 gubernator dystryktu radomskiego.
Życiorys.
Od 1 lutego 1940 był podsekretarzem stanu, pełniąc funkcję zastępcy Josefa Bühlera. Prezydent głównego wydziału administracji (niem. Hauptabteilung Innere Verwaltung) w rządzie Generalnego Gubernatorstwa. Od sierpnia 1941 do końca okupacji gubernator dystryktu radomskiego.

</doc>
<doc id="2033857" url="https://pl.wikipedia.org/wiki?curid=2033857" title="Międzynarodowa Unia Badań Czwartorzędu">
Międzynarodowa Unia Badań Czwartorzędu

Międzynarodowa Unia Badań Czwartorzędu (ang. International Union for Quaternary Research, INQUA) – międzynarodowe stowarzyszenie naukowe zrzeszające badaczy wielu dziedzin nauki zajmujących się studiami odnoszącymi się do okresu czwartorzędu. Powstało w 1928 r. Jednym z przedmiotów prac stowarzyszenia są kwestie periodyzacji zmian klimatycznych.
Kongresy INQUA.
Dotychczasowe kongresy INQUA odbyły się w następujących miastach:

</doc>
<doc id="2033858" url="https://pl.wikipedia.org/wiki?curid=2033858" title="International Union for Quaternary Research">
International Union for Quaternary Research



</doc>
<doc id="2033860" url="https://pl.wikipedia.org/wiki?curid=2033860" title="Jan z Mailly">
Jan z Mailly

Jan z Mailly OP (ur. pod koniec XII wieku w Mailly we Francji, zm. w 2. poł. XIII wieku) – francuski dominikanin, duchowny diecezji Auxerre, hagiograf, autor legendariusza pt. "Abbreviatio in gestis et miraculis sanctorum". Z dzieła tego, które Jan z Mailly ukończył w roku 1243, po wstąpieniu do zakonu, korzystali Wincenty z Beauvais w "Speculum historiae" oraz Jakub de Voragine w "Złotej legendzie". Jan z Mailly zredagował również kronikę pt. "Chronica universalis metensis", która obejmuje dzieje chrześcijaństwa do roku 1254 i wspomina o kobiecie na tronie papieskim.

</doc>
<doc id="2033864" url="https://pl.wikipedia.org/wiki?curid=2033864" title="Don Adams">
Don Adams



</doc>
<doc id="2033866" url="https://pl.wikipedia.org/wiki?curid=2033866" title="Amphitryon">
Amphitryon



</doc>
<doc id="2033873" url="https://pl.wikipedia.org/wiki?curid=2033873" title="Arbeitsgemeinschaft Turkestan">
Arbeitsgemeinschaft Turkestan

Arbeitsgemenscheift Turkestan (AT) – instytut naukowo-badawczy III Rzeszy zajmujący się sprawami związanymi z Azją Środkową
Instytut został utworzony w Dreźnie w poł. lat 30. Na jego czele stanął specjalista od spraw Środkowej Azji SS-Hauptsturmführer dr Reiner Olzscha (do września 1944 r.). Od końca września 1939 r. instytut działał przy Głównym Urzędzie Bezpieczeństwa Rzeszy (RSHA), kierowanym przez Reinharda Heydricha. Podlegał VI Wydziałowi RSHA zajmującemu się wywiadem.
Zadaniem Instytutu była koordynacja działań nazistów związanych ze Środkową Azją. Było to związane z planami utworzenia po zajęciu przez wojska niemieckie Środkowej Azji tzw. Wielkiego Turkiestanu, obejmującego Kazachstan, Uzbekistan, Tadżykistan, Kirgistan oraz pewne części Iranu i Afganistanu. Kiedy okazało się, że Niemcy nie zrealizują tej koncepcji, głównym zadaniem Instytutu stała się działalność propagandowa (wydawanie książek, czasopism, ulotek, plakatów itp., a także koordynowanie szkolenia agentów-propagandystów działających potem wśród żołnierzy oddziałów wojskowych w służbie niemieckiej złożonych z mieszkańców Azji Środkowej).
Instytut dzielił się na 9 oddziałów. Przy instytucie w 1942 r. powstał Turkiestański Komitet Narodowy na czele z Wali Kajum-chanem. Sprawował też patronat nad formowaniem i działalnością pozostałych komitetów narodowych (Północnokaukaskiego, Tatarów nadwołżańskich, Armeńskiego, Gruzińskiego i Azerbejdżańskiego), a także Centrum Krymskiego. Planowano również w sferę swoich wpływów włączyć działaczy kałmuckich, ale podzielili się oni na przeciwników i zwolenników tego kroku, w związku z czym do pełnego zjednoczenia nie doszło.
Latem 1944 r. przy Instytucie utworzono SS-Mullah-Schule, w której szkolono duchownych islamskich przeznaczonych dla oddziałów wojskowych złożonych z wyznawców islamu.

</doc>
<doc id="2033874" url="https://pl.wikipedia.org/wiki?curid=2033874" title="Parafia św. Mikołaja w Grabowcu">
Parafia św. Mikołaja w Grabowcu



</doc>
<doc id="2033875" url="https://pl.wikipedia.org/wiki?curid=2033875" title="Nörden">
Nörden



</doc>
<doc id="2033876" url="https://pl.wikipedia.org/wiki?curid=2033876" title="Noerden">
Noerden



</doc>
<doc id="2033878" url="https://pl.wikipedia.org/wiki?curid=2033878" title="Gminy w departamencie Maine i Loara">
Gminy w departamencie Maine i Loara

Lista 363 gmin w departamencie Maine i Loara we Francja.

</doc>
<doc id="2033886" url="https://pl.wikipedia.org/wiki?curid=2033886" title="Gimnazjum Sztuki Tel Awiw">
Gimnazjum Sztuki Tel Awiw

Gimnazjum Sztuki Tel Awiw (hebr. תיכון א' לאמנויות תל אביב; ang. "Aleph High School of Arts Tel Aviv") jest instytucją edukacyjną położoną w osiedlu Ha-Kirja, w mieście Tel Awiw w Izraelu.
Historia.
Szkoła została założona w 1931 przez dr Abrahama Kohlera, jako prywatne Gimnazjum imienia Balfoura. Kohler dobrał nauczycieli spośród żydowskich imigrantów z Europy Wschodniej. Poza normalnym programem nauczania, uczniowie mogli korzystać z rozszerzonych profili w języku angielskim, hebrajskim i matematyce.
Gimnazjum bardzo szybko stało się elitarną szkołą, kształcącą na najwyższym poziomie nauczania. Dzięki temu sukcesowi Kohler mógł w 1934 utworzyć kolejne gimnazjum w Ramat Gan. Z powodu licznych obowiązków związanych z zakładaniem nowej szkoły, przekazał on w 1935 funkcję dyrektora Shaulowi Rieger, który prowadził gimnazjum do 1943. W okresie tym poprawiono metody nauczania, osiągając jeszcze lepsze wyniki w poziomie wykształcenia absolwentów.
W lipcu 1947 gimnazjum przestało być prywatną szkołą i zostało przejęte przez władze miejskie Tel Awiwu. Od tego momentu było nazywane "Średnią Szkołą Miejską". Pomimo tej zmiany, gimnazjum zdołało utrzymać swój wysoki poziom kształcenia. Jednak zmiany demograficzne które zaszły w mieście w latach 70. XX wieku doprowadziły do konieczności szerokiego otwarcia szkoły i obniżenia poziomu kształcenia. W rezultacie szkoła mocno podupadła i została przeniesiona z ulicy Mazeh na Sprinzak. W 1985 rozważano możliwość jej zamknięcia.
W 1988 gimnazjum zostało przekształcone w miejską szkołę artystyczną, dzięki czemu przyciągnęło ono nową grupę uczniów. Poza normalnym programem nauczania, wykładane są takie przedmioty jak trendy w sztuce, teatr, kino, taniec, muzyka (jazz, muzyka poważna i muzyka alternatywna). Dodatkowo uczniowie mogą skorzystać z rozszerzonego progilu nauczania języka jidysz.
Znani absolwenci.
Wśród absolwentów szkoły znaleźli się liczni znani artyści, między innymi tacy jak: Rami Heuberger, Gaya Traub, Rotem Abuhav, Romy Abulafia i Aya Koren.

</doc>
<doc id="2033893" url="https://pl.wikipedia.org/wiki?curid=2033893" title="Tadao Ando">
Tadao Ando



</doc>
<doc id="2033896" url="https://pl.wikipedia.org/wiki?curid=2033896" title="Gminy w departamencie Côtes-d’Armor">
Gminy w departamencie Côtes-d’Armor

Lista 373 gmin w departamencie Côtes-d’Armor we Francji.

</doc>
<doc id="2033898" url="https://pl.wikipedia.org/wiki?curid=2033898" title="Dom Pagody (Tel Awiw)">
Dom Pagody (Tel Awiw)

Dom Pagody (hebr. בית הפגודה, "Bejt ha-Pagoda") - historyczny dom w osiedlu Lew ha-Ir w zachodniej części miasta Tel Awiw, w Izraelu.
Historia.
Projekt budynku przygotował architekt Aleksander Levy. Budowę domu ukończono w 1924. Dom należał do amerykańskiego przedsiębiorcy Maurice Davida Blocha, który w 1920 zainwestował w rozwój plantacji cytrusów w Mandacie Palestyny. W 1935 w budynku zainstalowano windę osobową. Prace te przeprowadził inżynier Jehuda Gisonatheite.
W latach 90. XX wieku zaniedbany dom zakupił amerykański obywatel, który sfinansował przeprowadzoną w 2000 gruntowną renowację Domu Pagody.
Budynek wchodzi w skład zespołu miejskiego Białego Miasta Tel Awiwu, który został w 2003 umieszczony na Liście światowego dziedzictwa UNESCO, jako największe na świecie skupisko budynków modernistycznych.
Dane Techniczne.
Budynek ma 3 kondygnacje. Został wybudowany w stylu architektonicznym określanym nazwą eklektyzmem. Jest on jest wzorowany na architekturze azjatyckiej pagody. W tym eklektycznym budynku można zobaczyć liczne łuki, kolumny doryckie oraz liczne elementy architektury islamu. Dom ten został wzniesiony w 1924 i jest dowodem rosnącej świadomości architektonicznej mieszkańców Tel Awiwu - miasta położonego w szczególnym miejscu, na styku cywilizacji Zachodu i Wschodu.

</doc>
<doc id="2033899" url="https://pl.wikipedia.org/wiki?curid=2033899" title="Mistrzostwa Świata w Piłce Nożnej 2010 1/8 Finału">
Mistrzostwa Świata w Piłce Nożnej 2010 1/8 Finału



</doc>
<doc id="2033901" url="https://pl.wikipedia.org/wiki?curid=2033901" title="Liga Mistrzyń siatkarek (2010/2011)">
Liga Mistrzyń siatkarek (2010/2011)

Liga Mistrzyń 2010/2011 (oficjalna nazwa Indesit European Champions League) – 11. sezon Ligi Mistrzyń rozgrywanej od 2010 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Faza grupowa.
Grupa A.
Tabela
Wyniki
Grupa B.
Tabela
Wyniki
Grupa C.
Tabela
Wyniki
Grupa D.
Tabela
Wyniki
Grupa E.
Tabela
Wyniki
Turniej finałowy.
 Stambuł

</doc>
<doc id="2033902" url="https://pl.wikipedia.org/wiki?curid=2033902" title="Lew ha-Ir">
Lew ha-Ir

Lew ha-Ir (hebr. לב תל אביב; "Centrum Miasta") – osiedle mieszkaniowe w Tel Awiwie, znajdujące się na terenie Dzielnicy Piątej. Przez pięćdziesiąt lat obszar ten stanowił centrum miasta.
Położenie.
Osiedle leży na nadmorskiej równinie Szaron. Jest położone w zachodniej części aglomeracji miejskiej Tel Awiwu. Północną granicę osiedla wyznacza ulica Sederot Ben-Cijjon, za którą znajduje się osiedle Centrum Tel Awiwu. Wschodnią i południową granicę wyznacza ulica Jehuda Halevi. Zachodnią granicę wyznacza kilka ulic, w tym między innymi Yehoshua Hatalmi, Gruzenberg i Allenby, za którymi znajdują się osiedla Kerem ha-Temanim i Newe Cedek. Północno-zachodnią granicę osiedla stanowi brzeg Morza Śródziemnego.
Historia.
Początki osiedla są związane z początkami Tel Awiwu. W 1906 w klubie „Jeszurun” w Gederze zebrała się grupa około 120 Żydów, na czele których stanął architekt Akiva Arieh Weiss. Przedstawił on plan założenia nowego żydowskiego miasta. Powstałe wówczas stowarzyszenie przyjęło nazwę „"Dom Mansion"” (hebr. אחוזת בית). Nowe miasto miało różnić się od istniejących już żydowskich osiedli Newe Cedek i Newe Szalom, które były zatłoczone i panowały w nich złe warunki mieszkaniowe. Miało to być nowoczesne miasto, będące wizytówką kraju.
W 1908 zakupiono 5 ha wydm na północny wschód od Jafy. W 1909 założono główne ulice, wybudowano sieć wodociągową oraz pierwszych 66 domów. Przydzielono także działkę budowlaną dla nowego budynku Gimnazjum Herzlija, które zostało założone w 1905 w Jafie. 21 maja 1910 dla nowego osiedla przyjęto oficjalnie nazwę Tel Awiw.
Większość domów położonych w tej centralnej części Tel Awiwu, została wybudowana w latach 30. i 40. XX wieku. Obszar ten często jest nazywany „Małym Tel Awiwem” (hebr. תל אביב הקטנה). Gdy w 1918 Palestynę zajęli Brytyjczycy, Mały Tel Awiw stał się popularnym miejscem rozrywki. Przyjeżdżali tutaj europejscy turyści, którzy spędzali czas w tutejszych kawiarniach, sklepach i na nadmorskiej promenadzie. Standard życia w tej części miasta był zbliżony do zachodniego poziomu życia. Szybki wzrost populacji miasta na początku XX wieku wymusił nieco chaotyczny rozwój miasta. Na przykład ulicę Allenby, planowaną jako główną arterię w mieście biegnącą na osi północ-południe, skierowano w stronę wybrzeża tylko po to, aby ułatwić dojazd do nadmorskich kawiarenek. Decyzja ta była także podyktowaną przez pragnienie skierowania dalszego rozwoju miasta bliżej morza. W tym celu w 1922 na końcu ulicy Allenby wybudowano kawiarnię "Casino Aviv" (w 1936 sztorm uszkodził budynek, który następnie w 1939 wyburzono). W 1925 na drugim krańcu ulicy Allenby, przy wsparciu finansowym barona Rothschilda, wybudowano Wielką Synagogę.
Pod koniec lat 30. XX wieku podjęto decyzję o budowie nadmorskiej promenady, która w 1939 oddzieliła miejskie plaże od zabudowanych terenów miejskich. Gdy 1 września 1939 wybuchła II wojna światowa, brytyjskie władze Mandatu Palestyny zakazały kąpieli w morzu. Miejskie plaże opustoszały wówczas i z upływem czasu zostały mocno zaniedbane. W 1939 na ulicy Allenby doszło do żydowskich demonstracji przeciwko Białej Księdze zamykającej drogę ucieczki europejskich Żydów do Palestyny.
Podczas wojny o niepodległość w 1948 osiedle znajdowało się pod ostrzałem arabskich snajperów z Jafy. Przez pierwszych dwadzieścia lat historii Tel Awiwu w niepodległym państwie Izraela, najważniejszą ulicą w mieście była Allenby. Było to centrum handlowe miasta. Na tej ulicy odbywały się doroczne parady Sił Obronnych Izraela, które podziwiały dziesiątki tysięcy osób zgromadzonych na chodnikach i w okolicznych domach.
Na przestrzeni lat wiele zabytkowych domów w osiedlu podupadło i zostało rozebranych, jednak trend ten został powstrzymany w latach 70. Część domów odziedziczyli wówczas młodzi spadkobiercy, którzy podjęli prace renowacyjne. Dzięki temu w latach 80. osiedle odżyło.
Zamachy terrorystyczne.
W dniu 9 lutego 1953 wieczorem w budynku ambasady Związku Radzieckiego doszło do zamachu terrorystycznego. W wybuchu bomby o masie 15 kg budynek został poważnie uszkodzony, a trzech pracowników ambasady zostało rannych. Po tym zamachu Związek Radziecki zerwał stosunki dyplomatyczne z Izraelem. Stosunki zostały wznowione dopiero po śmierci Józefa Stalina w lipcu 1953. Rosyjska ambasada została jednak przeniesiona do nowej siedziby w mieście Ramat Gan.
Polityka.
W osiedlu znajduje się kilka placówek dyplomatycznych. Przy Ha-Jarkon znajduje się ambasada Stanów Zjednoczonych w Tel Awiwie. Przy ulicy Allenby jest ambasada Kazachstanu i konsulat Rosji. Przy bulwarze Sederot Rothschild znajdują się konsulaty Monako i Norwegii. Przy ulicy Jehuda Ha-Levi jest ambasada Australii.
W biurowcu Mecudat Ze’ew swoją siedzibę mają: partia polityczna Likud i ruch młodzieżowy Betar.
Architektura.
Obszar osiedla stanowi gęsto zabudowy teren położony w zachodniej części centrum miasta. Większość budynków wzniesiono w stylach architektonicznych międzynarodowym i eklektyzmu. Znaczna część domów wzniesionych w latach 30. w stylu europejskiego modernizmu posiada niewielkie ogrody. Natomiast domy wznoszone w latach 50. miejsce to mają najczęściej przeznaczone na parking. Przy niektórych domach można jeszcze zobaczyć murek ochronny, wzniesiony podczas wojny o niepodległość w 1948, w celu ochrony mieszkańców przed ostrzałem arabskich snajperów.
Zachodnią granicę osiedla wyznacza wybrzeże Morza Śródziemnego. Północno-zachodni kraniec osiedla wyznacza plac Londyn, od którego odnowiona w 1982 nadmorska promenada biegnie do placu Knesetu. W 1999 wybudowano tutaj nowoczesne centrum handlowe Opera Tower (wysokość 82 metrów). Równolegle do nadmorskiej promenady przebiegają ulice Herbert Samuel i HaYarkon, przy których znajdują się luksusowe hotele oraz liczne restauracje, kawiarnie i kluby nocne.
Część południowo-zachodniej granicy osiedla wytycza od strony brzegu morza ulica Allenby. W przeszłości była to najważniejsza ulica handlowa miasta. Obecnie ruch na niej jest ograniczony jedynie dla komunikacji miejskiej. Wzdłuż ulicy rozlokowały się liczne kawiarnie, puby, sklepy i miejsca rozrywki dla mieszkańców. Przy skrzyżowaniu ulic Allenby z HaYarkon znajduje się interesujący architektonicznie Dom Ussishkina, w którym łączą się elementy starego eklektyzmu z nowoczesnymi rozwiązaniami wykorzystującymi stal, aluminium i szkło. Przy następnym skrzyżowaniu ulicy Allenby z ulicą Ben Jehuda znajduje się plac Listopadowy, nazwany od daty ogłoszenia deklaracji Balfoura. Przy placu wznosi się biurowiec Migdalor House (wysokość 58 metrów).
Następnie ulica Allenby dochodzi do Placu Magen David, na którym krzyżuje się sześć ulic: King George (na północny wschód), Allenby (na północny zachód i południowy wschód), HaCarmel (na południowy zachód), Nahalat Binyamin (na południe) i Sheinkin (na wschód). Ulicą graniczną osiedla jest Nahalat Binyamin, będąca deptakiem znanym z licznych artystów i rzemieślników. Pierwotnie była to najdłuższa ulica w Tel Awiwie, przy której w 1922 utworzono pierwszy ogród miejski imienia Oscara Gruzenberga (został on zamieniony w latach 60. na parking samochodowy). Przez wiele lat przy ulicy mieściły się znane sklepy tekstylne, z których wiele nadal działa. Wiele z tych budynków wybudowano w stylu eklektycznym, ze zdobieniami wykonanymi w stylu secesji.
W kierunku północno-wschodnim z placu Magen David wychodzi ulica King George, która w przeszłości pełniła funkcję połączenia drogowego pomiędzy żydowskim Tel Awiwem a arabską Jafą. Została ona wybudowana na początku lat 20. XX wieku, i nazywała się wówczas „"Carmel Street"”. W okresie Brytyjskiego Mandatu Palestyny w 1935 przemianowano ją na King George, na cześć brytyjskiego króla Jerzego V. Obecnie jest to tętniąca miejskim życiem ulica, wzdłuż której powstało wiele sklepów, restauracji, kawiarni i marketów. Po jej zachodniej stronie znajduje się park Meir. Na wysokości parku znajduje się wieżowiec Mecudat Ze’ew (wysokość 61 metrów).
Kierując się z placu Magen David na południe, napotykamy położony przy ulicy Allenby luksusowy kompleks mieszkalny Lev HaYir Tower (wysokość 95 metrów). W rejonie skrzyżowania z ulicą Jehuda Halevi znajduje się Centrum Finansowe Tel Awiwu. Wśród tutejszych wieżowców jest Dom Menory (wysokość 63 metrów). Od ulicy Jehuda Halevi odchodzi w kierunku wschodnim ulica Ha-Rakewet, łącząca centrum miasta z autostradą Ajjalon. Sama ulica Halevi dociera natomiast do skrzyżowania z ulicami Carlebach, Laskov, Ibn Gabirol i Marmorek, która stanowi część północnej granicy osiedla.
Przez środek osiedla przebiega bulwar Rothschilda, który jest najważniejszą ulicą w mieście. Został on nazwany na cześć barona Edmonda James de Rothschilda. Odegrał on kluczową rolę w rozwoju obszaru miejskiego Tel Awiwu. Bulwar pozostaje kulturalnym centrum miasta, a także jedną z głównych ulic w najważniejszym w Izraelu centrum biznesowym.
Bulwar Rothschilda ma kształt odwróconej litery „L”. Swój początek ma na placu Orkiestry, od którego kieruje się na południe, przechodząc przez sam środek osiedla. Po obu stronach alei wznoszą się modernistyczne budynki, w większości posiadające po 5-kondygnacji. Pośrodku alei biegnie pas zieleni z drogą rowerową, chodnikiem, ławkami i placami do zabaw dla dzieci. Jednym z najbardziej znanych tutejszych budynków jest dom Engela. Był on pierwotnie wzniesiony na palach, pomiędzy którymi można było odpoczywać w cieniu. Niestety z upływem czasu dolną przestrzeń budynku zamurowano, wykorzystując ją w różnych celach. Tuż obok znajduje się Dom Rabinskiego będący pięknym przykładem architektury modernistycznej.
W południowej części bulwaru znajduje się Centrum Finansowe z wieżowcami. Przy budowie nowoczesnych drapaczy chmur położono szczególny nacisk na zachowanie historycznych domów położonych w ich sąsiedztwie. Dobrym przykładem tej koncepcji jest Dom ambasady rosyjskiej oraz wznoszący się przy niej wieżowiec Alrov Tower (wysokość 93 metrów).
Wyjątkowym wieżowcem jest International Tower (wysokość 132 metrów). Jest to pierwszy zielony wieżowiec w Izraelu, a także pierwszy w kraju budynek z podwójną ścianą kurtynową. Wieżowiec Dom Syjonu ma wysokość 83 metrów. Interesujące wykończenie fasady ma niewysoki wieżowiec U-Bank Tower (wysokość 42 metrów). W pobliżu jest kończona budowa wieżowca Meier on Rothschild Tower (wysokość 144 metrów) i biurowca Achuzat Bait Tower (wysokość 76 metrów). W ich sąsiedztwie znajduje się drapacz chmur Shalom Meir Tower (wysokość 142 metrów). Przy skrzyżowaniu ulic Ahad Ha’Am z Allenby znajduje się zabytkowy budynek Hotel Palatin, służący obecnie jako biurowiec.
Bulwar Rothshilda przecinają położone do niego prostopadle ulice Hahasmonaim, Bar-Ilan, Sheinkin, Balfour, Mazeh, Nahmani, Bezalel Yafe, Javne, Allenby, Nahalot Binjamin oraz Herzla. Ulica Herzla jest obecnie ważną ulicą handlową miasta, a w przeszłości była pierwszą ulicą, jaka powstała w Tel Awiwie. Pierwsze domy budowane przy ulicy powstawały w stylu eklektycznym, a od lat 20. w stylu modernistycznym. Wśród licznych tutejszych zabytkowych domów znajdują się między innymi dom Pollacka oraz dom Weissa, który został odnowiony w 2000 przy okazji budowy biurowca Africa-Israel Tower (wysokość 62 metrów). W jego bezpośrednim sąsiedztwie wybudowano luksusowy wieżowiec z apartamentami mieszkalnymi Rothschild 1 Tower (wysokość 125 metrów).
Największą atrakcją turystyczną dla miłośników architektury jest ulica Mazeh. Jest to stosunkowo wąska ulica przechodząca przez spokojną część osiedla. Jednakże liczba pereł architektury stanowi o wartości tego miejsca. Jest tutaj duża ilość zabytkowych budynków modernistycznych, a także kilka eklektycznych. Wiele z nich zostało odnowionych w ostatnich latach. Szczególnym obiektem jest odnowiony w 2003 eklektyczny Dom Berlin Psuvsky, w którym mieściła się pierwsza szkoła architektury w Tel Awiwie. Na skrzyżowaniu ulic Mazeh z Ahad Ha’Am znajduje się wybudowana w 1924 wieża ciśnień. Została ona zaprojektowana przez architekta Arpad Guta i od dłuższego czasu służy jako punkt widokowy. Na jej szczycie umieszczono dużą menorę.
Przy pobliskiej ulicy Nahmani znajduje się szczególny budynek Dom Pagody, który jest wzorowany na architekturze azjatyckiej pagody. W tym eklektycznym budynku można zobaczyć liczne łuki, kolumny doryckie oraz liczne elementy architektury islamu. Dom ten został wzniesiony w 1924 i jest dowodem rosnącej świadomości architektonicznej mieszkańców Tel Awiwu – miasta położonego w szczególnym miejscu, na styku cywilizacji Zachodu i Wschodu.
Zabytki.
Większość zabudowy osiedla wchodzi w skład zespołu miejskiego Białego Miasta Tel Awiwu, który został w 2003 umieszczony na Liście światowego dziedzictwa UNESCO, jako największe na świecie skupisko budynków modernistycznych. Został on stworzony w latach 30. XX wieku przez pochodzących z Niemiec żydowskich architektów, którzy kształcili się na uczelni artystycznej Bauhaus (powstał w niej styl architektoniczny nazywany modernizmem). Niektórzy z tych architektów, w tym Arje Szaron, przyjechali do Palestyny i przystosowali poglądy modernizmu do lokalnych warunków, tworząc w Tel Awiwie największe na świecie skupisko budynków wybudowanych w tym stylu.
Kultura.
W budynku Domu Dizengoffa znajduje się historyczna Sala Niepodległości, w której 14 maja 1948 odbyła się uroczystość proklamacji niepodległości Izraela. Dawid Ben Gurion odczytał wówczas "Deklarację niepodległości Izraela". W tym samym budynku mieści się także Muzeum Biblii. Naprzeciw znajduje się pomnik założycieli miasta Tel Awiw. Muzeum Hagany przedstawia historię obrony osadnictwa żydowskiego w Ziemi Izraela w okresie brytyjskiego mandatu Palestyny.
Szczególną instytucją działającą w osiedlu jest Instytut Żabotyńskiego, pełniący rolę ośrodka badawczego, biblioteki i archiwum gromadzącego dokumenty i zdjęcia związane z życiem Ze’ew Żabotyńskiego, przywódcy Syjonizmu rewizjonistycznego. Przy Instytucie znajduje się Muzeum Żabotyńskiego i Muzeum Ecel.
Symbolem kultury Tel Awiwu jest ulica Sheinkin, przy której spotykają się artyści i młodzi intelektualiści. Regularnie odbywają się tutaj spektakle uliczne. Jest to także znane i popularne miejsce spotkań i dyskusji osób świeckich i religijnych. Przedstawiciele domów chasydzkich uczą się tutaj pracy publicznej.
Edukacja i nauka.
W osiedlu znajdują się cztery szkoły: "Balfour" (dawne Gimnazjum Sztuki Tel Awiw), "Beit Jaakov", "Ankori", "Dov Hoz". Jest tu także "Tso’ar College For Girls".
Turystyka.
Największą atrakcją turystyczną Tel Awiwu są plaże z drobnym, białym piaskiem. To samo odnosi się do osiedla Kerem HaTeimanim, które z racji swojego nadmorskiego położenia posiada szereg dobrze utrzymanych plaży. Patrząc od północy są to kolejno:
Wzdłuż plaż biegnie nadmorska promenada, przy której znajdują się luksusowe hotele oraz liczne kawiarnie i restauracje. Równolegle do tego deptaku przebiega ulica HaYarkon, która jest turystycznym centrum Tel Awiwu. To tutaj mają swoje siedziby liczne firmy i towarzystwa obsługujące ruch turystyczny, a także wiele hoteli, biur linii lotniczych oraz liczne miejsca rozrywki.
Dużą atrakcją turystyczną jest rejon placu Magen David. Znajduje się tutaj popularne uliczne targowisko. Wychodząca z placu w kierunku południowo-zachodnim ulica Nahalat Binyamin jest deptakiem. W każdy wtorek i piątek odbywają się tutaj popularne targi artystów i rzemieślników. Można tutaj kupić rzeźby, obrazy i różnorodne przedmioty sztuki wykonywane ręcznie. Są to największe i najstarsze tego typu targi w Izraelu. Poza dniami targów wszystkie produkty są wystawione w tutejszych sklepach i galeriach sztuki.
Baza noclegowa.
Przy nadmorskiej Ha-Jarkon znajdują się hotele: Park Plaza Orchid Tel Awiw, Isrotel Tower Tel Awiw. Kawałek dalej, przy ulicy Trumpeldor jest Metropolitan Hotel, a przy ulicy Ben Jahuda jest hotel Mercure Tel Awiw.
Religia.
W osiedlu znajduje się dziewięć synagog. Przy ulicy Allenby znajduje się Wielka Synagoga. Pozostałe są położone przy ulicach Bograshov, HaKhashmonaim, Merkaz Ba’alei Melakha, Melchett, Akhad HaAm, Jehuda HaLevi, Bialik i Javne.
Przy ulicy Rothschilda znajduje się Jesziwa Bar-Ilana, a przy ulicy Akhad HaAm jest szkoła religijna "Talmud Tora Belz".
Gospodarka.
Życie gospodarcze osiedla koncentruje się wokół Centrum Finansowego. W jego skład wchodzą liczne instytucje finansowe skupione wokół Giełdy Papierów Wartościowych w Tel Awiwie. Biurowiec Dom Menory jest własnością firmy ubezpieczeniowej "Menorah Insurance Company", a Dom Syjonu jest siedzibą firmy ubezpieczeniowej "Zion". Wieżowiec International Tower jest siedzibą First International Bank of Israel, biurowiec Bank Discount Tower jest siedzibą Israel Discount Bank, a biurowiec Leumi Tower jest siedzibą Banku Leumi.
Z dużych centrów handlowych warto wymienić Opera Tower.
Infrastruktura.
W osiedlu znajduje się stacja ratunkowa, trzy przychodnie zdrowia i osiemnaście aptek. Przy plaży w rejonie ulicy Trumpeldor znajduje się urząd pocztowy. Druga poczta jest w centrum handlowym Migdal Shalom przy ulicy Akhad Ha-Am.
Przy ulicy Trumpeldor znajduje się najstarszy cmentarz w mieście – Cmentarz Trumpeldor.
Transport.
Przebiegające wzdłuż granic osiedla ulice King George, Allenby oraz Jehuda Halevi są ważnymi ciągami komunikacyjnymi Tel Awiwu. Od ulicy Jehuda Halevi odchodzi w kierunku wschodnim łącznik Ha-Rakewet, którym można dojechać do miejskiego odcinka drogi ekspresowej nr 2 (Tel Awiw-Netanja-Hajfa) oraz autostrady nr 20 ("Autostrada Ajjalon").

</doc>
<doc id="2033909" url="https://pl.wikipedia.org/wiki?curid=2033909" title="Ryuzo Morioka">
Ryuzo Morioka



</doc>
<doc id="2033911" url="https://pl.wikipedia.org/wiki?curid=2033911" title="Zoltán Beke">
Zoltán Beke

Zoltán Beke (ur. 30 lipca 1911 w Fehértemplomie, zm. 9 marca 1994 w Timișoarze) – rumuński piłkarz i trener, reprezentant kraju grający na pozycji napastnika.
Kariera klubowa.
Karierę piłkarską rozpoczął w 1928 w klubie Chinezul Timișoara. W zespole tym występował do 1930. W 1930 przeszedł do lokalnego rywala Chinezulu, Ripensii. Z zespołem tym osiągnął 4 razy mistrzostwo Rumunii w sezonach 1932/1933, 1934/1935, 1935/1936, 1937/1938 oraz 2 razy Puchar Rumunii w sezonach 1933/1934 i 1935/1936. W czasie gry w Ripensii zadebiutował w reprezentacji Rumunii. W sumie wystąpił w 89 spotkaniach klubowych, strzelił 21 bramek będąc ważną postacią zespołu. W 1941 po 11 latach gry odszedł z Ripensii. Jego nowym pracodawcą stał się klub CFR Turnu Severin, gdzie pełnił funkcję grającego trenera. Osiągnął z tym zespołem Puchar Rumunii w sezonie 1942/1943. W sumie w zespole zagrał w 7 spotkaniach strzelając tylko 1 bramkę. W 1943 roku odszedł do zespołu Kolozsvári VSC. Osiągnął z tym zespołem finał Pucharu Węgier w sezonie 1943/1944. W 1944 zakończył karierę piłkarską.
Kariera reprezentacyjna.
Karierę reprezentacyjną rozpoczął 25 sierpnia 1935 meczem przeciwko reprezentacji Niemiec, który Rumunia przegrała 2:4. Wcześniej w 1934 został powołany na MŚ 1934. Nie wystąpił w żadnym spotkaniu. Po raz ostatni w reprezentacji wystąpił 10 czerwca 1937 w meczu przeciwko Belgii, który Rumunia wygrała 2:1. W sumie w reprezentacji zagrał w 6 spotkaniach.
Kariera trenerska.
Karierę trenerką rozpoczął w 1942 jako grający trener w zespole CFR Turnu Severin. Osiągnął z tym zespołem Puchar Rumunii w sezonie 1942/1943. Po roku pracy przestał być trenerem. W 1946 został ponownie trenerem zespołu CFR Turnu Severin. Ponownie po roku pracy został zwolniony. W 1948 roku został trenerem młodzieży w zespole Ştiinţa Timișoara. Funkcję tę pełnił przez 17 lat do 1965. Następnie został trenerem zespołu IRA Timișoara, w którym pracował do 1970. W tym samym roku zakończył karierę trenerską.
Sukcesy.
Zawodnik.
Ripensia Timișoara
CFR Turnu Severin
Kolozsvári VSC

</doc>
<doc id="2033913" url="https://pl.wikipedia.org/wiki?curid=2033913" title="Pomnik Józefa Stalina w Gori">
Pomnik Józefa Stalina w Gori

Pomnik Józefa Stalina w Gori – sześciometrowy pomnik generalissimusa ZSRR Józefa Stalina, znajdujący się do 24 czerwca 2010 przed ratuszem na centralnym placu Gori, będącego stolicą prowincji Szida Kartli we wschodniej Gruzji. Pomnik powstał na rok przed śmiercią Stalina, w 1952.
Historia.
Powstanie pomnika wiązało się z próbą uczczenia Stalina, który przyszedł na świat w Gori w 1878 i był symbolem wpływu radzieckiego na Gruzję przyłączoną do ZSRR w 1922. Pomnik próbowano bezskutecznie rozebrać po śmierci Stalina w 1953 i w 1988, jednak ostatecznie przeszkodziły temu protesty mieszkańców. W czasie wojny rosyjsko-gruzińskiej w 2008 roku w pobliżu pomnika spadła bomba.

</doc>
<doc id="2033916" url="https://pl.wikipedia.org/wiki?curid=2033916" title="1/8 finału Mistrzostw Świata w Piłce Nożnej 2010">
1/8 finału Mistrzostw Świata w Piłce Nożnej 2010

Mecze 1/8 finału Mistrzostw Świata w Piłce Nożnej 2010 wyłoniły cztery pary ćwierćfinałowe. Odbyły się w dniach od 26 do 29 czerwca.

</doc>
<doc id="2033917" url="https://pl.wikipedia.org/wiki?curid=2033917" title="Barbara Murawska">
Barbara Murawska



</doc>
<doc id="2033923" url="https://pl.wikipedia.org/wiki?curid=2033923" title="León (turniej szachowy)">
León (turniej szachowy)

Torneo Magistral de Ajedrez Ciudad de León – rozgrywany od 1988 r. w hiszpańskim mieście León turniej szachowy, w których uczestniczą najsilniejsi szachiści świata, a zwyciężali w nim m.in. mistrzowie świata Garri Kasparow, Weselin Topałow, Władimir Kramnik, Rusłan Ponomariow oraz Viswanathan Anand, który jest rekordzistą pod względem liczy zwycięstw (ma ich na swoim koncie 7).
Do 1995 r. turnieje rozgrywano w formule kołowej z udziałem 10 zawodników. Od 1996 r. turnieje główne odbywały się w obsadzie 4-6 osobowej (rozgrywano wówczas turnieje dwukołowe bądź systemem pucharowym) lub 2-osobowej (rozgrywano wówczas mecze). W latach 1998–2002 uczestnicy w czasie rozgrywania partii korzystali z pomocy komputerowych programów szachowych. Rozgrywki te nosiły nazwę "Advanced Chess" (ang. "Szachy zaawansowane"), a ich pomysłodawcą był Garri Kasparow. Od 2003 r. turnieje rozgrywane są tempem szachów szybkich (od 2011 r. – w formie meczów pomiędzy dwoma zawodnikami).

</doc>
<doc id="2033929" url="https://pl.wikipedia.org/wiki?curid=2033929" title="John Cooper">
John Cooper



</doc>
<doc id="2033931" url="https://pl.wikipedia.org/wiki?curid=2033931" title="HSV Grange">
HSV Grange

HSV Grange − sportowy samochód osobowy produkowany przez australijską firmę HSV od roku 1997. Oparty został na samochodzie Holden Statesman. Dostępny jako 4-drzwiowy sedan. Do napędu użyto silnika V8 o pojemności sześciu litrów. Moc przenoszona była na oś tylną poprzez 6-biegową manualną skrzynię biegów.

</doc>
<doc id="2033932" url="https://pl.wikipedia.org/wiki?curid=2033932" title="Gosford (Kalifornia)">
Gosford (Kalifornia)

Gosford – obszar niemunicypalny w Kern County, w Kalifornii (Stany Zjednoczone), na wysokości 111 m. Gosford został założony w 1893 roku i nazwany na cześć hrabiego Gosforda.

</doc>
<doc id="2033933" url="https://pl.wikipedia.org/wiki?curid=2033933" title="Wimbledon 2010 (gra pojedyncza dziewcząt)">
Wimbledon 2010 (gra pojedyncza dziewcząt)



</doc>
<doc id="2033934" url="https://pl.wikipedia.org/wiki?curid=2033934" title="Ulica Wolności w Katowicach">
Ulica Wolności w Katowicach

Ulica Wolności w Katowicach (w czasach Polski Ludowej "ulica Stanisława Popławskiego") – ulica w Katowicach, położona w całości na terenie jednostki pomocniczej Murcki. Ulica rozpoczyna swój bieg od skrzyżowania z ulicą Krzysztofa Kamila Baczyńskiego i Roberta Mruczka w rejonie placu Jana Kasprowicza (nazywanego "murckowskim rynkiem") i następnie biegnie około 250 metrów w linii prostej do skrzyżowania z ulicą Pawła Kołodzieja.
Przy ulicy Wolności znajdują się zabytkowe budynki z początku XX wieku, wzniesione około1906 roku na potrzeby pracowników obecnej kopalni "Murcki". Są niskie i charakteryzują się spadzistymi dachami. Przy ulicy istnieją sklepy i siedziby przedsiębiorstw handlowo-usługowych.
27 sierpnia 2021 do rejestru zabytków nieruchomych województwa śląskiego pod numerem A/868/2021 został wpisany zespół zabudowy osiedla Murcki w Katowicach w rejonie ulic: Bielskiej, Wolności, Roberta Mruczka, Józefa Laskowskiego, Alojzego Wojtalewicza, Pawła Kołodzieja, Krzysztofa Kamila Baczyńskiego, Jana Samsonowicza i placu Jana Kasprowicza, który tworzą powiązane przestrzennie budynki mieszkalne i mieszkalno-użytkowe. Przy ulicy zlokalizowane są następujące historyczne obiekty:
W 2006 roku przebudowano kanalizację ogólnospławną w rejonie ulicy Wolności. Ulica ma długość 248,5 m oraz powierzchnię 1615 m2.
Ulicą kursują autobusy miejskiego transportu zbiorowego na zlecenie Zarządu Transportu Metropolitalnego (ZTM).

</doc>
<doc id="2033935" url="https://pl.wikipedia.org/wiki?curid=2033935" title="HSV Clubsport">
HSV Clubsport

HSV Clubsport – sportowy samochód osobowy produkowany przez australijską firmę HSV od roku 1990. Oparty został na samochodzie Holden Commodore. Dostępny jako 4-drzwiowy sedan i 5-drzwiowe kombi. Do napędu użyto silnika V8 o pojemności sześciu litrów. Moc przenoszona była na oś tylną poprzez 6-biegową manualną skrzynię biegów.

</doc>
<doc id="2033936" url="https://pl.wikipedia.org/wiki?curid=2033936" title="HSV Senator">
HSV Senator

HSV Senator − sportowy samochód osobowy produkowany przez australijską firmę HSV od roku 1992. Oparty został na samochodzie Holden Commodore. Dostępny jako 4-drzwiowy sedan. Do napędu użyto silnika V8 o pojemności sześciu litrów. Moc przenoszona była na oś tylną poprzez 6-biegową manualną skrzynię biegów.

</doc>
<doc id="2033939" url="https://pl.wikipedia.org/wiki?curid=2033939" title="Sana (muhafaza)">
Sana (muhafaza)

Sana (arab. صنعاء) – jedna z 20 jednostek administracyjnych Jemenu mieszcząca się w środkowo-zachodniej części kraju. Znajduje się tam stolica kraju Sana. Sana ma powierzchnię 13 850 km² i około 918 380 mieszkańców. Gęstość zaludnienia to 66,3 os./km².

</doc>
<doc id="2033940" url="https://pl.wikipedia.org/wiki?curid=2033940" title="Jung Sung-ryong">
Jung Sung-ryong

Jung Sung-ryong (koreański: 정성룡; ur. 4 stycznia 1985) – koreański piłkarz występujący na pozycji bramkarza, grający obecnie w Seongnam Ilhwa Chunma w K-League.

</doc>
<doc id="2033941" url="https://pl.wikipedia.org/wiki?curid=2033941" title="Świerszczaki">
Świerszczaki

Świerszczaki (Locustellidae) – rodzina ptaków z rzędu wróblowych (Passeriformes), licząca ponad 60 gatunków. 
Zasięg występowania.
Rodzina obejmuje gatunki występujące w Eurazji, Afryce i Australazji.
Systematyka.
Takson ten został wydzielony z rodziny pokrzewkowatych (Sylviidae). Do rodziny zalicza się następujące rodzaje:

</doc>
<doc id="2033945" url="https://pl.wikipedia.org/wiki?curid=2033945" title="Thinx Poland">
Thinx Poland

Thinx Poland – marka handlowa oraz centrum danych w Warszawie (dawniej "Telehouse.Poland") i węzeł międzyoperatorski (do roku 2012 "AC-X") na ul. Konstruktorskiej 5 w Warszawie należące do ATM S.A.. Punkt wymiany ruchu Thinx składa się z węzłów dostępowych powiązanych łączami międzymiastowymi o dużej przepustowości (N×10 Gb/s) i liczy ponad 150 uczestników. Krajowe węzły PWR Thinx znajdują się w Białymstoku, Gdańsku, Gliwicach, Katowicach, Krakowie, Lublinie, Łodzi, Poznaniu, Szczecinie, Warszawie i Wrocławiu, a węzły zagraniczne w Amsterdamie, Frankfurcie nad Menem, Londynie i Moskwie. Węzeł główny zlokalizowany jest w Centrum Danych Thinx Poland w Warszawie - obiekcie o powierzchni 3700 m kw. i zasilaniu gwarantowanym 16 MW. Centrum Danych Thinx Poland wyróżnia neutralność telekomunikacyjna, czyli możliwość przyłączenia się do wielu operatorów na jednakowych dla wszystkich zasadach i po jednakowych cenach.
Obecnie (rok 2019) część Centrum Danych Atman jako Atman Warszawa-2 (WAW-2).

</doc>
<doc id="2033950" url="https://pl.wikipedia.org/wiki?curid=2033950" title="Herb Kalisza">
Herb Kalisza

Herb Kalisza – jeden z symboli Kalisza ustanowiony przez Radę Miejską Kalisza 25 stycznia 2018.
Wygląd i symbolika.
Herb przedstawia w polu srebrnym fragment muru miejskiego czerwonego z bramą i dwiema wieżami, między którymi stoi trębacz – pachoł dmący w czarny róg, ze złotymi okuciami, a nad nim złota gwiazda sześciopromienna.
Historia.
Wersja herbu ustanowiona w 1990 r. przedstawiała mur miejski z umieszczoną po jego środku bramą. Nad murem po bokach umieszczone dwie czerwone baszty, między którymi stoi trębacz, ubrany w brązowy strój, grający na rogu (uzbrojony w palicę i wsparty na mieczu). Herb ten znajdował się na najstarszej miejskiej pieczęci z roku 1374.

</doc>
<doc id="2033951" url="https://pl.wikipedia.org/wiki?curid=2033951" title="Kompleks przemysłowy kopalni i koksowni Zollverein">
Kompleks przemysłowy kopalni i koksowni Zollverein

Kompleks przemysłowy kopalni i koksowni Zollverein w Essen (niem. "Zeche und Kokerei Zollverein") – dawny kompleks przemysłowy na północy Essen w zachodnich Niemczech, obejmujący kopalnię węgla kamiennego (niem. "Zeche Zollverein") i koksownię (niem. "Kokerei Zollverein"). Nazwa kompleksu pochodzi od Niemieckiego Związku Celnego ("Deutscher Zollverein"), XIX-wiecznej organizacji gospodarczej, której działalność przyczyniła się do zjednoczenia Niemiec.
Pierwszy szyb wydobywczy na terenie Zollverein stanął w 1847 r. – wydobycie rozpoczęto w 1851 i kontynuowano nieprzerwanie do 1986. Węgiel w dużej mierze wykorzystywany był na miejscu do produkcji koksu, najpierw w wielu mniejszych koksowniach bezpośrednio w sąsiedztwie szybów wydobywczych, a następnie w koksowni centralnej. Od lat 50. XX w. kompleks uważany był za największy tego rodzaju w Europie. Wskutek narastających problemów gospodarczych kopalnię zamknięto w 1986 a koksownię w 1993.
Kompleks – po zamknięciu objęty ochroną konserwatorską – tworzy unikatowe świadectwo historii techniki i architektury przemysłowej XX w. – stanowi jedną z głównych atrakcji Europejskiego Szlaku Dziedzictwa Przemysłowego (ang. "European Industry Heritage Route", ERIH) – leży na szlaku tematycznym „Górnictwo: Skarby ziemi” i na regionalnym Szlaku Zagłębia Ruhry.
W 2001 kompleks Zollverein został wpisany na listę dziedzictwa kulturowego UNESCO.
Historia.
1847–1890.
Założycielem kompleksu przemysłowego Zollverein był niemiecki przemysłowiec z Duisburga Franz Haniel (1779–1868), poszukujący złóż węgla koksowniczego do produkcji stali. Strategia Haniela rozwoju nowoczesnego przemysłu stalowego zakładała połączenie produkcji stali z wydobyciem surowców (węgla i rudy żelaza), produkcją niezbędnych maszyn, zapewnieniem odpowiednich rozwiązań logistycznych i kanałów handlowych.
Przy okazji prac wiertniczych w 1845 w okolicach Katernberga na północ od Essen odkryto zasobne pokłady węgla, które nazwano Zollverein na cześć "Deutscher Zollverein" (pol. Niemieckiego Związku Celnego) – założonej w 1834 unii celnej zrzeszającej państwa niemieckie pod przewodnictwem Prus. W okresie industrializacji Niemiec, Niemiecki Związek Celny, znoszący bariery celne w handlu pomiędzy państwami członkowskimi, stał się symbolem postępu gospodarczego.
W 1847 Haniel uzyskał od władz pruskich pozwolenie na wykonanie jednego odwiertu – węgiel znaleziono na głębokości 114 m. Pokłady węgla gazowego i antracytowego, odpowiednie dla koksownictwa, znajdowały się na głębokości 200-800 metrów. Haniel niezwłocznie założył spółkę górniczą "Zeche Zollverein", a udziały w spółce zostały rozdzielone pomiędzy członków jego rodziny. Kopalnię usytuowano w pobliżu linii kolejowej łączącej Kolonię z Minden, a w 1847 przez teren kopalni przeprowadzono linię kolejową łączącą Oberhausen z Hamm, co zapewniło spółce dogodne warunki transportowe.
Budowa szybu nr 1 ruszyła 18 lutego 1847 pod kierownictwem Josepha Oertgena ok. 500 metrów na południe od wsi Katernberg, na terenie zwanym Bullmannsaue (pol.: „Błonia Bullmanna”). Szyb miał głębokość 130 m. Wydobycie rozpoczęto w 1851 na głębokości ok. 120 m. Zakład zatrudniał 256 członków załogi i wydobywał ok. 13 tysięcy ton węgla rocznie. Równocześnie zbudowano szyb nr 2, gdzie wydobycie ruszyło w 1852. Z początku nad szybami postawiono dwie identyczne basztowe wieże wyciągowe typu Malakow ze wspólną maszynownią. W 1853 wydobycie wyniosło ok. 100 tysięcy ton rocznie. Urobek transportowano wewnętrzną linią kolejową do linii łączącej Kolonię z Minden.
Od 1857 obok zespołu szybów 1/2 postawiono kilka pieców mielerzowych, które stanowiły pierwszą koksownię. W 1866 koksownia została zmodernizowana – uruchomiono 30 pieców komorowych w systemie Smet, a w 1869 kolejne 60. W 1867 wydobycie węgla osiągnęło 200 tysięcy ton rocznie a produkcja koksu w 1871 ponad 16 tysięcy ton.
W 1880 rozpoczęto budowę drugiego kompleksu wydobywczego na południowy wschód od Katernberga, ok. 1200 m od zakładu wydobywczego 1/2. Szyb nr 3 został uruchomiony w 1882, a wkrótce powstały kolejne szyby nr 7 i nr 10. W 1882 wydobywano 500 tysięcy ton węgla i produkowano 27 tysięcy ton koksu rocznie. W 1890 wydobycie węgla przekroczyło 1 milion ton węgla rocznie. Transport węgla i koksu ułatwiło przedłużenie wewnętrznej linii kolejowej na odcinku pomiędzy szybem nr 3 a zakładem 1/2.
1890–1918.
Dobra koniunktura gospodarcza przyczyniła się do szybkiego rozwoju przedsiębiorstwa na początku XX w. W latach 1891–1896 wybudowano kolejny podwójny kompleks wydobywczy na granicy Katernberga z Heßler – o nazwie Zollverein 4/5 (1893), przy którym uruchomiono również koksownię z 60 kotłami firmy Brunck (1896). W 1891 pociągnięto kolejną nitkę wewnętrznej linii kolejowej, zapewniając połączenie z linią przedsiębiorstwa kolejowego Bergisch-Märkische Eisenbahn-Gesellschaft. W 1897 otwarto również nowy szyb wydobywczy nr 6 w Stoppenbergu. Kolejno powstawały:
Wkrótce zmodernizowano też zakład 1/2, gdzie szyb nr 1 otrzymał niemiecki wyciąg szybowy, który zastąpił wieżę typu Malakow. Od 1900 wydobycie węgla przekroczyło 1,7 mln ton rocznie. Modernizacji poddano również koksownię – w 1901–1902 wygaszono 30 pieców z 1868, które zastąpiono nowymi. W 1905 30 pieców zastąpiono 60 kotłami z firmy Dr. Otto, które wykorzystywano do 1919. W 1908 uruchomiono 60 kotłów firmy Koppers, które pracowały do 1928. W 1914 uruchomiono kolejne 60 kotłów Koppers, które wykorzystywano do 1930. W 1917 rozpoczęto budowę nowej koksowni z 54 kotłami Koppers, która rozpoczęła pracę w 1927 – zamknięto ją jednak w 1932 z powodu kryzysu gospodarczego.
W 1909 zakład 3/7 otrzymał nowy wyciąg szybowy. W 1914 wybudowano szyb nr 10 wraz z koksownią wyposażoną w 120 kotłów firmy Still, działającą do 1930. W 1912 koksownia zakładu 4/5 została zmodernizowana przez firmę Koppers. W 1914 Szyb nr 9 zakładu 6/9 otrzymał nowy zjazdowo-materiałowy wyciąg szybowy.
W czasie I wojny światowej wydobycie węgla osiągnęło 2,5 mln ton. W 1914 na terenie Zollverein działało 250 pieców koksowniczych. Produkcja koksu przekroczyła 500 tys. ton rocznie w 1918.
1918–1932.
W 1920 zięć Heniela Werner Carp, zarządzający firmą rodzinną, przyłączył kompleks Zollverein do spółki Phönix AG, specjalizującej się w górnictwie i hutnictwie – uzyskując dla rodziny Heniel udziały w spółce Phönix AG. W 1921 rodzina Heniel i Carp posiadali prawie 10% akcji Phönix AG, a w 1925 Carp zwiększył ich udziały do prawie 20% i stanął jako przewodniczący na czele rady nadzorczej spółki. Wskutek kryzysu gospodarczego, w 1926 koncern Phönix AG (AG für Bergbau und Hüttenbetrieb Phönix; Vereignigte Stahlwerke van der Zypen und Wissener Eisenhütten AG, van der Zypen) wraz z innymi potentatami w branży metalowej i wydobywczej: Thyssen (August Thyssen-Hütte Gewerkschaft, ATH), Rheinische Stahlwerke, Rheinstahl i koncernem Rheinelbe (Deutsch-Luxemburgische Bergwerks- und Hütten AG, Deutsch-Lux; Gelsenkirchener Bergwerks-AG, GBAG; AG Bochumer Verein für Bergbau und Gussstahlfabrikation, Bochumer Verein) utworzyła na wzór United States Steel Corporation grupę Vereinigte Stahlwerke AG. Dla wszystkich kopalni Vereinigte Stahlwerke AG, które znajdowały się w okolicach Gelsenkirchen, koncern zaplanował jedną wspólną koksownię – Nordstern w Gelsenkirchen. Wskutek tego koksownie Zollverein zostały zamknięte, pracowała jedynie koksownia zakładu wydobywczego 1/2. Kopalnie Zollverein zapewniały ok. 50% węgla przerabianego we wspólnej koksowni. Ponadto rozbudowano zakład 4/5, który w 1927 otrzymał nowy szyb wydobywczy Nr. 11.
Szyb nr 12.
W 1928 spółka Gelsenkirchener Bergwerks-AG (GBAG) podjęła decyzję o budowie nowego szybu głównego. Modernistyczny projekt zakładu opracowany przez Fritza Schuppa (1896–1974) i Martina Kremmera (1894–1945) stał się wzorcem dla funkcjonalnej architektury przemysłowej w Niemczech Zachodnich. Kompleks przemysłowy kopalni uchodził w ocenie koncernu Vereinigte Stahlwerke AG za przykład nie tylko „najpiękniejszego kompleksu w Zagłębiu Ruhry, lecz najnowocześniejszego w Niemczech, a nawet w Europie i na całym świecie” (niem. "die schönste Zeche Ruhrgebiets, sondern auch die modernste Deutschlands, ja Europas bzw. der ganzen Welt"). Atrakcyjna architektura przemysłowa kompleksu uważana była za rodzaj reklamy. Zabudowania przemysłowe o prostych, sześciennych formach rozmieszczono wzdłuż dwóch osi głównych przecinających się pod kątem prostym. Centralny punkt założenia tworzy wyciąg szybowy, przed którym znajduje się swoisty cour d'honneur (reprezentacyjny dziedziniec). Gmachy hali i maszynowni powstały na bazie konstrukcji z kratownicy stalowej z fasadami z czerwonej cegły.
Nowy szyb nr 12 – o największej wówczas na świecie zdolności wydobywczej 12 tysięcy ton dziennie (szyby w Zagłębiu Ruhry wydobywały wówczas średnio ok. 2900 tysięcy ton dziennie) – przejął w 1932 wydobycie dotychczasowych czterech zakładów o 11 szybach, które zaczęły pełnić funkcje zaopatrzeniowe. Pozwoliło to na racjonalizację wydobycia. Szyb nr 12 był prawie w pełni zautomatyzowany, co pozwoliło na redukcję liczby zatrudnienia z 1000 do 500. W 1937 szyb nr 12 otrzymał imię byłego dyrektora generalnego Gelsenkirchener Bergwerks-AG Alberta Vöglera – Szyb Albert, od 1941 Szyb Albert Vögler.
1932–1968.
W 1934, wskutek zmian własnościowych kopalnia Zeche Zollverein przeszła do Gelsenkirchener Bergwerks-AG (GBAG), późniejszej Grupy Gelsenkirchen. Nowy szyb pozwolił na zwiększenie wydobycia, które w 1937 wyniosło 3,6 miliona ton. W owym czasie kompleks zatrudniał nieco ponad 6800 pracowników. W 1936 koksownia zakładu 1/2/8 została ponownie uruchomiona, produkując rocznie 200 tysięcy ton koksu. W 1937 starą konstrukcję nad szybem nr 6 zastąpiono nową dwupiętrową.
Okres II wojny światowej kompleks przetrwał bez większych zniszczeń. W 1953 wydobycie osiągnęło 2,4 miliona ton rocznie, plasując kompleks w czołówce zachodnioniemieckich kopalń węgla kamiennego. Po przekształceniu GBAG w Rheinelbe Bergbau AG, zakłady poddano modernizacji i racjonalizacji. W 1953 zamknięto, a następnie zburzono koksownię zakładu 1/2. W 1958 wyciąg szybowy nad szybem nr 1 został zastąpiony przez nową konstrukcję. W okresie od 1960 do 1964 przebudowano zakład 1/2/8 według projektu Fritza Schuppa. W 1964 szyb nr 2 otrzymał wieżę wyciągową z sąsiedniego, zamykano kompleksu Friedlicher Nachbar.
W 1961 postawiono nową centralną koksownię z 192 piecami w systemie Still, którą w 1972–1974 rozbudowano do 304 pieców. W plany architektoniczne zaangażowany był ponownie Fritz Schupp. Początkowo zdolność produkcyjna osiągnęła 5 tysięcy ton koksu dziennie, a po rozbudowie 8600 ton. Ponadto produkowano m.in. smołę (360 ton dziennie), kwas siarkowy (60 ton dziennie), benzen (55 ton dziennie), siarczan amonu i gaz (3,5 miliona metrów sześciennych dziennie).
W latach 1962–1964 zdemontowano konstrukcje zewnętrzne wielu szybów. Szyb nr 4 został wyłączony z wydobycia w 1962. Jego konstrukcja zewnętrzna została przekazana kopalni Holland w dzielnicy Bochum Wattenscheid do rozbudowy nowego centralnego szybu wydobywczego. Rozebrano również konstrukcje szybów nr 3 i nr 7. W 1967 zamknięto zakład 4/11. W 1969 kompleks przemysłowy kopalni i koksowni Zollverein przeszedł w ręce Bergbau AG Essen spółki Ruhrkohle AG.
1968–1986.
Po przejęciu kopalni w 1968 kontynuowano mechanizację i racjonalizację kompleksu. Wydobycie Zollverein osiągnęło wówczas prawie 3 miliony ton rocznie. W 1974 Zollverein połączono z sąsiednim kompleksem Holland. Szyb Holland 3/4/6 zamknięto i wraz z innymi szybami kompleksu Bonifacius użytkowano jako szyb wentylacyjny i szyb zjazdowy. W 1979 zamknięto zakład 6/9.
Od 1980 rozpoczęto wydobycie ostatnich zasobów węgla bitumicznego w Flöz Sonnenschein, co przesunęło wydobycie na północ. Południowe i wschodnie szyby stopniowo zamykano. W 1983 zakończono wydobycie z pola Holland i zawiązano związek wydobywczy z sąsiadującym kompleksem Nordstern. Wydobycie połączonych kopalń Nordstern-Zollverein osiągnęło 3,2 miliony ton rocznie, jednak zasoby węgla zaczęły się wyczerpywać.
23 grudnia 1986 zamknięto wszystkie szyby kopalni Zollverein. Podczas 140 lat działalności w kopalni Zollverein wydobyto łącznie ponad 200 milionów ton węgla. Teren byłej kopalni odkupił rząd kraju związkowego Nadrenii Północnej-Westfalii – Stowarzyszenie na rzecz Rozwoju Kraju Nadrenii Północnej-Westfalii (niem. "Landesentwicklungsgesellschaft Nordrhein-Westfalen", LEG) – z zamiarem objęcia go ochroną konserwatorską.
Wskutek kryzysu przemysłu stalowego i niskiego popytu na koks, centralna koksownia Zollverein została zamknięta w 1993. Następnie planowano sprzedaż koksowni inwestorowi chińskiemu, a po nieudanych negocjacjach zamierzano ją zburzyć. Koksownię uratowano przed wyburzeniem dzięki programowi Internationale Bauausstellung IBA Emscher Park, kiedy to przebudowano jeden z gmachów kompleksu na budynek wystawienniczy. W 1998 koksownię przejęła Fundacja Ochrony Pomników Przemysłu i Kultury Historycznej (niem. "Stiftung Industriedenkmalpflege und Geschichtskultur").
Ochrona konserwatorska i rewitalizacja.
W 1986 kopalnia Zollverein została wpisana na listę zabytków. W 1989 teren Zollverein stał się jedną z lokalizacji IBA Emscher Park, która razem z miastem Essen powołała do życia organizację Bauhütte Zollverein w celu opracowania i realizacji programu rewitalizacji Zollverein. W 2000 koksownia Zollverein została objęta ochroną zabytków. W 2008 Bauhütte Zollverein przekształciła się w Fundację Zollverein (niem. "Stiftung Zollverein"), której celem jest ochrona zabytku, jego komercyjne użytkowanie i promocja. W 2001 kompleks Zollverein został wpisany na listę dziedzictwa kulturowego UNESCO.
Obecny projekt krajobrazu przemysłowego Zollverein (niem. "Industrielandschaft Zollverein") opiera się na masterplanie opracowanym przez firmę Agence Ter.de pod kierownictwem Henriego Bavy z 2003. Główne założenia planu obejmowały zachowanie budynków i struktur przemysłowych oraz przekształcenie okalających je terenów zielonych w przestrzeń ogrodową z systemem ścieżek spacerowych i rowerowych. W 2002 rotterdamska firma Office for Metropolitan Architecture (OMA) pod kierownictwem Rema Koolhaasa otrzymała zlecenie na przygotowanie masterplanu urbanistycznego rozwoju Zollverein. Plan ten przewidywał wprowadzenie nowoczesnych form architektonicznych na teren Zollverein, m.in. przed kompleksem kopalnianym miał stanąć nowoczesny budynek, by przyciągać zwiedzających – zaowocowało to wzniesieniem tzw. gmachu SANAA.
W 2010 miasto Essen wraz z Zagłębiem Ruhry zostało wybrane Europejską Stolicą Kultury – na terenie Zollverein organizowane jest wiele imprez artystycznych w ramach programu Ruhr.2010.
Dalsze plany rozwoju kompleksu Zollverein skupiają się na wspieraniu przemysłu artystycznego ze wskazaniem na design. 3,5 ha obszar pomiędzy kopalnią a koksownią został przeznaczony pod rozbudowę parku dla młodych kreatywnych przedsiębiorstw, obejmującego biura, studia, warsztaty, apartamenty, restauracje oraz hotel.
Zollverein jako ośrodek kultury.
Na terenie kompleksu znajduje się ścieżka muzealna Droga Węgla (niem. "Weg der Kohle") i centrum dla podążających szlakiem kultury przemysłowej. W przebudowanym przez Normana Fostera dawnym budynku kotłowni (niem. "Kesselhaus") znajduje się Ośrodek Wzornictwa Nadrenii Północnej-Westfalii. Na terenie zakładu 1/2/8, przeprojektowanym przez Christopha Mäcklera, umieszczono PACT Zollverein – centrum choreograficzne Nadrenii Północnej-Westfalii. Na terenie zakładu 3/7/10 założono pole doświadczalne oraz warsztat ceramiczny Margarethenhöhe. W dawnej koksowni zorganizowano przestrzeń wystawienniczą dla sztuki współczesnej – znajduje się tu również wystawa z instalacjami przestrzennymi Palast der Projekte autorstwa Ilyi i Emilii Kabakov.
Kohlenwäsche – Ruhr Museum.
Latem 2006 zakończono wieloletnią przebudowę gmachu płukania węgla (niem. "Kohlenwäsche") na terenie zakładu Zollverein 12 według projektu Rema Koolhaasa i Heinricha Bölla. Wolno stojące schody ruchome (55 m długości – najdłuższe wolno stojące schody ruchome na terenie Niemiec) prowadzą do centrum dla zwiedzających na wysokości 24 m.
Od 26 sierpnia do 3 grudnia 2006 odbywała się tu wystawa „ENTRY2006 – Wie werden wir morgen leben zu sehen”, gdzie wystawiono ponad 300 obiektów projektantów i architektów z 20 krajów. Jesienią 2008 do dolnej części gmachu Kohlenwäsche wprowadziło się nowe Muzeum Ruhry (niem. "Ruhr-Museum"), mieszczące się dotychczas w Essen pod nazwą Ruhrlandmuseum.
Gmach Sanaa.
W latach 2003–2006 wzniesiono przy wjeździe na teren kompleksu Zollverein gmach dla prywatnej Szkoły Zarządzania i Projektowania Zollverein (ang. "Zollverein School of Management and Design") według projektu japońskich architektów Kazuyo Sejimy i Ryūe Nishizawy z tokijskiego biura SANAA (ang. "Sejima And Nishizawa And Associates"). Szkoła zbankrutowała po kilku latach działalności w 2008, a do gmachu wprowadziła się na początku 2010 Wyższa Szkoła Sztuki i Muzyki Folkwang (niem. "Folkwang Kunst- und Musikhochschule"), dla której do 2012 powstanie na terenie Zollverein drugi gmach.

</doc>
<doc id="2033955" url="https://pl.wikipedia.org/wiki?curid=2033955" title="Gonatodes albogularis">
Gonatodes albogularis

Gonatodes albogularis – gatunek gada z rodziny Sphaerodactylidae. Występuje w Salwadorze, Hondurasie, Nikaragui, Kostaryce, Panamie i Gwatemali. Prowadzi nadrzewny tryb życia. Zamieszkuje suche i mokre lasy tropikalne. Żywi się małymi bezkręgowcami głównie larwami owadów. Jest jednym z nielicznych gekonowatych, u których występuje wyraźny dymorfizm płciowy. Jest to następstwo dziennej aktywności tego gatunku.

</doc>
<doc id="2033956" url="https://pl.wikipedia.org/wiki?curid=2033956" title="Imad Hakki">
Imad Hakki

Imad Hakki (ur. 1 stycznia 1957) – syryjski szachista, mistrz międzynarodowy od 1987 roku.
Kariera szachowa.
Od końca lat 70. XX wieku należy do ścisłej czołówki syryjskich szachistów. Pomiędzy 1978 a 2008 r. dziewięciokrotnie (w tym 3 razy na I szachownicy) reprezentował narodowe barwy na szachowych olimpiadach. W 1986 r. zdobył brązowy medal za indywidualny wynik na IV szachownicy podczas drużynowych mistrzostw Azji, natomiast w 2007 r. zdobył dwa medale drużynowych mistrzostw panarabskich (srebrny wspólnie z drużyną oraz złoty za indywidualny wynik na III szachownicy).
W 1997 r. zwyciężył w rozegranym w Teheranie turnieju strefowym (eliminacji mistrzostw świata). W 1999 r. zdobył w Adenie tytuł indywidualnego mistrza krajów arabskich, natomiast w 2000 r. zdobył w Bejrucie tytuł wicemistrzowski. Dzięki tym wynikom dwukrotnie uczestniczył rozgrywanych systemem pucharowym turniejach o mistrzostwo świata: w 1999 r. nie pojawił się na starcie mistrzostw w Las Vegas i oddał walkowerem mecz przeciwko Hichamowi Hamdouchiemu, natomiast w 2000 r. w Nowym Delhi w I rundzie przegrał z Ututem Adianto. W 2001 r. zwyciężył w rozegranym w Damaszku finale indywidualnych mistrzostw Syrii. W latach 2001 i 2002 w kolejnych mistrzostwach państw arabskich dwukrotnie zdobył medale brązowe. W 2002 r. zajął I miejsce w otwartym turnieju w Latakii, w 2004 r. zajął IV miejsce (za Ehsanem Ghaemem Maghamim, Mohamadem Al-Modiahkim i Mohamadem Al-Sayedem) w turnieju strefowym rozegranym w Bejrucie oraz podzielił II miejsce w Isfahanie (turniej "Fajr Open", za Tigranem L. Petrosjem, wspólnie z Faridem Abbasowem), natomiast w 2006 i 2007 r. dwukrotnie zwyciężył w kołowych turniejach w Ammanie. W 2009 r. zdobył w Aleppo tytuł mistrza Syrii.
Najwyższy ranking w karierze osiągnął 1 kwietnia 2005 r., z wynikiem 2471 punktów zajmował wówczas 1. miejsce wśród syryjskich szachistów.

</doc>
<doc id="2033957" url="https://pl.wikipedia.org/wiki?curid=2033957" title="Gonatodes alexandermendesi">
Gonatodes alexandermendesi

Gonatodes alexandermendesi – gatunek gada z rodziny Sphaerodactylidae odkryty w Gujanie.

</doc>
<doc id="2033958" url="https://pl.wikipedia.org/wiki?curid=2033958" title="Canal">
Canal

Canal – stacja metra w Madrycie, na linii 2 i 7. Znajduje się w dzielnicy Chamberí, w Madrycie i zlokalizowana jest pomiędzy stacjami Cuatro Caminos, Quevedo (linia 2) oraz Alonso Cano i Islas Filipinas (linia 7). Została otwarta 16 października 1998.

</doc>
<doc id="2033960" url="https://pl.wikipedia.org/wiki?curid=2033960" title="7.7 cm FK 16">
7.7 cm FK 16



</doc>
<doc id="2033963" url="https://pl.wikipedia.org/wiki?curid=2033963" title="Herb Kościana">
Herb Kościana

Herb Kościana – jeden z symboli miasta Kościan w postaci herbu.
Wygląd i symbolika.
Herb przedstawia czerwoną basztę z bramą, dwoma czarnymi prostokątnymi oknami, czerwoną galeryjką ze wspornikami o pięciu kolumnach oraz trójkątnym niebieskim daszkiem zwieńczonym żółtą gałką. Baszta ma konstrukcję drewnianą (gładką).
Historia.
Najstarszą zachowaną pieczęcią herbową miasta jest pieczęć pochodząca z końca XIV wieku odciśnięta na dokumentach z lat 1396, 1397, 1401 i 1408. Przez wieki stosowany był herb przedstawiający basztę z bramą, oknami i galeryjką. Niespodziewanie od 1881 roku miasto zaczęło używać pieczęci z motywem baszty z orłem o rozpostartych skrzydłach nad nią – był to jednak znak ochronny sukienników kościańskich nadany przez króla polskiego Kazimierza Jagiellończyka. W latach wojny i okupacji 1939–1945 hitlerowskie urzędy powróciły do wizerunku herbowego wzorowanego na pieczęciach z XIV i XV wieku. Po zakończeniu II wojny światowej do roku 1950 używano owalnych pieczęci z basztą obronną ale z uwidocznioną ceglaną konstrukcją baszty i zaznaczoną dachówką. Po zmianach ustrojowych 1989 roku opracowano nowy wizerunek herbowy w Muzeum Regionalnym w Kościanie na podstawie pieczęci herbowych z przełomu XIV i XV wieku. Kolorystyka herbu została opracowana na podstawie ustaleń polskiego sfragistyka – Mariana Gumowskiego.

</doc>
<doc id="2033965" url="https://pl.wikipedia.org/wiki?curid=2033965" title="Quevedo (stacja metra)">
Quevedo (stacja metra)

Quevedo – stacja metra w Madrycie, na linii 2. Znajduje się w dzielnicy Chamberí, w Madrycie i zlokalizowana jest pomiędzy stacjami Canal a San Bernardo. Została otwarta 27 grudnia 1925.

</doc>
<doc id="2033966" url="https://pl.wikipedia.org/wiki?curid=2033966" title="Walenty (Miszczuk)">
Walenty (Miszczuk)

Walenty, imię świeckie Timofiej Adamowicz Miszczuk (ur. 14 października 1940 w Brześciu) – metropolita Rosyjskiego Kościoła Prawosławnego.
Życiorys.
Urodził się w rodzinie robotniczej. Jest z pochodzenia Białorusinem. W 1957, po ukończeniu szkoły średniej, wstąpił do seminarium duchownego w Mińsku, jednak po roku nauki musiał przerwać szkołę w celu odbycia służby wojskowej. Ostatecznie ukończył seminarium z wyróżnieniem w 1966. Trzy lata później, 30 marca 1969, złożył wieczyste śluby zakonne w ławrze Troicko-Siergijewskiej. 20 kwietnia tego samego roku metropolita Pimen (Izwiekow) udzielił mu święceń diakońskich, zaś 18 czerwca wyświęcił na hieromnicha. W 1970 ukończył Moskiewską Akademię Duchowną. Swoją pracę poświęcił świętym Grzegorzowi Palamasowi i Mikołajowi Kabazylasowi. Rok później otrzymał godność igumena, zaś w 1972 został wykładowcą moskiewskiego seminarium duchownego.
19 czerwca 1976 otrzymał nominację na biskupa ufijskiego i stierlitamackiego. W związku z tym następnego dnia został podniesiony do godności archimandryty. Uroczysta chirotonia odbyła się 25 lipca tego samego roku w soborze Objawienia Pańskiego w Moskwie z udziałem patriarchy Moskwy i całej Rusi Pimena, metropolity leningradzkiego i nowogrodzkiego Nikodema, metropolity Tallinna i całej Estonii Aleksego, metropolity tulskiego i bielowskiego Juwenaliusza, metropolity mińskiego i całej Białorusi Antoniego oraz arcybiskupa wołokołamskiego Pitirima.
16 listopada 1979 został biskupem zwienigorodzkim, wikariuszem eparchii moskiewskiej i przedstawicielem Patriarchatu Moskiewskiego przy Patriarchacie Antiochii. 26 kwietnia 1985 przeniesiony na katedrę tambowską i miczuryńską, zaś w 1987 – włodzimierską i suzdalską. 30 grudnia 1988 podniesiony do godności arcybiskupiej.
W 1990 wyznaczony na arcybiskupa chersoneskiego. Po dwóch latach przeniesiony na katedrę grodzieńską i wołkowyską. W 1994 został wikariuszem eparchii stawropolskiej z tytułem biskupa bakijskiego oraz rektorem seminarium duchownego w Stawropolu, jednak już po roku został przeniesiony w stan spoczynku. 7 kwietnia 1999 wyznaczony do objęcia katedry orenburskiej i buzułuckiej, od 2004 jako metropolita. W 2011, w związku ze zmianą granic eparchii, jego tytuł uległ zmianie na "metropolita orenburski i saraktaszyński".
Odszedł w stan spoczynku w 2015 w związku z osiągnięciem 75. roku życia. Jako jego stałe miejsce pobytu Święty Synod wyznaczył Moskwę.

</doc>
<doc id="2033967" url="https://pl.wikipedia.org/wiki?curid=2033967" title="10.5 cm leFH 16">
10.5 cm leFH 16



</doc>
<doc id="2033969" url="https://pl.wikipedia.org/wiki?curid=2033969" title="Santarém (stacja kolejowa)">
Santarém (stacja kolejowa)

Santarém – stacja kolejowa w Santarém, w Portugalii. Znajduje się na Linha do Norte.

</doc>
<doc id="2033972" url="https://pl.wikipedia.org/wiki?curid=2033972" title="7.7 cm FK 96 n.A.">
7.7 cm FK 96 n.A.



</doc>
<doc id="2033973" url="https://pl.wikipedia.org/wiki?curid=2033973" title="Herb Środy Wielkopolskiej">
Herb Środy Wielkopolskiej

Herb Środy Wielkopolskiej – jeden z symboli miasta Środa Wielkopolska i gminy Środa Wielkopolska w postaci herbu.
Wygląd i symbolika.
Herb przedstawia na błękitnej tarczy herbowej srebrne, blankowane mury obronne z dwiema srebrnymi, blankowanymi basztami. Każda wieża ma trzy okna w układzie dwa nad jednym. Pomiędzy basztami srebrny hełm garnczkowy skierowany w prawo, a poniżej na murze czerwona tarcza z prawa w skos, a na niej biały orzeł piastowski. Nad hełmem sześcioramienna gwiazda i nad nią półksiężyc rogami do dołu złote.
Historia.
Rysunek herbowy nawiązuje do wizerunku pieczęci miejskiej z XIII i XIV stulecia. Pieczęć pochodząca z dokumentu z 1404 r. z przedstawia m.in. wizerunek klejnotu w postaci pawich piór na szyszaku, druga z 1407 r. zamiast piór przedstawia gwiazdę i odwrócony półksiężyc ponad hełmem. W późniejszych wiekach, na skutek błędnej interpretacji rysunku herbu na pieczęci z XVII wieku, pojawił się rysunek odwróconej łodzi – godło herbu Łodzia. Herb taki potwierdzony został również przez Ministra Spraw Wewnętrznych w 1936 roku. Do tradycyjnego wizerunku herbowego powrócono w roku 2015.

</doc>
<doc id="2033974" url="https://pl.wikipedia.org/wiki?curid=2033974" title="Jadwiga Biernat">
Jadwiga Biernat

Jadwiga Barbara Biernat (ur. 1 listopada 1936 w Mordarce, zm. 29 października 2022 w Limanowej) – polska polityk, posłanka na Sejm PRL VII i VIII kadencji.
Życiorys.
Córka Antoniego i Katarzyny. Po ukończeniu Akademii Rolniczej w Krakowie uzyskała tytuł zawodowy inżyniera zootechnika. W 1959 wstąpiła do Związku Młodzieży Wiejskiej i Zjednoczonego Stronnictwo Ludowego. W latach 1966–1972 wiceprzewodnicząca Zarządu Wojewódzkiego ZMW w Krakowie. Zasiadała w prezydium Wojewódzkiego Komitetu ZSL i w Wojewódzkiej Radzie Narodowej. W 1970 była wiceprzewodniczącą Zarządu Wojewódzkiego Towarzystwa Przyjaźni Polsko-Radzieckiej w Krakowie. W 1972 została sekretarzem Wojewódzkiego Komitetu ZSL w Krakowie. W 1976 uzyskała mandat posłanki na Sejm PRL VII kadencji w okręgu Nowy Sącz. Zasiadała w Komisji Handlu Wewnętrznego, Drobnej Wytwórczości i Usług oraz w Komisji Prac Ustawodawczych. W 1980 uzyskała reelekcję w okręgu Gniezno. Zasiadała w Komisji Handlu Wewnętrznego, Drobnej Wytwórczości i Usług, Komisji Prac Ustawodawczych oraz w Komisji Rynku Wewnętrznego, Drobnej Wytwórczości i Usług. Od 1974 członkini Naczelnego Komitetu ZSL i kierowniczka Wydziału Organizacyjnego ZSL. Była także członkinią Sekretariatu NK, wiceprzewodniczącą Krajowej Rady Kobiet Polskich, przewodniczącą Rady Kół Gospodyń Wiejskich Centralnego Związku Kółek Rolniczych i członkinią Ogólnopolskiego Komitetu Frontu Jedności Narodu oraz dyrektorem Departamentu Współpracy z Konsumentem Ministerstwa Handlu Wewnętrznego i Usług.
Pochowana 3 listopada 2022 w Limanowej.

</doc>
<doc id="2033975" url="https://pl.wikipedia.org/wiki?curid=2033975" title="Port lotniczy Aguascalientes">
Port lotniczy Aguascalientes

Port lotniczy Aguascalientes (IATA: AGU, ICAO: MMAS) – port lotniczy położony 24 km na południe od Aguascalientes, w stanie Aguascalientes, w Meksyku.

</doc>
<doc id="2033977" url="https://pl.wikipedia.org/wiki?curid=2033977" title="CNOT">
CNOT



</doc>
<doc id="2033984" url="https://pl.wikipedia.org/wiki?curid=2033984" title="Herb Pleszewa">
Herb Pleszewa

Herb Pleszewa – jeden z symboli miasta Pleszew i gminy Pleszew w postaci herbu. Najstarszy wizerunek herbowy pochodzi z 1584 roku.
Wygląd i symbolika.
Herb przedstawia w błękitnej tarczy blankowaną wieżę obronną, bez dachu z dwiema strzelnicami i bramą wjazdową, z czterema kulami armatnimi umieszczonymi pod nią. Wieża jest koloru białego (srebrnego), kule koloru żółtego (złotego).

</doc>
<doc id="2033985" url="https://pl.wikipedia.org/wiki?curid=2033985" title="Kim Kuk-jin">
Kim Kuk-jin

Kim Kuk-jin (ur. 5 stycznia 1989 roku) – koreański piłkarz grający na pozycji pomocnika w FC Wil. Zawodnik mierzy 175 cm i waży 68 kg.

</doc>
<doc id="2033987" url="https://pl.wikipedia.org/wiki?curid=2033987" title="Władysław Cabaj">
Władysław Cabaj

Władysław Cabaj (ur. 7 grudnia 1916 w Cleveland, zm. 28 października 1991) – polski polityk, poseł na Sejm PRL III, IV, V, VI, VII i VIII kadencji z ramienia Zjednoczonego Stronnictwa Ludowego, wiceprzewodniczący Komitetu Krakowskiego Frontu Jedności Narodu.
Życiorys.
Syn Józefa i Józefy. W 1938 przystąpił do Związku Młodzieży Wiejskiej RP „Wici” (działał w nim także po wojnie). Podczas okupacji był żołnierzem Armii Krajowej (1942–1945) i Batalionów Chłopskich. W 1946 uzyskał tytuł zawodowy magistra agrotechnika na Wydziale Rolnym Uniwersytetu Jagiellońskiego (rozpoczął studia przed wojną, a po niej je ukończył) i podjął pracę w Izbie Rolniczej w Rabie Wyżnej, która wkrótce została przejęta przez Związek Samopomocy Chłopskiej. Władysław Cabaj pełnił w ZSCh liczne funkcje, m.in. prezesa zarządu wojewódzkiego w Krakowie (został nim w listopadzie 1956). W podobnym czasie został prezesem Wojewódzkiego Związku Kółek Rolniczych w Krakowie, pełnił tę funkcję do 1969. W latach 1969–1972 był wiceprzewodniczącym prezydium Wojewódzkiej Rady Narodowej w Krakowie. 1 lipca 1975 został zastępcą przewodniczącego Rady Narodowej w Krakowie.
Należał do Stronnictwa Ludowego pod koniec działalności tej partii, w 1949 przystąpił z nią do ZSL. 5 listopada 1956 zasiadł w prezydium Wojewódzkiego Komitetu tego ugrupowania w Krakowie. Potem został wiceprezesem, a 5 stycznia 1972 prezesem WK ZSL (od 1975 do 3 grudnia 1983 był prezesem Krakowskiego Komitetu partii). W 1961 uzyskał mandat posła na Sejm PRL III kadencji w okręgu Nowy Sącz. W 1965, 1969, 1972, 1976 i 1980 uzyskiwał reelekcję. Do Sejmu IV kadencji dostał się z okręgu Nowy Sącz, do V i VII z okręgu Kraków, do VI z okręgu Chrzanów, a do VIII z okręgu Kraków-Miasto. Od III do VIII kadencji nieprzerwanie zasiadał w Komisji Rolnictwa i Przemysłu Spożywczego. W Sejmie VIII kadencji zasiadał także w Komisji Przemysłu Ciężkiego, Maszynowego i Hutnictwa, Komisji Planu Gospodarczego, Budżetu i Finansów oraz w Komisji Przemysłu. Pełnił także funkcję prezesa Wojewódzkiego Komitetu ZSL w Krakowie.
Pochowany na Cmentarzu Rakowickim w Krakowie.

</doc>
<doc id="2033988" url="https://pl.wikipedia.org/wiki?curid=2033988" title="Linke Rheinstrecke">
Linke Rheinstrecke

Linke Rheinstrecke – znana z malowniczych widoków, dwutorowa zelektryfikowana linia kolejowa o długości 181 km od Kolonii przez Bonn, Koblencję i Bingen am Rhein do Moguncji. Jest położona w pobliżu zachodniego (lewego) brzegu Renu i w większości przystosowana do prędkości 160 km/h między Kolonią a Koblencją oraz między Bingen am Rhein i Moguncją. Prędkość pomiędzy Koblencją i Bingen am Rhein jest ograniczone ze względu na charakterystyczne meandry na Renie.

</doc>
<doc id="2033990" url="https://pl.wikipedia.org/wiki?curid=2033990" title="Kara Winger">
Kara Winger

Kara Patterson-Winger (ur. 10 kwietnia 1986 w Seattle) – amerykańska lekkoatletka specjalizująca się w rzucie oszczepem.
W 2008 roku zajęła 41. miejsce w eliminacjach konkursu oszczepniczek i nie awansowała do finału podczas igrzysk olimpijskich w Pekinie. Bez powodzenia startowała w mistrzostwach świata. Jako juniorka zdobyła srebro mistrzostw panamerykańskich. Reprezentowała Amerykę w zawodach pucharu interkontynentalnego w 2010. Srebrna medalistka igrzysk panamerykańskich w Toronto (2015). Złota medalistka mistrzostw Stanów Zjednoczonych w 2008, 2009, 2010 i 2011 roku.
Rekord życiowy: 68,11 (2 września 2022, Bruksela) – rekord Stanów Zjednoczonych.
Jej mężem jest amerykański lekkoatleta Russ Winger.

</doc>
<doc id="2033993" url="https://pl.wikipedia.org/wiki?curid=2033993" title="Gulfstream International Airlines">
Gulfstream International Airlines

Gulfstream International Airlines - amerykańska linia lotnicza z siedzibą w Dania Beach, w stanie Floryda.
Flota.
Flota Gulfstream International Airlines.

</doc>
<doc id="2033994" url="https://pl.wikipedia.org/wiki?curid=2033994" title="Kanał Obrzański">
Kanał Obrzański



</doc>
<doc id="2033998" url="https://pl.wikipedia.org/wiki?curid=2033998" title="Mingazzini">
Mingazzini



</doc>
<doc id="2034001" url="https://pl.wikipedia.org/wiki?curid=2034001" title="Nick Junior">
Nick Junior



</doc>
<doc id="2034006" url="https://pl.wikipedia.org/wiki?curid=2034006" title="Adolf Sowiński">
Adolf Sowiński

Adolf Jan Sowiński (ur. 2 stycznia 1914 w Kielcach, zm. 3 grudnia 1963 w Pruszkowie) – poeta, prozaik, krytyk, tłumacz. Opublikował wiele prac związanych z rejonem Kielecczyzny. Przekładał z języka francuskiego (France’a, Maupassanta, Voltaire’a), niemieckiego (Brechta) i greckiego (Lukiana).
Ukończył w 1933 roku Gimnazjum im. Mikołaja Reja w Kielcach. W trakcie nauki, w latach 1931–1932, wydawał pismo „Echa Szkolne”.
Odznaczony m.in. Krzyżem Kawalerskim Orderu Odrodzenia Polski (1955).

</doc>
<doc id="2034011" url="https://pl.wikipedia.org/wiki?curid=2034011" title="Ulica Piotra Ściegiennego w Katowicach">
Ulica Piotra Ściegiennego w Katowicach

Ulica księdza Piotra Ściegiennego w Katowicach – ulica w Katowicach, przebijająca przez obszar dwóch jednostkach pomocniczych: Dębu i Wełnowca-Józefowca. Ulica ta rozpoczyna swój bieg od skrzyżowania z ul. Krzyżową i ul. Szczecińską w rejonie Józefowca. Następnie biegnie południkowo krzyżując się między innymi z ulicą Słoneczną, ulicą Błękitną i ulicą Johna Baildona. Kończy swój bieg przy skrzyżowaniu z ulicą Chorzowską (DTŚ, DK79, DW902). Droga pełni funkcję łączącą osiedle Dębowe Tarasy i centrum handlowe Silesia City Center z ulicą Chorzowską (DTŚ).
Historia.
Droga została wytyczona w 1937 roku; nadano jej nazwę "ul. św. Ducha". W latach niemieckiej okupacji Polski (1939–1945) nosiła nazwę "Hohe Aehren"; w latach 1945–1951 "ul. św. Ducha"; od 1951 roku "ul. Piotra Ściegiennego" (w czasach PRL nie używano przed imieniem słowa „księdza” lub „ks.”).
Pod koniec dwudziestolecia międzywojennego pod numerem "30" istniał zakład budowlano-remontowy oraz Katowicka Fabryka Pasów. Ulica jest wspomniana w powieści Aleksandra Baumgardtena "Spotkanie z jutrem", opowiadającej o przybyłych w 1945 roku do Katowic lwowiakach-wysiedleńcach:
Opis.
Ulica ks. Piotra Ściegiennego jest drogą publiczną klasy KDZ 1/2, włączona została do ruchu trasy DTŚ na zasadach prawoskrętu. Planowane jest wybudowanie publicznej drogi głównej KDG 1/4, umożliwiającej powiązanie ulic Dębowej i ks. P. Ściegiennego z węzłem DTŚ "Nowe Centrum", a także docelowo połączenie ulicy Złotej i ulicy Misjonarzy Oblatów MN. Odprowadzenie wód opadowych z terenów przyległych do ulicy odbywa się systemem rurociągów do kolektora wód opadowych Ø 1200 mm w ulicy P. Ściegiennego poprzez separator oleju i błota do potoku Rawa.
W 2006 roku ulicę przebudowano na odcinku od skrzyżowania z DTŚ do skrzyżowania z ulicą Słoneczną. Wartość inwestycji wyniosła 2 875 000 zł. Przebudowano nawierzchnię drogową (droga asfaltobetonowa, chodniki z kostki szarej, wjazdy z kostki czerwonej, krawężnik, obrzeża, ciek betonowy), oświetlenie oraz kanalizację deszczową.
Przez część ulicy prowadzi Szlak Spacerowy do Parku Śląskiego w Chorzowie. Ulicą kursują linie autobusowe ZTM.
Obiekty i instytucje.
Przy ulicy ks. Piotra Ściegiennego istnieją obiekty objęte ochroną konserwatorską: zabytkowy krzyż na rogu ulic ks. P. Ściegiennego i Szczecińskiej oraz zabytkowe budynki mieszkalne z lat trzydziestych XX wieku (ul. P. Ściegiennego 7a, 9). Pod koniec lat czterdziestych XX wieku w rejonie ulic Morelowej i P. Ściegiennego wzniesiono osiedle tzw. fińskich domków dla pracowników kopalni kopalni "Gottwald". W latach pięćdziesiątych XX wieku wybudowano bloki mieszkalne dla hutników z wełnowieckiej huty "Silesia".
Na rogu ulic ks. P. Ściegiennego i Chorzowskiej znajduje się Katowice Business Point – budynek biurowo-konferencyjny z dodatkową funkcją handlowo-usługową; wzniesiony w latach 2008–2010. Posiada 11 kondygnacji nadziemnych i 3 podziemne, powierzchnię użytkową 17 200 m2 i 200 miejsc parkingowych. Obiekt wspólnie zaprojektowały biura architektoniczne Jaspers Eyers &amp; Partners (z Belgii) oraz Konior &amp; Partners (z Polski).
Przy ulicy ks. Piotra Ściegiennego według stanu z 2021 roku swoją siedzibę mają m.in.: firmy i przedsiębiorstwa handlowo-usługowe i hurtownie, Miejskie Przedszkole nr 27 oraz stacja paliw.

</doc>
<doc id="2034012" url="https://pl.wikipedia.org/wiki?curid=2034012" title="Strzępiel pisarz">
Strzępiel pisarz

Strzępiel pisarz, ("Serranus scriba") – gatunek ryby okoniokształtnej z rodziny strzępielowatych (Serranidae).
Występowanie.
Wschodni Atlantyk od Zatoki Biskajskiej do południowej Afryki, także Morze Śródziemne i Czarne. 
Żyje w płytkich wodach przybrzeżnych, najczęściej na głębokości powyżej 30 m, nad dnem skalistym na łąkach glonorostów lub traw morskich. Żyje samotnie na wydzielonym terytorium, które broni przed innymi osobnikami tego samego gatunku.
Opis.
Dorasta maksymalnie do 25 cm długości. Ciało podłużnie owalne. Pokryte drobnymi grzebykowatymi łuskami, także na głowie i żuchwie. Pokrywa skrzelowa z 2 kolcami. Otwór gębowy szeroki z wysuwalnymi szczękami. Uzębienie w postaci małych, spiczastych zębów. Płetwa grzbietowa długa, podparta 10 promieniami twardymi i 14–16 miękkimi. Płetwa odbytowa podparta 2 twardymi i 7–8 miękkimi promieniami. Płetwa ogonowa zaokrąglona.
Ubarwienie: grzbiet i boki czerwonawo- lub żółtawobrązowe, pokryte 4–7 ciemnymi, niekiedy rozdzielającymi się poprzecznymi pasami. Dorosłe osobniki z dużą niebieską lub fioletową plamą na boku, schodzącą na brzuch. Głowa pokryta niebieskim lub czerwonym deseniem wijących się plam, przypominających pismo arabskie, wygląd deseniu stał się podstawą nazwy gatunkowej "scriba" – pisarz.
Odżywianie.
Odżywia się małymi rybami ławicowymi, czasami także skorupiakami i mięczakami.
Rozród.
Tarło odbywa się od maja do sierpnia. Jest obojnakiem wytwarzającym w tym samym czasie żywotne jaja i plemniki i może dochodzić do samozapłodnienia. Jaja są przyklejane do kamieni blisko brzegu.

</doc>
<doc id="2034013" url="https://pl.wikipedia.org/wiki?curid=2034013" title="Serranus scriba">
Serranus scriba



</doc>
<doc id="2034015" url="https://pl.wikipedia.org/wiki?curid=2034015" title="Konstanty Troczyński">
Konstanty Troczyński

Konstanty Troczyński (ur. 9 grudnia 1906 w Częstochowie, zginął 27 maja 1942 w Oświęcimiu) – polski teoretyk literatury, krytyk literacki i teatralny, prekursor strukturalizmu. 
Życiorys.
Absolwent Państwowego Gimnazjum im. Karola Marcinkowskiego w Poznaniu. Po maturze studiował na Uniwersytecie Poznańskim równocześnie polonistykę (seminarium prof. Tadeusza Grabowskiego) i socjologię (seminarium prof. Floriana Znanieckiego). Należał do koła poznańskiego Myśli Mocarstwowej, był redaktorem naczelnym wydawanego przez tę organizację miesięcznika „Myśl Mocarstwowa” (1927–28). W 1929 ukończył studia i otrzymał stopień doktora filozofii na podstawie pracy "Teoria poetyki. Szkic z zakresu metodologii nauki o literaturze." W latach 1929–1932 wyjeżdżał na stypendia do Paryża, Lipska i Berlina, prowadząc studia z estetyki i socjologii literatury, pracował również jako nauczyciel w szkołach średnich. W latach 1934–1937 kierownikiem literackim i referentem prasowym rozgłośni poznańskiej Polskiego Radia. W 1937 został docentem Uniwersytetu Poznańskiego, w 1939 otrzymał habilitację na podstawie "Rozprawy o krytyce literackiej" (1931) oraz książki "Artysta i dzieło. Studium o „Próchnie” Wacława Berenta" (1938). 
Troczyński był aktywnym uczestnikiem poznańskiego życia kulturalnego. Współpracował z czasopismami: „Literatura i Sztuka” (1928), „Życie Literackie” (1928, 1934–1935), „Dziennik Poznański” (1929, 1930, 1932–1939), „Prom” (1932–1933), „Pion” (1933–1934), „Tęcza” (1933, 1937–1938), „Antena” (1935), „Bunt Młodych” (1936), „Kultura” (1936), „Teatr” (1937). W latach 1935–1939 systematycznie publikował recenzje teatralne „Nowym Kurierze”. 
Po agresji Niemiec na Polskę został w grudniu 1939 wysiedlony z Poznania. Po krótkim pobycie w Sandomierskiem zamieszkał w Krakowie. Pracował w sklepie rybnym, po nawiązaniu kontaktów z ruchem oporu wykładał w tajnej podchorążówce. Został aresztowany 16 kwietnia 1942 roku w Kawiarni Plastyków przy ul. Łobzowskiej 3. Osadzony najpierw w więzieniu Montelupich, trafił 25 kwietnia 1942 do KL Auschwitz (numer więźniarski: 33185), gdzie 27 maja 1942 poniósł śmierć przez rozstrzelanie w masowej egzekucji pod Ścianą Straceń. 

</doc>
<doc id="2034017" url="https://pl.wikipedia.org/wiki?curid=2034017" title="Ulica Ściegiennego w Katowicach">
Ulica Ściegiennego w Katowicach



</doc>
<doc id="2034018" url="https://pl.wikipedia.org/wiki?curid=2034018" title="Ulica księdza Piotra Ściegiennego w Katowicach">
Ulica księdza Piotra Ściegiennego w Katowicach



</doc>
<doc id="2034019" url="https://pl.wikipedia.org/wiki?curid=2034019" title="HRT 1">
HRT 1

HRT 1 (dawniej TVZ1) – pierwszy program chorwackiej telewizji publicznej.
Kanał powstał w 15 maja 1956. W 1990 roku "TVZ1" zmienił swoją nazwę na "HRT 1".
Główny program informacyjny HRT1, emitowany codziennie o 12:00, 19:00 oraz między 22:00 a 23:00, nosi nazwę Dnevnik. Kilkakrotnie w ciągu dnia emitowane są również krótsze wydania dziennika, pod nazwą "Vijesti". Na antenie chorwackiej telewizji jest także emitowane, m.in.:

</doc>
<doc id="2034022" url="https://pl.wikipedia.org/wiki?curid=2034022" title="Hrabstwo Winnebago (Iowa)">
Hrabstwo Winnebago (Iowa)

Hrabstwo Winnebago – hrabstwo w Stanach Zjednoczonych w stanie Iowa.

</doc>
<doc id="2034024" url="https://pl.wikipedia.org/wiki?curid=2034024" title="Lake Mills (Iowa)">
Lake Mills (Iowa)

Lake Mills – miasto w Stanach Zjednoczonych, w stanie Iowa, w hrabstwie Winnebago. Zgodnie ze spisem statystycznym z 2000 roku, miasto liczyło 2 140 mieszkańców.

</doc>
<doc id="2034025" url="https://pl.wikipedia.org/wiki?curid=2034025" title="Promieniotwórczość ciężkojonowa">
Promieniotwórczość ciężkojonowa

Promieniotwórczość ciężkojonowa, rozpad egzotyczny (ang. "cluster decay", rozpad klastrowy) – rozpad jądra atomowego, podczas którego następuje emisja klastra (zlepka, grupy) nukleonów tworzących jądro atomowe cięższe od jądra helu-4 (cząstki α). Ten typ rozpadu dotyczy jedynie nuklidów alfa promieniotwórczych i prawdopodobieństwo jego zajścia jest bardzo małe, tj. nawet do kilkunastu rzędów wielkości mniejsze niż prawdopodobieństwo rozpadu alfa.
Jest to pośredni sposób rozpadu między powszechnie zachodzącym dla jąder o liczbie atomowej większej od 82 rozpadem alfa a spontanicznym rozszczepieniem najcięższych nuklidów. Różnica między spontanicznym rozszczepieniem a rozpadem egzotycznym leży w tym, że podczas rozszczepienia jądro macierzyste ulega podziałowi na dwa jądra o probabilistycznym rozkładzie liczb atomowych i masowych oraz w przybliżeniu równych masach, natomiast promieniotwórczość ciężkojonowa daje ściśle określony sposób rozpadu, a produkty mają znacząco różne masy (np. produkty rozpadu 223Ra: 209Pb i 14C).
Najbardziej prawdopodobnym rozpadem jest ten z emisją jądra 14C, rozpady z emisją cięższych jąder są mniej prawdopodobne, prawdopodobieństwo ich zajścia jest nawet kilka rzędów wielkości mniejsze niż emisji jądra węgla-14.

</doc>
<doc id="2034028" url="https://pl.wikipedia.org/wiki?curid=2034028" title="Widukind Lenz">
Widukind Lenz

Widukind Lenz (ur. 4 lutego 1919 w Eichenau, zm. 25 lutego 1995 w Münster) – niemiecki lekarz pediatra, genetyk kliniczny. W 1961 jako pierwszy rozpoznał zespół wad wrodzonych spowodowanych talidomidem (embriopatia talidomidowa) i zwrócił uwagę na teratogenne właściwości tego leku. Opisał też wiele innych zespołów wad wrodzonych: syndaktylię Cenaniego-Lenza, dysplazję Lenza, zespół Lenza-Majewskiego, zespół dysmeliczny Wiedemanna. Był redaktorem czasopisma „Human Genetics”, opublikował podręcznik genetyki klinicznej.
Był synem Fritza Lenza, genetyka i eugenika. W latach 1937–1943 studiował medycynę na Uniwersytecie w Tybindze, Uniwersytecie Fryderyka Wilhelma w Berlinie, Uniwersytecie w Pradze i Uniwersytecie w Greifswaldzie. Podczas II wojny światowej był lekarzem wojskowym w Luftwaffe. Następnie związany z wydziałem biochemii Uniwersytetu w Getyndze i wydziałem medycznym Uniwersytetu w Kilonii. Od 1952 ordynator kliniki dziecięcej w Eppendorfie. Od 1962 profesor pediatrii na Uniwersytecie w Hamburgu. W 1965 został dyrektorem Instytutu Genetyki Człowieka w Münster.

</doc>
<doc id="2034030" url="https://pl.wikipedia.org/wiki?curid=2034030" title="Mimik">
Mimik

Mimik ("Donacobius atricapilla") – gatunek średniej wielkości ptaka z monotypowej rodziny mimików (Donacobiidae). Zasiedla północną, centralną i wschodnią Amerykę Południową. Nie jest zagrożony.
Systematyka.
Po raz pierwszy zgodnie z zasadami nazewnictwa binominalnego opisany w 1766 roku w 12. edycji "Systema Naturae" przez szwedzkiego przyrodnika Karola Linneusza pod nazwą "Turdus atricapilla". Dawniej zaliczany był do strzyżyków (Troglodytidae) lub przedrzeźniaczy (Mimidae), obecnie umieszczony w monotypowej rodzinie mimików, której jest jedynym przedstawicielem. Najbliżej spokrewniony jest z madagaskarniczkami (Bernieridae). Wyróżniono cztery podgatunki:
Występowanie.
Mimik występuje w północnej, centralnej i wschodniej Ameryce Południowej. Południowa granica jego zasięgu przebiega w północnej Argentynie i południowej Brazylii. Zachodnia w skrajnie wschodniej Panamie, Kolumbii oraz na wschód od Andów w Ekwadorze, Peru i Boliwii. Nie występuje w większości wschodniej Brazylii. Zazwyczaj spotykany do wysokości 600 m n.p.m. Jego środowiskiem są krzewiaste, nadrzeczne zarośla.
Morfologia.
Dawniej zaliczany do rodziny strzyżyków, jest jednak większy i inaczej (nie tak maskująco) ubarwiony. Mierzy 22 cm, waży 30–40 g. Ma czarny wierzch ciała, z brązowawymi skrzydłami, żółtymi oczami i czarnym dziobem. Okolice karku pomarańczowe, spód ciała jasnokremowy z delikatnym prążkowaniem po bokach. Nogi są szare, ogon ma białe zakończenia sterówek.
Zachowanie.
Jest hałaśliwy, pary często razem śpiewają, wydają serie gwizdów. Mogą też głośno tokować, przy czym rozkładają ogon. Pożywia się parami, często blisko wody.
Status.
Międzynarodowa Unia Ochrony Przyrody (IUCN) uznaje mimika za gatunek najmniejszej troski (LC – "Least Concern") nieprzerwanie od 1988 roku. Ptak ten opisywany jest jako pospolity. Liczebność światowej populacji, według szacunków organizacji Partners in Flight z 2019 roku, mieści się w przedziale 5–50 milionów dorosłych osobników. Trend liczebności populacji uznawany jest za spadkowy.

</doc>
<doc id="2034031" url="https://pl.wikipedia.org/wiki?curid=2034031" title="Leland (Iowa)">
Leland (Iowa)

Leland – miasto w Stanach Zjednoczonych, w stanie Iowa, w hrabstwie Winnebago. Zgodnie ze spisem statystycznym z 2000 roku, miasto liczyło 258 mieszkańców.

</doc>
<doc id="2034033" url="https://pl.wikipedia.org/wiki?curid=2034033" title="Mimiki">
Mimiki



</doc>
<doc id="2034034" url="https://pl.wikipedia.org/wiki?curid=2034034" title="Donacobius">
Donacobius



</doc>
<doc id="2034035" url="https://pl.wikipedia.org/wiki?curid=2034035" title="Rita Kas-Fromm">
Rita Kas-Fromm

Rita Kas-Fromm (ur. 8 października 1956) – niemiecka szachistka pochodzenia węgierskiego, mistrzyni międzynarodowa od 1984 roku.
Kariera szachowa.
W 1977 r. zdobyła w Nowym Sadzie srebrny medal Pucharu Europy juniorek do 20 lat (były to wówczas nieoficjalne mistrzostwa Europy w tej kategorii wiekowej) oraz podzieliła I m. (wspólnie z Annett Wagner-Michel i Tatianą Zatułowską) w międzynarodowym turnieju w Nałęczowie. W latach 1978 i 1984 dwukrotnie wystąpiła w reprezentacji Węgier na szachowych olimpiadach, w 1978 r. zdobywając w Buenos Aires drużynowy srebrny medal. W 1982 r. podzieliła II m. (za Elżbietą Sosnowską, wspólnie z Elisabetą Polihroniade) w Piotrkowie Trybunalskim, natomiast w 1984 r. podzieliła V m. (za Iriną Lewitiną, Natalią Alechiną, Mariją Petrović i Ildikó Mádl, wspólnie z m.in. Margaritą Wojską) w turnieju w Budapeszcie.
W połowie lat 80. na arenie międzynarodowej zaczęła reprezentować barwy Republiki Federalnej Niemiec. W 1988 r. zdobyła w Braunfels tytuł mistrzyni tego kraju oraz podzieliła III m. (za Pawliną Czilingirową i Friederike Wohlers-Armas, wspólnie z m.in. Aną-Marią Botsari) w Dortmundzie, natomiast w 1989 r. w mieście tym zajęła III m. (za Agnieszką Brustman i Hanną Ereńską-Radzewską). W 1990 r. zajęła III m. (za Naną Ioseliani i Lidią Siemionową) w Hamburgu, natomiast w 1991 r. uczestniczyła w turnieju strefowym (eliminacji mistrzostw świata) w grazu, w którym zajęła VII miejsce. W 1993 r. podzieliła I-III m. (wspólnie z Mariną Olbrich i Gundulą Heinatz) w finale mistrzostw Niemiec, zwyciężyła również (wspólnie z Elišką Richtrovą) w Farum. W kolejnych latach znacznie ograniczyła turniejową aktywność, startując prawie wyłącznie w rozgrywkach niemieckiej Bundesligi.
Najwyższy ranking w karierze osiągnęła 1 lipca 1990 r., z wynikiem 2260 punktów dzieliła wówczas 3. miejsce (za Barbarą Hund i Giselą Fischdick, wspólnie z Anją Dahlgrün) wśród niemieckich szachistek.

</doc>
<doc id="2034036" url="https://pl.wikipedia.org/wiki?curid=2034036" title="Donacobius atricapilla">
Donacobius atricapilla



</doc>
<doc id="2034037" url="https://pl.wikipedia.org/wiki?curid=2034037" title="Rita Kas">
Rita Kas



</doc>
<doc id="2034038" url="https://pl.wikipedia.org/wiki?curid=2034038" title="Donacobiidae">
Donacobiidae



</doc>
<doc id="2034039" url="https://pl.wikipedia.org/wiki?curid=2034039" title="Rake (Iowa)">
Rake (Iowa)

Rake – miasto w Stanach Zjednoczonych, w stanie Iowa, w hrabstwie Winnebago. Zgodnie ze spisem statystycznym z 2000 roku, miasto liczyło 227 mieszkańców.

</doc>
<doc id="2034042" url="https://pl.wikipedia.org/wiki?curid=2034042" title="Scarville (Iowa)">
Scarville (Iowa)

Scarville – miasto w Stanach Zjednoczonych, w stanie Iowa, w hrabstwie Winnebago. Zgodnie ze spisem statystycznym z 2000 roku, miasto liczyło 97 mieszkańców.

</doc>
<doc id="2034045" url="https://pl.wikipedia.org/wiki?curid=2034045" title="Thompson (Iowa)">
Thompson (Iowa)

Thompson – miasto w Stanach Zjednoczonych, w stanie Iowa, w hrabstwie Winnebago. Zgodnie ze spisem statystycznym
z 2000 miasto liczyło 596 mieszkańców.

</doc>
<doc id="2034047" url="https://pl.wikipedia.org/wiki?curid=2034047" title="Ferrari F1-2000">
Ferrari F1-2000

Ferrari F1-2000 – samochód Formuły 1, zaprojektowany przez Rory Byrne'a dla zespołu Ferrari na sezon 2000. Model był rozwinięciem poprzednich konstrukcji: F300 i F399. Używał tej samej skrzyni biegów, ale nowej jednostki napędowej, Tipo049. W porównaniu do poprzednich modeli miał również poprawioną aerodynamikę. Kierowcami byli Michael Schumacher oraz Rubens Barrichello, który zastąpił Eddiego Irvine'a. Kierowcą testowym był Luca Badoer.
Schumacher zdobył tym samochodem tytuł mistrza świata kierowców, co oznaczało, że był to pierwszy tytuł dla kierowcy Ferrari od roku 1979. Zespół obronił także tytuł w klasyfikacji konstruktorów. Dziewięć zwycięstw Schumachera w sezonie było wyrównaniem rekordu Nigela Mansella z 1992 oraz samego Schumachera z roku 1995.
Samochód zdobył nagrodę dla najlepszego samochodu wyścigowego roku, przyznawaną przez "Autosport"

</doc>
<doc id="2034049" url="https://pl.wikipedia.org/wiki?curid=2034049" title="Lateχ">
Lateχ



</doc>
<doc id="2034050" url="https://pl.wikipedia.org/wiki?curid=2034050" title="Tephrodornithidae">
Tephrodornithidae



</doc>
<doc id="2034054" url="https://pl.wikipedia.org/wiki?curid=2034054" title="Obyczajowość związana z małżeństwem">
Obyczajowość związana z małżeństwem

Małżeństwo w Chinach.
Przez tysiące lat małżeństwo w Chinach było prywatną umową zawieraną między dwiema rodzinami i nierejestrowaną przez władze. Małżonkowie wybierani przez rodziców często oglądali się po raz pierwszy w dniu ślubu. Przy takim systemie zawierania małżeństw nie było miejsca na przedmałżeńską miłość.
Małżeństwa w starożytnych Chinach zasadniczo były poligamiczne. Zasadą utrzymania ich były dwa czynniki: tolerancja i surowe przestrzeganie formy zachowania zmuszające do wzajemnej grzeczności. Poligamia w Chinach była zjawiskiem o znacznie szerszej skali niż gdzie indziej i przetrwała o wiele dłużej niż w innych systemach kulturowo-cywilizacyjnych.
W rodzinie ukształtowanej według konfucjańskich zasad kobieta od dziecka podlegała dyskryminacji, zajmowała nierównoprawną, podrzędną pozycję. W tradycyjnym społeczeństwie chińskim istniały trzy możliwości rozwiązywania małżeństw (jedna z nich polegała na jednostronnej deklaracji rozwodu przez męża).
Rewolucja przemysłowa, polityczna i społeczna, która ogarnęła Chiny w pierwszej połowie XX wieku, doprowadziła do zasadniczych zmian w stosunkach rodzinnych. Znaczne zmiany obyczajowe zaszły w latach 50. XX wieku, po przejęciu władzy w Chinach kontynentalnych przez partię komunistyczną. W 1950 roku uchwalono "nowe prawo małżeńskie" które radykalnie zerwało z istniejącymi wcześniej patriarchalnymi tradycjami chińskich małżeństw.
Małżeństwo w Indiach.
Małżeństwo w hinduizmie.
W starożytnych Indiach, jak podaje Joanna Żak-Bucholc, najdawniejsze ślady dotyczące form zawierania małżeństwa pochodzą z czasów kultury Indusu, które zachowały się w (późniejszych, gdyż samo pismo kultury Indusu nie zostało dotąd odczytane) księgach prawnych, wzmiankujących np. o formie małżeństwa zwanej "gandharwa" czy o zwyczaju "swajamwara". Były one żywe na zachodzie Indii, czyli tam, gdzie Ariowie idący z północnego wschodu dotarli najpóźniej; tam, gdzie rozwinął się, niemający nic wspólnego z braminizmem, buddyzm i dźinizm; tam, gdzie przetrwały relikty z czasów cywilizacji Indusu.
W następnym okresie dziejów starożytnych Indii małżeństwo zawarte na podstawie daru lub kupna było formą najczęstszą. W ceremonii zaślubin mąż ślubował żonie pobożność ("dharma"), bogactwo ("artha") i rozkosz seksualną ("kama").
Noc poślubna była poprzedzona ceremoniami świadczącymi o dużym szacunku dla żony oraz usiłowaniu przyzwyczajenia jej do siebie.
W okresie przed najazdami muzułmanów w Indiach można wyróżnić dziewięć typów związków małżeńskich:
W kulturze indyjskiej istniał zwyczaj palenia na stosie wdowy wraz ze zwłokami jej męża (zwany "Sati" (co sanskrycie znaczy "dobra żona"). Podtrzymywaniem jego była zainteresowana kasta kapłańska, gdyż dotyczył jedynie kasty wyższej, a majętność spalonych przechodziła w ręce kapłańskie. Palenie wdów znane było już ok. 2000 r. p.n.e., ale nigdy nie objęło całych Indii. Przypadki palenia wdów znane były jeszcze w XIX w., i to po zakazie stosowania tego obyczaju wydanym przez Anglików w 1829 r.
Buddyzm.
Buddyzm zabraniał zawierania małżeństw między krewnymi do VI stopnia, a więc surowo zabraniał kazirodztwa. Gdy małżeństwo było bezdzietne, gdy mąż był bezpłodny, przepisy zezwalały na użycie pomocnika w płodzeniu.
Islam.
Głównie pod wpływem islamu w Indiach upowszechniła się poligynia. Powstałe haremy indyjskie nosiły nazwę "purdah". W Kaszmirze, odwrotnie, znane były małżeństwa poliandryczne. Kobieta posiadająca kilku mężów nie była jednak ich władczynią, lecz robotnicą.
Małżeństwo w Japonii.
Początki małżeństwa w Japonii dotyczą historii zaślubin mitologicznej pary, a mianowicie Izanagiego oraz Izanami. Tych dwoje było w mitologii pierwszą parą małżeńską i z tej racji twórcy mitu opisanego w kronice dworskiej Koijki przypisali im ustalenie rytuału, którego źródeł powinniśmy poszukiwać w jeszcze „prymitywnym” społeczeństwie japońskim. A zaczęło się to tak: boska para zbudowała chatę, a w jej środku ustawiła wbitą włócznię. Izanagi obszedł włócznię z jednej strony, zaś jego wybranka z drugiej. Kiedy stanęli twarzą w twarz, Izanami nie mogła powstrzymać się od wyrażenia zachwytu, za co została surowo skarcona. Zgodnie z rytuałem pan młody powinien jako pierwszy przemówić. Demiurgowie ponowili rytuał zaślubin. Izanagi ponownie obszedł włócznię, Izanami również, każde z innej strony. Gdy spotkali się, przyszły pan młody wykrzyknął „Ach, jaka śliczna dziewica!” i było to prawidłowe, zgodne z rytuałem odezwanie. Młoda para została, więc legalnie sobie poślubiona i mogła skonsumować swoje małżeństwo.
Dla Japończyków największym nieszczęściem jakie mogło spotkać mężczyznę, było niepozostawienie po sobie spadkobiercy (majątek przechodził wówczas w obce ręce i nie miał kto czcić jego przodków). Duże znaczenie miała przy tym także płeć dziecka bo tylko syn zachowywał nazwisko rodowe – w innym przypadku rodzina „wymierała”. Dlatego w dawnej Japonii zawarcie małżeństwa i posiadanie potomstwa było obowiązkiem wobec społeczeństwa i rodziny. Obowiązek ten Japończyk stawiał wyżej niż własne potrzeby erotyczne, które mógł zaspokajać z konkubiną lub poza małżeństwem. Małżeństwo będące spełnieniem obowiązku niewiele miało wspólnego z seksem czy miłością. Może jednak właśnie dlatego było ono w Japonii bardziej trwałe niż w jakimkolwiek innym kraju.
W Japonii, podobnie jak we wszystkich krajach Wschodu, stosunki płciowe między młodymi chłopcami i dziewczętami były na porządku dziennym i miały uczulać na bodźce ze strony płci odmiennej i odciągać od działań masturbacyjnych.
Małżeństwa w Kraju Kwitnącej Wiśni były zwyczajowo aranżowane przez rodziców (miłość czy własne decyzje kobiety i mężczyzny nie odgrywały więc tu istotnej roli). W niektórych rejonach przez długi czas utrzymywał się obyczaj porywania narzeczonej – koledzy narzeczonego porywali wybrankę z ulicy, wieczorem zaś odbywały się zaślubiny. Później zwyczaj ten przyjął charakter jedynie symboliczny – rodzice wcześniej godzili się na „porwanie” córki. W okresie narzeczeńskim kandydata na męża często poddawano próbom silnej woli i wstrzemięźliwości seksualnej trwającym kilka tygodni. Przychodził on do domu narzeczonej, spał z nią w jednym pokoju, ale nie wolno mu było zbliżyć się do niej. Gdy rodzice byli zadowoleni z próby, pozwalali mu córkę pojąć za żonę.
Małżeństwa japońskie prawie nigdy nie mieszkały same, lecz z całą rodziną, przy czym teściowa komenderowała żoną syna jak służącą. Właśnie rodzice mieli o wiele większą rangę niż żona. Jeśli żona nie podobała się matce to na jej życzenie Japończyk się rozwodził, nawet gdy kochał żonę lub była z nim w ciąży (po porodzie ciężarnej wraz ze swoją matką zabierał jej niemowlę).
Pierwsze miejsce w życiu tradycyjnie wychowywanej Japonki zajmował mężczyzna. Za dwie największe cnoty Japonki uchodziły wierność i posłuszeństwo wobec męża. Mimo że prawie żaden Japończyk nie był żonie wierny seksualnie, rzadko zdarzało się, aby niewierna była również żona. Zazdrość była oceniana prawie jak przestępstwo. Już od najmłodszych lat grożono dziewczynie, że zamieni się w smoka jeśli będzie zazdrosna o męża. W niektórych regionach istniał zwyczaj, zgodnie z którym starzejąca się żona wybierała mężowi młodą konkubinę, która była traktowana jako żona oboczna. Im młodsza i piękniejsza była żona oboczna, tym więcej szacunku zyskiwała żona. Znaczna większość Japończyków, o ile pozwalały mu na to zarobki, miewała oprócz żony przyjaciółkę i wcale tego nie ukrywano. Nierzadko mąż sprowadzał przyjaciółkę do domu jako kochankę. Żona nie była o to zazdrosna, gdyż jej pozycja pani domu, mogącej komenderować kochanką nie była zagrożona. Jeśli kochanka urodziła dziecko, mówiło ono do żony ojca "matko". Żona i kochanka żyły czasem w przyjaźni. Gdy mąż utrzymywał stosunki seksualne pozamałżeńskie i nie oferował żonie w zakresie życia seksualnego zbyt wiele często pozostawało jej jedynie zaspokojenie seksualne w wyniku masturbacji.
Kobieta była bezsilna, jeśli mąż domagał się rozwodu, ale wnioskowanie przez kobietę o rozwód nie było akceptowane społecznie. Zgodnie z dawną tradycją, japoński mężczyzna po rozwiedzeniu się z żoną, aby utrzymać dobrą opinię wśród otoczenia, mógł ją potem adoptować jako córkę. Wówczas jego dzieci z tą żoną stawały się jego wnuczkami. Do czasów współczesnych rozwiedziona kobieta miała niską pozycję społeczną, niechętnie przyjmowano ją do pracy, nie miała żadnych praw do majątku, który zwiększył się w czasie małżeństwa (z wyjątkiem tego, który sama wniosła lub powstał w wyniku wspólnej pracy małżeństwa). Japończyk uznawał za hańbę, gdy o rozwód zwróciła się jednostronnie żona co często skutkowało też „terrorem” wobec żony ze strony rodziny męża.
Po drugiej wojnie światowej kobiety w Japonii formalnie uzyskały równouprawnienie i rozpoczął się powolny proces emancypacji kobiet (najszybciej wśród kobiet wykształconych). W XX wieku coraz silniej zaznaczała się tendencja do naśladowania obyczajów cywilizacji zachodniej z jednoczesną eliminacją starych tradycji.
Małżeństwo w wybranych kulturach starożytnego Bliskiego Wschodu.
Terytorium Starożytnego Bliskiego Wschodu obejmuje starożytny Egipt, obszary wzdłuż Morza Śródziemnego aż do Morza Czarnego wraz z Syrią i Palestyną, tereny nad Zatoką Perską: Mezopotamię północną (Asyrię) i południową (Babilonię) oraz ziemie aż do Kaukazu i Indusu.
Małżeństwo w Babilonii.
Około 2000 r. p.n.e. w babilońskim prawodawstwie Hammurabiego pojawia się pierwsze zachowane spisane prawo rodzinne. Małżeństwo babilońskie miało regulować kwestie dziedziczenia i spraw gospodarczych. Małżeństwo monogamiczne uważano za podstawę rodziny. Nadawano mu moc przez spisanie umowy małżeńskiej. Mężczyzna musiał uiścić pewną sumę pieniędzy rodzicom żony, natomiast ona wnosiła do małżeństwa posag. Rozwód był możliwy, jeśli małżonkowie nie wypełnili wzajemnych zobowiązań. Przede wszystkim nie spłodzili dzieci.
Mężczyzna mógł mieć oprócz żony także konkubiny, które mógł nawet wprowadzać do domu jeśli kobieta była chorowita lub niepłodna. Jeśli mężczyzna także z konkubinami nie miał dzieci, mógł on ożenić się po raz drugi, bez rozstawania się z pierwszą żoną; druga żona miała jednak pozycję podporządkowaną, a pierwsza zajmowała pozycję uprzywilejowaną zarówno wobec konkubin, jak i wobec żony obocznej.
Kodeks Hammurabiego stał na straży wierności małżeńskiej, absolutnie przestrzeganej zwłaszcza przez kobietę. Gdy mężczyzna utrzymywał stosunki pozamałżeńskie, nie musiał obawiać się, jak w systemie patriarchalnym, poważnych konsekwencji, ponieważ małżeństwo służyło zapewnieniu mu potomstwa. Gdy mąż podejmował stosunki pozamałżeńskie (nie wystarczały mu kontakty z jego żonami i konkubinami) zwykle groziła mu za to grzywna, natomiast w przypadku kobiet za stosunki pozamałżeńskie groziła kara śmierci.
Prostytucja, która jako instytucja publiczna była związana ze świątynią i uprawiana przez obie płcie, oferowała dodatkową możliwość aktywności seksualnej poza związkiem małżeńskim.
Małżeństwo w Egipcie.
W Egipcie podobnie jak na całym Bliskim Wschodzie, małżeństwo zawierane było na podstawie kontraktu. Forma ta początkowo była przywilejem warstw wyższych. Dopiero około 2000 r. p.n.e. prawo to wywalczył sobie lud. Cudzołóstwo było surowo karane, lecz nieco łagodniej niż w Babilonii. Staroegipskie prawo przewidywało dla cudzołożnej żony zmiażdżenie nosa, natomiast jej kochanek otrzymywał 1000 batów. Podobnie jak w Babilonii istniała możliwość rozwodu. Oprócz małżeństwa istniał także konkubinat. Ramzes II miał tak wiele konkubin, że przyjmuje się, że miał 160 dzieci.
Zgodnie z tradycją Bliskiego Wschodu prostytucja świątynna stała się formą manifestacji religijnej. Pieniądze uzyskiwane z prostytucji świątynnej stawały się własnością faraona. Oprócz prostytucji religijnej istniała także świecka.
Wśród Egipcjan (podobnie jak wśród Persów czy Hindusów) rozpowszechnione były związki kazirodcze a miłość między rodzeństwem dla „zachowania czystości krwi” była nawet uświęcona. Małżeństwo między bratem a siostrą nie było zabronione a faraonom czasami nawet nakazane. Wykonane współcześnie badania mumii nie wykazały zwyrodnienia fizycznego wśród osób pochodzących z rodzin faraonów co wspiera pogląd, że kazirodcze spółkowanie między ludźmi, którzy nie są obciążeni dyspozycjami do chorób dziedzicznych, nie pociąga za sobą szkodliwych następstw dla potomstwa.
Małżeństwo w Persji.
W starożytnej Persji, podobnie jak w starożytnym Egipcie praktykowane były małżeństwa kazirodcze. Ojciec mógł się ożenić z córką, a małżeństwa między rodzeństwem były nawet uważane za święte. W Persji mężczyzna musiał czekać 9 lat, aby móc ożenić się drugi raz jeśli żona nie urodziła mu syna. Pozamałżeńskie stosunki seksualne były surowo zakazane jako źródło zła cielesnego i moralnego.
Małżeństwo w judaizmie.
Ideałem żydowskim jest małżeństwo monogamiczne, chociaż Stary Testament i Talmud nie wykluczają poligamii. W judaizmie heteroseksualne, legalne małżeństwo jest wyłączną instytucją uprawniającą do aktywności seksualnej. Staranne legislacyjne rozporządzenia i etyczne nauczanie religijne mają na celu doprowadzenie każdego Żyda do małżeństwa i utrzymanie go tak długo jak tylko możliwe. Małżeństwo jest traktowane jako jedno z najbardziej sakralnych misteriów.
Przed XXI wiekiem.
Małżeństwa miały charakter kontraktu, któremu towarzyszył podarunek dla rodziców, niekiedy mylnie interpretowany jako zapłata. Czasem dopatrywano się w Starym Testamencie zalecania małżeństwa kupnego. Zgodnie z tradycją, dla kobiety nie było określonego wieku w którym mogłaby wychodzić za mąż (mogła więc to czynić nawet w wieku dziecięcym), natomiast mężczyzna powinien się ożenić nie później niż w 18-30 roku życia. Starokawalerstwo było uważane za sprzeczne z naturą. U Żydów w czasach przedmojżeszowych dopuszczano małżeństwa rodzeństwa z jednego ojca, lecz nie z jednej matki. W kodeksie prawa mojżeszowego zabronione jednak zostały wszelkie stosunki seksualne w małżeństwie między krewnymi aż do VI stopnia.
Dziewczęta musiały żyć w czystości seksualnej przed małżeństwem (mężczyzn to nie obowiązywało). Za utratę dziewictwa przez dziewczynę przed zamążpójściem groziły surowe kary. W judaizmie podobnie jak w całej Azji Mniejszej, Afryce i na Dalekim Wschodzie rozwijano praktyki nimfofilne, co prawdopodobnie wynikało z konfliktu pomiędzy nakazem zachowywania dziewictwa i jednoczesnym odrzucaniem przez judaizm abstynencji seksualnej. Dziewczęta już w wieku 3-5 lat były „parzone” z mężami. Żadna z nich nie była akceptowana w społeczeństwie, jeśli po osiągnięciu pierwszej menstruacji była w stanie wolnym.
Cudzołóstwo było formą zachowania seksualnego zabronioną i surowo karaną, a jeśli zostało popełnione przez kobietę groziła za to śmierć zarówno kobiecie, jak i jej kochankowi. W przypadku braku niezbitych dowodów, podejrzana musiała napić się brudnej wody – jeśli nastąpiło wzdęcie brzucha oznaczało to, że jest winna. Niewierność ze strony męża nie była traktowana jak przestępstwo, lecz jako dewiacja.
Patriarchat (ustrój) dawał mężowi i ojcu miała nieograniczone prawo do rozporządzania żoną i dziećmi.
Legalizacja rozwodu była możliwa, choć następowała jedynie w ważnych przypadkach. Rozpad małżeństwa nie był traktowany jako zło, a czasem był uważany za konieczność. Małżeństwo mogło być zakończone z ważnych powodów podanych przez jednego z partnerów. W szczególnych przypadkach niewierności żony sąd był zobligowany do orzeczenia rozwodu bez względu na to czy mąż sobie tego życzył, czy nie. Jako że małżeństwo służyło przede wszystkim płodzeniu potomstwa, mogło zostać rozwiązane jeśli celu tego nie spełniało. Dlatego też zezwalano na rozwód jeśli mąż lub żona byli niepłodni. Jeśli żona stale odmawiała współżycia, a nie była chora, mąż mógł żądać rozwodu bez płacenia zasiłków (jak działo się to w innym przypadku uzyskania rozwodu).
W przypadku gdy zmarł mężczyzna będący głową rodziny, w starszym prawie hebrajskim istniał obowiązek poślubienia wdowy przez młodszego brata zmarłego. Obowiązek ten był obwarowany surowymi sankcjami, gdyż opierał się na mocnych podstawach ekonomicznych i społeczno-politycznych – chodziło tu bowiem o zachowanie ciągłości rodu. Małżeństwo takie zwało się lewiratem (z łaciny "levir" – brat męża). Przepis ten obowiązywał zwłaszcza wtedy, gdy zmarły nie pozostawił po sobie męskiego potomka. Pierwszy potomek płci męskiej spłodzony w lewiracie uważany był za prawego syna i spadkobiercę zmarłego. W Prawie Mojżeszowym zawartym Starym Testamencie był to jedyny wyjątek od zakazu stosunków kazirodczych. Początkowo nakaz lewiratu odnosił się jedynie do brata mieszkającego wspólnie z parą małżeńską, potem został rozciągnięty również na barci mieszkających osobno. Przymus lewiratu nie zawsze był jednak spełniany – wówczas żyjący brat zmarłego był przez wdowę prowadzony przed radę starszych i gdy publicznie odmówił małżeństwa, bratowa powinna była zdjąć mu sandał ze stóp i napluć mu w twarz. W miarę upływu czasu wdowy coraz częściej chciały uniknąć lewiratu, zaostrzono obyczaje nakładając określone wymagania co do długości rzemieni, ilości węzłów i pozwalając na rozwiązywanie ich jedynie z użyciem kciuka i palca wskazującego. Rytuał zdejmowania buta (hebr. "chalitza") utrzymywał się bardzo długo u Żydów ortodoksyjnych.
W żydowskiej kulturze życie seksualne służy stabilizacji małżeństwa – judaizm gorliwie stoi na straży wyłączności małżeństwa przeciwko konkurencyjnym formom przed- i pozamałżeńskiej aktywności seksualnej (a także aktywności autoerotycznej i homoseksualnej). W czasach o jakich traktuje Stary Testament poza małżeństwem były dozwolone dla Izraelitów konkubinaty z nałożnicami. Mężczyzna mógł mieć żonę, niewolnicę (bez praw) oraz nałożnicę. Żony uważane za mądre same wyszukiwały nałożnice dla męża. Prawo mojżeszowe zaostrzyło prawa dotyczące monogamii. Nastawienie judaizmu do prostytucji też ulegało zmianie. W okresie przedmojżeszowym nie była ona karalna. Starotestamentowy judaizm nałożył karę śmierci za prostytucję (a także na stosunki ze zwierzętami). Według Biblii Mojżesz zabronił uprawiania prostytucji Żydówkom, lecz nie obłożył tym zakazem sprowadzanych z sąsiednich krajów tancerek i harfistek.
XXI wiek.
Niektóre kraje, takie jak Izrael pozwalają parom na rejestracje tylko pod warunkiem, że wcześniej przeprowadzą ceremonię religijną uznawaną przez państwo (czyli faktycznie nie ma ślubów cywilnych), chyba że małżeństwo zostało zawarte w innym kraju – wówczas jest ono uznawane przez państwo i odnotowywane w rejestrach.
Małżeństwo w islamie.
Kultura arabska powszechnie akceptuje poligamię. Badacze Koranu widzą w tym wpływ osobistego życia twórcy religii na jej seksualny etos. Sam Mahomet żył, z pierwszą, starszą od niego o 16 lat, żoną Chadidżą przez 25 lat we wzorowym, wiernym małżeństwie i miał sześcioro dzieci. Po śmierci żony zachowanie seksualne 50-letniego proroka zmieniło się radykalnie. Ożenił się on z 6-letnią Aiszą, a oprócz niej miał 12 konkubin, z którymi miewał stosunki seksualne. Po bitwie pod Uhud w 625 r. n.e., w której zginęło wielu muzułmanów, Mahomet nakazał swoim wyznawcom zawieranie małżeństw z wdowami poległych kolegów – i to z tak wieloma, jak tylko można. Każdy powinien mieć do czterech żon odpowiednio do majątku. Redaktorzy Koranu z tego niezbyt jasnego zalecenia proroka wysnuli wniosek, że mężczyzna może mieć cztery żony i dowolną liczbę konkubin.
Prorok Mahomet zachęcał do mieszania rasy – każdy muzułmanin powinien się czuć misjonarzem i „mieszać” – zarówno poprzez kontakty erotyczne, jak i małżeństwo z innowiercami.
W porównaniu ze Starym czy Nowym Testamentem Koran przypisuje duże znaczenie do afirmacji seksualności i traktuje łagodniej niektóre przewinienia seksualne. Za „dewiacje seksualne” takie jak sodomia, pederastia czy kazirodztwo przewiduje jedynie karę chłosty, gdy za te same praktyki Stary Testament przewiduje bardzo surowe kary, włącznie z karą śmierci. Biblia jednak tak samo potępia rozbicie małżeństwa przez innego człowieka.
W kulturze arabskiej kobieta jest zdominowana pod względem ekonomicznym i społecznym przez mężczyznę. Nauka Mahometa nieco złagodziła to podejście – choć kobieta nadal pozostała podporządkowana (w małżeństwie żona była zobowiązana do posłuszeństwa wobec męża – w razie braku posłuszeństwa mógł ją zabić) to mąż zobowiązany został do troszczenia się o kobietę. W sferze erotycznej mahometanin był zobowiązany do czułości wobec żony i zważania na jej potrzeby seksualne.
Islam dopuszcza swobodne „wyżywanie się” mężczyzn, natomiast ogranicza pożycie seksualne kobiety, które nie mogą mieć doświadczeń seksualnych ani przed ani poza małżeństwem. Cudzołóstwo w praktyce, według Islamu mogła popełnić tylko żona, mąż bowiem nie był ograniczony w zakresie utrzymywania kontaktów seksualnych z innymi kobietami. (Mahomet obniżył karę śmierci stosowaną za cudzołóstwo kobiety do kary chłosty poprzez 80 uderzeń kijem a aby kobietę uznać za winną potrzeba było teraz czterech świadków.)
Poligamia wśród ludzi niezbyt bogatych miała zwykle charakter bigamii – starsza żona prowadziła dom a młodsza zaspokajała potrzeby męża. Wielożeństwo władców, mających liczne żony, wiązało się z koniecznością posiadania haremu (części domu przeznaczonej tylko dla kobiet – żon i konkubin). Rozwój poligamii haremowej był wynikiem kumulacji kapitału w rękach nielicznych władców i bogaczy. Haremy nie były efektem niezwykłej żądzy i wydolności seksualnej właściciela, który zresztą zwykle bywał w starczym wieku, lecz symbolem jego pozycji społecznej i prestiżu społeczno-majątkowego. Kobiety, strzeżone przez eunuchów, były skazane na dość długie okresy abstynencji – jeśli bowiem kobieta nie była akurat aktualną faworytką pana mogła być szczęśliwa jeśli spędziła z mężem chociaż jedną noc w roku. Natomiast ewentualne nawiązanie kontaktów seksualnych z niewolnikiem łączyło się z groźbą pozbawienia życia.
W razie złego jej traktowania, bezpodstawnych podejrzeń o niewierność lub nieuznania przez męża narodzonego przez nią dziecka kobieta mogła się rozwieść. Jeśli zaś została odtrącona przez męża mogła żądać zwrócenia jej posagu. Nauka Mahometa pogłębiła istotę i treść związku małżeńskiego jako formy współżycia mężczyzny z kobietą, która przedtem oparta była tylko na prokreacji jako jedynym celu. Przyczyniła się do ochrony kobiety bardziej niż miało to miejsce kiedykolwiek przedtem. Wymagał od męża respektu dla kobiety i utrudniał mu rozwód. Przed Mahometem rozwód ze strony mężczyzny, bez podania powodu, był bardzo łatwy. Wystarczyło, że mężczyzna trzy razy powiedział: "Rozwiodłem się z tobą". Sprawiało to, że nawet biedny Arab mógł mieć wiele kolejnych żon, gdy po miesiącu współżycia rozwiódł się w taki sposób (nie mógł się rozwodzić tylko wtedy gdy żona była w ciąży). Wpływ Islamu zmienił tę sytuację. Ponieważ nałożył obowiązek utrzymywania żon przez męża, tylko nieliczni bogaci mężczyźni mogli sobie pozwolić na wielożeństwo. Ponadto Islam zachowując prawo mężczyzny do uzyskania rozwodu bez podania powodu, jednocześnie utrudnił to poprzez przepisanie „kwarantanny”, czyli czasu do namysłu i obowiązek troszczenia się o rozwiedzioną żonę. Z obowiązku tej troski mógł być zwolniony tylko wtedy gdyby zagrażało to jego dobrobytowi.
Według Koranu mężczyźnie wolno jest dwa razy oddzielić się od tej samej kobiety i znowu ją poślubić. Gdy chce on ją poślubić po trzecim odrzuceniu, musi ona w międzyczasie być zamężna i rozwiedziona z innym mężczyzną. Ponowne ożenienie się po trzykrotnym rozwodzie było dość częste. Pomagała w tym instytucja "mostahil"’a (męża zastępczego lub pomocniczego), który opłacony przez dawnego małżonka zawierał małżeństwo z jego byłą żoną. Zaślubiny z "mostahil"’em następowało w formie małżeństwa według zwykłego prawa małżeńskiego lub jako małżeństwo czasowe (tzw. małżeństwo "mut"-a). W pierwszym przypadku kobieta musiała odczekać co najmniej trzy cykle miesięczne do ponownego małżeństwa. Małżeństwo mut’a było rodzajem małżeństwa próbnego wprowadzonego najpierw przez Szyitów dla urozmaicenia życia seksualnego mężczyzn. Mogło być zawarte bez zgody rodziny kobiety. Przez czas jego trwania mężczyzna był zobowiązany do utrzymania żony i płacenia jej wcześniej ustalonej sumy. Po upływie umówionego terminu małżeństwo ustawało a kobieta nie miała żadnych praw do odszkodowania z tego tytułu. Szyici wymagali nawet zawarcia małżeństwa mut’a przy uczęszczaniu do domów publicznych. Za drobną opłatą małżeństwa takiego (z prostytutką) udzielali kapłani stawiani przed domem publicznym.
Małżeństwo w Starożytnej Grecji.
Małżeństwo i rodzina stanowiły w Grecji wspólnotę gospodarczą, której celem było zachowanie przywilejów własności, utrzymanie kobiet i obsługiwanie mężczyzn. Te trojakie funkcje spełniały one należycie, natomiast funkcja czwarta, ważna dla państwa, zapewnienie potomstwa, czasem szwankowała. Instytucja małżeńska została tak dalece zlekceważona przez Greków, że mężczyznom trzeba było przypominać o obowiązkach małżeńskich przynajmniej trzy razy w miesiącu. Większość czasu spędzali oni bowiem z heterami lub młodzieńcami. W życiu społecznym kładziono duży nacisk na własność, na dostarczenie posagu (co obniżało szanse doboru seksualnego) oraz na uzależnienie kobiety od ogniska domowego.
Na wschodzie małżeństwa zawierano zwykle poprzez kupno żony. Instytucją nie spotykaną przedtem w antyku był posag żony jako niezbędny wymóg i gwarancja małżeństwa, świadczący o jego ekonomicznym podłożu. Wiązały się z nim konsekwencje obyczajowe zmuszające do utrzymywania monogamicznego domu, chociaż nie wykluczające posiadania przez Greka kobiet poza domem. W zasadzie prawo greckie nie uwzględniało istnienia zinstytucjonalizowanego wielożeństwa ani układu: małżeństwo – konkubinat. Prawo to chroniło własność w tak znacznej mierze, że zezwalało nawet na małżeństwa między bliskimi krewnymi. W tym sensie małżeństwo nie stanowiło wspólnoty na podłożu seksualnym, lecz wspólnotę na podłożu ekonomicznym. Małżeństwo takie było zawierane niezależnie od woli kobiety, a często także wbrew upodobaniom mężczyzny (tzw. małżeństwo epidikazjastyczne – to jest dla zachowania majątku rodowego).
Mężczyznom nie zabraniano posiadania tylu kobiet, ile mogli opłacić, lecz dom powinien być „czysty”, tj. monogamiczny. Małżeństwo było bowiem nastawione na posag, który pozostawał nadal własnością kobiety.
Jeśli kobieta z powodu niepłodności męża pozostawała bezdzietna, greccy prawodawcy pozwalali jej na zajście w ciążę za pośrednictwem „pomocnika w płodzeniu”. Celom ludnościowo-politycznym służyła też moda. Gdy w IX w. p.n.e. mężczyźni nie kwapili się do zawierania małżeństwa, wówczas król Likurg zalecił obowiązek małżeństwa. Aby ułatwić spełnienie tego nakazu mężczyznom, Spartanki uzyskały zezwolenia na to, żeby swoje peplos (okrycie wierzchnie przypominające płaszcz) mogły nosić bez paska i otwarte z przodu.
Greckie miasta były odrębnymi państwami, w których obowiązywały różne prawa i obyczaje, odnoszące się między innymi do sposobów zawierania małżeństwa. Zawieranie małżeństwa w Sparcie w większym stopniu uwzględniało upodobania mężczyzn. Spartanie korzystali z usług swatek. Młodzieniec za pomocą swatki pertraktował z ojcem, dziadkiem lub braćmi upatrzonej dziewczyny, z którą chciał się ożenić. Gdy odpowiedź była przychylna uprowadzał ją.
W starożytnej Grecji od czasów opisanych przez pierwszych poetów i kronikarzy życie rodzinne opierało się na dwóch zasadach: małżeństwie monogamicznym i dominującej w nim roli ojca.
Kobieta, która w czasach kultury minojskiej i mykeńskiej i w pierwszych okresach państwowości greckiej miała jeszcze pewne swobody i dzieliła z mężem jego obowiązki, w epoce klasycznej stała się niewolnicą domowego ogniska. Patronowali mu Hestia, najbardziej łagodna z olimpijskich bogiń, dziewica, która odrzuciła zaloty Posejdona i Apolla i nie dała się zgwałcić na wiejskiej zabawie pijanemu Priapowi. Dziewczęta ateńskie wychowywane były w zamkniętej części mieszkania przeznaczonej dla kobiet – gineceum i tylko udając się na uroczystości religijne mogły wyjść na zewnątrz. Uczyły się od matki, babki służących jedynie tego, co musiała umieć przyszła pani domu: gotowania, przędzenia, tkania, ewentualnie również podstawowych wiadomości z rachowania, czytania i muzyki. Większą swobodę miały dziewczęta spartańskie, którym nawet wolno było uczestniczyć we wspólnych ćwiczeniach z chłopcami.
Plutarch twierdził, że prawodawca Likurg zalecał, by przyzwyczajać młode dziewczęta, podobnie jak młodych chłopców, do pokazywania się nago podczas procesji, do tańczenia i śpiewania w czasie ceremonii religijnych, w obecności i na oczach chłopców.
Po osiągnięciu dojrzałości fizycznej, co następowało około 12, 13 roku życia, a najpóźniej po ukończeniu 14, 15 lat dziewczęta ateńskie wychodziły za mąż, a wyboru męża dokonywał ojciec. Ponieważ w czasach ciągłych wojen dziewcząt na wydaniu było znacznie więcej niż mężczyzn skłonnych do żeniaczki znalezienie odpowiedniego kandydata na męża nie było łatwe. Pomagały w tym swatki ("promnestriai" lub "promnestrides"). Przed zaręczynami przyszli małżonkowie rzadko mieli okazję poznać się bliżej. Platon domagał się, by dla uniknięcia wzajemnego rozczarowania pozwolić im na swobodne spotkania, a nawet by mogli oglądać się nago, o ile pozwala na to przyzwoitość. Nie stało się to jednak powszechnie przyjętym obyczajem.
W Sparcie mężczyźni i kobiety zawierali związki małżeńskie już przed 20 rokiem życia, lecz z reguły aż do 30 żyli jeszcze osobno w pewnego rodzaju „małżeństwie na próbę”. Związek ten można było łatwo rozwiązać, a rozpadu małżeństwa nie oceniano negatywnie.
Zaręczyny były publicznym wyrażeniem woli zawarcia związku małżeńskiego przez obie strony. Ustalano wówczas zwykle wysokość posagu. Zamożni rodzice wyposażali córkę sami, czasem czynili to bracia. Córki biednych, lecz zasłużonych obywateli ateńskich otrzymywali wiano od państwa. Oprócz pieniędzy dziewczyna dostawała z domu rodzinnego bieliznę, stroje, ozdoby, naczynia kuchenne, a czasami również niewolników. Za najodpowiedniejszą porę do zawierania związków małżeńskich uznawano zimę. Od slowa gamos – wesele, nazwano nawet pierwszy miesiąc roku Gamelin.
Zawierając związek małżeński składano ofiarę bogom wspierającym małżeństwo – Herze i Zeusowi, tu i owdzie również Atenie i Artemidzie. W dniu wesela zwracano się do Afrodyty. W wielu miejscowościach przyjął się zwyczaj składania przez dziewczęta na ołtarzu pukli włosów lub paska jako symboli utraconego dziewictwa. Przed lub po złożeniu ofiary panna młoda kąpała się w wodzie specjalnie przyniesionej przez blisko spokrewnionego chłopca ze źródła lub rzeki o szczególnym znaczeniu dla danej miejscowości. W Atenach było to źródło Kallirhoe, w Tebach rzeka Ismenos. W okolicach Troi wychodzące za mąż dziewczęta kąpały się w Skamandrze wypowiadając uświęcone tradycją słowa: „Weź, Skamandrze, moje dziewictwo”.
W Sparcie ceremoniał małżeński nawiązywał do pierwotnego obyczaju porywania przyszłych żon. Za zgodą rodziców przeznaczoną do „porwania” narzeczoną przygotowywała do spotkania z porywaczem służąca, która strzygła jej do skóry całą głowę, ubierała ją w męski strój i buty i pozostawiała w ciemnościach na słomie. Narzeczony, który w tym czasie posilał się z kolegami, wymykał się do niej potajemnie, rozwiązywał jej pasek i zanosił na łóżko. Po pewnym czasie wracał do swoich towarzyszy i jak zwykle spał z nimi przez resztę nocy.
W innych greckich miastach wesele rozpoczynało się od uczty we domu panny młodej, w torej uczestniczyły również kobiety, nie dopuszczane zwykle do męskich biesiad, lecz siedziały przy oddzielnym stole. Po uczcie odwożono pannę młodą do domu męża na wozie ciągnionym przez woły, muły lub konie. Krocząc ulicami miasta weselnicy, pozdrawiani przez przechodniów, śpiewali pieśń weselną, zwaną "hymenaios" od imienia boga małżeństwa Hymena. W domu pana młodego na orszak weselny oczekiwały dziewczęta i młodzieńcy podzieleni na dwa chory: żeński i męski.
Następnego dnia po „nocy tajemnej”, jak nazywali Grecy noc poślubną, małżonkowie przyjmowali podarki od krewnych, a młoda żona chodziła już bez ślubnego welonu, który ofiarowała bogini Herze. W uczcie, która odbywała się w domu ojca pana młodego lub jego własnym, uczestniczyć mogli tylko mężczyźni, ale posiłek przygotować musiała już młoda żona, by zademonstrować swoje umiejętności kulinarne. W domu męża, dokąd przenosiła się po ślubie, miała ona takie same obowiązki jak w domu swojego ojca. Prowadziła gospodarstwo domowe, kierowała służbą, lecz nie wolno jej było wychodzić na ulicę. Nawet zakupów na agorze dokonywał mąż lub niewolnicy. Wyjątkiem były przeznaczone dla kobiet obrzędy religijne lub wizyty u przyjaciółek, lecz zawsze w towarzystwie niewolnicy i z osłoniętą twarzą.
Kobiety, których obowiązkiem było zajmowanie się dziećmi i domem, nie uczestniczyły w życiu publicznym, nie brały również udziału w męskich spotkaniach towarzyskich i dysputach. Mogły natomiast chodzić do teatru na tragedie i uczestniczyć w uroczystościach religijnych.
Dla mężczyzny małżeństwo było religijnym i obywatelskim obowiązkiem kontynuowania rodu przez spłodzenie męskiego potomka, który mógłby mu zapewnić po śmierci taki sam kult, jaki on oddawał swoim przodkom, co było nieodzowne dla osiągnięcia przez zmarłego szczęścia na tamtym świecie. Mężczyźni nie żenili się nigdy przed osiągnięciem pełnoletności (tzn. osiemnastu lat). Przeważnie dopiero po ukończeniu służby wojskowej (a więc po dwudziestym roku życia) zaczynali myśleć o małżeństwie. Zdaniem Hezjoda mężczyzna powinien się żenić około 30. roku życia z szesnastoletnią dziewczyną.
Mąż miał prawo wypędzić żonę, jeśli nie dała mu męskiego potomka, w wypadku cudzołóstwa, a nawet bez podania żadnego powodu. Zdarzało się, że przyłapanego w łożu żony kochanka mąż zabijał na miejscu, jak to uczynił Euphiletos z Eratosthenesem.
Kobietom, które popełniły cudzołóstwo, nie wolno było nosić ozdób i uczęszczać do publicznych świątyń, żeby nie gorszyły uczciwych niewiast. Jeśli któraś złamała ten zakaz, każdy miał prawo zedrzeć z niej ozdoby i szaty i zabić ją. W Kemy, jak opowiada Plutarch, cudzołożnicę wleczono na rynek i wystawiano na widok publiczny na specjalnie do tego celu przeznaczonym kamieniu. Potem musiała przejechać przez całe miasto na ośle i jeszcze raz stanąć na owym kamieniu. W Lepreonie w Elis parę, która dopuściła się tego występu, przez trzy dni oprowadzano związaną po mieście, a kobieta musiała jeszcze dodatkowo przez jedenaście dni stać pod pręgierzem na rynku w przezroczystej koszuli bez paska. Oboje tracili do końca życia prawa obywatelskie.
Żona mogła uzyskać separację tylko za wstawiennictwem archonta, jeżeli spotkały ją ze strony męża dotkliwe krzywdy. Jego stosunki z innymi kobietami nie były wystarczającym argumentem do rozwodu. W pożyciu małżeńskim Greków nie było miejsca na miłość, ani nawet na czułość i przyjaźń. Każde z małżonków zajmowało się swoimi sprawami: żona domem i dziećmi, mąż życiem publicznym, interesami i rozrywkami w męskim gronie.
Nawet takie uczucia jak zazdrość miały dla związku drugorzędne znaczenie i podporządkowane były dominującym w danej chwili okolicznościom życiowym: bywało tak, że w okresach ubóstwa bracia wspólnie pojmowali za żonę tą samą kobietę.
W starożytnej Grecji mężczyźni cieszyli się pełną swobodą seksualną dopóki nie sypiali z żonami greckich obywateli. Mogli natomiast do woli uprawiać seks z niewolnicami, prostytutkami i heterami („towarzyszkami mężczyzn”). Monogamię uważali Grecy za przejaw wyższego stopnia rozwoju ich kultury. Odnosili się więc z odcieniem pogardy do ludów poligamicznych, na przykład tych, u których kobiety stanowiły wspólną własność. Monogamia oznaczała dla kobiety obowiązek wierności seksualnej, natomiast mężczyzna miał żonę w domu, a inne kobiety (także młodzieńców) poza domem. W Grecji oprócz kobiet wolnych, obywatelek były, były też flecistki, tancerki i niewolnice, z którymi mężczyźni mogli mieć stosunki bez ograniczeń ze strony żony. Były też prostytutki kultowe (hierodule), bardzo kosztowne, oraz prostytutki świeckie (hetery, czyli towarzyszki zabaw). Żony dostarczały mężczyznom dzieci, hetery dostarczały im towarzystwa a niewolnice dostarczały rozkoszy. Za zdradę uważano w Grecji utrzymywanie stosunków z zamężną kobietą, gdyż naruszało to prawo własności innego mężczyzny. Potrzeby erotyczne zaspokajali mężczyźni więc poza małżeńskim łożem: z chłopcami, konkubinami i kurtyzanami. „Posiadamy kurtyzany da naszej przyjemności, konkubiny dla starań o sprawy codzienne, małżonki zaś po to by dawały nam prawowite dzieci i były wiernymi strażniczkami naszych ognisk domowych” – mówił w trybunale obrońca sądowy Izokrates (mowa przeciwko Neairze).
Czynnikiem wiążącym trwale małżeństwo były oprócz dzieci sprawy majątkowe. Żona wnosiła do wspólnego gospodarstwa posag i pozostawała jego właścicielką.
W sprawach prokreacji decydował wyłącznie mąż. Gdy żona zaszła w ciążę, mąż postanawiał czy powinna urodzić dziecko, czy spowodować sztuczne poronienie. Ojciec medycyny greckiej Hipokrates był przeciwnikiem przerywania ciąży, wychodząc z założenia, że lekarz powinien chronić to, co stworzyła natura i nawet w przysiędze lekarskiej umieścił zdanie: „Na prośbę niczyją nie podam trucizny ani niewieście nie podam środka poronnego.”. Popierali natomiast sztuczne poronienia Platon i Arystoteles, motywując to koniecznością zapobiegania przeludnieniu. Jeżeli żona sama dokonała poronienia bez wiedzy zgody męża, mogła być oskarżona o zabójstwo.
Po urodzeniu dziecka, w ciągu 10 dni musiało nastąpić jego uznanie przez ojca. Po tym uroczystym akcie ("amphidromii"), życie noworodka było już prawnie chronione.
W Sparcie panowała taka bieda, że czasem – z konieczności – dwaj bracia poślubiali jedną kobietę, z którą mieli tylko jedno dziecko. W Sparcie, gdzie były wielkie trudności z wyżywieniem wszystkich mieszkańców i małżeństwo miało prawo do wychowania tylko jednego dziecka, o losie nowo narodzonych chłopców decydowała państwowa komisja sanitarna, badając czy są dostatecznie zdrowi by wyrosnąć na dzielnych żołnierzy. Po uzyskaniu pozytywnej opinii komisji, wychowanie dziecka przejmowało państwo, natomiast dzieci słabowite zrzucano z wąwozu w górach Tajgetu, na granicy z Mesenią.
Małżeństwo w Starożytnym Rzymie.
Małżeństwo było w starożytnym Rzymie pierwotnie inicjacją seksualną. Aktywność seksualna zaczynała się dla dziewczyn w wieku 12 lat – wtedy to Rzymianie wydawali swe córki za mąż. U mężczyzn wiek ten wynosił 14 lat. Według prawa Augusta niezamężna 20-latka była karana z powodu braku małżeństwa i dzieci.
Zawarcie małżeństwa w najstarszych czasach odbywało się w Rzymie poprzez kupno kobiety; potem zaś istniało małżeństwo "z oddania" i małżeństwo "z przymusu". Partnerzy zostawali „przekazani” do małżeństwa przez wyższą instancję (rodziców, klan, bogów), przy czym ich obustronna zgoda na to miała bardzo małe (lub żadne) znaczenie. W czasach przed naszą erą panowało małżeństwo "z oddania". Było ono uzgodnione przez ojców lub klany, a żona przekazywana mężowi przez ojca lub klan. Przechodziła ona pod kuratelę męża i jego klanu. Najbardziej znaczący krok z patriarchalnego małżeństwa z oddania do wolnego małżeństwa, opartego na obustronnej zgodzie partnerów (łac. "consensus", co znaczy zgoda), zrobiono w okresie Cesarstwa rzymskiego. Wtedy zawarcie małżeństwa "per usum" (z nawyku, z przyzwyczajenia, przez stosowanie go) zaczęło się prędko rozpowszechniać. Oznaczało to, że związek mężczyzny i kobiety, który trwał ponad rok, mimo że nie było zgody ojca, był uznawany przez prawo za małżeństwo. Żona wprawdzie przy tego rodzaju małżeństwie oficjalnie pozostawała pod władzą ojca lub kuratora, jednak małżeństwo per usum oznaczało już pełną prawną niezależność kobiety. Jeśli jednak w okresie roku o którym mowa powyżej zaistniały dowody, że kobieta przez trzy noce przebywała gdzie indziej niż u danego mężczyzny, ojciec miał prawo sprowadzić córkę do siebie. Z uwagi na to, że posiadał nad nią władzę absolutną mógł ja zabić lub sprzedać jako niewolnicę. Aby uniemożliwić ojcu działanie pod wpływem ewentualnego impulsu z czasem prawo ograniczyło jego władzę nakazując mu w takich okolicznościach zwołanie rady rodzinnej, do której należeli również krewni i przyjaciele.
Gdy Rzym przestał być miastem rolniczym obniżyła się wartość gospodarcza kobiet. Nie pomagały one już na roli, lecz jedynie troszczyły się o dom gdy mężczyzna zarobkował. Dlatego w miejsce ceny kupna, którą początkowo mąż płacił teściowi przy zaślubinach, pojawił się posag. Początkowo przypadał on mężowi jako rekompensata za to, że utrzymywał żonę. Ponieważ mężowie nie zawsze rozsądnie obchodzili się z posagiem żony, w późniejszym czasie dysponowała nim kobieta. Rozdział majątkowy prowadził często do konfliktów, doszło więc do tego, że przy zawarciu małżeństwa ojciec córki zachowywał nad nią władzę także po ślubie. Doprowadziło to ostatecznie do sporego uniezależnienia żon od mężów i utrudniło represjonowanie żony przez męża gdy nie była mu wierna seksualnie.
Pierwsze prawo rzymskie (Prawo Dwunastu Tablic) zabraniało zawierania małżeństw pomiędzy bogatymi patrycjuszami i biednymi plebejuszkami. Jednakże seksualne skłonności Rzymian okazały się silniejsze i już w niewiele lat od wydania tego prawa punkt ten został zawieszony.
Na pozycję kobiet w kulturze rzymskiej znaczny wpływ wywarła ich sytuacja w kulturze etruskiej. Rzymianki były dość wyemancypowane, niezwykle zważano na ich godność a prawo nakazywało okazywanie im szacunku. Nigdy dotąd nie było tak wielkiej faktycznej równości między mężczyznami i kobietami. Wynika to już z praw Romulusa, które były wyryte na spiżowej tablicy na Kapitolu. Prawa te stanowiły między innymi, że kobiety są towarzyszkami swoich mężów, że istnieje pomiędzy nimi wspólnota majątkowa i że mają one te same prawa i przywileje co mężczyźni a małżonek nie może odtrącić żony z wyjątkiem sytuacji popełnienia przez nią przestępstw takich jak cudzołóstwo, otrucie dzieci lub kradzież klucza. W kontekście tego nie mogło być też mowy o uprawianiu prostytucji przez wolną kobietę bo to podważało by jej godność.
W okresie republiki obyczajowość Rzymian była dość surowa, mimo że podejście do sfery seksualnej było naturalne. Wobec cudzołożnych żon stosowano surowe represje: stawiano je nago pod pręgierzem, zmuszano do odbycia stosunku z osłem lub wydawano na pastwę rozjuszonego motłochu. Jednak z czasem moralność małżeńska uległa zmianie. Niełatwo było już odróżnić prostytutkę od niewiernej żony. Oktawian August starał się poprzez prawodawstwo ustalić granice obyczajności i podzielił kobiety na trzy klasy: 1) czcigodne, które wyłącznie mogły być pełnoprawnymi żonami senatorów; 2) kobiety II klasy, które mogły być także konkubinami; 3) kobiety III klasy, które gdy schwytano na cudzołóstwie traktowano jak prostytutki. Rzymskie prawo znało już rejestrację prostytutek w urzędzie miejskim. Jeśli kobieta z wyższych warstw chciała się oddać nieobyczajnemu stylowi życia bez konsekwencji, zgłaszała to władzom, po czym zostawała zaliczana do niższej klasy.
U Rzymian istniał, obok monogamicznego małżeństwa, konkubinat jako inna forma legalnego związku seksualnego mężczyzny z kobietą. Kochankami były kobiety wysokiego pochodzenia, utrzymywane przez zamożnych obywateli.
W starym republikańskim Rzymie konkubina oznaczała partnerkę seksualną, kochankę lub oboczną żonę. W cesarstwie konkubinat stał się małżeństwem w sensie prawnym, mimo że był zawierany bez jakichś szczególnych formalności i świętowania. Był on swego rodzaju małżeństwem drugiej klasy. Jednak nie można było zawrzeć obok niego drugiego konkubinatu lub małżeństwa cywilnego. Konkubinaty były zawierane między patrycjuszami i kobietami wyzwolonymi z niewolnictwa. Kobiety te nie musiały mieć posagu, miały natomiast, jak i ich dzieci, niższą rangę. Choć dzieci te były uznawane i szanowane to nie dziedziczyły po ojcu. Gdy obok żony pojawiła się konkubina, wraz z nią ta pierwsza coraz bardziej traciła obszar życia seksualnego w małżeństwie, tak że stosunki płciowe stawały się okazyjne. Tę niewierność męża żona wynagradzała sobie w ten sposób, że wybierała sobie niewolnika, z którym miała stosunki płciowe. Kobiety ze stanu patrycjuszy mogły także zawierać konkubinat z mężczyznami z niższego stanu.
W okresie cesarstwa rozpowszechnił się też zwyczaj posiadania cicisbeo i miłość do paziów. Cicisbeo był przyjacielem domu. O ile mąż przebywał z żoną tylko w domu, to cicisbeo był zatrudniony od rana do wieczora – towarzyszył damom z wyższych sfer w czasie widowisk, na uroczystościach religijnych, w odwiedzinach. Ponadto w starożytnym Rzymie pojawił się zwyczaj utrzymywania w domu ładnych, bogato ubranych chłopców, którzy służyli damie. Posługiwali oni damie w najintymniejszych czynnościach takich jak mycie czy ubieranie, a także miewali z nią kontakty seksualne.
Do obowiązków żon w starożytnym Rzymie nie należało, jak na przykład w Grecji, rodzenie potomstwa, ponieważ praktyka adopcji była powszechna. Z tego powodu od rzymskiej kobiety oczekiwano, że dostarczy mężowi także przyjemności seksualnej, a gdy się jej to nie udawało, to mężczyzna korzystał z usług prostytutki. W tym kontekście prostytucję traktowano jako swoisty „wentyl bezpieczeństwa” dla podtrzymania małżeństwa.
Rzymianie traktowali popęd seksualny jako coś naturalnego, co nie powinno być niepotrzebnie ograniczane. Ponieważ pogląd ten dotyczył zarówno mężczyzn, jak i kobiet, Rzymianie mieli bardzo swobodne zapatrywania na temat wierności i umożliwiali rozwód obu stronom, jeśli partnerzy nie mogli ze sobą wytrzymać.
Gdy sądzono, że małżeństwa nie da się utrzymać rozdzielano się. Liczba rozwodów znacznie się zwiększyła po II wojnie punickiej. Także kobieta mogła występować o rozwód w uzasadnionych przypadkach – na przykład mogła sobie poszukać innego mężczyzny gdy mąż był zbyt długo na wojnie, a w końcu wystarczającym powodem stał się sam fakt powołania męża do wojska. W czasach Cesarstwa Rzymskiego do rozwodu wystarczyło zwykłe objawienie woli jednego z małżonków.
Gdy małżeństwo było w rozłamie – nie było zadowalające ze względów fizycznych lub innych – rozdzielenie często aranżowano w pokojowy sposób poprzez przekazanie żony przyjacielowi. Tego typu „przekazanie” nie miało charakteru przymusu, sprzedaży czy kuplerstwa – było jedynie sposobem na przyjacielskie uregulowanie spraw między trojgiem zaangażowanych ludzi i najczęściej jedynie przypieczętowywało cudzołóstwo żony. Ponadto w późniejszym czasie nie można już było przekazać żony bez jej zgody. Przykładowo Kanton Młodszy przekazał swą Marcję Hortensjuszowi uzasadniając to tym, że ten ostatni chce mieć z nią dzieci. Podobnie Klaudiusz ofiarował Liwię Oktawianowi (została ona później cesarzową).
Ponadto do zwyczaju należało „wypożyczanie” żony przyjacielowi. Małżeństwo oraz seks wykorzystywano w ten sposób do dbałości o związki polityczne i do pomnażania materialnego bogactwa.
Ogromne zróżnicowanie społeczne imperium rzymskiego sprawiało, że w różnych jego prowincjach uznawano różne formy małżeństwa. Na przykład u Germanów rozpowszechnione były małżeństwa kazirodcze. U Celtów uznawano w prawie obyczajowym osiem lub dziesięć rodzajów małżeństwa. Uznawane też były prawnie rozwody, jeśli zgadzały się obie strony. Kobiety w małżeństwie miały wysoką pozycję i znaczną swobodę seksualną. Uznawano też prawnie konkubinat.
Rzymianie uważali, że prawdziwy związek nie opiera się na korzyściach materialnych, lecz na przyjemności erotycznej. Jak poważnie Rzymianie traktowali seks, pokazuje także uzasadnienie masakry chrześcijan po pożarze Rzymu, jakim miał miejsce, za panowania cesarza Nerona, w 64 roku. Chociaż nie znaleziono żadnych dowodów na to, że to oni właśnie byli sprawcami pożaru, prześladowano ich i mordowano twierdząc, że przejawiają „nienawiść do rodzaju ludzkiego”. Była to aluzja do wrogiej postawy chrześcijan wobec seksu i do ich nowego pojęcia moralności.
Małżeństwo w kulturach germańskich.
Podobnie jak u Greków i Rzymian, także u Germanów istniały obok siebie różne formy legalnych związków seksualnych – oparte na wymianie posagów małżeństwo opiekuńcze ("Muntehe"), "Friedelehe" oraz konkubinat ("Kebsehe"). "Muntehe" zawierano pomiędzy opiekunem narzeczonej a narzeczonym. Ten ostatni wnosił do małżeństwa mienie ("Mentschatz"), a narzeczona posag. Związek nabierał mocy prawnej po skonsumowaniu oglądanym przez świadków. Małżeństwo opiekuńcze można było rozwiązać tylko pod określonymi warunkami. "Friedelehe" natomiast opierało się nie na wymianie majątków, lecz na wzajemnej skłonności. Zawierane było, gdy nie miało znaczenia, czy małżonkowie są takiego samego stanu, tzn. gdy na przykład żona należała do stanu wyższego niż mąż i gdy mąż nie miał sprawować pieczy ("Munt") nad jej majątkiem. Konkubinat zawierano między wolnymi mężczyznami a niewolnicami. Kobieta nie zyskiwała żadnych praw, lecz mężczyzna zapewniał sobie prawo do kontaktów seksualnych. Germanie traktowali więc małżeństwo jako środek do regulacji potrzeb ekonomicznych, pozwalając przy tym życiu erotycznemu chadzać własnymi drogami.
Małżeństwo w kulturze zachodniej.
Współczesne małżeństwo cywilizacji zachodniej i prawosławnej, ma długą historię. Sięga korzeniami do kilku bardzo różnych kultur starożytnych, szczególnie do kultury Starożytnego Rzymu, judajskiej i germańskiej. Wraz z upływem wieków małżeństwo zachodnie kształtowane było przez średniowieczną doktrynę Kościoła, żądania wysunięte przez protestantów w czasach reformacji oraz społeczny wpływ rewolucji przemysłowej.
Poprzez znaczną część historii świata zachodniego małżeństwo nie było jedynie osobistą sprawą męża i żony, ale raczej miało charakter układu pomiędzy rodzinami. Większość małżeństw była aranżowana przez rodziny. Żona w takich związkach miała zwykle znacznie mniej praw niż jej mąż i oczekiwano, że będzie mu podległa. Małżeństwo w znaczącym zakresie stanowiło związek o charakterze ekonomicznym. Nie miał on nic wspólnego z miłością romantyczną i nawet zwykłe uczucia nie miały znaczenia. Do najważniejszych małżeńskich powinności zaliczała się prokreacja i współpraca. W kulturze zachodniej naszej ery na wiele wieków przyjął się zakaz rozwodów, co kontrastuje ze zwyczajami starożytnych, gdzie rozwód uzyskać można zwykle było bardzo łatwo (mężczyzna miał na ogół znaczną przewagę nad kobietą – mógł po prostu odprawić swoją żonę, ale w wielu przypadkach również żona mogła ubiegać się o rozejście). W starożytnym Rzymie para mogła rozwieść się także za obopólną zgodą – w wielu krajach europejskich do dziś jest to niemożliwe. Zwraca też uwagę fakt, że w kulturze zachodniej małżeństwo jawiło się zawsze jako oczywista konieczność, a na osoby stanu wolnego prawie wywierano nacisk by weszły w związek małżeński (nacisk taki nieco złagodniał, przynajmniej na jakiś czas, pod wpływem większości chrześcijań, którzy za szczególną cnotę uznało celibat).
Zasada nierozwiązywalności małżeństwa w pierwszych wiekach n.e. obowiązywała tylko we wspólnotach chrześcijańskich, nie dotyczyła większości obywateli Rzymu. Miało to następstwa demograficzne i gospodarcze. Wzrost małżeństw bezdzietnych spowodował niższy przyrost ludności w gminach chrześcijańskich. Prawo antyczne opierało się na dziedziczeniu w linii męskiej – dlatego, jeśli nie było męskiego potomka, pojawiły się problemy prawne z przekazywaniem spadku. Był to jeden z powodów, dla którego chrześcijaństwo przez długi czas pozostawało tylko religią ubogich.
Do średniowiecza.
Pierwsze chrześcijańskie gminy wyznaniowe założone zostały w Palestynie i na obszarze Bliskiego Wschodu. Później, głównie dzięki działalności Pawła z Tarsu, zaczęły się rozpowszechniać w świecie hellenistycznym i w Cesarstwie Rzymskim. Reguły życia propagowane przez chrześcijaństwo były inne niż rzymskie. Teoretycznie, zgodnie z nauczaniem chrześcijańskim, małżeństwo powinno być monogamiczne, nierozerwalne, oparte na wierności, dozgonne: rozwód miał oznaczać grzech, a powtórne małżeństwo, jeśli partner małżeński jeszcze żył – cudzołóstwo.
W roku 313 cesarz Konstantyn wprowadził powszechną wolność religijną, a jego niektórzy następcy przekształcali chrześcijaństwo w religię uznawaną przez państwo, a z czasem wyznanie państwowe (szczególne znaczenie miało tu panowanie Teodozjusza). Od drugiej połowy IV wieku chrześcijańskie małżeństwo stało się instytucją oficjalnie popieraną przez państwo.
Ślubu kościelnego, w rozumieniu liturgii w świątyni przez wiele stuleci nie było. Belgijski teolog Edward Schillebeeckx OP podkreśla, że w pierwszych trzech wiekach brak jest świadectw regularnej praktyki błogosławienia związku przez duchownego. Edward Schillebeeck wykazuje, że w pierwotnym Kościele obrzęd zawierania małżeństwa należał do sfery świeckiej, rodzinnej, tzn. świeccy chrześcijanie, na mocy kapłaństwa powszechnego, przeżywali małżeństwo jako sakrament w domu. Na śluby kościelne przyszedł czas, kiedy zaczęto budować bazyliki. Jednak już Ignacy Antiocheński (30-107) wyraził wolę, by małżeństwo między ochrzczonymi nie dokonywało się inaczej jak za wiedzą biskupa. Pisali o tym w swych dziełach Klemens Aleksandryjski, Tertulian, Cyprian z Kartaginy, Jan Chryzostom, Augustyn z Hippony.
Małżeństwo w średniowieczu.
W średniowiecznej Europie małżeństwo było regulowane przez prawo kanoniczne, które uznawało za ważne tylko te małżeństwa, w których obie strony wyraziły wolę wzięcia drugiej strony odpowiednio za męża lub żonę. Nie było jednak konieczne by małżeństwo było zawierane przed jakimkolwiek kapłanem czy urzędnikiem.
W prawosławiu błogosławieństwo ślubne (małżeństwa prawosławnego) stało się obowiązkiem dopiero w IX wieku. Na Zachodzie, zasiadający w owym czasie na papieskim tronie Mikołaj I nie uważał by przy zawieraniu małżeństwa była potrzebna ceremonia kościelna.
Do X wieku związek małżeński, zawierany wśród ludzi szlachetnie urodzonych opierał się na umowie między rodzinami, miał charakter prywatny i świecki, ale nie religijny (Kościół nie miał prawa ingerować w taki związek). Dopiero w wiekach XI i XII nabrała wagi deklaracja woli małżonków, wyrażona w obecności kapłana. Zdaniem Philippe’a Ariès spory teologiczne sprawiły, że Kościół zdołał włączyć się w kontrolę małżeństw dopiero w XIII wieku (i dopiero wówczas narzucił ich nierozwiązywalność mimo sprzeciwów szlachty, ale bez oporów w społecznościach wiejskich). Jednakże aż po wiek XVI, a konkretnie do Soboru trydenckiego, uznawało się za ważne małżeństwo zawarte bez udziału księdza.
Na początku średniowiecza Kościół w Europie umocnił się, a kler – kardynałowie, biskupi i wspólnoty zakonne – począł zdobywać coraz większy wpływ na politykę, gospodarkę i społeczeństwo. W konsekwencji udało się, nawet jeśli bardzo powoli i nie wszędzie, rozpowszechnić i w pewnej mierze wymusić na terenie Europy ideał nierozerwalnego związku małżeńskiego. Tym samym miłość erotyczna została związana z jedyną legalną formą związku seksualnego – małżeństwem.
Jeśli wcześniej o zawarciu związku małżeńskiego decydowały względy czysto ekonomiczne, to w myśl nauki chrześcijańskiej związek małżeński miał się opierać na zgodzie między małżonkami. Pomysł konsensusu znajdował wprawdzie nikłe zastosowanie w praktyce, ponieważ aż do XX wieku o zawarciu małżeństwa rozstrzygały względy materialne, społeczne i polityczne, mimo to opierając się na dogmatach chrześcijańskich odrzucano wpływ rodziny przy zawieraniu małżeństw i przyspieszano proces indywidualizacji małżeństwa. Małżeństwo wydostawało się powoli, ale skutecznie spod sfery wpływów rodziny i coraz bardziej było kontrolowane przez Kościół. Jednak przez całe średniowiecze utrzymywały się obok małżeństwa inne legalne i nielegalne związki seksualne, jak konkubinat, prostytucja, a także bardzo rozpowszechniony aż do XII wieku konkubinat księży, któremu wielu biskupów, a nawet papieży, zawdzięczało potomstwo.
Przepisy prawa kanonicznego określały wiek zawierania małżeństw na 12 lat dla dziewczynek i 14 lat dla chłopców. W praktyce dzieci zaślubiano jedynie w rodzinach monarszych lub bardzo bogatych, ubożsi musieli długo czekać, aż warunki ekonomiczne pozwolą im założyć rodzinę. Średnio zawierano małżeństwo po ukończeniu dwudziestego roku życia, czasem nawet powyżej trzydziestu lat. Mężczyźni z reguły później niż kobiety zawierali związki małżeńskie.
Początkowo Kościół zabraniał zawierania małżeństw tylko do czwartego stopnia pokrewieństwa po mieczu według rzymskiego systemu obliczeń. Najbardziej surowe zakazy panowały w X-XII w., kiedy to istniał zakaz zawierania małżeństw do siódmego stopnia według rachuby germańskiej, odpowiadającej mniej więcej czternastemu stopniowi rachuby rzymskiej. W 1215 r. Sobór laterański IV ograniczył do czwartego stopnia przeszkody wynikające z prawowitego pokrewieństwa i powinowactwa, a wynikające z powinowactwa nieprawego – do stopnia drugiego.
Dla szlachetnie urodzonych koniecznością życiową było zawieranie i rozwiązywanie małżeństw zgodnie z interesami politycznymi i ekonomicznymi. Z tego powodu nie zwracali uwagi na poglądy Kościoła na małżeństwo. W XIII wieku udało się Kościołowi przeforsować te ułatwienia szlachcie. Brak instytucji rozwodu obchodzony był różnymi formami unieważnienia małżeństwa, które jednak możliwe było tylko w niektórych wypadkach i tylko za opłatą na rzecz Kościoła.
W ramach systemu feudalnego (podobnie jak wasal wobec seniora czy poddany wobec pana) wzorowa małżonka musiała: kochać, służyć i doradzać mężczyźnie, któremu ją oddano, i czynić to lojalnie, bez kłamstw. Mąż traktował żonę jak część swoich dóbr. Niektórzy mężowie, którzy jako rycerze, uczestniczyli w wyprawach krzyżowych mieli w zwyczaju zabezpieczać czystość swojej żony poprzez zakucie jej w pas cnoty. Kobiety zawsze były narażone na akty przemocy ze strony mężów. Bicie żon do krwi było swego rodzaju utartym sposobem zachowania.
W niektórych regionach Francji i Włoch praktykowano przez pewien czas prawo pierwszej nocy. W późniejszym czasie zwyczaj ten przekształcił się w pretekst do ściągania opłat od wasala, a następnie nabrał charakteru mitu i był wykorzystywany jako argument w rozgrywkach politycznych.
W małżeństwie ze sfer wyższych seks traktowano jako czyste spełnianie obowiązku. Małżonkowie utrzymywali dystans uczuciowy wobec siebie, wszelkie czułości pomiędzy nimi były przedmiotem kpin. Dla namiętności nie było w małżeństwie miejsca, a dochodziła do głosu, lirycznie wyidealizowana i mocno przesadzona, w dworskiej poezji miłosnej, której przedmiotem były zamężne, nieosiągalne kobiety.
Dwór pogardzał wiernością małżeńską, a Kościół nie potrafił ukrócić jej seksualnej swobody ani zapobiec orgiom. Na europejskich dworach kwitły prostytucja i obyczaj otaczania się utrzymankami. Większy wpływ Kościół uzyskał na prosty lud. Tutaj złamanie przysięgi małżeńskiej mogło być karane zgodnie z prawem kościelnym – jak choćby ekskomuniką, lub z prawem świeckim – chłostą lub nawet śmiercią zadaną przez małżonka. Kwitnące w nowo powstałych miastach i niejednokrotnie wspierane przez władze domy publiczne oraz łaźnie erotyczne zostały w późnym średniowieczu pozamykane.
Małżeństwo od XVI do XIX wieku.
Reformacja protestancka w XVI stuleciu odrzuciła dominującą wcześniej koncepcję małżeństwa razem z wieloma innymi doktrynami katolickimi. Marcin Luter zadeklarował, że małżeństwo jest "sprawą ziemską..., która przynależy do sfery państwowej". Podobną opinię wyrażał pastor protestancki i teolog genewski Jan Kalwin. Wydał on dekret, zgodnie z którym aby para mogła być uznana za małżeństwo musiała się zarejestrować u władz państwowych po przeprowadzeniu ceremonii kościelnej.
Purytanie angielscy w XVII stuleciu uchwalili nawet ustawę parlamentarną stanowiącą, że "małżeństwo nie jest sakramentem" i wkrótce potem małżeństwo przybrało charakter czysto świecki. Ceremonia odbywała się nie przed ministrem, lecz sędzią pokoju. Rostorianie znieśli to prawo i powrócili do starego systemu małżeństw, ale Purytanie przynieśli swoją koncepcję małżeństwa też do Ameryki, gdzie się przyjęła. Marcin Luter i inni protestanci zredukowali też liczbę różnych zakazów. Pokrewieństwo i pokrewieństwo duchowe przestało być przeszkodą dla związku małżeńskiego, zawężono pojecie „więzów krwi”. Tak więc nawet małżeństwa pomiędzy kuzynami pierwszego stopnia stały się możliwe.
Inną sporną sprawą był rozwód. W przeciwieństwie do doktryny przyjętej w Kościele katolickim, reformatorzy protestanccy nie wierzyli w nierozwiązywalność małżeństwa i dopuszczali rozwód w szczególnych okolicznościach. Purytanin John Milton i jego "Doktryna i dyscyplina rozwodów" z 1643 roku nawet zalecała by samodzielnie się rozwodzić bez angażowania w to Kościoła czy państwa. Dla Johna Miltona małżeństwo pozostawało całkowicie kwestia pełnego dopasowania obu partnerów. Tam gdzie brakowało miłości wzajemnej małżeństwo było pozorem i musiało być rozwiązane. Jednakże ta filozofia była zbyt postępowa jak na owe czasy. Co prawda parlament angielski zaczął przyznawać rozwody, ale procedura była na tyle skomplikowana i kosztowna, ze tylko kilka par mogło z niej skorzystać.
W Anglii małżeństwa oparte na zgodzie wzajemnej, bez ceremonii ślubnej, nazywano małżeństwami prawa wspólnego i były dozwolone także po tym jak Henryk VIII zerwał z Rzymem. Instytucja małżeństwa regulowanego tak jak w prawie kanonicznym została w Anglii zniesiona wraz z wprowadzeniem w życie Prawa Małżeńskiego Lorda Hardwicke’a w 1753 roku. Prawo to wprowadziło wymóg, zgodnie z którym aby małżeństwo było uznane za ważne i zarejestrowane należało przeprowadzić oficjalną ceremonie w Kościele (wyznaniu) uznawanym przez państwo (np. Kościele Anglii, wyznaniu kwakrów czy wyznaniu żydowskim). Wszelkie inne formy małżeństw zostały zakazane. Dzieci, które urodziły się w związkach niezalegalizowanych, zgodnie ze wspomnianym prawem, nie mogły dziedziczyć własności swoich rodziców. Te zmiany nie miały jednak wpływu na kolonie angielskie i dzięki temu małżeństwa prawa wspólnego nadal były możliwe w Stanach Zjednoczonych (do 1970 roku były uznawane w kilku stanach). Z przyczyn historycznych prawo to nie miało też zastosowania w Szkocji. W konsekwencji tego w Szkocji aż do 1940 roku do legalizacji małżeństwa wystarczyło, że mężczyzna i kobieta złożyli sobie wzajemne przyrzeczenie przed świadkami. Doprowadziło to rozwoju całej branży „szybkich małżeństw” w Szkockich miastach położonych na granicy z Anglią (znane z tego było szczególnie miasto Gretna Green).
Wpływ reformacji umocnił ideał surowej moralności seksualnej. Od drugiej połowy XVI wieku państwo i Kościół zaczęły wspólnie występować przeciwko nieformalnie zawartym związkom.
Po reformacji nawet z ambony zaczęto propagować małżeństwa podwójne, celem zasiedlenia obszarów wyludnionych po wojnie. Przy znacznym deficycie mężczyzn nie starczały nawet małżeństwa podwójne. W XVII wieku po wyludnieniu kraju w wyniku epidemii, rząd Islandii zadeklarował, że każda dziewczyna może sobie pozwolić na 6 dzieci z nieprawego łoża bez uszczerbku dla swej czci. Efekt akcji był tak wielki, że wkrótce można było odwołać ten dekret.
Kościół katolicki pod koniec XVI w. wprowadził instytucję ksiąg metrykalnych (na swoje potrzeby), księgi takie zaczęły też prowadzić inne wyznania.
O zawarcie małżeństwa pertraktowano przez pośredników – swatów. W wielu miastach działali oni zawodowo, kobiety i mężczyźni znający rynek matrymonialny regionu. Często roli swatów podejmowali się krewni lub przyjaciele rodziny. Załatwianie pertraktacji przez pośredników ułatwiało ich prowadzenie i łagodziło stresy ewentualnej porażki. Małżeństwo przypieczętowywały okazałe ceremonie ślubne.
W przeciwieństwie do szlachty, niemajętny lud nie miał prawa do zawierania małżeństw i tym samym znalazł się w kłopotliwym położeniu. Niewolnikom i nędzarzom, parobkom i dziewkom, służącym, czeladnikom, żołnierzom i członkom innych grup społecznych nie wolno było zawierać małżeństw lub też wymagało to specjalnego zezwolenia. Biedocie zabraniano zatem surowo zawierania zawiązków małżeńskich, a zakaz ten przetrwał aż do XIX wieku.
Chłopi i rzemieślnicy należeli do warstwy społecznej posiadającej własności i z tego powodu droga do małżeństwa stała dla nich otworem. Także oni pobierali się prawie wyłącznie w obrębie swojej warstwy i na podstawie interesów ekonomicznych. Ziemia, bydło, posag odgrywały decydującą rolę i dlatego małżeństwa zawierane między krewnymi nie należały do rzadkości, ponieważ w ten sposób majątek mógł pozostać w rodzinie. W warstwie rzemieślniczej zawieranie małżeństw podlegało prawom cechowym. W niektórych cechach wdowa po rzemieślniku, aby nie stracić warsztatu, była nawet zobowiązana do poślubienia jednego z czeladników. Chłopi i rzemieślnicy raczej nie sprzeciwiali się chrześcijańskiemu przykazaniu nierozerwalności małżeństwa, ponieważ stabilizacja małżeństwa stanowiła warunek stabilności całej wiejskiej społeczności. Lecz i w tych stanach, seks miał służyć wyłącznie rozmnażaniu się, a w żadnym wypadku nie przyjemności. Pożycie seksualne jako spełnienie małżeńskiego obowiązku powinno być dyskretne, odbywające się w milczeniu i w ukryciu. Wszelkie inne podejście do życia seksualnego Kościół potępiał jako grzeszne.
Potoczne wyobrażenia współczesnych o dawnych obyczajach małżeńskich w znacznej mierze opierają się na literackich wizjach powieściopisarzy. Te często romantyczne wizje jednak daleko odbiegają od rzeczywistości. Jak wskazują historycy merkantylne podejście do małżeństwa stanowiło charakterystyczny rys obyczajowości szlacheckiej w XVII i XVIII wieku. Choćby w Polsce małżeństwa zawierane wśród szlachty i magnatów bywały niedobrane nie tylko ze względu na różnicę wieku współmałżonków, gorzej było, jeśli któraś ze stron cierpiała na poważną chorobę fizyczną czy psychiczną. W dążeniu do realizacji ambitnych planów żeniono się bowiem lub wydawano panny za mąż nawet za jednostki nienormalne, kalekie, cierpiące na rozmaite nerwice i psychozy. W wieku XVII związki małżeńskie stały się jeszcze bardziej zmerkantylizowane. Spotyka się co prawda w źródłach informacje świadczące o tym, że wiele małżeństw szlacheckich, a także i magnackich łączyło serdeczne uczucie. W języku staropolskim żonę określano mianem dożywotniego przyjaciela. Widziano w niej nie tyle kochankę ile właśnie powiernika, dożywotniego współtowarzysza doli i niedoli. Szczególnie w polskiej obyczajowości szlacheckiej kobieta cieszyła się poważną pozycją co dziwiło nieraz cudzoziemców. Tym niemniej uczucie w tych czasach odgrywało dużo mniejszą rolę niż to miało miejsce w późniejszych strukturach obyczajowych XIX i XX wieku.
Można przyjąć, że w okresie od końca średniowiecza do połowy XVIII w., 80-95% mężczyzn, którzy osiągnęli lub przekroczyli wiek dojrzałości (wszędzie ustalony na 14 lat), to są żonaci i wdowcy.
Małżeństwo w XIX wieku.
Małżeństwo w majestacie prawa (tzw. „małżeństwo cywilne” lub „małżeństwo świeckie”) to małżeństwo zawarte w obecności urzędnika państwowego. Małżeństwo cywilne wprowadzono w niektórych regionach Europy w XVI w., w większości państw nastąpiło to jednak dopiero w wieku XIX. W większości krajów europejskich małżeństwo wymagało ceremonii religijnej do czasu rewolucji francuskiej.
We Francji w 1787 roku król Ludwik XVI wprowadził śluby cywilne dla protestantów. W 1792 wprowadzono we Francji jedynie cywilną formę zawierania małżeństwa (podobnie regulował tę kwestię Kodeks Napoleona). Od 1792 roku, wraz z Rewolucją Francuską, ceremonie religijne we Francji zeszły na drugi plan – nadal mogły być przeprowadzane, ale tylko gdy para zawarła już małżeństwo cywilne. Później Napoleon rozprzestrzenił ten zwyczaj w innych krajach europejskich.
Po debatach we wrześniu 1792 roku wprowadzono też instytucję świeckiego rozwodu, dla którego uzyskania wystarczała prosta deklaracja stron. Było to znacznie więcej, niż gwarantowały swym obywatelom państwa protestanckie, gdzie rozwód był dopuszczalny, lecz ze względu na kosztowną i przewlekłą procedurę był przywilejem bogatych). Rozwiązanie takie miało wzmocnić rodzinę – rewolucja nie tolerowała bowiem pragmatycznych rozwiązań dawnej epoki, w szczególności zinstytucjonowanego wiarołomstwa. Prawo rozwodowe zostało uchylone wraz z powrotem na tron Burbonów co nie stanowiło jednak odnowy moralnej a jedynie powrót do przedrewolucyjnego zinstytucjonalizowanego wiarołomstwa.
W Niemczech Kodeks Napoleona (z 1804 roku) obowiązywał tylko na terenach podbitych przez wojska Napoleona. Wraz z upadkiem jego imperium w Niemczech zarzucono zawieranie małżeństw cywilnych. Jednak niektóre suwerenne kraje niemieckie wprowadziły małżeństwa cywilne, które były obligatoryjne (jak w modelu francuskim) lub opcjonalne co znaczy, że ceremonia kościelna wystarczała do zawarcia małżeństwa cywilnego. Małżeństwa cywilne pozwoliły na zawieranie związków pomiędzy osobami różnych wyznań, w tym różnych związków wyznaniowych w obrębie chrześcijaństwa. W Niemczech podobne podejście przyjęto w XIX wieku gdy Otto von Bismarcka dążył do zmniejszenia wpływów Kościoła katolickiego. Po zjednoczeniu Niemiec w jedno imperium w 1871 roku, Reichstag przyjął w 1875 roku ustawę "Cywilne prawo małżeńskie". Ustawa ta wpisywała się w politykę Kulturkampfu i została wprowadzona z inicjatywy Otto von Bismarcka. Od tego czasu w Niemczech uznawane były tylko małżeństwa cywilne jednak, jeśli życzyła sobie tego para nowożeńców, mogły też się odbywać ceremonie religijne (do końca 2008 roku ceremonie religijne mogły mieć miejsce tylko wtedy gdy wcześniej przeprowadzono już ceremonię cywilną).
W Austrii ustawy z lat 1868 i 1870 przewidywały możliwość ślubów cywilnych.
W Anglii w 1863 roku zniesiono wymóg przeprowadzania ceremonii na forum religijnym i pozwolono na rejestracje małżeństw, które nie były zawierane przed kapłanem.
W czasach nowożytnych na początku nie istniały odrębne państwowe urzędy, które rejestrowałyby stan cywilny. Prowadzenie osobnej, świeckiej rejestracji, przyjęło się szerzej dopiero w końcu XVIII w. Tym sposobem proboszczowie w parafiach stawali się urzędnikami stanu cywilnego.
Wiek XIX przyniósł ze sobą gwałtownie postępującą urbanizację i przesunięcie akcentu mieszczańskiego ideału pracy na imperialistyczno-burżuazyjny ideał posiadania, co doprowadziło między innymi do ekonomizacji stosunków między płciami. Pieniądze stały się jedyną skalą wartości i to wpłynęło na życie seksualne, zwłaszcza rodzinne. Trzeba było zważać, by ożenić syna bogato, córki nie mogły bez zgody rodziców przedsiębrać jakichkolwiek kroków mogących doprowadzić do małżeństwa. Liczbę małżeństw ograniczał przymus ekonomiczno-społeczny. W domu mieszczańskim pojawiał się często faktyczny przymus celibatu, zaczął się okres polowań na posagi, przybywało zgorzkniałych ciotek – rezydentek i starych panien. Ideałem duchowym domu mieszczańskiego były trudne zasady społecznej konieczności.
Postępujące uprzemysłowienie spowodowało ostatecznie w XIX wieku zasadniczą przebudowę społeczeństwa. Pojawił się nowy rodzaj robotnika – robotnik najemny, a burżuazja zaczęła zdobywać coraz większą władzę i bogactwo, co z kolei doprowadziło do gruntownej przemiany pojmowania związków seksualnych.
Najpierw wśród chałupników, a później robotników najemnych nastąpiła zmiana w merkantylnym podejściu do małżeństwa. Ponieważ w tych grupach społecznych egzystencja nie zależała od posiadania ziemi czy pieniędzy, lecz od pracy własnych rąk, powodem zawarcia małżeństwa stawały się coraz częściej także uczucia. Wybór kandydata na małżonka zaczął zależeć teraz od skłonności ku niemu i od jego atrakcyjności, przynajmniej w wyobrażeniu partnerów, jako że wiązała ich wspólna walka o materialne przeżycie, która na miłość nie pozostawiała zbyt wiele miejsca. Dla rosnącej w siłę i względnie zamożnej burżuazji motywem zawarcia związku stała się pewnego rodzaju mieszanka materializmu i osobistej skłonności. Wprawdzie pieniądz także odgrywał decydującą rolę przy wyborze partnera, lecz partnerzy mieli się także lubić, a więc odczuwać skłonność ku sobie. To oczekiwanie, że małżonkowie powinni się kochać, było w historii czymś nowym. Umacniało je nieznane wcześniej rozdzielenie miejsca zamieszkania i pracy, ponieważ wraz z pojawieniem się tego nowego dystansu pomiędzy mężczyzną a kobietą przybrała także na sile idealizacja związku seksualnego. Rozdzielenie płci – poprzez tworzony dystans między dorastającymi chłopcami a dziewczętami oraz wychowanie zróżnicowane ze względu na płeć – umożliwiło idealizację miłości. Ponieważ chłopcy i dziewczęta wychowywani byli osobno, mogli marzyć o sobie nawzajem bez żadnych zahamowań i własnych doświadczeń.
Mieszczański ideał małżeństwa stanowi punkt zwrotny dziejów – przejście od małżeństwa zawartego z czysto materialnych pobudek do małżeństwa opartego na miłości. Warunki stawiane związkowi mężczyzny z kobietą, wcześniej spełniane albo w związku małżeńskim albo poza nim z różnymi partnerami, teraz miały być realizowane w małżeństwie i zawsze z jednym i tym samym partnerem. Najlepiej w rozsądnej kolejności: romantyczna miłość przed ślubem, a trzeźwy związek po nim – stąd pojęcie „małżeństwa z rozsądku”.
Jako przeciwstawienie do mieszczańskiego ideału małżeństwa z rozsądku propagowano w dobie romantyzmu ideał małżeństwa zawieranego wyłącznie z miłości. Uważano jedynym powodem zawarcia i trwania małżeństwa powinna być wzajemna miłość partnerów. Gdy miłość mijała traciło sens także małżeństwo. Wraz z tym ideałem narodziło się wyobrażenie jedynego i prawdziwego partnera. Ponieważ takiego partnera nie można było znaleźć na stałe człowiek był skazany na ponawianie prób i na pomyłki, powstało uzasadnienie ciągłej zmiany partnerów. W ten sposób upowszechniła się monogamia seryjna. Chrześcijański dogmat o małżeństwie, idea jego nierozerwalności, począł w wyniku tego procesu chwiać się stopniowo w posadach, a instytucja małżeństwa coraz bardziej uległa rozkładowi, ponieważ nie mogło ono sprostać wymogowi miłości.
Praktyka małżeństwa mieszczańskiego przyniosła podwójną moralność. Na II połowę XIX w.(czyli na tzw. epokę wiktoriańskią) przypada apogeum kultury drobnomieszczańskiej. Kultura mieszczańska pojawiła się najpierw w XVII wieku w Anglii, a następnie w XIX wieku rozprzestrzeniła się w Europie kontynentalnej oraz w Stanach Zjednoczonych. Obyczajowość tego okresu cechowała pruderia, która była jednak tylko fasadą. Mężczyźni powszechnie wiedli życie seksualne przedmałżeńskie i pozamałżeńskie odbywając stosunki z prostytutkami lub kobietami z warstw niższych (statystyki jeszcze w 1925 roku wykazują, że około 95% studentów miało pierwszy stosunek płciowy z prostytutką, w 1839 roku szacowano, że „dżentelmen wiktoriański” spotykał się z prostytutkami przeciętnie dwa do trzech razy w tygodniu). Wszelkie instynkty, którymi mężczyźni mieli się jakoby różnić od „czystych” kobiet, zaspokajane były poza moralnie doskonałym domostwem. Absurdem było czynienie tego samego z żoną, gdyż poniżało by to ją i pozbawiało by ją godności. Purytańscy strażnicy moralności uznawali rozpowszechnienie się prostytucji za czynnik pozytywny, ochraniający szczęście małżeńskie. Mieszczanin przeważnie nie okazywał zmysłowej skłonności do swej żony. Zmysłowość zawsze miała dla niego znamię „występku” i nieprzyzwoitego charakteru. Seks był „brudny” i nie przynależał do uświęconego i moralnego świata domowego. Zaspokojenie zmysłowe wyjątkowo rzadko miało miejsce w małżeństwie. W szczytowym okresie pruderii spółkowanie małżeńskie często wiązało się z poczuciem winy. W epoce wiktoriańskiej „przyzwoita” kobieta nie mogła w ogóle okazywać podniecenia seksualnego; co najwyżej w roli męczennicy mogła odbywać stosunki płciowe z mężem, tylko po to by mieć dzieci. Doszło więc do oddzielenia funkcji płodzenia i rozrodu od zaspokojenia seksualnego. Moralność mieszczańska zabraniała kobietom pokazywania się nago nawet własnemu mężowi. Koszule nocne były długie, sięgały aż do pięt i posiadały tylko otwór na wysokości narządów płciowych. Za nieprzyzwoitość uważano obmacywanie czy opukiwania ciała kobiety nawet przez lekarza. Dziewczynie z dobrego domu nie wypadało się przeglądać w lustrze, ani nawet w wodzie podczas kąpieli (lustrami za to wytapetowane były ściany domów publicznych). Kobiety nie znały własnego ciała, nie wolno im było nawet oglądać eksponatów anatomicznych w muzeach. Nie wypadało kobiecie wyjść na ulice z rozpuszczonymi włosami. W mieszczańskim środowisku noc poślubna była ciężkim przeżyciem. Dla żony była to trudna chwila inicjacji seksualnej, dokonanej przez męża mającego za sobą seksualne doświadczenia płatnej miłości. Stąd upowszechnił się zwyczaj podróży poślubnej, która miała oszczędzić rodzinie uczestnictwa w tak żenującej sytuacji. Sypialnię – miejsce celebracji małżeńskiego seksu traktowano jak sanktuarium a łóżko (nad którym zwykle wisiał krucyfiks) jak ołtarz, na którym odprawiało się wzniosły akt reprodukcji. Miłość uprawiano zwykle po ciemku, w pozycji misjonarskiej (lub kobieta klęczała bo taką pozycję lekarze zalecali jako ułatwiającą poczęcie) i bez szczególnej dbałości o doznania partnerki.
Purytanizm epoki wiktoriańskiej stworzył rozdźwięk pomiędzy koniecznością osiągnięcia najwyższego stopnia panowania nad sobą a niedoskonałością natury ludzkiej. Ograniczenie seksu wyłącznie do małżeństwa doprowadziło do gwałtownego wzrostu liczby domów publicznych (prostytucja w Europie nigdy nie była zjawiskiem bardziej powszechnym niż w tym okresie). Z czasem rosła krytyka mieszczańskiego ideału małżeństwa. Obyczaje typowe dla epoki wiktoriańskiej ulegały stopniowym przemianom na przełomie XIX i XX wieku i odeszły ostatecznie do lamusa wraz z nadejściem rewolucji seksualnej.
Małżeństwo w XX i XXI wieku.
Socjaliści i marksiści nie interesowali się szczególnie sprawami seksualnymi ani nie mieli skrystalizowanej jednolitej doktryny w tym względzie. Z najbardziej wpływowych postaci Karol Marks był wzorowym, „klasycznym” mężem i ojcem i nie zajmował się tą problematyką a Fryderyk Engels pisząc w wieku 64 lat pracę "O pochodzeniu rodziny, własności prywatnej i państwa" wypowiedział się za miłością monogamiczną jako naturalną formą stosunków między płciami. Pogląd Engelsa przejęła rewolucja bolszewicka z Włodzimierzem Leninem na czele choć wielu rewolucjonistów uważało, iż Engels pozostawał pod zbyt silnym wpływem burżuazyjno-romantycznych ideałów małżeńskich (marksiści byli jednak zgodni w krytyce ograniczenia i skorumpowania jakie, ich zdaniem, na małżeństwo nakładała własność prywatna).
Reforma wprowadzona w Rosji Radzieckiej w 1917 roku wzorowała się na legislacji francuskiej z roku 1792, wprowadziła całkowitą sekularyzację małżeństwa, które zawierało się i rozwiązywało w drodze oświadczenia woli stron, podlegającej jedynie rejestracji administracyjnej. Powstałe warunki społeczne sprzyjały jednak konkubinatowi, który wypierał małżeństwo. De facto zniesiono instytucje monogamii i rodziny mieszczańskiej, ale Włodzimierz Lenin żądał jednak utrzymania rodziny. Po jego śmierci w 1927 roku wprowadzono nową kodyfikację, która miała uratować instytucję monogamicznego małżeństwa – w praktyce jednak wolną wspólnotę seksualną prawie zrównano z małżeństwem (przy zachowaniu formalnej monogamii faktycznie zalegalizowano wolną miłość) zapoczątkowując tzw. erę rozwodów „pocztówkowych” (rozwód udzielano po zgłoszeniu woli przez którąś ze stron w urzędzie, wystarczało oświadczenie jednej ze stron, o czym druga strona informowana była kartką pocztową). W 1936 roku wprowadzono nową ustawę o trwałości małżeństwa i do rozwodu była już potrzebna zgoda obu stron. Ostatecznie po kolejnych reformach prawa rozwodowego w 1936 i 1944 roku powrócono w istocie do klasycznego rozwodu sądowego, przez co stał się on o wiele trudniejszy.
Ostatecznie rewolucja proletariacka nie odmieniła w Rosji patriarchalnych stosunków panujących pomiędzy płciami. W totalitarnie rządzonym przez KPZR Związku Radzieckim unikano tematyki płci. Partia dbała o nierozerwalność rodziny i odpowiedni przyrost demograficzny, a państwo stało się wyjątkowo purytańskie – nawet zwyczajne życie seksualne pomiędzy małżonkami utrudniały ponadto fatalne warunki mieszkaniowe. Upadek systemu totalitarnego w II połowie XX wieku, z uwagi na brak feministycznego podłoża zmian obyczajowych jakie po nim nastąpiły, nie zmienił niskiej pozycji kobiet w tym kraju.
Trzecia Rzesza uznawała oficjalnie tylko seksualne czynności reprodukcyjne, ignorując natomiast przyjemność zmysłową. Więzy emocjonalne miały łączyć jednostkę z państwem, narodem i führerem, a nie z drugim człowiekiem. Według narodowego socjalizmu instytucja małżeństwa nie służyła do przeżywania indywidualnego szczęścia. Miłość nie była sprawą prywatną. W ideologii faszystowskiej gloryfikowano ją jako „świątynię” wyższych wartości. W praktyce III Rzeszy miała ona do spełnienia określone cele. Ażeby wesprzeć seksualność w służbie „ideologii rasowej” i poprzedzającej wojnę „bitwy o rozrodczość”, regulowano także życie płciowe, o którym decydowali sami partnerzy.
W XXI wieku obyczaje i hierarchie wartości uległy rozluźnieniu, seks przedmałżeński stał się powszedniejszy, a ustawodawstwo zareagowało na to liberalizacją przepisów. Małżeństwo przekroczyło oficjalnie granicę płci wskutek uznania małżeństw homoseksualnych. Możliwa jest także adopcja dzieci przez pary osób tej samej płci. Jeśli chodzi o współczesne związki rzeczywistość jest niezmiernie różnorodna. Przy zawieraniu małżeństwa partnerzy mogą kierować się ideałem materialnym, zdroworozsądkowym, romantycznym, religijnym lub mieszaniną ich wszystkich. Mogą żyć w związkach małżeńskich i pozamałżeńskich; heteroseksualnych i homoseksualnych. Znajdują się więc w położeniu, w którym muszą sami w dużej mierze zdefiniować podstawy swojego związku małżeńskiego. Małżeństwo przestało być sprawą rodziny, państwa czy Kościoła, a stało się wyłącznie sprawą pary i jej sposobu życia.
Obyczajowość związana z małżeństwem w Polsce.
Staropolską słowiańską formę ślubu małżeńskiego stanowiła swaćba (inaczej wesele) – uroczysta ceremonia zawarcia związku małżeńskiego, polegająca na złożeniu przysięgi przed bogami w obecności żercy lub swata.
W średniowiecznej Polsce powszechne były małżeństwa umowne, zawierane w drodze dwóch kolejnych umów świeckich: zmówin i zdawin. W 1197 nakazano w Polsce stosować kościelną formę zawierania małżeństwa. Kościół katolicki małżeństwa umowne uważał za tajne, jednak uznawał je za ważne do połowy XVI w. Do kościelnej formy zawierania małżeństw należały od 1215 roku zapowiedzi. Ślub miał się odbywać w kościele. Od czasu soboru trydenckiego w przypadku kościelnej formy zawierania małżeństwa – kapłan stawał się tzw. „świadkiem kwalifikowanym”. Wprowadzono też egzamin przedślubny ze znajomości katechizmu.
Zawarcie małżeństwa w Polsce kreowało również związek dwóch rodzin. Do soboru trydenckiego zawierano je nie przed kapłanem, lecz praktykując określone obrzędy pozwalające związek ten i seksualne współżycie dwojga ludzi traktować jako trwałe. Śluby kościelne w Polsce weszły do praktyki dopiero w XVI wieku. Nowym wymogom podporządkowały się przede wszystkim warstwy wyższe. Mieszkańcy wsi natomiast prawie aż do początków XIX wieku (chociaż niezwykle rzadko) stosowali tradycyjny obrzęd weselny, społecznie sankcjonujący nowo zakładaną rodzinę. Wesele w tradycji wsi polskiej najczęściej poprzedzały negocjacje pomiędzy rodzinami, mające charakter ekonomiczny. Każdy z etapów tych rozmów zaznaczany był rytuałem zgody. Właściwy zaś obrzęd dzielił się w zasadzie na trzy etapy: rozpleciny, pokładziny i oczepiny panny młodej. Był to klasyczny obrzęd przejścia z wyraźnie zaznaczonymi obrzędami wyłączenia i włączenia społecznego.
W XIX w. powstały na ziemiach polskich urzędy stanu cywilnego – najpierw w zaborze pruskim. W dwudziestoleciu międzywojennym zachowane zostały systemy rejestracji z poszczególnych byłych państw zaborczych. Polski "projekt Lutostańskiego" z 1929 roku dawał nupturientom (przyszłym małżonkom) możliwość wyboru formy zawarcia małżeństwa. Przewidywał świecką koncepcję małżeństwa jako umowy cywilnej, nie wszedł on jednak w życie na skutek silnego oporu ze strony hierarchów Kościoła katolickiego. W Polsce w roku 1998 wprowadzono dodatkowo i nieobowiązkowo ślub konkordatowy (czyli ślub wyznaniowy, który ma jednocześnie status ślubu cywilnego).

</doc>
<doc id="2034055" url="https://pl.wikipedia.org/wiki?curid=2034055" title="EU8N">
EU8N



</doc>
<doc id="2034057" url="https://pl.wikipedia.org/wiki?curid=2034057" title="Rezerwat przyrody Przylądek Rozewski">
Rezerwat przyrody Przylądek Rozewski

Przylądek Rozewski – krajobrazowy rezerwat przyrody na przylądku Rozewie. Administracyjnie leży na terenie miejscowości Jastrzębia Góra i Rozewie, w gminie Władysławowo, w powiecie puckim, w województwie pomorskim. Leży w granicach Nadmorskiego Parku Krajobrazowego oraz obszaru siedliskowego sieci Natura 2000 „Kaszubskie Klify” PLH220072.
Rezerwat „Przylądek Rozewski” utworzono w 1959 roku na powierzchni 12,15 ha. Według aktu powołującego celem ochrony jest zachowanie ze względów naukowych, dydaktycznych i krajobrazowych fragmentu wybrzeża klifowego porosłego lasem mieszanym z udziałem buka oraz w celu ochrony stanowiska jarzębu szwedzkiego ("Sorbus intermedia").
Ochronie podlegają resztki buczyny pomorskiej (występują drzewa ponad dwustuletnie o obwodzie pnia dochodzącym do 3 m) na wysokim brzegu klifowym. Klif, utworzony w wyniku działalności abrazyjnej fal morskich, w latach 20. XX wieku został wzmocniony betonową opaską, co powstrzymało ten proces.
Stwierdzono występowanie na terenie rezerwatu 196 gatunków roślin naczyniowych, w tyle wielu podlegających ochronie takich jak: kukułka Fuchsa, wawrzynek wilczełyko, rokitnik zwyczajny, listera jajowata, gnieźnik leśny, jarząb szwedzki, centuria pospolita, turzyca piaskowa.
W 2000 r. został zatwierdzony plan ochrony rezerwatu, utracił on jednak ważność. Obecnie rezerwat nie posiada aktualnego planu ochrony ani zadań ochronnych.

</doc>
<doc id="2034058" url="https://pl.wikipedia.org/wiki?curid=2034058" title="Ryan YQM-98">
Ryan YQM-98

Ryan YQM-98 (Compass Cope R) – amerykański, strategiczny bezzałogowy aparat latający (UAV - "unmanned aerial vehicle") opracowany na początku lat 70. XX wieku przez firmę Ryan Aeronautical Company w ramach programu Compass Cope zainicjowanego przez United States Air Force w 1971 roku. Celem projektu było opracowanie bezpilotowego aparatu rozpoznawczego zdolnego do bardzo długich lotów.
Historia.
Firma Ryan Aeronautical Company była autorem bardzo udanego bezzałogowego celu latającego Ryan Firebee, którego konstrukcja była na tyle elastyczna, że umożliwiła firmie dokonanie wielu modernizacji, tworząc różnorakie wersje rozpoznawcze a nawet modele przenoszące uzbrojenie. Doświadczenia z użyciem wersji Ryan Model 147 podczas wojny w Wietnamie skierowały zainteresowanie inżynierów wytwórni w kierunku wyspecjalizowanych, strategicznych maszyn zwiadowczych, których osiągi pozwalałyby na długotrwałe i dalekodystansowe loty. Pierwszą próbą stworzenia takiego aparatu był Ryan AQM-91 Firefly, który pomimo osiągnięcia zakładanych parametrów lotu, nie został skierowany do produkcji seryjnej. Winna temu była polityka, głównym celem zainteresowania amerykańskich strategów były w owym okresie komunistyczne Chiny i ich doświadczenia z bombą atomową. Jednak zainicjowana przez prezydenta Richarda Nixona polityka normalizacji stosunków z Chinami, nie sprzyjała prowadzeniu zwiadowczych misji nad chińskim terytorium z użyciem bezpilotowych aparatów. Zdecydowanie bardziej "poprawne politycznie" i bezpieczniejsze dla wzajemnych relacji były loty satelitów szpiegowskich. Pomimo tego siły powietrzne nadal były zainteresowane pozyskaniem strategicznego aparatu szpiegowskiego, którego koszty eksploatacji były zdecydowanie niższe niż sztucznych satelitów. W 1971 roku US Air Force ogłosiło rozpoczęcie pod kryptonimem Compass Cope programu mającego na celu pozyskanie tego typu maszyny. Do konkursu stanęły dwie firmy, Boeing ze swoim YQM-94 oraz Ryan ze zmodernizowanym AQM-91 Firefly, oznaczonym jako YQM-98. Pierwszy lot aparatu odbył się w sierpniu 1974 roku. Niestety dla Ryana, pomimo tego, że jego konstrukcja spełniła pokładane w niej nadzieje, w 1976 roku zwycięzcą rywalizacji została maszyna tańsza w eksploatacji, którą była konstrukcja Boeinga. Boeing również nie nacieszył się swoim sukcesem, cały program Compass Cope został anulowany w 1977 a całość zadań związanych z rozpoznaniem strategicznym przejęły satelity zwiadowcze oraz samoloty załogowe Lockheed U-2.
Konstrukcja.
YQM-98 był kompozytowym, wolnonośnym dolnopłatem z trójpodporowym podwoziem chowanym w locie z przednim podparciem. Skrzydła o bardzo dużym wydłużeniu i niewielkim skosie. Na grzbiecie kadłuba, podobnie jak to miało miejsce w modelu AQM-91, umieszczono silnik turbowentylatorowy. Dzięki takiemu rozwiązaniu zmniejszono widoczność śladu cieplnego jaki zostawiały rozgrzane spaliny silnikowe aparatu. Zmodyfikowane usterzenie klasyczne z dwoma statecznikami pionowymi umieszczonymi w połowie stateczników poziomych. Aparat samodzielnie startował i lądował a następnie wykonywał lot po wcześniej zaplanowanej i zaprogramowanej trasie.

</doc>
<doc id="2034059" url="https://pl.wikipedia.org/wiki?curid=2034059" title="Bernhard Heinrich Laehr">
Bernhard Heinrich Laehr



</doc>
<doc id="2034061" url="https://pl.wikipedia.org/wiki?curid=2034061" title="HRT 2">
HRT 2

HRT 2 − drugi program chorwackiej telewizji publicznej.
Kanał powstał 27 sierpnia 1972 jako Radiotelevizija Zagreb.

</doc>
<doc id="2034062" url="https://pl.wikipedia.org/wiki?curid=2034062" title="Großröhrsdorf">
Großröhrsdorf

Großröhrsdorf – miasto w Niemczech, w kraju związkowym Saksonia, w powiecie Budziszyn. Do 31 grudnia 2016 siedziba wspólnoty administracyjnej Großröhrsdorf. W 2009 miasto liczyło 6 918 mieszkańców. Do 29 lutego 2012 w okręgu administracyjnym Drezno. 1 stycznia 2017 do miasta przyłączono gminę Bretnig-Hauswalde.
Współpraca.
Miejscowość partnerska:

</doc>
<doc id="2034067" url="https://pl.wikipedia.org/wiki?curid=2034067" title="Jordan 198">
Jordan 198

Jordan 198 – samochód Formuły 1, zaprojektowany przez Mike'a Gascoyne'a oraz Gary'ego Andersona dla zespołu Jordan na sezon 1998. Kierowcami zespołu byli Damon Hill, który zastąpił Giancarlo Fisichellę, oraz Ralf Schumacher. Głównym sponsorem pozostawała firma tytoniowa Benson &amp; Hedges. Samochód był napędzany silnikiem wyprodukowanym przez Mugen Honda o oznaczeniu MF-301C.
Pierwsza część sezonu była bardzo nieudana – kierowcy nie zdobyli ani punktu, ponieważ samochód nie był wystarczająco szybki i niezawodny, ponadto firma Goodyear dostarczała opony niezadowalającej jakości. W drugiej części sezonu dokonano wielu poprawek, a ogumienie było lepszej jakości. Kierowcy Jordana zaczęli więc regularnie zdobywać punkty. W chaotycznym Grand Prix Belgii zespół odniósł pierwsze w swojej historii startów w Formule 1 zwycięstwo: triumfował Hill, co więcej, drugi był Ralf Schumacher. Na ostatnim okrążeniu Grand Prix Japonii Hill wyprzedził Heinza-Haralda Frentzena, dzięki czemu Jordan wyprzedził w klasyfikacji konstruktorów Benettona. Po sezonie Schumacher odszedł do Williamsa, a zastąpił go Frentzen.
Ostatecznie zespół zdobył w klasyfikacji konstruktorów 34 punkty i zajął czwarte miejsce.

</doc>
<doc id="2034073" url="https://pl.wikipedia.org/wiki?curid=2034073" title="Threskiornis">
Threskiornis

Threskiornis – rodzaj ptaka z rodziny ibisów (Threskiornithidae).
Zasięg występowania.
Rodzaj obejmuje gatunki występujące w Afryce, Azji, Australii i na niektórych wyspach Oceanii.
Morfologia.
Długość ciała 59–89 cm, rozpiętość skrzydeł 100–125 cm; masa ciała 1100–2500 g.
Systematyka.
Podział systematyczny.
Niedawne badania przeprowadzone przez Mourer-Chauviré i współpracowników w 1995 i 2006 roku wykazały, że dront reunioński ("Raphus solitarius") nie jest gołębiem, a ibisem z rodzaju "Threskiornis". Do rodzaju należą następujące gatunki:

</doc>
<doc id="2034074" url="https://pl.wikipedia.org/wiki?curid=2034074" title="Nick Jr">
Nick Jr



</doc>
<doc id="2034077" url="https://pl.wikipedia.org/wiki?curid=2034077" title="Ndoc Nikaj">
Ndoc Nikaj

Ndoc Nikaj (ur. 1864, zm. 16 stycznia 1951) – albański jezuita, pisarz i wydawca, zwany ojcem powieści albańskiej.
Od roku 1878 kształcił się w szkole prowadzonej przez jezuitów w Szkodrze. W 1888 został wyświęcony na księdza. Nikaj zarządzał drukarnią w Szkodrze. Autor pierwszych w dziejach literatury albańskiej tekstów prozatorskich, które można określić mianem powieści. Wśród tekstów jego autorstwa wyróżnia się "Shkodra e rrethueme" ("Oblężenie Szkodry", 1913) – powieść przygodowa, dotycząca wydarzeń związanych z pierwszą wojną bałkańską, a dokładnie zimą 1912-1913.
W 1946 r. Nikaj został przez władze komunistyczne wtrącony do więzienia, gdzie zmarł pięć lat później.

</doc>
<doc id="2034078" url="https://pl.wikipedia.org/wiki?curid=2034078" title="Herb Kępna">
Herb Kępna

Herb Kępna – jeden z symboli miasta Kępno i gminy Kępno w postaci herbu.
Wygląd i symbolika.
Herb przedstawia na niebieskiej tarczy herbowej białego łabędzia, stojącego na zielonej kępie. Łabędź mieści się w złotym obramowaniu na płaszczu heraldycznym, z wizerunkiem kobiety z koroną na głowie w klejnocie. 
Jest to herb mówiący, ponieważ kępa, na której stoi łabędź, nawiązuje do nazwy miasta.
Historia.
Herb Kępna pojawił się po raz pierwszy 20 grudnia 1660 w przywileju króla Jana Kazimierza zezwalającym Adamowi z Rudnik Biskupskiemu staroście wieluńskiemu na lokowanie miasta we wsi Kępno. W dokumencie tym znalazł się opis herbu miejskiego wraz z jego wyobrażeniem: „"W znaku (...) ma być łabędź białego koloru stojący na zielonej wyspie, od którego miasto wzięło nazwę"”.

</doc>
<doc id="2034079" url="https://pl.wikipedia.org/wiki?curid=2034079" title="Grobin">
Grobin



</doc>
<doc id="2034080" url="https://pl.wikipedia.org/wiki?curid=2034080" title="Piłka wodna na Letniej Uniwersjadzie 2007">
Piłka wodna na Letniej Uniwersjadzie 2007

Piłka wodna na Letniej Uniwersjadzie 2007, odbyła się w obiekcie Srinakharinwirot University, w dniach 10 - 17 sierpnia, w Bangkoku. Rywalizowały tylko drużyny męskie.
Druga faza.
Drużyny, które zwyciężyły w II. fazie rozgrywek - awansowały do ćwierćfinałów, z kolei drużyny przegrane, walczyły o miejsca 9-12.

</doc>
<doc id="2034084" url="https://pl.wikipedia.org/wiki?curid=2034084" title="Gębostruna">
Gębostruna



</doc>
<doc id="2034085" url="https://pl.wikipedia.org/wiki?curid=2034085" title="Pseudibis">
Pseudibis

Pseudibis – rodzaj ptaka z rodziny ibisów (Threskiornithidae).
Zasięg występowania.
Rodzaj obejmuje gatunki występujące w Azji.
Morfologia.
Długość ciała 60–106 cm, rozpiętość skrzydeł 90–115 cm; masa ciała do 3515 g. 
Systematyka.
Podział systematyczny.
Do rodzaju należą następujące gatunki:

</doc>
<doc id="2034086" url="https://pl.wikipedia.org/wiki?curid=2034086" title="Stomochorda">
Stomochorda



</doc>
<doc id="2034087" url="https://pl.wikipedia.org/wiki?curid=2034087" title="HMB">
HMB



</doc>
<doc id="2034088" url="https://pl.wikipedia.org/wiki?curid=2034088" title="Jerzy Hanowerski">
Jerzy Hanowerski

Jerzy Hanowerski, książę Cambridge ("Prince George, Duke of Cambridge"), właśc. Jerzy Wilhelm Fryderyk Karol ("George William Frederick Charles", ur. 26 marca 1819, zm. 17 marca 1904) – brytyjski i hanowerski książę królewski, wnuk króla Jerzego III, a także wojskowy, w latach 1856–1895 naczelny dowódca brytyjskiej armii.
Narodziny i najbliższa rodzina.
Jerzy Hanowerski był pierwszym dzieckiem i jedynym synem księcia Adolfa Fryderyka Hanowerskiego, 1. księcia Cambridge, wicekróla Hanoweru i jego niemieckiej żony księżniczki Augusty Wilhelminy Heskiej.
Jego ojciec był dziesiątym dzieckiem i siódmym synem króla brytyjskiego i hanowerskiego Jerzego III i królowej Charlotty, z urodzenia księżniczki mecklenburskiej.
Jego matka była córką Fryderyka, księcia Hesji i jego żony, księżniczki Karoliny Polikseny Nassau-Usingen. Książę Fryderyk był najmłodszym synem księżniczki Marii Hanowerskiej, córki króla Jerzego II, co czyniło z rodziców Jerzego Hanowerskiego kuzynów drugiego stopnia. W 1803 roku wuj Augusty Wilhelminy, Wilhelm I, przybrał tytuł elektora Hesji-Kassel – za pomocą którego cała dynastia heska powiększyła swoje znaczenie w hierarchii, razem z młodą Augustą.
Miał dwie młodsze siostry: Augustę, żonę wielkiego księcia Fryderyka Wilhelma Mecklenburg-Strelitz i Marię Adelajdę, żonę księcia Franciszka Teck i matkę m.in. księżniczki Marii, która jako żona króla Jerzego V została w 1910 królową Wielkiej Brytanii.
"Jerzy Wilhelm Fryderyk Karol" przyszedł na świat 26 marca 1819 r. w Cambridge House w Hanowerze w dzisiejszych Niemczech. Został ochrzczony w tym samym domu 11 maja 1819 r. przez wielebnego Johna Sanforda, nadwornego kapelana swojego ojca. Jego rodzicami chrzestnymi była trójka rodzeństwa księcia Adolfa Fryderyka: jego dwaj najstarsi stryjowie, Książę Regent, późniejszy Jerzy IV oraz książę Clarence i St Andrews, czyli późniejszy Wilhelm IV, i jego ciotka królowa-wdowa Wirtembergii i księżniczka królewska Wielkiej Brytanii Charlotta, najstarsza córka Jerzego III. Podczas chrztu księcia Regenta reprezentował książę Clarence i St Andrews, jego samego reprezentował hrabia Mayo, a królową Charlottę reprezentowała hrabina Mayo.
Księstwo Cambridge.
W 1850 r., po śmierci swojego ojca Adolfa Hanowerskiego, Jerzy odziedziczył tytuły księcia Cambridge, hrabiego Tipperary i barona Culloden w parostwie Zjednoczonego Królestwa.
Zmiany dynastyczne.
Z powodu swojej pozycji w rodzinie, jako siódmy syn, książę Cambridge nigdy nie był uważany za mającego poważne szanse na sukcesję do tronu. Dwoje starszych braci Adolfa Fryderyka, stryjowie Jerzego Hanowerskiego, panowali w Wielkiej Brytanii po śmierci swojego ojca kolejno jako Jerzy IV i Wilhelm IV. Po bezdzietnej śmierci Wilhelma IV, tron brytyjski objęła jego bratanica i siostra stryjeczna Jerzego, księżniczka Wiktoria. Inny stryj przyszłego księcia Cambridge, Ernest August, został królem Hanoweru. W chwili tej znaczącej dla obu monarchii i rodziny królewskiej zmiany, po śmierci Wilhelma IV i rozdzieleniu będących do tej pory w unii personalnej, koron brytyjskiej i hanowerskiej, Jerzy Hanowerski był 5. w kolejności sukcesji do brytyjskiego tronu, za swoimi dwoma stryjami, wspomnianym Ernestem Augustem Hanowerskim i Augustem Fryderykiem, księciem Sussex, bratem stryjecznym Jerzym, synem Ernesta Augusta i swoim własnym ojcem. Był jednocześnie 4. w kolejce do korony Hanoweru, z pominięciem królowej Wiktorii, która jako kobieta nie mogła odziedziczyć tego tronu.
Kariera wojskowa.
Jerzy Hanowerski pobierał nauki w Hanowerze, pod okiem wielebnego J.R. Wooda, kanonika z Worcester. Idąc w ślady ojca, młody książę wybrał karierę wojskową. W listopadzie 1837 r., po krótkiej służbie w armii hanowerskiej, został mianowany pułkownikiem armii brytyjskiej. Od października 1838 r. do kwietnia 1839 r. służył w dowództwie armii na Gibraltarze. Po służbie w 12. regimencie królewskich ułanów, w kwietniu 1842 r. został mianowany pułkownikiem 17. regimentu lekkich dragonów (obecnie ułanów). Od 1843 do 1845 r. książę Jerzy służył jako pułkownik w sztabie na Wyspach Jońskich.
W 1852 r. został inspektorem kawalerii i pełnił tę funkcję aż do 1854 r., kiedy to wybuchła wojna krymska i został dowódcą 1. dywizji armii brytyjskiej na Wschodzie. W czerwcu 1854 r. został awansowany do stopnia generała-lejtnanta. Brał udział w bitwach pod Bałakławą, Inkermanem, nad Almą i w oblężeniu Sewastopola. Zanim kampania zdążyła się rozstrzygnąć, z powodu stanu zdrowia, był zmuszony wycofać się najpierw na Maltę, a wreszcie wrócić do Wielkiej Brytanii.
5 lipca 1856 r. książę Cambridge został mianowany głównodowodzącym armii brytyjskiej (oficjalna nazwa stanowiska ang. "general commanding-in-chief"). Jako taki, był odpowiedzialny za administrowanie armią i naczelne dowództwo na polu bitwy oraz był głównym doradcą ds. wojskowych ministra wojny w rządzie Jej Królewskiej Mości (naczelny dowódca sił zbrojnych nie był podwładnym ministra wojny). 9 listopada 1862 r. został awansowany do najwyższego, 5-gwiazdkowego, stopnia w brytyjskiej armii, marszałka polnego.
Książę Cambridge służył jako naczelny dowódca sił zbrojnych przez 39 lat. Los żołnierzy i ich dobrobyt nie był mu obcy, jednak miał niepochlebną opinię dowódcy opornego wobec proponowanej (i potrzebnej) zasadniczej reformy doktryny wojskowej. Zarzucano mu także promowanie żołnierzy nie na podstawie ich zasług, lecz raczej statusu społecznego. Za jego dowództwa, armia brytyjska popadła w stagnację i izolację w stosunku do swoich rywali z kontynentalnej Europy. Przyczyniło się do bezpośrednio do jej zacofania i osłabienia.
Małżeństwo i kochanka.
Książę Jerzy poślubił 8 stycznia 1847 r. w kościele św. Jana w londyńskiej dzielnicy Clerkenwell, Sarę Fairbrother (1816-12 stycznia 1890). Ojciec Sarah, John Fairbrother był służącym w Westminsterze. Małżeństwo formalnie nie było uznawane przez brytyjskie prawo, ponieważ zostało zawarte bez rozgłosu i wbrew regulacjom Ustawy o małżeństwach królewskich z 1772 r. W związku z tym, Sarah nie miała prawa posługiwać się tytułami męża, nie była też przyjmowana na dworze (jej istnienie było całkowicie ignorowane przez królową). Żona księcia nazywała się pani Faibrother lub pani FitzGeorge, w nawiązaniu do imienia swojego męża. Książę Cambridge miał opinię bardzo uległego w stosunku do kobiet i prawdopodobnie został zmuszony przez pannę Fairbrother, która wówczas była już po raz piąty w ciąży, do małżeństwa. Panująca powszechnie opinia o romantycznej, zakazanej miłości tych dwojga była daleka od prawdy, a książę stale utrzymywał kilka kochanek.
Od 1837 r. książę znał Ludwikę Beauclerk, mężatkę, z którą zaczął się spotykać od 1847 r. i która przynajmniej dwa lata później, w 1849 r., została jego kochanką. Romans z kobietą, którą nazwał „swoją boginią”, trwał aż do śmierci pani Beauclerk w 1882 r. Ok. 1849 r. książę Cambridge zdecydował, że chce po śmierci spocząć blisko swej kochanki i rzeczywiście, szczątki jego i pani FitzGeorge zostały złożone w mauzoleum na cmentarzu w Kensal Green w Londynie, ok. 60 stóp od grobu pani Beauclerk.
Schyłek życia.
Jerzy, książę Cambridge był honorowym dowódcą 17. pułku ułanów, regimentu królewskiej artylerii, korpusu inżynierów, regimentu z Middlesex i korpusu strzelców królewskich; pułkownikiem grenadierów oraz honorowym pułkownikiem

</doc>
<doc id="2034094" url="https://pl.wikipedia.org/wiki?curid=2034094" title="Erubey Cabuto">
Erubey Cabuto

Erubey Cabuto García (ur. 6 września 1975 w Tepic) - meksykański piłkarz występujący na pozycji bramkarza.
Kariera klubowa.
Atlas.
Cabuto jest wychowankiem Atlasu z siedzibą w Guadalajarze. Członkiem seniorskiego zespołu był od sezonu 1995-1996. W meksykańskiej Primera División zadebiutował 23 grudnia 1995 w wygranym 1:0 spotkaniu z Santos Laguną. Do końca rozgrywek pozostawał jedynie rezerwowym dla dwa lata starszego Oswaldo Sáncheza. Dopiero gdy Sánchez odszedł do Amériki, Cabuto został pierwszym golkiperem Atlasu. Pozycję tę utrzymał nieprzerwanie przez 6 lat, do końca swojej gry w klubie. Ogółem w zespole "Lisów" rozegrał 217 spotkań, przepuszczając 328 goli. Został także mianowany najlepszym bramkarzem ligi meksykańskiej w sezonie Verano 1999.
Querétaro.
Na czas trwania sezonów Apertura 2002, Clausura 2003, Apertura 2003 i Clausura 2004 Cabuto został zawodnikiem Querétaro FC. W swoim pierwszym sezonie rozegrał zaledwie 6 spotkań, podczas dwóch następnych rozgrywek występował regularnie, a podczas Clausury 2004 bronił na przemian z Adriánem Zermeño. Po spadku "Kogutów" do drugiej ligi Cabuto zdecydował się odejść z klubu.
Jaguares.
Od jesieni 2004 do wiosny 2006 Cabuto reprezentował barwy Jaguares de Chiapas. Nie umiał się przebić do wyjściowej jedenastki i przez cały pobyt w klubie z Tuxtla Gutiérrez pozostawał alternatywą dla lepiej dysponowanego Omara Ortiza.
Querétaro.
Przed sezonem Apertura 2006 Cabuto powrócił do Querétaro, które pełniło teraz funkcję beniaminka najwyższej klasy rozgrywkowej. Tutaj również był rezerwowym golkiperem, występując ogółem w 4 meczach (z Veracruz, Jaguares, Toluką i Santos Laguną) i przepuszczając 9 bramek. Po rozgrywkach Clausury 2007 zdecydował się zakończyć karierę piłkarską w wieku 31 lat.
Kariera reprezentacyjna.
Dorosła reprezentacja.
Cabuto pod koniec swojej gry w Atlasie został powołany do kadry narodowej przez Enrique Mezę. Brał udział w Pucharze Konfederacji 2001, gdzie Meksyk zajął ostatnie miejsce w grupie, zaś Cabuto nie wystąpił ani razu. Swój jedyny występ w barwach "El Tri" zanotował 11 kwietnia 2001 w wygranym 1:0 sparingu z Chile, wchodząc na plac gry w przerwie meczu.

</doc>
<doc id="2034095" url="https://pl.wikipedia.org/wiki?curid=2034095" title="Herb Wronek">
Herb Wronek

Herb Wronek – jeden z symboli miasta Wronki i gminy Wronki w postaci herbu. Wizerunek herbowy znany jest od XVI wieku.
Wygląd i symbolika.
Herb przedstawia na białej tarczy wizerunek czarnej wrony, zwróconej heraldycznie w lewo, kroczącej na zielonej murawie.
Herb Wronek jest herbem mówiącym, ponieważ nawiązuje do nazwy miasta.

</doc>
<doc id="2034097" url="https://pl.wikipedia.org/wiki?curid=2034097" title="Cigni">
Cigni

Cigni – duża rzymska łyżka z krótkim, zakrzywionym uchwytem. Cigni znaleziono w kilku miejscach we Włoszech. Łyżka była używana w IV i V wieku naszej ery.

</doc>
<doc id="2034101" url="https://pl.wikipedia.org/wiki?curid=2034101" title="Cochlearium">
Cochlearium

Cochlearium (liczba mnoga Cochlearia) – mała rzymska łyżka z długim uchwytem. Cochlearia znaleziono w kilku miejscach we Włoszech. Łyżka była używana w IV i V wieku naszej ery.

</doc>
<doc id="2034102" url="https://pl.wikipedia.org/wiki?curid=2034102" title="Margareta Perevoznic">
Margareta Perevoznic

Margareta Perevoznic (ur. 10 września 1936 w Czerniowcach) – rumuńska szachistka, mistrzyni międzynarodowa od 1965 roku.
Urodziła się w mieście Cernăuţi, w 1936 r. należącym do Rumunii, obecnie – Ukrainy. Jej ojciec był Rumunem, a matka – Polką. W 1940 r., po wkroczeniu Armii Czerwonej, została oddzielona od rodziny i umieszczona w sierocińcu, skąd po pewnym czasie do rodziny w Rumunii wywiozła ją babcia. Z ojcem, zesłanym na Syberię, nie spotkała się już nigdy, natomiast matka powróciła do domu po kilkuletnim pobycie w areszcie w Irkucku.
Kariera szachowa.
Grę w szachy poznała w połowie lat 50. W ciągu kilku lat awansowała do ścisłej czołówki rumuńskich szachistek, trzykrotnie zdobywając medale w finałach indywidualnych mistrzostw kraju, w latach 1960 (brązowy), 1961 (srebrny) i 1962 (złoty). W 1962 r. zajęła I miejsce w rozegranych w Grudziądzu międzynarodowych mistrzostwach Polski kobiet. W 1963 i 1966 r. dwukrotnie uczestniczyła w szachowych olimpiadach, największy sukces odnosząc w 1966 r. w Oberhausen, gdzie rumuńskie szachistki zdobyły srebrne medale. W 1966 r. podzieliła również IV-V miejsce (za Waltraud Nowarrą, Alexandrą Nicolau i Wenką Asenową, wspólnie z Elisabetą Polihroniade) w rozegranym w Warnie turnieju strefowym i w 1967 r. wystąpiła w turnieju pretendentek, zajmując w Suboticy XI miejsce (wynik ten wówczas odpowiadał XII miejscu na świecie). W 1975 r. podzieliła II miejsce (za Lidią Mulenko, wspólnie z Évą Karakas) w międzynarodowym turnieju Piotrkowie Trybunalskim.
W drugiej połowie lat 70. była trenerką Ovidiu-Doru Foişora, przygotowując go do startu w mistrzostwach świata juniorów. W 1979 r. wystąpiła w reprezentacji kraju na olimpiadzie korespondencyjnej, zajmując VI miejsce.
Najwyższy ranking w karierze osiągnęła 1 stycznia 1976 r., z wynikiem 2185 punktów zajmowała wówczas dzielone 47-49. miejsce na światowej liście FIDE, jednocześnie zajmując 4. miejsce wśród rumuńskich szachistek. Od 1995 r. nie uczestniczy w turniejach klasyfikowanych przez Międzynarodową Federację Szachową.

</doc>
<doc id="2034103" url="https://pl.wikipedia.org/wiki?curid=2034103" title="Herb Dolska">
Herb Dolska

Herb Dolska – jeden z symboli miasta Dolsk i gminy Dolsk w postaci herbu. Wizerunek herbowy pochodzi z XVI wieku.
Wygląd i symbolika.
Herb przedstawia na błękitnej tarczy wizerunek św. Michała, ubranego w złotą półzbroję, ze złotym nimbem i białymi skrzydłami przebijającego czarną dzidą czerwonego smoka. 
Symboliką swoją nawiązuje do wezwania kościoła parafialnego w mieście.

</doc>
<doc id="2034106" url="https://pl.wikipedia.org/wiki?curid=2034106" title="Zef Jubani">
Zef Jubani

Zef Jubani (ur. 1818 w Szkodrze, zm. 1 lutego 1880 tamże) – albański poeta i historyk.
Życiorys.
Urodził się w rodzinie katolickiej. Jego ojciec był Albańczykiem, a matka pochodziła z Malty. Kształcił się w szkole handlowej na Malcie. W 1838 powrócił do rodzinnej Szkodry, gdzie pracował jako tłumacz konsula francuskiego Louisa Hyacinthe Hecquarda. W Szkodrze założył towarzystwo samopomocowe "Shoqëria ndihmëtare".
Zbierał pieśni albańskie, inspirował się folklorem. W 1871 wydał w Trieście po włosku tomik "Raccolta di canti popolari e rapsodie di poemi albanesi" (Zbiór pieśni i rapsodów ludowych albańskich). W 1878 wydał pracę poświęconą wymianie handlowej Wenecji z ziemiami albańskimi. W rękopisie pozostała praca poświęcona życiu i działalności Skanderbega.
Imię Jubaniego noszą ulice w Tiranie, Szkodrze, Kasharze i w Kamzie.

</doc>
<doc id="2034108" url="https://pl.wikipedia.org/wiki?curid=2034108" title="Cmentarz żydowski w Dolsku">
Cmentarz żydowski w Dolsku

Cmentarz żydowski w Dolsku – powstał w XIX wieku. W czasie II wojny światowej został całkowicie zdewastowany przez nazistów. Nie zachowała się ani jedna macewa.

</doc>
<doc id="2034112" url="https://pl.wikipedia.org/wiki?curid=2034112" title="Łącznik (osoba)">
Łącznik (osoba)

Łącznik (lub kobieta łączniczka) – osoba utrzymująca łączność, przekazująca informację i materiały między instytucjami, placówkami lub organizacjami. W odróżnieniu od kuriera lub posłańca, którzy mogą mieć do wykonania jednorazowe zadanie, funkcja łącznika ma charakter stały i ciągły.
W znaczeniu militarnym.
W wojsku, również w wywiadzie łącznik przekazuje informacje między jednostkami lub rozkazy w relacji dowództwo – oddziały.

</doc>
<doc id="2034115" url="https://pl.wikipedia.org/wiki?curid=2034115" title="Ku Szczytom">
Ku Szczytom

Ku Szczytom – dwumiesięcznik wydawany w Wilnie w latach 1937-1939 przez Katolickie Stowarzyszenie Kobiet, a następnie przez Katolicki Związek Wychowawczy. Pismo, redagowane przez ks. J Wojtukiewicza, poświęcone było zagadnieniom wychowania katolickiego. Wśród autorów bylil m.in. Ludwik Chmaj, Róża Czacka, W.J. Jasiński, Michał Sopoćko, A. G. Stefanowicz i Jacek Woroniecki.

</doc>
<doc id="2034117" url="https://pl.wikipedia.org/wiki?curid=2034117" title="Testament poetycki">
Testament poetycki

Testament poetycki - utwór liryczny stylizowany na ostatnią wolę osoby zmarłej. Zawiera takie elementy jak pożegnanie ze światem i najbliższymi, rachunek sumienia, dyspozycje dotyczące pogrzebu, życzenia. 
Przykładem testamentu poetyckiego jest "Testament mój" Juliusza Słowackiego.

</doc>
<doc id="2034119" url="https://pl.wikipedia.org/wiki?curid=2034119" title="Tony Adams (ujednoznacznienie)">
Tony Adams (ujednoznacznienie)



</doc>
<doc id="2034120" url="https://pl.wikipedia.org/wiki?curid=2034120" title="Synagoga w Pogorzeli">
Synagoga w Pogorzeli

Synagoga w Pogorzeli – nieistniejąca synagoga w Pogorzeli, która mieściła się przy ulicy Kotkowiaka, pod numerem 5.
Synagoga w Pogorzeli wzmiankowana jest już w opracowaniu z 1846 roku. Po budynku został jedynie fundament w ogrodzie.

</doc>
<doc id="2034123" url="https://pl.wikipedia.org/wiki?curid=2034123" title="Gnezjoluteranie">
Gnezjoluteranie

Gnezjoluteranie – nazwa nadana w XVIII wieku grupie teologów luterańskich z XVI wieku stojących w opozycji względem filipistów (zwolenników Filipa Melanchtona). Gnezjoluteranie opowiadali się za utrzymaniem nauczania zgodnego z teologią Marcina Lutra, byli przeciwni ich zdaniem zbyt daleko idącym kompromisom doktrynalnym. Nazwa pochodzi od greckiego słowa γνήσιος – „prawdziwy”, „prawowity”.
Gnezjoluteranie byli zwolennikami doktryny eucharystycznej wyrażonej w „niezmienionym” Wyznaniu augsburskim z 1530 roku, według której ciało i krew Chrystusa są „prawdziwie obecne” w Wieczerzy Pańskiej, a nie „prawdziwie udzielane”, jak głosi zmieniona przez Melanchtona wersja z 1540 roku. Sprzeciwiali się przypisywaniu woli ludzkiej udziału w dziele nawrócenia. Byli przeciwni ingerencji władz świeckich w wewnętrzne sprawy Kościoła. W latach 50. byli bardziej radykalni od filipistów w reformach liturgicznych i odejściu od zwyczajów katolickich, w następnym dziesięcioleciu sytuacja ta uległa zmianie. 
Chęć zażegnania sporów istniejących w XVI-wiecznym luteranizmie doprowadziła do powstania "Formuły zgody".

</doc>
<doc id="2034124" url="https://pl.wikipedia.org/wiki?curid=2034124" title="Gnezjoluteranizm">
Gnezjoluteranizm



</doc>
<doc id="2034125" url="https://pl.wikipedia.org/wiki?curid=2034125" title="Herb Pogorzeli">
Herb Pogorzeli

Herb Pogorzeli – jeden z symboli miasta Pogorzela i gminy Pogorzela w postaci herbu. .
Wygląd i symbolika.
Herb przedstawia złotego lwa z zadartym ogonem, kroczącym w heraldycznie prawą stronę, za białą wieżą forteczną. Całość znajduje się na czerwonej tarczy herbowej.
Lew symbolizuje siłę, dostojność i królewskość.

</doc>
<doc id="2034130" url="https://pl.wikipedia.org/wiki?curid=2034130" title="Algieria na Letnich Igrzyskach Olimpijskich 2000">
Algieria na Letnich Igrzyskach Olimpijskich 2000

Algierię na Letnich Igrzyskach Olimpijskich 2000 reprezentowało 47 zawodników, 37 mężczyzn i 10 kobiet.
Był to dziewiąty występ reprezentacji Algierii na letnich igrzyskach olimpijskich.
Reprezentanci.
Zapasy.
Styl klasyczny

</doc>
<doc id="2034135" url="https://pl.wikipedia.org/wiki?curid=2034135" title="Pomnik Germanii w Stargardzie">
Pomnik Germanii w Stargardzie

Pomnik Germanii ("Kriegerdenkmal" t. j. pomnik żołnierzy – w domyśle: pomnik poległych żołenirzy niemieckich) – nieistniejący pomnik w Stargardzie (Stargard in Pommern) znajdujący się w centralnej części Rynku Staromiejskiego.
Pomnik odsłonięty w listopadzie 1874 upamiętniał zwycięstwo Prus pod Sedanem w 1870. Został w całości sfinansowanych z francuskich reparacji wojennych. Przedstawiał kobietę Germanię – personifikację Niemiec przyodzianą w zbroję, przykrytą płaszczem z koroną na głowie, w prawej ręce dzierżyła wieniec laurowy – symbol zwycięstwa. Cokół na którym znajdował się pomnik otaczały cztery gryfy pomorskie. W okresie 1917–1919 monument otaczały dwie zdobyczne armaty. 
Pomnik został usunięty przez narodowych socjalistów w 1934, a w jego miejsce miał powstać pomnik Adolfa Hitlera. Zamysł ten nie został zrealizowany.
W 2009 w czasie prac remontowych na płycie Rynku odkryto pozostałości po cokole pomnika.

</doc>
<doc id="2034140" url="https://pl.wikipedia.org/wiki?curid=2034140" title="Cmentarz żydowski w Drawnie">
Cmentarz żydowski w Drawnie

Cmentarz żydowski w Drawnie – kirkut powstał w XIX wieku. Mieścił się przy obecnej ul. Łąkowej. W czasie Nocy Kryształowej (9/10 listopada 1938) uległ dewastacji. Fragmenty nagrobków użyto do utwardzania dróg. W 2008 z odnalezionych elementów macew wykonano pomnik "Macewa z bruku".

</doc>
<doc id="2034143" url="https://pl.wikipedia.org/wiki?curid=2034143" title="Broghammerus reticulatus">
Broghammerus reticulatus



</doc>
<doc id="2034144" url="https://pl.wikipedia.org/wiki?curid=2034144" title="Potencjalizacja (farmakologia)">
Potencjalizacja (farmakologia)

Potencjalizacja - termin stosowany w farmakologii do określenia zjawiska, gdy zastosowanie dwóch lub więcej leków wykazuje silniejsze działanie. Różni się tym od synergizmu, że jeden z podanych leków sam nie wywołuje działania (efektu terapeutycznego), a tylko nasila działanie drugiego.
Mechanizmy potencjalizacji:
Bibliografia.
Z. Korolkiewicz, M. Matuszek: Farmakologia. Materiały do zajęć z farmakologii dla studentów stomatologii. Część 1; Wydanie III, Gdańsk 1997.

</doc>
<doc id="2034146" url="https://pl.wikipedia.org/wiki?curid=2034146" title="Crew">
Crew

Crew – polska grupa muzyczna wykonująca rock. Powstała w 1995 roku w Gdańsku. Tego samego roku muzycy uzyskali wyróżnienie na festiwalu Węgorzewo Prince Rock. W 1996 roku na przeglądzie zespołów trójmiejskich Pokaż co potrafisz zajęli pierwsze miejsce. Rok później na Spring Rock Festiwal w Nowej Soli zespół Crew również zajął pierwsze miejsce.
28 września 1998 roku nakładem Sony Music Entertainment Poland ukazał się debiutancki album formacji pt. "M-Brion". Nagrania zostały zrealizowane w gdańskim Red Studio we współpracy z producentem muzycznym Piotrem Łukaszewskim. 29 maja 2000 roku ukazał się drugi album grupy zatytułowany "Radio dla mass". Wydawnictwo uzyskało nominację do nagrody polskiego przemysłu fonograficznego Fryderyka w kategorii "Album Roku - Hard &amp; Heavy".
Płytę promował teledysk do utworu „Podróże myślą...”. Pochodząca z albumu kompozycja „Coś do zabawy” została wykorzystana w filmie "To my" w reżyserii Waldemara Szareka. Po rozwiązaniu formacji w 2001 roku Chęć, Baranowski oraz Skrzyński współpracowali w ramach projektów Panika, Elwood i Ziemnianie. Skrzyński grał również w zespole Sweet Noise, a następnie w Golden Life i Chassis.
Zespół wznowił działalność pod koniec 2014. Aktualnie pracuje nad nowym materiałem oraz nowymi wersjami utworów z dwóch wydanych płyt, które mają również zostać opublikowane.Do zespołu powrócił gitarzysta z pierwszego składu zespołu Crew. Pojawił się również nowy członek zespołu, śpiewający oraz grający na instrumentach klawiszowych Artur Sekura, który występował m.in. w zespole Ziemianie.

</doc>
<doc id="2034151" url="https://pl.wikipedia.org/wiki?curid=2034151" title="Radio dla mass">
Radio dla mass

Radio dla mass – drugi album studyjny polskiej grupy muzycznej Crew. Wydawnictwo ukazało się 29 maja 2000 roku nakładem wytwórni muzycznej Sony Music Entertainment Poland. Nagrania zostały zarejestrowane na przestrzeni sierpnia i września 1999 roku w gdańskim Red Studio. Miksowanie odbyło się w BonAir Studios. Płytę promował singel i teledysk do utworu "Podróże myślą...".
W 2000 roku wydawnictwo uzyskało nominację do nagrody polskiego przemysłu fonograficznego Fryderyka w kategorii "Album Roku - Hard &amp; Heavy".

</doc>
<doc id="2034153" url="https://pl.wikipedia.org/wiki?curid=2034153" title="Andrzej Krasiński (fizyk)">
Andrzej Krasiński (fizyk)

Andrzej Piotr Krasiński (ur. 19 października 1946 w Warszawie) – polski fizyk teoretyczny specjalizujący się w ogólnej teorii względności.
Życiorys.
Wykształcenie i kariera naukowa.
Absolwent VI Liceum Ogólnokształcącego im. Tadeusza Reytana w Warszawie (1964). Studia ukończył w 1969 roku na Wydziale Fizyki Uniwersytetu Warszawskiego. Stopień doktora obronił w 1973 roku na tej samej uczelni. Tytuł profesora nauk fizycznych otrzymał w 2010 roku. Zatrudniony w Centrum Astronomicznym im. Mikołaja Kopernika Polskiej Akademii Nauk. W 2011 roku jeden z członków założycieli Polskiego Towarzystwa Relatywistycznego. Od 2020 roku profesor emeritus Centrum Astronomicznego im. Mikołaja Kopernika PAN.
Życie prywatne.
Syn Stefana Władysława Krasińskiego i Krystyny Walentyny Krasińskiej z d. Niwa. W 1972 roku zawarł związek małżeński z Krystyną Marią Chmielewską, z którą ma dwoje dzieci: Antoniego Krasińskiego i Julię Krasińską.

</doc>
<doc id="2034155" url="https://pl.wikipedia.org/wiki?curid=2034155" title="Broghammerus timoriensis">
Broghammerus timoriensis



</doc>
<doc id="2034162" url="https://pl.wikipedia.org/wiki?curid=2034162" title="Šrek">
Šrek

Šrek (czytaj: "Szrek") – starorzecze Morawy (niem. "March"), zlokalizowane na terenie Słowacji, w Parku Krajobrazowym ("Chránená krajinná oblasť") Záhorie, w pobliżu ujścia Maliny do Morawy.
Šrek ma niecałe 4 km długości i rozciąga się z zachodu na wschód, przy czym na wschodzie skręca jeszcze na południe na długości około 750 metrów. Towarzyszy mu drugie, bezimienne i nieco krótsze starorzecze (na południu). Całość otaczają żyzne łąki: Hrubá Lúka i Lozornské Hrúdy.
W pobliżu przebiega ścieżka dydaktyczna "Nivou rieky Moravy" (na południu) oraz linia kolejowa o znaczeniu międzynarodowym z Bratysławy do Brzecławii (w pobliżu przystanek kolejowy Devínske Jazero). Bezpośrednio przy Šreku przebiega natomiast szlak rowerowy "Stupavská Cyklocesta", wiodący na tym odcinku ze Stupavy do Záhorskej Vsi.

</doc>
<doc id="2034163" url="https://pl.wikipedia.org/wiki?curid=2034163" title="Angola na Letnich Igrzyskach Olimpijskich 2000">
Angola na Letnich Igrzyskach Olimpijskich 2000

Angolę na Letnich Igrzyskach Olimpijskich 2000 reprezentowało 30 zawodników, 15 mężczyzn i 15 kobiet.
Skład kadry.
Koszykówka.
Mężczyźni
Lekkoatletyka.
Mężczyźni
Kobiety
Piłka ręczna.
Kobiety
Pływanie.
Mężczyźni
Kobiety
Strzelectwo.
Mężczyźni

</doc>
<doc id="2034165" url="https://pl.wikipedia.org/wiki?curid=2034165" title="The Chariot">
The Chariot

The Chariot – amerykański zespół grający muzykę mathcore założony w 2003 roku. Zespół przez lata dokonywał wielu zmian składu, jedynym oryginalnym członkiem pozostawał Josh Scogin. Zbudowali swoją reputację wokół pełnych energii występów na żywo. Teksty obejmują takie tematy jak materializm, osobiste zmagania, aktualne wydarzenia, polityka i motywy chrześcijańskie.
Zespół został założony przez Scogina na krótko po jego odejściu z Norma Jean gdzie pełnił funkcję wokalisty. W 2004 roku podpisali kontrakt z Solid State Records i wydali debiutancki album "Everything Is Alive, Everything Is Breathing, Nothing Is Dead, and Nothing Is Bleeding". Zespół koncertował nieprzerwanie od tego czasu. W 2005 roku wydali "Unsung EP", który poprzedzał kolejne dwa udane albumy studyjne: "The Fiancée" – 2007 rok i "Wars and Rumors of Wars" – 2009 rok.
W 2013 roku zespół został rozwiązany.
Dyskografia.
Albumy
EP

</doc>
<doc id="2034167" url="https://pl.wikipedia.org/wiki?curid=2034167" title="Maori">
Maori



</doc>
<doc id="2034170" url="https://pl.wikipedia.org/wiki?curid=2034170" title="Port lotniczy Silistra-Polkovnik Lambrinovo">
Port lotniczy Silistra-Polkovnik Lambrinovo

Port lotniczy Silistra-Polkovnik Lambrinovo – port lotniczy położony w Silistrze, w Bułgarii. Używany jest jako baza wojskowa Bułgarskich Sił Powietrznych.

</doc>
<doc id="2034172" url="https://pl.wikipedia.org/wiki?curid=2034172" title="Shelby Young">
Shelby Young

Shelby Young (ur. 8 kwietnia 1992) – amerykańska aktorka. Znana z roli przyjaciółki Poppy Moore z filmu Zbuntowana księżniczka.

</doc>
<doc id="2034173" url="https://pl.wikipedia.org/wiki?curid=2034173" title="Benin na Letnich Igrzyskach Olimpijskich 2000">
Benin na Letnich Igrzyskach Olimpijskich 2000

Benin na Letnich Igrzyskach Olimpijskich 2000 reprezentowało 4 zawodników, 3 mężczyzn i 1 kobieta.
Skład kadry.
Lekkoatletyka.
Mężczyźni
Kobiety
Taekwondo.
Mężczyźni
Tenis ziemny.
Mężczyźni

</doc>
<doc id="2034174" url="https://pl.wikipedia.org/wiki?curid=2034174" title="Port lotniczy Vrsar">
Port lotniczy Vrsar

Port lotniczy Vrsar (ICAO: LDPV) – port lotniczy położony w miejscowości Vrsar, w Chorwacji.

</doc>
<doc id="2034179" url="https://pl.wikipedia.org/wiki?curid=2034179" title="Ilica (ulica)">
Ilica (ulica)

Ilica – jedna z najdłuższych ulic stolicy Chorwacji – Zagrzebia i jednocześnie najważniejsza ulica handlowa w mieście. Znajdują się tutaj najważniejsze i najdroższe sklepy znanych globalnych marek oraz liczne instytucje kultury.
Zaczyna się na głównym placu miasta – Trgu bana Josipa Jelačića i prowadzi na zachód, do dzielnicy Črnomerec. Przebiega nią linia tramwajowa w kierunku pętli "Črnomerec" oraz "Zapadni Kolodvor" (przystanki "Frankopanska", "Britanski Trg", "Trg Franje Tuđmana", "Slovenska", "Mandaličina" i "Sveti Duh").
Nazwa pojawia się po raz pierwszy w 1431 r., przy czym obecny kształt ulica zyskała dopiero pod koniec XVIII stulecia. Arteria ma długość około 6400 m i mieści się przy niej ponad 500 numerów adresowych. W centrum, na północ od Ilicy, odbiega bardzo krótka ulica Tomićeva, przy której znajduje się Uspinjača. W pobliżu Primorskej funkcjonuje natomiast hotel "Ilica".

</doc>
<doc id="2034180" url="https://pl.wikipedia.org/wiki?curid=2034180" title="Edward Grabarz">
Edward Grabarz

Edward Grabarz (syn Jakuba, ur. 16 stycznia 1925, zm. 5 grudnia 1946 w Warszawie) – komendant posterunku MO, żołnierz NSZ-NZW.
W 1945 żołnierz oddziału NSZ-NZW „Rekina”. Od kwietnia 1946 zastępca komendanta posterunku MO w Tykocinie, pow. Wysokie Mazowieckie. Aresztowany przez UB, 26 listopada 1946 wyrokiem WSR w Warszawie skazany na karę śmierci razem z Zygmuntem Jakimiukiem i Wincentym Paszukiem. Stracony 5 grudnia 1946 w Więzieniu karno-śledczym nr III tzw. Toledo przy ul. 11 Listopada w Warszawie. Potajemnie pogrzebany na cmentarzu Bródnowskim w kw.45 N „przy studni”, nr ewidencyjny księgi pochowanych 4251.
Grób symboliczny znajduje się na Cmentarzu Wojskowym w Kwaterze "na Łączce". 

</doc>
<doc id="2034183" url="https://pl.wikipedia.org/wiki?curid=2034183" title="Kimberley Nixon">
Kimberley Nixon

Kimberley Nixon (ur. 24 września 1985) – brytyjska aktorka. Znana z roli Kate w filmie Zbuntowana księżniczka.

</doc>
<doc id="2034185" url="https://pl.wikipedia.org/wiki?curid=2034185" title="Studencka Baza Namiotowa Rabe">
Studencka Baza Namiotowa Rabe

Studencka Baza Namiotowa Rabe – studencka baza namiotowa położona w zachodniej części Bieszczadów, na północnych stokach Wysokiego Działu. Nazwa bazy pochodzi od wsi Rabe, w pobliżu której się znajduje.
Została założona w 1976 roku. Od 1982 roku prowadzona jest przez Studencki Klub Podróżniczy "Czwórka", działający przy Szkole Głównej Gospodarstwa Wiejskiego w Warszawie. Do bazy prowadzi żółty szlak "bazowy", odbijający od Głównego Szlaku Beskidzkiego.

</doc>
<doc id="2034186" url="https://pl.wikipedia.org/wiki?curid=2034186" title="Anine Bing">
Anine Bing

Anine Irmelin Bing (ur. 30 listopada 1982) − duńska modelka i piosenkarka, znana między innymi z sesji fotograficznych dla magazynów dla mężczyzn ("Playboy", "Slitz"). Pojawiła się także cztery razy na okładce szwedzkiego "Café Magazine".
Anine urodziła się w Danii, lecz później razem z rodziną przeniosła się do Szwecji. Mieszka i pracuje w Londynie, Sztokholmie, Los Angeles, Hamburgu i Johannesburgu. Karierę piosenkarki rozpoczęła w 2004 od współpracy z Universal Sweden.

</doc>
<doc id="2034187" url="https://pl.wikipedia.org/wiki?curid=2034187" title="Nowe życie Fran">
Nowe życie Fran

Nowe życie Fran (ang. "Living with Fran", 2005-2006) – amerykański serial komediowy nadawany przez stację The WB od 8 kwietnia 2005 roku do 24 marca 2006 roku. W Polsce nadawany jest przez Comedy Central Polska od 1 lipca 2010 roku oraz od 15 stycznia 2011 roku przez Comedy Central Family. 17 maja 2006 roku ogłoszono, że serial nie powróci na trzeci sezon.
Opis fabuły.
Serial opisuje perypetie Fran Reeves (Fran Drescher), rozwódki i matki dwójki dzieci – Josha (Ben Feldman) i Allison (Misti Traya), która zakochuje się w młodszym od siebie Rileyu Martinie (Ryan McPartlin).

</doc>
<doc id="2034188" url="https://pl.wikipedia.org/wiki?curid=2034188" title="Gustav Neumann">
Gustav Neumann

Gustav Richard Ludwig Neumann (ur. 15 grudnia 1838 w Gliwicach, zm. 16 lutego 1881 w Allenbergu koło Wehlau) – niemiecki szachista.
Życiorys.
Urodził się w 1838 roku w Gliwicach jako syn drukarza Gustava Neumanna. Uczęszczał do gimnazjum w Gliwicach, następnie wyjechał do Wrocławia i Berlina studiować medycynę. Porzucił jednak studia i poświęcił się grze w szachy. Szybko zyskał sławę i był jednym z najbardziej uznanych niemieckich szachistów w latach 60. XIX wieku. Adolf Anderssen chętnie grywał z nim podczas swoich corocznych wyjazdów do Berlina. W 1865 roku wziął udział w turnieju Berliner Schachgesellschaft i wygrał z rezultatem +34, −0, =0. W tym samym roku wziął udział w Westdeutschen Schachkongress w Elberfeld i również wygrał wszystkie partie.
W 1867 zadebiutował w rozgrywkach międzynarodowych, zajmując w Paryżu 4. miejsce. W tym samym roku wygrał turniej w Dundee (drugie miejsce zajął Wilhelm Steinitz), natomiast w 1872 był drugi w Altonie (za Adolfem Anderssenem). W 1864 został redaktorem „Neue Berliner Schachzeitung” i działał jako publicysta. Książki szachowe wydawane przez niego w kolejnych latach były bardzo popularne i tłumaczone na wiele języków.
W 1869 postanowił przenieść się do Paryża i tam ukończyć swoje studia. W grudniu 1869 przeszedł jednak załamanie nerwowe i trafił do paryskiego zakładu dla chorych umysłowo. W marcu 1870, z pomocą przyjaciół, powrócił do Niemiec, jednak resztę życia spędził głównie w zakładach psychiatrycznych. W okresach remisji choroby brał udział w konkursach szachowych; w 1870 w Baden-Baden był trzeci (pokonał Adolfa Anderssena 2:0). Po raz ostatni grał w 1872 w Altonie, zdobywając drugą nagrodę. Zmarł w wieku 42 lat w Allenbergu koło Wehlau w Prusach Wschodnich. Nie założył rodziny. Do śmierci opiekował się nim młodszy brat Carl Friedrich (1841-1928).
Przyczyny choroby umysłowej Gustava upatrywano w wypadku w drukarni ojca, któremu uległ w dzieciństwie. Rodzina obwiniała o przyczynienie się do choroby grę w szachy, i po śmierci w gliwickiej rodzinie Neumannów zarzucono tę grę. Neumann był wspominany jako wyjątkowo sympatyczny i miły w obejściu człowiek, ale z zawsze poważnym wyrazem twarzy.
Według retrospektywnego systemu Chessmetrics, najwyżej sklasyfikowany był w grudniu 1868 r., zajmował wówczas 1. miejsce na świecie.

</doc>
<doc id="2034189" url="https://pl.wikipedia.org/wiki?curid=2034189" title="Anine Irmelin Bing">
Anine Irmelin Bing



</doc>
<doc id="2034191" url="https://pl.wikipedia.org/wiki?curid=2034191" title="Boeing YQM-94">
Boeing YQM-94

Boeing YQM-94 (Compass Cope B, B-Gull) – amerykański, strategiczny bezzałogowy statek powietrzny (ang. Unmanned Aerial Vehicle – UAV) opracowany na początku lat 70. XX wieku przez firmę Boeing w ramach programu Compass Cope zainicjowanego przez United States Air Force w 1971 roku. Celem projektu było opracowanie bezpilotowego aparatu rozpoznawczego zdolnego do bardzo długich lotów. 
Historia.
W 1971 roku US Air Force ogłosiło rozpoczęcie pod kryptonimem Compass Cope programu mającego na celu pozyskanie bezzałogowego aparatu zdolnego do wykonywania długodystansowych misji rozpoznawczych na bardzo wysokim pułapie. Do konkursu stanęły dwie firmy, Boeing ze swoim YQM-94 oraz Ryan ze zmodernizowanym Ryan AQM-91 Firefly, oznaczonym jako Ryan YQM-98. Pierwszy lot aparatu Boeinga odbył się 28 lipca 1973 roku. Niestety kilka dni później podczas kolejnego lotu maszyna uległa rozbiciu. Drugi prototyp maszyny wzniósł się po raz pierwszy w powietrze dopiero w listopadzie 1974 roku. Pomimo tego, że pierwszy samolot uległ katastrofie w sierpniu 1976 roku US Air Force zwycięzcą rywalizacji ogłosiła konstrukcję Boeinga. Pomimo tego, że miała gorsze parametry lotu niż konkurencyjny aparat Ryana to okazała się jednak tańsza w eksploatacji. Siły powietrzne zamówiły serię przedprodukcyjną, której oznaczenie zmieniono na YGQM-94A. Niestety Boeing nie zdążył nacieszyć się swoim sukcesem, cały program Compass Cope został anulowany w 1977 a całość zadań związanych z ropoznaniem strategicznym przejęły satelity zwiadowcze oraz samoloty załogowe Lockheed U-2. Obecnie jedyny zachowany egzemplarz YQM-94 można oglądać w National Museum of the United States Air Force.
Konstrukcja.
YQM-94 był kompozytowym, wolnonośnym średniopłatem z trójpodporowym podwoziem chowanym w locie z przednim podparciem. W celu uzyskania bardzo wysokiej sprawności aerodynamicznej, maszyna została zbudowana w układzie szybowca z napędem. Skrzydła o bardzo dużym wydłużeniu. Na grzbiecie kadłuba, podobnie jak to miało miejsce w konkurencyjnym modelu YQM-98, umieszczono silnik turboodrzutowy. Dzięki takiemu rozwiązaniu zmniejszono widoczność śladu cieplnego jaki zostawiały rozgrzane spaliny silnikowe aparatu. Zmodyfikowane usterzenie klasyczne z dwoma statecznikami pionowymi umieszczonymi na końcach stateczników poziomych. Aparat samodzielnie startował i lądował a następnie wykonywał lot kierowany radiokomendowo przez operatora na ziemi. Wersja seryjna miała mieć zamontowany silnik turbowentylatorowy oraz posiadać możliwość całkowicie autonomicznego wykonywania swoich misji. Umieszczona w nosie aparatu kamera TV mogła przekazywać obraz w czasie rzeczywistym do centrum kontroli misji na ziemi.

</doc>
<doc id="2034192" url="https://pl.wikipedia.org/wiki?curid=2034192" title="Gustav Richard Ludwig Neumann">
Gustav Richard Ludwig Neumann



</doc>
<doc id="2034193" url="https://pl.wikipedia.org/wiki?curid=2034193" title="Mirosław Starost">
Mirosław Starost

Mirosław Starost (ur. 1910, zm. 1961) – krytyk literacki, publicysta.
Ukończył studia prawnicze na Uniwersytecie Warszawskim. Przed wojną związany z pismem „Zet” Jerzego Brauna. Publikował też w „Myśli Polskiej”, „Comoedii”, „Prosto z mostu”. Był przeciwnikiem władz sanacyjnych i komunizmu. Charakteryzowały go poglądy prawicowe.
Okupację spędził w Warszawie, a tuż po wojnie przeniósł się do Krakowa. Opublikował pisaną w czasie wojny antysanacyjną książkę "Filozofia pracy i narodu" (1946). Powrócił do Warszawy i podjął pracę w PIW-ie na stanowisku korektora.
Pod koniec życia rozwinęła się u niego choroba nerwowa. Zmarł w Tworkach pod Warszawą.

</doc>
<doc id="2034195" url="https://pl.wikipedia.org/wiki?curid=2034195" title="Praga 22">
Praga 22

Praga 22 – dzielnica Pragi rozciągająca się na południowy wschód od centrum miasta, na wschód od Wełtawy.
Obszar dzielnicy wynosi 15,61 km² i jest zamieszkiwany przez 6 812 mieszkańców (2008).

</doc>
<doc id="2034196" url="https://pl.wikipedia.org/wiki?curid=2034196" title="Józef Maśliński">
Józef Maśliński

Józef Maśliński, pseudonim M. A. Styks (ur. 8 sierpnia 1910 w Wilnie, zm. 28 października 2002 w Krakowie) – poeta, krytyk literacki, teatralny, tłumacz, reżyser teatralny i publicysta.
Życiorys.
Od 1928 studiował przez trzy lata medycynę na Uniwersytecie Stefana Batorego w Wilnie, po czym przeniósł się na Wydział Sztuk Pięknych, gdzie uczył się rysunku; uczęszczał też na wykłady z filozofii i historii literatury. Był członkiem wileńskiej grupy „Żagary” i redaktorem miesięcznika "Comoedia" (1938-1939). Pracował jako wykładowca w studium teatralnym Ireny i Tadeusza Byrskich oraz jako kierownik literacki Teatru Miejskiego w Wilnie.
Po wojnie był dyrektorem Teatru Małego i Powszechnego w Warszawie. Wykładał też na krakowskiej PWST. W latach 1957-1990 był redaktorem „Życia Literackiego”.

</doc>
<doc id="2034197" url="https://pl.wikipedia.org/wiki?curid=2034197" title="Jadwiga Barthel de Weydenthal">
Jadwiga Barthel de Weydenthal

Jadwiga Barthel de Weydenthal ps. „Brzeska” (ur. 22 sierpnia 1884 w Bądkowie, zm. 25 kwietnia 1961 w Rybniku) – żołnierz I Brygady Legionów, działaczka niepodległościowa, rzeźbiarka, matka chrzestna statku pasażerskiego MS Batory. Dama Orderu Virtuti Militari.
Życiorys.
Córka Zdzisława i Anieli z Różańskich, ziemian. Siostra Przemysława, Jerzego, Jana oraz Marii Barthel de Weydenthal – działaczki niepodległościowej, nauczycielki w gimnazjum sióstr urszulanek w Stanisławowie, zakonnicy sióstr urszulanek – matki Beaty (1885–1970). Naukę pobierała w domu, później w Paryżu na Sorbonie, a następnie w kraju w latach 1905–1906. W latach 1916–1919 studiowała na wydziale rzeźby Szkoły Sztuk Pięknych w Warszawie. Od 1921 uczyła się w Akademii Sztuk Pięknych w Krakowie u prof. Edwarda Wittiga, autora m.in. pomnika Juliusza Słowackiego.
W latach 1912–1914 należała do oddziału lwowskiego Polskich Drużyn Strzeleckich. W okresie I wojny światowej zorganizowała Oddział Żeński Polskiej Organizacji Wojskowej (POW). Była zastępczynią komendantki tego oddziału, następnie została kierowniczką sekcji wywiadowczej OŻ POW. Prowadziła wywiad wojskowy i polityczny na terenie Warszawy i w terenie. Brała udział, razem ze swoją siostrą Marią, w pracach Oddziału Lotnego Wojsk Polskich. Po wejściu Niemców do Warszawy wzięła udział w organizowaniu Poczty Listów Prywatnych, mającej na celu utrzymywanie łączności z frontem legionowym oraz z terenami okupacji austriackiej. Od lutego 1916 do sierpnia 1918 pełniła funkcję komendantki OŻ POW. Była również członkiem Zarządu warszawskiego Koła Ligi Kobiet Pogotowia Wojennego. Od marca 1918 weszła w skład Komendy Naczelnej POW jako referentka Oddziałów Łączności na terenie okupacji niemieckiej i austriackiej.
Spisała wspomnienia z okresu pracy niepodległościowej. W 2019 zostały wydane przez Muzeum Historii Polski w tomie "Kobiety niepodległości. Wspomnienia z lat 1910–1918".
W latach dwudziestych brała udział w pracy redakcyjnej wydawnictw wspomnień legionowych: "Wierna Służba" i "Służba Ojczyźnie", w latach trzydziestych w pracach środowiskowej Komisji Odznaczeniowej Krzyża i Medalu Niepodległości (wchodziła ona w skład Głównej Komisji Odznaczeniowej) oraz Honorowego Sądu Kawalerów Krzyża i Medalu Niepodległości. Była przewodniczącą Stowarzyszenia Peowiaczek. 3 lipca 1935 z polecenia marszałkowej Aleksandry Piłsudskiej została wybrana na matkę chrzestną statku pasażerskiego MS Batory. W trakcie ceremonii powiedziała "Dziś flota polska wzbogaciła się o nowy statek. Będzie on się nazywał „Batory” i wspólnie ze swoim starszym bratem imieniem „Piłsudski” będzie miał zaszczyt roznosić po szerokim świecie sławę Rzeczypospolitej (…) Życzę mu, aby fale wszystkich mórz i oceanów zawsze były dla niego przyjazne i aby były niezawodnym i miłym schronieniem dla tych, którzy mu się powierzają (…)".
Po agresji III Rzeszy na Polskę we wrześniu 1939 uczestniczyła w obronie Warszawy. Pełniła służbę przy telefonach oraz w służbie sanitarnej, zwożąc rannych żołnierzy WP z przedpola Warszawy. Podczas okupacji niemieckiej zamieszkała z synami swego brata Jerzego (przebywającego w Chinach). Obaj bratankowie należeli do Armii Krajowej. Jadwiga opiekowała się nimi i pomagała w ich pracach aż do ich śmierci. Jeden zginął rozstrzelany przez Niemców w więzieniu w Łowiczu, drugi w czasie akcji oddziału partyzanckiego na południu Polski. II wojna światowa stała się dla niej okresem klęski nie tylko narodowej ale i rodzinnej. Straciła dom rodzinny w Bądkowie i brata Jana, którego Niemcy wywieźli do Mauthausen-Gusen, gdzie wkrótce zmarł.
Po wojnie Jadwiga zamieszkała we Włocławku. W miejscowej fabryce porcelany znalazła możliwość wykonywania pracy rzeźbiarskiej w ceramice, co zapewniło jej środki utrzymania. Nie trwało to jednak długo, usunięto ją z fabryki ze względu na ziemiańskie pochodzenie. Wówczas opiekę i schronienie otrzymała od sióstr urszulanek z Rybnika, wśród których przebywała już jej siostra Maria Beata. Wróciła do rzeźbiarstwa. Dzieła jej do dziś zdobią kaplice sióstr w Rybniku i Pokrzywnie Poznańskim – siedzibie jej najmłodszej siostry – również urszulanki. W ostatnich latach życia była ciężko chora. Zmarła w Rybniku 25 kwietnia 1961 r. Pochowana na cmentarzu parafii Matki Bożej Bolesnej w Rybniku (sektor 3-III-2-1).

</doc>
<doc id="2034198" url="https://pl.wikipedia.org/wiki?curid=2034198" title="Hans Laehr">
Hans Laehr

Hans Laehr (ur. 6 grudnia 1856 w Schweizerhof, zm. 16 lutego 1929 w Wernigerode) – niemiecki lekarz psychiatra, dyrektor zakładu psychiatrycznego Schweizerhof.
Syn psychiatry Heinricha Laehra (1820–1905) i Johanny Henrietty Marii von Krebs, z domu Otto (1824–1902), brat psychiatry Maxa Laehra (1865–1936).
Po ukończeniu gimnazjum Schulpforta w Draschwitz w 1875 roku studiował medycynę na Uniwersytecie Eberharda Karola w Tybindze, Uniwersytecie Fryderyka Wilhelma w Berlinie i Uniwersytecie Cesarza Wilhelma w Straßburgu, tytuł doktora medycyny otrzymał w 1880 roku w Berlinie. O 1881 do 1882 asystent w klinice w Kilonii u Heinricha Quinckego, a od 1882 do 1883 wolontariuszem w zakładzie psychiatrycznym w Bonn u Wernera Nassego, a od 1883 do 1884 asystentem na oddziale chirurgicznym szpitala sióstr Diakonistek ("Diakonissenkrankenhaus Bethanien") w Berlinie u Edmunda Rosego. Następnie był asystentem w zakładzie psychiatrycznym Schweizerhof w Zehlendorfie, a od 1889 przejął kierowanie zakładem po ojcu. Był sekretarzem Deutsche Verein für Psychiatrie (1906–1929) i redaktorem „Allgemeine Zeitschrift für Psychiatrie und psychisch-gerichtliche Medicin”.

</doc>
