<doc id="2044166" url="https://pl.wikipedia.org/wiki?curid=2044166" title="Gmina East Waterloo">
Gmina East Waterloo

Gmina East Waterloo (ang. "East Waterloo Township") – gmina w USA, w stanie Iowa, w hrabstwie Black Hawk. Według danych z 2000 roku gmina miała 5936 mieszkańców.

</doc>
<doc id="2044167" url="https://pl.wikipedia.org/wiki?curid=2044167" title="Gmina Fox (Iowa)">
Gmina Fox (Iowa)

Gmina Fox (ang. "Fox Township") – gmina w USA, w stanie Iowa, w hrabstwie Black Hawk. Według danych z 2000 roku gmina miała 520 mieszkańców.

</doc>
<doc id="2044168" url="https://pl.wikipedia.org/wiki?curid=2044168" title="Gmina Lester (Iowa)">
Gmina Lester (Iowa)

Gmina Lester (ang. "Lester Township") – gmina w USA, w stanie Iowa, w hrabstwie Black Hawk. Według danych z 2000 roku gmina miała 1504 mieszkańców.

</doc>
<doc id="2044169" url="https://pl.wikipedia.org/wiki?curid=2044169" title="Gmina Lincoln (hrabstwo Black Hawk)">
Gmina Lincoln (hrabstwo Black Hawk)

Gmina Lincoln (ang. "Lincoln Township") – gmina w USA, w stanie Iowa, w hrabstwie Black Hawk. Według danych z 2000 roku gmina miała 403 mieszkańców.

</doc>
<doc id="2044170" url="https://pl.wikipedia.org/wiki?curid=2044170" title="Mojoceratops">
Mojoceratops

Mojoceratops – rodzaj ceratopsa z rodziny Ceratopsidae żyjącego w późnej kredzie na terenach współczesnej Ameryki Północnej. Gatunkiem typowym jest "Mojoceratops perifania", opisany w 2010 roku przez Nicholasa Longricha w oparciu o niekompletną czaszkę (skatalogowaną jako TMP 1983.25.1) odkrytą w górnokampańskich osadach formacji Dinosaur Park w kanadyjskiej prowincji Alberta. Z tych samych warstw pochodzi również kość ciemieniowa, a w formacji Dinosaur Park w prowincji Saskatchewan odnaleziono kolejną izolowaną kość ciemieniową, której wiek oszacowano na około 75 mln lat. Do rodzaju "Mojoceratops" wstępnie przypisano też szczątki kilku innych osobników. Zdaniem Longricha materiał typowy gatunków "Eoceratops canadensis" i "Chasmosaurus kaiseni" nie wykazuje cech diagnostycznych, a nazwy te zostały przez niego uznane za "nomina dubia". Longrich wskazał na podobieństwa w morfologii szczątków tych gatunków i skamieniałości mojoceratopsa, sugerując, że prawdopodobnie należą one do tego rodzaju. Nietypowymi cechami mojoceratopsa są m.in.: rozszerzone ku przodowi okna ciemieniowe, szeroka kostna kryza kształtem przypominająca serce oraz poprzeczne rozszerzenie zaczołowych ciemiączek. Longrich nie wykluczył, że szczątki te mogą należeć do więcej niż jednego gatunku, stwierdził jednak, że znanych jest zbyt mało okazów mojoceratopsa i zbyt mało wiadomo o ich stratygrafii, by faworyzować tę hipotezę. Ponadto różnice w morfologii kryz kostnych mogą reprezentować zmienność wewnątrzgatunkową, tak jak u niektórych innych ceratopsów.
Longrich wyróżnił trzy autapomorfie rodzaju "Mojoceratops", wskazał też na jego symplezjomorfie z chasmozaurem. Według przeprowadzonej przez niego analizy filogenetycznej najbardziej bazalnym przedstawicielem grupy Chasmosaurinae (Ceratopsinae) jest "Chasmosaurus". "Mojoceratops" tworzy z agujaceratopsem klad bardziej zaawansowany od chasmozaura, stanowiący grupę siostrzaną wobec wszystkich pozostałych przedstawicieli Chasmosaurinae. Z kolei według analizy przeprowadzonej przez Sampsona i współpracowników "Mojoceratops" jest bardziej zaawansowany od "Chasmosaurus" i siostrzany względem pozostałych chasmozaurynów, w tym agujaceratopsa.
Nie wszyscy autorzy uznają "Mojoceratops perifania" za odrębny, nieznany wcześniej gatunek. Zdaniem Maidment i Barretta (2011) wskazane przez Longricha autapomorfie "M. perifania" jedynie nieznacznie odróżniają go od znanych przedstawicieli rodzaju "Chasmosaurus" i mogą dowodzić jedynie występowania niewielkich różnic w budowie szkieletu między przedstawicielami rodzaju "Chasmosaurus" a nie przynależności okazu holotypowego "M. perifania" do odrębnego rodzaju. Według Maidment i Barretta ze wskazanych przez Longricha cech budowy szkieletu odróżniających "Mojoceratops" od gatunków z rodzaju "Chasmosaurus" część w rzeczywistości występuje też u przedstawicieli gatunku "Chasmosaurus russelli", a część − u wszystkich przedstawicieli rodzaju "Chasmosaurus" oraz u niektórych innych rodzajów z podrodziny Ceratopsinae/Chasmosaurinae (w tym u rodzajów "Utahceratops" i "Kosmoceratops"). Z tych powodów autorzy nie uznają za zasadne wyróżnianie "Mojoceratops perifania" jako odrębnego gatunku; ich zdaniem "M. perifania" to młodszy synonim "C. russelli".
Nazwa "Mojoceratops" pochodzi od słowa "mojo", w afrykańsko-amerykańskim dialekcie języka angielskiego oznaczającego talizman służący do przyciągania osób płci przeciwnej – co jest odniesieniem do kostnej kryzy, mogącej pełnić takie funkcje – oraz greckich słów "ceras" („róg”) i "ops" („oblicze”). Nazwa gatunkowa "perifania" w języku greckim oznacza „duma”, co także odnosi się do kostnej kryzy dinozaura.

</doc>
<doc id="2044171" url="https://pl.wikipedia.org/wiki?curid=2044171" title="Mojoceratops perifania">
Mojoceratops perifania



</doc>
<doc id="2044172" url="https://pl.wikipedia.org/wiki?curid=2044172" title="Gmina Mount Vernon (hrabstwo Black Hawk)">
Gmina Mount Vernon (hrabstwo Black Hawk)

Gmina Mount Vernon (ang. "Mount Vernon Township") – gmina w USA, w stanie Iowa, w hrabstwie Black Hawk. Według danych z 2000 roku gmina miała 1098 mieszkańców.

</doc>
<doc id="2044173" url="https://pl.wikipedia.org/wiki?curid=2044173" title="Gmina Orange (hrabstwo Black Hawk)">
Gmina Orange (hrabstwo Black Hawk)

Gmina Orange (ang. "Orange Township") – gmina w USA, w stanie Iowa, w hrabstwie Black Hawk. Według danych z 2000 roku gmina miała 385 mieszkańców.

</doc>
<doc id="2044174" url="https://pl.wikipedia.org/wiki?curid=2044174" title="Gmina Poyner">
Gmina Poyner

Gmina Poyner (ang. "Poyner Township") – gmina w USA, w stanie Iowa, w hrabstwie Black Hawk. Według danych z 2000 roku gmina miała 2581 mieszkańców.

</doc>
<doc id="2044175" url="https://pl.wikipedia.org/wiki?curid=2044175" title="Gmina Spring Creek (hrabstwo Black Hawk)">
Gmina Spring Creek (hrabstwo Black Hawk)

Gmina Spring Creek (ang. "Spring Creek Township") – gmina w USA, w stanie Iowa, w hrabstwie Black Hawk. Według danych z 2000 roku gmina miała 332 mieszkańców.

</doc>
<doc id="2044176" url="https://pl.wikipedia.org/wiki?curid=2044176" title="Gmina Union (hrabstwo Black Hawk)">
Gmina Union (hrabstwo Black Hawk)

Gmina Union (ang. "Union Township") – gmina w USA, w stanie Iowa, w hrabstwie Black Hawk. Według danych z 2000 roku gmina miała 941 mieszkańców.

</doc>
<doc id="2044177" url="https://pl.wikipedia.org/wiki?curid=2044177" title="Gmina Washington (hrabstwo Black Hawk)">
Gmina Washington (hrabstwo Black Hawk)

Gmina Washington (ang. "Washington Township") – gmina w USA, w stanie Iowa, w hrabstwie Black Hawk. Według danych z 2000 roku gmina miała 647 mieszkańców. Znajduje się tu zabytkowa okrągła stodoła.

</doc>
<doc id="2044183" url="https://pl.wikipedia.org/wiki?curid=2044183" title="Zakuczyna">
Zakuczyna

Zakuczyna (także Zakluczyna) – część miejscowości Cergowa, znajdująca się na południu wsi. Ma zabudowę typową dla ulicówek.
Po zachodniej stronie Zakuczyny płynie rzeka Jasiołka, która oddziela Cergowę od Lipowicy.
Część Zakuczyny znajduje się na terenie „Rezerwatu Tysiąclecia na Cergowej”. W rezerwacie znajduje się Złota Studzienka św. Jana z Dukli.

</doc>
<doc id="2044187" url="https://pl.wikipedia.org/wiki?curid=2044187" title="Kwacława Kwabotyna">
Kwacława Kwabotyna



</doc>
<doc id="2044188" url="https://pl.wikipedia.org/wiki?curid=2044188" title="Eider &quot;Kupermajczak&quot; Kaczor">
Eider &quot;Kupermajczak&quot; Kaczor



</doc>
<doc id="2044190" url="https://pl.wikipedia.org/wiki?curid=2044190" title="Herb Kołaczyc">
Herb Kołaczyc

Herb Kołaczyc – jeden z symboli miasta Kołaczyce i gminy Kołaczyce w postaci herbu.
Wygląd i symbolika.
Herb przedstawia skrzyżowany klucz barwy żółtej z mieczem barwy srebrnej na niebieskiej tarczy herbowej.
Historia.
Herb miasto otrzymało prawdopodobnie po nadaniu praw miejskich. Jest to umniejszony herb klasztoru benedyktynów w Tyńcu. Miasto należało do klasztoru od nadania praw miejskich do pierwszego rozbioru Polski.

</doc>
<doc id="2044191" url="https://pl.wikipedia.org/wiki?curid=2044191" title="Wielka akcja deportacyjna w getcie warszawskim">
Wielka akcja deportacyjna w getcie warszawskim

Wielka akcja deportacyjna w getcie warszawskim, również „Wielka Akcja” () – akcja eksterminacyjna przeprowadzona przez okupantów niemieckich w getcie warszawskim, trwająca od 22 lipca do 21 września 1942 roku, będąca elementem akcji „Reinhardt”. W jej wyniku straciło życie blisko 300 tys. warszawskich Żydów.
„Wielką Akcję” poprzedziły liczne akty terroru i działania dezinformacyjne. Wywózkę warszawskich Żydów do obozu śmierci w Treblince przeprowadzono pod pozorem „wysiedlenia na Wschód”. Początkowo Niemcy posługiwali się przede wszystkim funkcjonariuszami Żydowskiej Służby Porządkowej (ŻSP), jednakże już po tygodniu, z pomocą wschodnich formacji kolaboracyjnych, zaangażowali się bezpośrednio w działania eksterminacyjne. „Wysiedlenie” objęło najpierw tzw. elementy nieproduktywne: żydowskich uchodźców spoza Warszawy, więźniów Aresztu Centralnego, żebraków. Stopniowo obejmowało jednak kolejne kategorie mieszkańców getta, nie wyłączając pozornie uprzywilejowanych grup, takich jak urzędnicy Judenratu, pracownicy niemieckich przedsiębiorstw, czy funkcjonariusze ŻSP. Niemcy nie oszczędzili także wychowanków i pracowników gettowych internatów i sierocińców oraz pacjentów i personelu szpitali. Żydowski ruch oporu, zaskoczony i pozbawiony broni, nie był w stanie zbrojnie przeciwstawić się „wysiedleniu”.
W ciągu blisko dwóch miesięcy od 253 tys. do 300 tys. warszawskich Żydów zostało wywiezionych i zgładzonych w Treblince. Ponad 10 tys. zmarło lub zostało zamordowanych na terenie getta, a około 11,5 tys. wywieziono do obozów pracy.
Po zakończeniu „Wielkiej Akcji” w znacznie zmniejszonym getcie pozostało – legalnie lub nielegalnie – około 60 tys. Żydów. Dzielnica całkowicie zmieniła swój dotychczasowy charakter, stając się "de facto" wielkim obozem pracy. Jednocześnie „Wielka Akcja” pozbawiła jej mieszkańców jakichkolwiek złudzeń wobec intencji nazistów. Realną władzę w getcie przejęła Żydowska Organizacja Bojowa, a kolejna próba „wysiedlenia”, podjęta przez Niemców w styczniu 1943 roku, spotkała się ze zbrojnym oporem. Ukoronowaniem żydowskiego oporu stało się powstanie w kwietniu i maju 1943 roku.
Geneza.
Getto warszawskie w latach 1939–1942.
1 października 1939 roku wojska niemieckie wkroczyły do Warszawy. 7 października na żądanie dowództwa Einsatzgruppe IV utworzono Radę Żydowską (). Na stanowisku jej przewodniczącego władze niemieckie zatwierdziły Adama Czerniakowa – uprzednio komisarycznego prezesa Żydowskiej Gminy Wyznaniowej w Warszawie. W ciągu następnych kilku miesięcy okupant ogłosił szereg zarządzeń wymierzonych w ludność żydowską. Wprowadzały one m.in. obowiązek noszenia opasek z gwiazdą Dawida oraz przymus pracy dla osób w wieku od 14 do 60 lat. Zablokowano należące do Żydów konta bankowe i depozyty, żydowskie przedsiębiorstwa objęto zarządem komisarycznym, zamknięto żydowskie szkoły średnie i synagogi oraz zakazano zbiorowych modlitw w domach i mieszkaniach. W listopadzie 1939 roku rozstrzelano jako zakładników 53 mieszkańców domu przy ul. Nalewki 9. Wielu Żydów, w szczególności przedstawicieli inteligencji, padło ofiarą indywidualnych aresztowań i zginęło w masowych egzekucjach, m.in. w Palmirach, lub zostało wywiezionych do obozów koncentracyjnych. Stopniowo ograniczano swobodę ich przemieszczania się, m.in. poprzez wprowadzenie zakazu zmiany miejsca zamieszkania bez specjalnego zezwolenia, a także zakaz podróżowania koleją.
Gdy nierealne okazały się plany „ostatecznego rozwiązania kwestii żydowskiej” poprzez wysiedlenie na Madagaskar lub utworzenie wielkiego „żydowskiego rezerwatu” na Lubelszczyźnie, niemieckie władze okupacyjne zaczęły skłaniać się ku izolacji Żydów w zamkniętych dzielnicach mieszkaniowych (gettach). Proces ten nie był jednak sterowany odgórnie, stąd przebieg i tempo gettoizacji w Generalnym Gubernatorstwie były uzależnione od decyzji podejmowanych przez gubernatorów poszczególnych dystryktów oraz podległych im starostów. W Warszawie pierwsze próby odizolowania Żydów odnotowano w listopadzie 1939 roku. U wylotu niektórych ulic dzielnicy północnej ustawiono wtedy ogrodzenia z drutu kolczastego oraz tablice z zakazem wstępu dla niemieckich żołnierzy. Dzięki zabiegom, które Judenrat podjął u niemieckich władz wojskowych, udało się jednak chwilowo odroczyć utworzenie getta. Wkrótce jednak pod pretekstem pojawienia się przypadków tyfusu Niemcy ogłosili zamieszkaną przez Żydów północną część miasta „obszarem zagrożonym epidemią” (). 1 kwietnia 1940 roku wokół tego obszaru rozpoczęto budowę murów (zakończoną w czerwcu). Jak się okazało, "Seuchensperrgebiet" wskazywał maksymalny zasięg przyszłego getta. Pretekstem do izolacji Żydów stał się ponadto tzw. pogrom wielkanocny z marca 1940 roku, który według niemieckiej propagandy miał wskazywać na konieczność ich ochrony przed agresją Polaków.
Niemieckie koncepcje kilkukrotnie ewoluowały, a ich realizacja była przesuwana w czasie. Ostatecznie zarządzenie w sprawie utworzenia getta w Warszawie zostało podpisane przez gubernatora dystryktu warszawskiego Ludwiga Fischera 2 października 1940 roku. Ogłoszono je przez megafony uliczne 12 października. Wkrótce nastąpiła fala przesiedleń wewnątrz miasta, wyniku w których miejsce zamieszkania przymusowo zmieniło ok. 138 tys. Żydów i 113 tys. Polaków. Getto zostało zamknięte 16 listopada. Znajdowało się w nim wtedy ok. 400 tys. osób. Jego obszar objął 307 ha powierzchni zabudowanej. Było to ok. 2,4% przedwojennej powierzchni Warszawy. Znaczna część getta objęła teren jednej z najbiedniejszych części miasta.
Granice getta wielokrotnie ulegały zmianom. Na mocy zarządzenia komisarza Heinza Auerswalda z 23 października 1941 roku ukształtował się podział dzielnicy zamkniętej na dwie części: „małe getto” – obejmujące obszar zamknięty ulicami: Żelazną, Sienną, Wielką, Bagno, pl. Grzybowskim, Rynkową, Krochmalną, Waliców, Chłodną, oraz „duże getto” – obejmujące obszar zamknięty ulicami: Okopową, Wolność, Nowolipie, Żelazną, Chłodną, pl. Bankowym, Rymarską, Leszno, Przejazd, Nowolipki, Świętojerską, Bonifraterską, Żoliborską, Stawki, Dziką. Obie części getta rozdzielała ul. Chłodna, będąca swoistą ulicą tranzytową. Grodzenie nowych granic i przesiedlenia ludności nie nastąpiły jednak od razu, stąd realizacja zarządzenia trwała do 21 grudnia 1941 roku. W międzyczasie niespodziewanie zapadła decyzja o wyłączeniu z getta nieparzystej strony ul. Dzikiej, natomiast do marca 1942 roku pozostawiono w jego obrębie Wielką Synagogę i Bibliotekę Judaistyczną przy ul. Tłomackie. W kolejnych miesiącach z getta wyłączono część domów w rejonie ulic Pawiej i Dzielnej, sąsiadujących z gmachem Monopolu Tytoniowego. Na miesiąc przed wielką akcją deportacyjną Auerswald zarządził ponadto wyłączenie z getta czworoboku ulic: Żoliborska – Bonifraterska – Muranowska – Pokorna.
Getto warszawskie było największym żydowskim skupiskiem w okupowanej Europie. Liczba Żydów, którzy w czasie okupacji przebywali w Warszawie, ulegała przy tym dużym zmianom. Spis ludności, który Judenrat przeprowadził 28 października 1939 roku, wskazywał, że w mieście mieszkało 359 827 Żydów. Wkrótce zaczęły jednak napływać fale uchodźców i przesiedleńców. Między listopadem 1939 roku a październikiem 1940 roku do Warszawy przybyło ok. 90 tys. Żydów, których wysiedlono z ziem wcielonych do III Rzeszy, przede wszystkim z terenów tzw. Kraju Warty oraz rejencji ciechanowskiej. Między styczniem a marcem 1941 roku w getcie osiedlono około 50 tys. Żydów, którzy zostali wypędzeni przez Niemców z zachodniej części dystryktu warszawskiego. Trzecia fala przesiedleńców przybyła wiosną 1942 roku; w getcie znalazło się wtedy około 4 tys. Żydów wysiedlonych ze wschodniej części dystryktu warszawskiego, a także około 4 tys. Żydów niemieckich, których wysiedlono z miast III Rzeszy (m.in. z Berlina i Frankfurtu). W maju tego samego roku Niemcy zamknęli w getcie Romów, których ujęli w Warszawie oraz w miejscowościach podwarszawskich.
W getcie panowały fatalne warunki bytowe i sanitarne. W pierwszych miesiącach 1941 roku na jeden kilometr kwadratowy powierzchni przypadało 110,8 tys. osób, a w izbach mieszkalnych musiało się średnio pomieścić 6–7 lub nawet więcej osób. W latach 1940–1941 dzienna wartość kaloryczna oficjalnych przydziałów kartkowych wahała się między 198 a 503 kalorii. Głównym źródłem zaopatrzenia w żywność stał się w tej sytuacji nielegalny szmugiel. Bardzo wielu Żydów, w tym zwłaszcza uchodźcy i przesiedleńcy, po zamknięciu w getcie utraciło źródła zarobkowania, a często również całość lub większość posiadanego majątku. Na złą sytuację materialną ludności przekładała się także polityka władz niemieckich nastawiona na maksymalną eksploatację ekonomiczną getta. Panował głód, któremu nie był w stanie zaradzić szmugiel i legalna dobroczynność. Szerzyły się również choroby zakaźne. O ile w marcu 1941 roku liczba mieszkańców getta sięgnęła 460 tys. (według danych niemieckich – nawet 490 tys.), o tyle pod koniec stycznia 1942 roku spadła do około 410 tys., a w kwietniu tego samego roku – do około 400 tys. Tragiczne skutki przyniosła w szczególności epidemia tyfusu, której szczyt przypadł na lato 1941 roku. W getcie umierało wtedy około 5 tys. osób miesięcznie. Łącznie od jesieni 1940 roku do lipca 1942 roku zmarło w Warszawie blisko 92 tys. Żydów.
Od połowy 1941 roku getto warszawskie zaczęło odgrywać większą rolę jako ośrodek produkcji i rezerwuar siły roboczej. Uruchomiono tzw. szopy, czyli zakłady produkcyjne, które powstawały na skutek przejmowania i łączenia przez niemieckich przedsiębiorców niewielkich żydowskich firm i warsztatów. Największymi z nich były szop Fritza Schultza (kuśnierski) oraz szop Walthera Többensa (włókienniczy). Część szopów realizowała zamówienia wojskowe. Począwszy od wiosny 1942 roku wzrosła także liczba Żydów zatrudnionych na „placówkach”, tj. poza terenem getta. W sierpniu 1942 roku „placówki” zatrudniały 7,6 tys. Żydów. Z ich przymusowej pracy korzystały m.in. jednostki SS, policji i Wehrmachtu, Ostbahn, a także niemieckie przedsiębiorstwa prywatne.
Rozpoczęcie „ostatecznego rozwiązania”.
22 czerwca 1941 roku nazistowskie Niemcy dokonały inwazji na ZSRR. W ślad za armiami Wehrmachtu wyruszyły cztery Einsatzgruppen, które niezwłocznie przystąpiły do likwidacji wszystkich prawdziwych i domniemanych przeciwników niemieckiego panowania. Początkowo rozstrzeliwano przede wszystkim żydowskich mężczyzn oraz funkcjonariuszy władzy sowieckiej. Na początku sierpnia 1941 roku Reichsführer-SS Heinrich Himmler obarczył jednak Einsatzgruppen zadaniem wymordowania wszystkich Żydów zamieszkujących na podbitym terytorium ZSRR – bez względu na ich wiek i płeć. Tym samym antysemicka polityka III Rzeszy weszła w zupełnie nową fazę. Jej dotychczasowe elementy – przymusową emigrację, dyskryminację, gettoizację, szeroko zakrojone prześladowania – zastąpił systematyczny mord.
Niedługo później, prawdopodobnie jesienią 1941 roku, na najwyższych szczeblach hitlerowskiego reżimu zaczęła krystalizować się koncepcja „ostatecznego rozwiązania kwestii żydowskiej” poprzez fizyczną eksterminację. Na przebieg tego procesu wpływ miały jednak nie tylko decyzje zapadające w bezpośrednim otoczeniu Adolfa Hitlera i Heinricha Himmlera, lecz również inicjatywy wysuwane na poziomie lokalnym. Pilnego „rozwiązania kwestii żydowskiej” oczekiwały w szczególności władze Generalnego Gubernatorstwa, które liczyły, że w ten sposób znikną liczne problemy natury ekonomicznej i sanitarnej, z którymi musiały się mierzyć. Jak najszybszego rozpoczęcia eksterminacji domagał się również Arthur Greiser – Namiestnik Rzeszy i gauleiter NSDAP w Kraju Warty.
Zdaniem Bogdana Musiała kluczową rolę w procesie decyzyjnym prowadzącym do Zagłady odegrał dowódca SS i policji na dystrykt lubelski, SS-Brigadeführer Odilo Globocnik. Ten fanatyczny nazista, zajmujący w hitlerowskiej hierarchii wyższą pozycję, niż wskazywałby na to jego stopień, liczył, że „usunięcie” Żydów umożliwi realizację jego planów całkowitego zniemczenia dystryktu lubelskiego. 13 października 1941 roku Globocnik spotkał się w Kętrzynie z Heinrichem Himmlerem i SS-Obergruppenführerem Friedrichem Wilhelmem Krügerem – prawdopodobnie po to, aby omówić planowane operacje wysiedleńcze i osiedleńcze w dystrykcie lubelskim oraz kwestie związane z eksterminacją Żydów. Dwa tygodnie później Niemcy rozpoczęli budowę obozu zagłady w Bełżcu. Na początku grudnia 1941 roku w obozie zagłady w pobliżu wsi Chełmno nad Nerem () rozpoczęto masową eksterminację Żydów z Kraju Warty.
20 stycznia 1942 roku w willi na berlińskim przedmieściu Wannsee odbyła się konferencja wysokiego szczebla pod przewodnictwem SS-Obergruppenführera Reinharda Heydricha, podczas której przedstawiciele nazistowskich instytucji rządowych i partyjnych omówili szczegóły realizacji „ostatecznego rozwiązania”. Sekretarz stanu Josef Bühler uzyskał wtedy zgodę, aby eksterminacją objąć w pierwszej kolejności ludność żydowską z Generalnego Gubernatorstwa.
Akcja „Reinhardt”.
W nocy z 16 na 17 marca 1942 roku Niemcy rozpoczęli likwidację getta lubelskiego. Następnego dnia do obozu śmierci w Bełżcu dotarły pierwsze transporty z Lublina i Lwowa. Wydarzenia te są uznawane za początek zagłady Żydów w Generalnym Gubernatorstwie. Kierowanie akcją eksterminacyjną Himmler powierzył Odilo Globocnikowi. Na cześć zabitego w czerwcu 1942 roku Reinharda Heydricha nadano jej później kryptonim „Reinhardt” ("Einsatz Reinhardt").
Do połowy kwietnia w Bełżcu zgładzono około 66 tys. Żydów z gett w dystrykcie lubelskim i dystrykcie Galicja. Na początku maja rozpoczął działalność obóz zagłady w Sobiborze. Od tej pory deportacjami były obejmowane całe powiaty, a akcję „Reinhardt” rozszerzono na dystrykt krakowski.
17 kwietnia 1942 roku Himmler złożył wizytę w Warszawie. Prawdopodobnie rozkazał wtedy miejscowym strukturom SS i policji rozpocząć przygotowania do likwidacji getta warszawskiego. Niektórzy badacze przypuszczają, że ta wizyta dała impuls do rozpoczęcia budowy trzeciego ośrodka zagłady w Generalnym Gubernatorstwie. Został on ulokowany w powiecie sokołowskim, w pobliżu stacji kolejowej Treblinka, nieopodal funkcjonującego tam od jesieni 1941 roku karnego obozu pracy. Budowa obozu zagłady Treblinka II rozpoczęła się na początku czerwca 1942 roku.
19 lipca 1942 roku, podczas wizyty w dystrykcie lubelskim, Himmler rozkazał Friedrichowi Wilhelmowi Krügerowi zakończyć „przesiedlenia” ludności żydowskiej w Generalnym Gubernatorstwie do końca 1942 roku. Z deportacji do obozów zagłady mieli zostać wyłączeni jedynie Żydzi zdolni do pracy, w wieku od 16 do 35 lat, których planowano skoncentrować w obozach zbiorczych w Warszawie, Krakowie, Częstochowie, Radomiu i Lublinie. Tempo i zasięg akcji „Reinhardt” uległy wkrótce znacznemu zwiększeniu.
Getto w przededniu „Wielkiej Akcji”.
Zaostrzenie niemieckiego terroru.
Zarządzenie niemieckiego starosty miejskiego w Warszawie Ludwiga Leista z 14 stycznia 1941 roku przewidywało, że nielegalne przekroczenie granicy getta, a także pomocnictwo lub niezgłoszenie takiego „przestępstwa”, podlegać będą karze grzywny, aresztu lub długotrwałego obozu pracy. Pogarszająca się sytuacja bytowa i sanitarna w gettach, a także ogólna radykalizacja niemieckiej polityki antyżydowskiej, wkrótce spowodowały jednak zaostrzenie rygorów izolacyjnych nałożonych na ludność żydowską.
6 listopada 1941 roku komisarz Heinz Auerswald wydał odezwę, w której zapowiedział karanie śmiercią osób, które nielegalnie przekraczają granicę getta warszawskiego. Cztery dni później gubernator Ludwig Fischer podpisał zarządzenie, które przewidywało, że zarówno Żydzi, którzy bez zezwolenia opuszczają zamknięte dzielnice mieszkaniowe w dystrykcie warszawskim, jak i osoby, które udzielają im schronienia lub pomocy, będą karane śmiercią. Na mocy tych zarządzeń w Areszcie Centralnym dla dzielnicy żydowskiej przy ul. Gęsiej rozstrzelano 17 listopada ośmiu Żydów, a 15 grudnia – szesnastu. Kolejne egzekucje miały miejsce w pierwszych miesiącach 1942 roku. Liczba Żydów skazanych na śmierć przez Sondergericht stała się wkrótce tak duża, że w maju 1942 roku Niemcy podjęli decyzję o wykonywaniu wyroków na terenie karnego obozu pracy w Treblince.
Mordów dokonywano także bez pozorów postępowania sądowego. Już na początku listopada 1941 roku komendant Ordnungspolizei w dystrykcie warszawskim wydał bowiem rozkaz, aby „przy wszelkich próbach ucieczki z getta – także w przypadku kobiet czy młodzieży – używać broni”. Z kolei 21 listopada tego samego roku dowódca SD i policji bezpieczeństwa w Generalnym Gubernatorstwie Eberhard Schöngarth wydał tzw. "Schießbefehl" („rozkaz strzelania”), który upoważniał funkcjonariuszy SS i Ordnungspolizei do rozstrzeliwania bez sądu wszystkich Żydów przebywających bez zezwolenia poza granicami gett (w tym kobiet i dzieci).
19 lutego 1942 roku z aresztu przy ul. Gęsiej skierowano pierwszy transport do karnego obozu pracy Treblinka I. Liczył on 50 osób; w kolejnych miesiącach zostały one prawdopodobnie zatrudnione przez Niemców do pracy przy budowie obozu zagłady Treblinka II. Kolejnych tysiąc osób, w tym kilkuset Żydów niemieckich, wysłano prawdopodobnie w tym samym celu do Treblinki wiosną 1942 roku.
W nocy z 17 na 18 kwietnia 1942 roku miała miejsce pierwsza zorganizowana akcja terroru w dzielnicy zamkniętej. Funkcjonariusze Gestapo wyciągnęli wtedy z mieszkań 52 osoby, które następnie zastrzelili na ulicach getta. Przewodniczącego Judenratu poinformowano, że przyczyną akcji represyjnej było odnalezienie w getcie nielegalnej prasy. W rzeczywistości wśród ofiar znalazły się nie tylko osoby powiązane z żydowskim ruchem oporu, lecz również szmuglerzy, osoby przypadkowe, a nawet współpracownicy kolaboracyjnej „Trzynastki”. W późniejszym czasie wysuwano przypuszczenia, że masakra była swoistym wstępem do wielkiej akcji deportacyjnej, a jej celem było sterroryzowanie ludności żydowskiej, sprowokowanie wewnętrznych podziałów w getcie oraz likwidacja faktycznych i potencjalnych liderów oporu.
Wydarzenia 17/18 kwietnia były oznaką zaostrzenia terroru wobec mieszkańców dzielnicy zamkniętej. Zarysowało się w szczególności dążenie Niemców do ściślejszego odizolowania getta i ukrócenia nielegalnego szmuglu. Coraz częściej zdarzały się przypadki zabijania przemytników schwytanych nieopodal murów, a także zabijania pełniących tam służbę funkcjonariuszy Żydowskiej Służby Porządkowej. Kilkudziesięciu szmuglerów zostało zastrzelonych w trakcie kolejnej dużej akcji represyjnej, która nastąpiła w nocy z 8 na 9 czerwca. Niemal każdego dnia Niemcy rozstrzeliwali w getcie pojedyncze osoby lub niewielkie grupy ofiar, a także porzucali na ulicach zwłoki Żydów, których zamordowali w innych miejscach. Ofiarami tych egzekucji były osoby, które schwytano, gdy ukrywały się po „aryjskiej stronie”, szmuglerzy oraz osoby zaangażowane w rozmaite nielegalne interesy, uchodźcy, którzy nielegalnie przybyli do Warszawy z gett w Komisariacie Rzeszy Wschód lub w dystrykcie Galicja, a także konspiratorzy i działacze społeczni. Często morderstw dokonywano jednak bez wyraźnego motywu.
1 lub 2 lipca 1942 roku z aresztu przy ul. Gęsiej wywieziono, a następnie rozstrzelano w podwarszawskich Babicach 110 osób, które wcześniej zatrzymano pod zarzutem nieprzestrzegania rozmaitych rozporządzeń okupanta. Wśród ofiar znalazło się m.in. dziesięciu funkcjonariuszy ŻSP.
Reakcje na informacje o masowych mordach.
Wkrótce po rozpoczęciu „ostatecznego rozwiązania” informacje o niemieckich zbrodniach zaczęły docierać do getta warszawskiego. W październiku 1941 roku warszawscy działacze Droru i Ha-Szomer Ha-Cair zdołali za pośrednictwem polskiego harcerza Henryka Grabowskiego nawiązać kontakt z gettem wileńskim. Uzyskali wtedy pierwsze informacje o masakrach, których ofiarą padali Żydzi z Wileńszczyzny. Jeszcze w tym samym miesiącu do Warszawy przedostał się potajemnie Izrael Chaim „Arie” Wilner, który przyniósł wieści o masowych egzekucjach Żydów w podwileńskich Ponarach.
W pierwszej połowie lutego 1942 roku do Warszawy dotarł Szlama Ber Winer – uciekinier z obozu zagłady w Chełmnie nad Nerem. Jego relacja o dokonywanym w obozie ludobójstwie została spisana przez członków Oneg Szabat.
Wiosną 1942 roku, wkrótce po rozpoczęciu akcji „Reinhardt”, niektórzy mieszkańcy getta warszawskiego zaczęli otrzymywać listy i karty pocztowe od swych krewnych i przyjaciół z Lublina i okolicznych miejscowości. Nadawcy informowali o trwających deportacjach. Do getta zaczęli także docierać uciekinierzy z Lubelszczyzny. Hersz Wasser, sekretarz Oneg Szabat, otrzymał na początku kwietnia list od Szlamy Ber Winera, który ukrywał się w tym czasie w Zamościu. Uciekinier z obozu zagłady w zawoalowany sposób poinformował o likwidacji gett na Lubelszczyźnie, a także o ludobójstwie dokonywanym przez Niemców w obozie w Bełżcu. Pod koniec czerwca do getta dotarły pierwsze informacje o ośrodku zagłady w Sobiborze.
Zarówno żydowska, jak i polska prasa konspiracyjna publikowały informacje o masowych mordach Żydów na Kresach Wschodnich i w Kraju Warty. Niemniej informacje na ten temat docierały w pełnym zakresie tylko do niewielkiego grona mieszkańców dzielnicy zamkniętej. W dodatku nawet najlepiej poinformowani Żydzi, w tym kierownictwo Oneg Szabat, nie zawsze byli w stanie ułożyć je w jedną całość i odpowiednio zinterpretować. Ponadto rozpoczęcie „ostatecznego rozwiązania” nastąpiło w momencie, gdy w warszawskim getcie zapanowała swoista stabilizacja. Przygasła bowiem epidemia tyfusu, zmalała śmiertelność, a szopy i warsztaty rozwijały produkcję na rzecz niemieckiego wysiłku wojennego. Co więcej, chcąc uśpić czujność mieszkańców, Niemcy wykonali pod ich adresem pewne gesty, m.in. nieco polepszając zaopatrzenie w żywność oraz zezwalając na otwarcie nowych placów zabaw dla dzieci. W tej sytuacji wielu Żydów łudziło się, że masakry i deportacje mają charakter wyłącznie lokalny. Nie dostrzegano w nich sygnałów, które świadczyły o dążeniu Niemców do całkowitej zagłady narodu żydowskiego. Wielu Żydów było ponadto przekonanych, że warszawskie getto jest zbyt duże i zbyt ważne z gospodarczego punktu widzenia, aby okupanci zdecydowali się je zlikwidować.
Działacze starszego pokolenia sprzeciwiali się podejmowaniu przygotowań do zbrojnego oporu, gdyż uznawali je za przedwczesne, a zarazem obawiali się konsekwencji, które walka mogłaby przynieść gettu i jego ludności. Odmienne stanowisko zajęły natomiast ruchy młodzieżowe. Pierwsze próby powołania powszechnej organizacji bojowej w getcie warszawskim, podjęte z ich inicjatywy w marcu 1942 roku, zakończyły się jednak niepowodzeniem na skutek sprzeciwu socjalistycznego Bundu. Jednocześnie nawiązano jednak kontakty z funkcjonującą w getcie komórką komunistycznej Polskiej Partii Robotniczej. W konsekwencji marcu 1942 roku Poalej Syjon-Lewica wraz z PPR utworzyły Blok Antyfaszystowski, do którego wkrótce dołączyły Ha-Szomer Ha-Cair, Dror i Poalej Syjon-Prawica. Działalność Bloku koncentrowała się na szkoleniu kadr i organizowaniu grup bojowych, które w przyszłości miały stać się zalążkiem leśnych oddziałów partyzanckich. W maju Gestapo aresztowało jednak czołowych działaczy PPR w getcie, czego konsekwencją stało się rozbicie Bloku.
Wiosną i latem 1942 roku w getcie stopniowo narastała atmosfera niepewności i zagrożenia. Przygnębiające wrażenie wywołała zwłaszcza masakra w nocy z 17 na 18 kwietnia. Przewodniczący Judenratu Adam Czerniaków nadal nie wierzył jednak w możliwość likwidacji getta i liczył, że polityka nieantagonizowania Niemców pozwoli uratować większość jego mieszkańców. Po wydarzeniach 17/18 kwietnia bezskutecznie zażądał od Maurycego Orzecha i Emanuela Ringelbluma wstrzymania kolportażu podziemnej prasy.
Niemniej, co wynika z zapisków w jego dzienniku, Czerniaków zdawał sobie sprawę z krążących w getcie pogłosek o rychłym wysiedleniu. Usiłował więc wybadać stanowisko Niemców. Ci jednak zwodzili go do ostatniej chwili. Gdy 18 lipca udał się do urzędu komendanta SD i policji bezpieczeństwa w Warszawie (KdS), kierownicy „referatu żydowskiego” SS-Untersturmführer Karl Georg Brandt i SS-Oberscharführer Gerhard Mende zapewnili go, że nic nie wiedzą o planowanym wysiedleniu, ani też nie wierzą w pogłoski na ten temat. Podobne fałszywe zapewnienia przewodniczący Judenratu usłyszał 20 lipca, gdy spotkał się z funkcjonariuszami warszawskiego Gestapo, a następnie z komisarzem Auerswaldem. Uwierzywszy słowom Niemców, Czerniaków zapewnił mieszkańców getta, że nie mają powodów do obaw. Przygotowania do akcji likwidacyjnej dobiegały w tym czasie końca.
Przebieg.
Niemieckie przygotowania.
15 lipca 1942 roku do Warszawy przybyło kilkunastu esesmanów ze sztabu akcji „Reinhardt” w Lublinie. Dowodził nimi SS-Hauptsturmführer Hermann Höfle. Do miasta oddelegowano także dwa oddziały złożone z ukraińskich, litewskich i łotewskich kolaborantów, liczące łącznie około 1000 osób. Znajdowali się wśród nich wachmani z Oddziałów Wartowniczych Dowódcy SS i Policji na dystrykt lubelski.
Jednocześnie w ramach warszawskich struktur SS i policji ukonstytuował się około dwudziestoosobowy „sztab wysiedleńczy”, którym dowodzili kierownicy „referatu żydowskiego” w warszawskim urzędzie KdS: Karl Georg Brandt i Gerhard Mende. Podział zadań i kompetencji pomiędzy sztabami „warszawskim” i „lubelskim” pozostawał niejasny.
17 lipca zatrzymano i osadzono na Pawiaku pewną liczbę Żydów – obywateli państw neutralnych. Na przełomie 1942 i 1943 roku zostali oni w dwóch grupach wywiezieni do obozu dla internowanych w Vittel we Francji.
21 lipca Niemcy aresztowali 60 ważnych osobistości getta, w tym Abrahama Gepnera, wielu członków Judenratu, a także osiemnastu lekarzy. Ich zatrzymanie w charakterze zakładników miało zapewnić spokojny przebieg deportacji. Część zakładników zwolniono po kilku godzinach, niektórzy wyszli jednak na wolność dopiero po upływie miesiąca lub nawet dwóch.
Akcja likwidacyjna w getcie warszawskim została później nazwana "Grossaktion" („Wielka Akcja”). Inne używane w stosunku do niej określenia to: „Wielka akcja deportacyjna”, „Wielka deportacja”, „Wielka akcja wysiedleńcza”, „Wielkie wysiedlenie”, „Wielka wywózka”, „Pierwsza "Aktion"”.
Początek „Wielkiej Akcji”.
W nocy z 21 na 22 lipca mury getta obstawiono posterunkami policji granatowej oraz wschodnich formacji kolaboracyjnych. Wkrótce doszło do pierwszych morderstw. O poranku grupa esesmanów wdarła się do jednego z mieszkań przy ul. Chłodnej, w którym polski lekarz Franciszek Paweł Raszeja odwiedzał swego żydowskiego pacjenta, jubilera Alberta Schulberga. Niemcy zastrzelili obu mężczyzn; zginął także przebywający przypadkiem w mieszkaniu żydowski antykwariusz Bernard Gutnajer, a według niektórych źródeł jeszcze jeden lekarz – Kazimierz Pollak (Żyd-konwertyta).
Około godziny 9:00 kordon esesmanów otoczył siedzibę Judenratu przy ul. Grzybowskiej 26. Niedługo potem odbyło się tam spotkanie, któremu przewodniczył Hermann Höfle, a w którym udział wziął prezes Adam Czerniaków wraz z pięcioma lub sześcioma niearesztowanymi jeszcze członkami Rady. Obecny był także p.o. kierownika Żydowskiej Służby Porządkowej Jakub Lejkin. Marcel Reich-Ranicki, który uczestniczył w posiedzeniu w charakterze tłumacza, wspominał, że Höfle otworzył je słowami:
Czerniaków krótko zrelacjonował to spotkanie w jednym z ostatnich zapisków w swoim dzienniku:
Judenrat uczyniono odpowiedzialnym za poinformowanie ludności getta o planowanym „wysiedleniu”, a także za dostarczenie na punkt zborny codziennie 6 tys. osób. Niemcy zapowiedzieli, że sabotowanie ich zarządzeń będzie karane śmiercią. Höfle zagroził jednocześnie Czerniakowowi, że jego żona „na razie jest wolna, ale jeżeli wysiedlenie się nie uda, pierwsza będzie jako zakładnik rozstrzelana”.
Tego samego dnia, około południa, na ulicach getta rozplakatowano podyktowane przez Niemców obwieszczenie, sygnowane bezosobowym podpisem „Rada Żydowska”. Informowano w nim, że „wszyscy Żydzi zamieszkali w Warszawie, bez względu na wiek i płeć, będą przesiedleni na Wschód”. Przesiedleńcom zezwalano na zabranie 15 kg bagażu, w tym pieniędzy i kosztowności, a także zalecano zabranie żywności na trzy dni. Jednocześnie obwieszczenie wymieniało różne kategorie osób wyłączonych z wysiedlenia, w tym członków i pracowników Judenratu, funkcjonariuszy ŻSP, osoby zatrudnione w niemieckich przedsiębiorstwach i urzędach, personel szpitalny, osoby zdolne do pracy – „dotychczas nie włączone do procesu zatrudnienia” − a także członków ich rodzin. Owe wyłączenia, jak się miało wkrótce okazać, były tylko zabiegiem dezinformacyjnym. Jednocześnie Judenratowi podporządkowano szereg autonomicznych dotąd instytucji, takich jak Zakład Zaopatrzenia, Żydowska Samopomoc Społeczna czy Izba Zdrowia, a ich pracownicy uzyskali status równy pracownikom Judenratu.
Tego dnia Höfle i przybyli wraz z nim esesmani z lubelskiego sztabu akcji „Reinhardt” zarekwirowali dom przy ul. Żelaznej 103. Budynek ten stał się wkrótce znany w getcie jako "Befehlstelle". Z kolei członkowie „warszawskiego” sztabu wysiedleńczego urządzili swą kwaterę w biurach ŻSP przy ul. Ogrodowej 17.
Chcąc zapobiec rozprzestrzenianiu się wieści o trwającej w getcie „akcji”, Niemcy zabronili, aby z getta wychodziły jakiekolwiek listy i przesyłki. Skonfiskowano także korespondencję przychodzącą do dzielnicy zamkniętej, aczkolwiek 29 lipca wznowiono jej dostarczanie.
22 lipca z getta warszawskiego odszedł pierwszy transport do obozu zagłady w Treblince, w którym znajdowało się 6250 osób. Jako pierwszych „wysiedlono” mieszkańców punktów dla uchodźców oraz ulicznych żebraków. Między innymi deportowano mieszkańców tzw. miasteczka uchodźców przy ul. Dzikiej 1/3/5, nie wyłączając znajdującego się tam internatu, w którym przebywało około 200 dzieci, oraz bursy dla 60 dziewcząt i chłopców w wieku od 14 do 18 lat. Ponadto do transportu dołączono kilkuset więźniów z Aresztu Centralnego przy ul. Gęsiej.
Początkowo Niemcy łudzili Czerniakowa, że istnieje szansa na wyłączenie z deportacji dzieci z sierocińców. Wieczorem 23 lipca prezes został jednak wezwany do siedziby Judenratu, gdzie rozkazano mu podpisać nowe zarządzenie o wysiedleniu, które – jak go poinformowano – obejmować miało także dzieci. Podczas „burzliwej rozmowy” prezes odmówił podpisania dokumentów, a po odejściu Niemców popełnił samobójstwo, zażywając cyjanek potasu. W pożegnalnym liście do żony zapisał:
Samobójstwo Czerniakowa, choć przez wielu Żydów – zwłaszcza działaczy społecznych oraz członków ruchu oporu – ocenione krytycznie, pogłębiło panujący w getcie strach i poczucie niepewności. Nowym przewodniczącym Judenratu został mianowany Marek Lichtenbaum. Dał się on wkrótce poznać jako bezwolny wykonawca niemieckich zarządzeń. W praktyce najsilniejszą pozycję w getcie posiadało odtąd kierownictwo ŻSP, aczkolwiek będące wyłącznie narzędziem w rękach niemieckich „sztabów wysiedleńczych”.
24 lipca ukazało się kolejne obwieszczenie sygnowane podpisem „Rada Żydowska” – to samo, którego podpisania dzień wcześniej odmówił Czerniaków. Wzywano w nim ludność żydowską, aby nie ukrywała się i nie uchylała od wywózek, lecz stawiała się dobrowolnie na punkt zborny przy ul. Stawki 4/6. Zapewniano jednocześnie, że „przesiedlenie ludności, która nie jest produktywną w dzielnicy żydowskiej w Warszawie, nastąpi rzeczywiście na tereny wschodnie”. Obiecano ponadto, że rodziny nie będą rozdzielane.
W celu zagwarantowania, że deportacja warszawskich Żydów do obozu zagłady w Treblince będzie odbywała się bez zakłóceń, szef osobistego sztabu Himmlera, SS-Obergruppenführer Karl Wolff, nawiązał kontakt z Albertem Ganzemüllerem z Ministerstwa Transportu Rzeszy. Jak się wkrótce okazało, współpraca z służbami transportowymi przebiegła bardzo sprawnie. Już 28 lipca Ganzemüller zapewnił Wolffa, że „od 22 lipca odjeżdża codziennie pociąg z 5000 warszawskich Żydów, przez Małkinię do Treblinki”, a Generalna Dyrekcja Kolei Wschodniej pozostaje w stałym kontakcie z dowództwem Sicherheitspolizei w Krakowie. W wysłanym kilkanaście dni później piśmie z podziękowaniami Wolff zapisał:
Modus operandi.
„Blokady” i Umschlagplatz.
Symbolem „Wielkiej Akcji” stał się Umschlagplatz. Był to plac z rampą kolejową, otoczony murem, przylegający do ulic Stawki, Niskiej i Dzikiej. Służył uprzednio jako miejsce wymiany towarowej getta ze „stroną aryjską”. Zaraz po rozpoczęciu „wysiedlenia” ze znajdujących się przy placu nowoczesnych budynków szkolnych przy ul. Stawki 6/8 ewakuowano oddziały wewnętrzny i zakaźny Szpitala na Czystem. Kierownikiem Umschlagplatzu Niemcy mianowali Mieczysława Szmerlinga – podobwodowego Żydowskiej Służby Porządkowej (awansowanego po kilku dniach na stanowisko obwodowego). To stamtąd, począwszy od 22 lipca, „pociągi specjalne” z warszawskimi Żydami odjeżdżały do obozu zagłady w Treblince. Ludzie, których schwytano podczas „blokad” i „selekcji”, byli tam doprowadzani pod eskortą: pieszo, rikszami lub na wozach konnych. Na Umschlagplatzu oczekiwali na transport do Treblinki, niekiedy nawet przez kilka dni. Panował ogromny ścisk, brakowało wody i żywności, a ze względu na brak urządzeń sanitarnych budynki i plac szybko uległy zanieczyszczeniu ludzkimi odchodami. Żydzi, dla których zabrakło miejsca w pomieszczeniach szkolnych, musieli oczekiwać na ul. Stawki, w przestrzeni otoczonej murem, bez osłony przed warunkami atmosferycznymi. W niektóre dni liczba przetrzymywanych na placu Żydów przekraczała 10 tys. Warunki bytowe pogorszyły się jeszcze bardziej, gdy 13 sierpnia w budynkach przy ul. Stawki 6/8 ponownie ulokowano oddziały wewnętrzny i zakaźny Szpitala na Czystem, a także Szpital Dziecięcy Bersohnów i Baumanów. Oczekujący na transport Żydzi byli bici, grabieni, a nawet zabijani przez „hiwisów”. Zdarzało się, że młode kobiety i dziewczęta padały ofiarą gwałtów.
Pociągi do Treblinki zwykle odchodziły z Umschlagplatzu w godzinach popołudniowych, około 16:00–17:00. W momencie gdy rozpoczynało się formowanie transportu, ofiary brutalnie gnano do wagonów przez szpaler żydowskich policjantów. Zdarzało się, że „hiwisi” strzelali na oślep do tłumu. Zabijali także osoby stawiające opór. Wagony wypełniano ludźmi do granic możliwości. Zdesperowani Żydzi usiłowali uniknąć wywózki, chowając się na górnych piętrach i w różnych zakamarkach gmachów szkolnych.
Niemiecki sztab wysiedleńczy decydował, który dom, ulica lub kwartał ulic będą danego dnia podlegać „wysiedleniu”. Wyznaczony teren obejmowano szczelną blokadą, po czym wzywano ludność do wyjścia na podwórza, gdzie następowało sprawdzanie dokumentów. Osoby, które nie posiadały zaświadczeń chroniących przed „wysiedleniem”, były zabierane na Umschlagplatz. Następnie opustoszałe mieszkania sprawdzano w poszukiwaniu ukrywających się osób. Wiele bloków było kilkukrotnie poddawanych „blokadzie” – najpierw przez żydowską policję, później przez Niemców i ich wschodnich kolaborantów. Gdy „Wielka Akcja” była już w pełnym toku, w blokadach uczestniczyło zwykle około 10–20 niemieckich esesmanów, około 50–100 „hiwisów” oraz około 250–350 żydowskich policjantów. Wyruszali oni do akcji każdego poranka około godziny 7:00–7:30 z siedziby ŻSP przy ul. Ogrodowej 17. „Blokady” i doprowadzanie ofiar na Umschlagplatz trwały do godziny 17:00 lub dłużej.
„Wysiedlenie” było przeprowadzane bardzo brutalnie, zwłaszcza po 29 lipca, gdy Niemcy zaczęli bezpośrednio uczestniczyć w „blokadach”. Osoby, które stawiały opór, usiłowały uciekać lub się ukrywać, zbyt wolno reagowały na polecenia, były zabijane na miejscu. Bardzo często Niemcy i „hiwisi” otwierali ogień do przypadkowych przechodniów, a nawet do osób, które wyglądały przez okna i balkony. Doraźnie rozstrzeliwali również Żydów, których z racji podeszłego wieku lub stanu zdrowia uznali za niezdolnych do podróży do Treblinki. Takie egzekucje odbywały się przede wszystkim na cmentarzu żydowskim przy ul. Okopowej, a także w sąsiedztwie Umschlagplatzu. Nocami uzbrojeni „hiwisi” włamywali się do żydowskich mieszkań, terroryzując mieszkańców i grabiąc ich dobytek.
5 lub 6 sierpnia z Umschlagplatzu do Treblinki wywieziono pracowników i wychowanków Domu Sierot przy ul. Siennej 16, w tym Janusza Korczaka i Stefanię Wilczyńską. W tym samym transporcie deportowano chłopców z internatu przy ul. Twardej 7 – wraz z jego kierownikiem nazwiskiem Dąbrowski i jego żoną, a także dziewczęta z internatu przy ul. Śliskiej 28 – wraz z kierowniczką Broniatowską i innymi pracownikami. Z kolei 7 sierpnia wywieziono 1,2 tys. dzieci z internatu przy ul. Wolność 12/14 oraz kilkaset dzieci z internatu przy ul. Mylnej 18. Wraz z tymi ostatnimi do Treblinki udał się dobrowolnie dyrektor internatu Aron Koniński wraz z żoną. Adolf i Barbara Bermanowie szacowali, że w czasie „Wielkiej Akcji” wywieziono do Treblinki łącznie około 4 tys. dzieci z blisko trzydziestu sierocińców i internatów.
Przed deportacją byli początkowo chronieni pracownicy Judenratu i jego agend, a także ich rodziny. 9 sierpnia Rada otrzymała jednak rozkaz wyznaczenia do „przesiedlenia” 7 tys. osób. Kolejne „blokady” w siedzibie Judenratu, w których wyniku wywieziono wielu urzędników, miały miejsce 16, 25 i 27 sierpnia. W rezultacie spośród 9030 pracowników, których Judenrat zatrudniał w lipcu 1942 roku, po zakończeniu „Wielkiej Akcji” pozostało 2527. Spośród 3 tys. pracowników Żydowskiej Samopomocy Społecznej, którą po rozpoczęciu deportacji podporządkowano Judenratowi, ocalało 75 osób.
„Wielka Akcja” nie przebiegała w jednakowym tempie. 19–24 sierpnia Niemcy przejściowo opuścili getto, co miało związek z trwającą w tym czasie likwidacją gett w miejscowościach podwarszawskich: Otwocku, Falenicy, Miedzeszynie, Mińsku Mazowieckim i Rembertowie. Transporty wstrzymano ponownie 28 sierpnia, tym razem w związku z koniecznością opanowania chaosu, w którym pogrążył się obóz śmierci w Treblince. Zostały wznowione po sześciu dniach.
23 lipca przy ul. Leszno 109, gdzie uprzednio znajdował się ośrodek kwarantanny, Niemcy urządzili obóz przejściowy (Dulag). Umieszczano w nim młodych Żydów, których po selekcji na Umschlagplatzu uznano za zdolnych do pracy. Ludzi tych wywożono następnie do różnych obozów pracy. Selekcje do Dulagu odbywały się do 19 sierpnia. Później zostały wstrzymane i przeprowadzono je tylko jeden raz – 12 września.
Dezinformacja.
Niemcy, chcąc zapobiec potencjalnemu buntowi, na szeroką skalę stosowali dezinformację. W getcie krążyły pogłoski, że deportowani rzeczywiście zostali osiedleni na Wschodzie i żyją tam w relatywnie dobrych warunkach. Jest możliwe, że jednym ze źródeł tych plotek były pocztówki i listy, napisane pod dyktando i z przymusu przez niektórych spośród Żydów, których wysłano do Treblinki. Możliwe także, że autorami przynajmniej niektórych z tych wiadomości byli Polacy, którzy usiłowali wyłudzić od warszawskich Żydów pieniądze i wartościowe przedmioty – rzekomo dla wywiezionych krewnych. W rozgłaszaniu pogłosek o rzekomym „przesiedleniu na Wschód” aktywnie uczestniczyli ponadto żydowscy kolaboranci, których Höfle sprowadził z Lublina. Wyróżniał się wśród nich Szama Grajer – jedna z najważniejszych osobistości lubelskiego getta, nazywany „żydowskim królem”.
Dla Żydów dobrowolne i przymusowe migracje były stałym elementem wojennej rzeczywistości, a do większości mieszkańców warszawskiego getta informacje o niemieckich zbrodniach docierały co najwyżej w formie niesprawdzonych pogłosek. Stąd też początkowo niektórzy Żydzi zgłaszali się dobrowolnie na Umschlagplatz, ufając niemieckim obietnicom o „przesiedleniu na Wschód”. W pierwszych dniach akcji zdarzało się nawet, że liczba zgłaszających się dobrowolnie była tak duża, że musiano ich odsyłać z Umschlagplatzu ze względu na brak miejsca w transporcie.
Gdy Żydzi zaczęli coraz częściej unikać wywózki, Niemcy uciekli się do podstępu. 29 lipca w getcie rozlepiono plakaty podpisane przez kierownika ŻSP, które informowały, że osoby zgłaszające się dobrowolnie na Umschlagplatz dostaną po 3 kg chleba i 1 kg marmolady. Wielu zdesperowanych głodem Żydów posłuchało tego wezwania. Niektórzy doszli do wniosku, że pogłoski o mordowaniu deportowanych nie mogą być prawdziwe, gdyż Niemcy nie wydawaliby żywności ludziom skazanym na śmierć. Inni zgłosili się pod wpływem obietnic, że rodziny, które zgłoszą się dobrowolnie, nie będą rozdzielane.
Niemcy starali się także utrzymać ludność żydowską w przekonaniu, że „wysiedlenie” dotyczy tylko niektórych kategorii osób, przede wszystkim „elementów nieproduktywnych”, takich jak uchodźcy spoza Warszawy czy bezrobotni. Dla rzekomo uprzywilejowanych grup ludności wprowadzono zaświadczenia o zatrudnieniu, które miały chronić przed wywózką do Treblinki. W pierwszych dniach akcji ich uzyskanie było bardzo łatwe, co umocniło w Żydach przekonanie, że deportacja obejmie tylko najsłabszą i najbardziej spauperyzowaną część ludności. Aby zapobiec oporowi lub masowym ucieczkom co pewien czas rozpowszechniano również fałszywe pogłoski, że akcja lada chwilę dobiegnie końca. Tymczasem wraz z jej postępami kolejne kategorie mieszkańców stopniowo traciły swój pozornie uprzywilejowany status. Wydane zaświadczenia były unieważniane lub ich honorowanie zależało od arbitralnych decyzji Niemców i „hiwisów”. W konsekwencji dopiero po pewnym czasie ludność getta zorientowała się, że „wysiedlenie” oznacza śmierć i żadna grupa społeczna nie będzie bezpieczna.
Żydowskie reakcje i strategie przetrwania.
W obliczu śmiertelnego zagrożenia ludność żydowska przyjmowała różne postawy. Niektórzy – wyczerpani psychicznie i fizycznie dwuletnim pobytem w getcie oraz nieustannymi „blokadami” – popełniali samobójstwo lub udawali się dobrowolnie na Umschlagplatz. Przypadki czynnego oporu były bardzo rzadkie.
Wielu mieszkańców getta szukało ocalenia w szopach, których pracownicy byli przejściowo wyłączeni z „wysiedlenia”. W pewnym momencie dawały one zatrudnienie ok. 40 tys. Żydów. Za miejsce pracy w szopie rzemieślnicy i robotnicy płacili pieniędzmi lub narzędziami pracy (np. maszynami do szycia). Także żydowscy właściciele mniejszych warsztatów i zakładów płacili pieniędzmi, kosztownościami lub mieniem – w postaci maszyn, surowców i półfabrykatów – za możliwość przyłączenia swoich przedsiębiorstw do szopów. Dla niemieckich przedsiębiorców, takich jak Walther Többens czy Wilfried Hoffmann, lecz także dla niektórych żydowskich majstrów i „pośredników”, stało się to okazją do ogromnych zarobków. Niektórzy Żydzi zaczęli także na własną rękę organizować „małe szopy” (nierzadko całkowicie fikcyjnie) – rzekomo pracujące dla „celów wojennych”. Właściciele niektórych z tych zakładów także korzystali z okazji do zarobku, pobierając łapówki od rodaków poszukujących zaświadczeń o pracy. Przy większych szopach organizowano przedszkola, dzięki czemu robotnicy mogli chwilowo zabezpieczyć przed wywózką swoje dzieci.
W przypadku kategorii pracowników pozornie chronionych – urzędników Judenratu, funkcjonariuszy ŻSP, pracowników szopów itp. – niemieckie obietnice mówiły o wyłączeniu z deportacji ich rodzin. Z tego powodu w czasie „Wielkiej Akcji” zawarto wiele fałszywych małżeństw. Aby przeżyć „selekcję” osoby starsze nierzadko usiłowały charakteryzować się na ludzi młodych i zdolnych do pracy, np. farbując włosy czy stosując makijaż.
Jak się jednak wkrótce okazało, szopy i inne miejsca pracy na dłuższą metę nie zapewniały bezpieczeństwa. Pierwsze niewielkie przedsiębiorstwa uległy likwidacji już na początku sierpnia. Po 14 sierpnia Niemcy przestali honorować zaświadczenia o zatrudnieniu. Dziesięć dni później warszawski Arbeitsamt zatwierdził listę instytucji i przedsiębiorstw działających w getcie i po „stronie aryjskiej”, które miały prawo zatrudniać żydowskich robotników. Limit zatrudnienia wyznaczono na 30 tys. osób. W szopach wielokrotnie przeprowadzano „selekcje”, a nadliczbowych robotników oraz osoby uznane za niezdolne do pracy zabierano na Umschlagplatz. Szczególne nasilenie tych działań nastąpiło w drugiej połowie sierpnia; „blokady” nie ominęły przy tym szopów uznawanych dotąd za „pewne”. Zdarzało się, że wywożono do Treblinki wszystkich bez wyjątku robotników. Podczas jednej tylko „blokady” w szopie Többensa przy ul. Prostej zabrano na śmierć 3,6 tys. osób, w większości kobiety i dzieci. Nawet Wehrmacht i niemieckie przedsiębiorstwa w wielu wypadkach nie były w stanie uchronić swych żydowskich pracowników przed deportacją do Treblinki.
Bardzo wielu Żydów wynajdowało kryjówki i schowki, licząc, że uda się w nich doczekać końca „akcji”. Zjawisko to nasiliło się zwłaszcza po 14 sierpnia, gdy zorientowano się, że zaświadczenia o zatrudnieniu nie gwarantują już bezpieczeństwa. Kryjówki urządzano w piwnicach, na strychach i poddaszach, w odizolowanych pomieszczeniach, a nawet w gruzach po budynkach zburzonych we wrześniu 1939 roku. Do kryjówek niechętnie przyjmowano jednak matki z małymi dziećmi, gdyż obawiano się, że dziecięcy płacz lub zbyt głośne zachowanie mogą zwrócić uwagę łapaczy.
Przed 22 lipca tylko nieliczni Żydzi decydowali się na ucieczkę z getta na „aryjską stronę”. Takie ucieczki były postrzegane przez społeczność getta bardzo negatywnie. Sytuacja zmieniła się po rozpoczęciu „Wielkiej Akcji”. Trudna do określenia liczba Żydów, prawdopodobnie około kilku tysięcy, zdołała wtedy zbiec z getta. Ucieczka wiązała się jednak z dużym ryzykiem. Bramy i mury dzielnicy zamkniętej były pilnie strzeżone przez niemiecką policję i członków wschodnich formacji kolaboracyjnych. Na uciekinierów urządzano po „aryjskiej stronie” obławy – także z udziałem funkcjonariuszy policji granatowej. Poważne zagrożenie stanowili ponadto polscy donosiciele i szmalcownicy.
5 września 1942 roku dowódca SS i Policji w dystrykcie warszawskim SS-Oberführer Ferdinand von Sammern-Frankenegg wydał obwieszczenie, w którym informując, że „w ostatnim czasie większa ilość Żydów wydostała się bez uprawnienia z dla nich przeznaczonej dzielnicy”, przypomniał, że zarówno uciekinierzy, jak i osoby udzielające im pomocy w jakiejkolwiek formie, będą karani śmiercią.
Rola Żydowskiej Służby Porządkowej.
Prawdopodobnie już w pierwszym dniu „Wielkiej Akcji” z więzienia na Pawiaku został zwolniony Józef Szeryński – komendant Żydowskiej Służby Porządkowej, którego aresztowano w maju 1942 roku pod zarzutem ukrycia po „aryjskiej stronie” futer należących do jego żony. Szeryński został mianowany nadkierownikiem ŻSP i „pełnomocnikiem ds. wysiedlenia”. Niemniej jego faktyczna pozycja w szeregach ŻSP nie była już tak silna, jak przed aresztowaniem, gdyż władzą musiał się dzielić z Jakubem Lejkinem („kierownikiem technicznym”) oraz Mieczysławem Szmerlingiem (kierownikiem Umschlagplatzu).
W pierwszym tygodniu „Wielkiej Akcji” Niemcy i ich wschodni kolaboranci zwykle trzymali się na uboczu, a zadanie dostarczania codziennego kontyngentu „wysiedleńców” na Umschlagplatz powierzyli funkcjonariuszom ŻSP. W zamian ci ostatni otrzymali zaświadczenia, które miały chronić zarówno ich, jak i członków ich rodzin przed deportacją do Treblinki. W przeprowadzaniu „blokad” funkcjonariuszom ŻSP pomagali członkowie Żydowskiego Pogotowia Ratunkowego, a także oddelegowani urzędnicy Judenratu. Na Umschlagplatzu funkcjonowała specjalna grupa „ładowaczy”, dowodzona przez podobwodowego Mieczysława Brzezińskiego, której zadaniem było wpędzanie ludzi do wagonów i obliczanie ilu Żydów wywieziono danego dnia do Treblinki.
Począwszy od 29 lipca, prawdopodobnie w związku z rosnącymi trudnościami w kompletowaniu kontyngentów, Niemcy i „hiwisi” zaczęli w większym zakresie uczestniczyć w „blokadach”. Głównym zadaniem ŻSP stało się odtąd eskortowanie złapanych Żydów na Umschlagplatz. Nie było to jednak regułą. W połowie sierpnia Jakub Lejkin, działając z rozkazu Niemców, zarządził, iż każdy funkcjonariusz ŻSP musi codziennie dostarczyć pięć osób na Umschlagplatz. Za niewykonanie tego rozkazu grozić miało rozstrzelanie lub deportacja do Treblinki – wraz z rodziną. 19–24 sierpnia, gdy Niemcy byli zajęci likwidacją gett w miejscowościach podwarszawskich, ŻSP ponownie organizowała samodzielne „blokady”.
Postępowanie żydowskich policjantów nie było jednolite. Nieustalona ich liczba porzuciła służbę, nie chcąc pomagać Niemcom w zagładzie swego narodu. Według Abrahama Lewina ośmiu funkcjonariuszy miało popełnić samobójstwo w pierwszym tygodniu „Wielkiej Akcji”. Niektórzy pozostali w szeregach ŻSP, starali się jednak sabotować niemieckie zarządzenia, a nawet bezinteresownie pomagali w ucieczkach z Umschlagplatzu. Pewna ich liczba, być może nawet około 20–30, została z tego powodu zabita przez Niemców.
Większość funkcjonariuszy sumiennie, a wręcz gorliwie wykonywała jednak rozkazy Niemców, wierząc, że w ten sposób uratują siebie i najbliższych. W czasie akcji przylgnęło do nich określenie „jamniki”, gdyż potrafili bardzo skutecznie odnajdywać schowki i kryjówki, w których kryli się inni Żydzi. Wielu policjantów uległo daleko posuniętej demoralizacji. Z relacji świadków wynika, że w czasie „blokad” i obław często postępowali ze skrajną brutalnością. Udział w „wysiedleniu” wykorzystywali także do osobistego bogacenia się, szabrując opustoszałe mieszkania, wymuszając łapówki w zamian za zwolnienie z Umschlagplatzu lub po wygórowanych cenach sprzedając chleb oczekującym na transport ludziom. Zdarzało się nawet, że wymuszali na kobietach i dziewczętach stosunki seksualne, obiecując zwolnienie z Umschlagplatzu. Gdy narzucono limit pięciu osób, które muszą zostać codziennie sprowadzone na Umschlagplatz, policjanci zaczęli urządzać „polowania na ludzi”, a także „handlowali” między sobą schwytanymi osobami. Z bezwzględności, okrucieństwa i łapówkarstwa zasłynął w szczególności kierownik Umschlagplatzu Mieczysław Szmerling.
W konsekwencji ŻSP stała się najbardziej znienawidzoną organizacją w getcie warszawskim.
Eksterminacja warszawskich Żydów w Treblince.
Pierwszy transport z Warszawy przybył do obozu zagłady w Treblince 23 lipca 1942 roku, a więc dzień po rozpoczęciu „Wielkiej Akcji”.
Podróż do Treblinki warszawscy Żydzi odbywali w wagonach towarowych. Były one pozbawione jakichkolwiek urządzeń sanitarnych. „Wysiedleńcy” nie otrzymywali też wody i żywności. Do wagonów, które zdolne były pomieścić 60–70 ludzi, wpędzano nawet do 150 osób. „Pociągi specjalne” poruszały się poza oficjalnym rozkładem, stąd często musiały zatrzymywać się na bocznicach i peryferyjnych stacjach, aby ustąpić miejsca transportom wojskowym i pociągom osobowym. W rezultacie czas podróży do Treblinki nierzadko przekraczał dobę lub dwie, a zamknięci w wagonach Żydzi masowo umierali z powodu pragnienia, wyczerpania i braku powietrza. W miesiącach letnich 1942 roku, gdy do Treblinki docierały transporty z Warszawy, w niektórych wagonach znajdowano więcej zwłok niż osób żyjących.
Po przybyciu do obozu Żydów brutalnie wypędzano z wagonów, a następnie – w akompaniamencie nieustannych krzyków oraz ciosów pejczami i kolbami – zmuszano do porzucenia bagażu, rozebrania się do naga i udania się biegiem do komór gazowych. Z prowadzonych na śmierć transportów wyłączano jedynie niewielką liczbę mężczyzn, których następnie zmuszano do pracy, m.in. przy sortowaniu zagrabionego mienia, czyszczeniu komór gazowych i przenoszeniu zwłok do masowych grobów. Więźniowie musieli pracować w morderczym tempie, podczas gdy Niemcy i wachmani maltretowali ich i zabijali pod byle pretekstem. Podczas codziennych apeli przeprowadzano selekcje, skazując na śmierć wszystkich Żydów, którzy zdradzali najdrobniejsze oznaki choroby lub wyczerpania.
Ambicją komendanta Treblinki, Irmfrieda Eberla, było, aby jego obóz przewyższył wszystkie inne ośrodki zagłady pod względem liczby zamordowanych Żydów. Nie zważając na jego ograniczone „zdolności absorpcyjne”, domagał się przysyłania wciąż nowych transportów z ofiarami. Skutki takiego postępowania okazały się katastrofalne. Personel obozu nie nadążał z likwidacją przyjeżdżających transportów, więc pociągi przez długi czas oczekiwały na stacji w Treblince lub na stacjach pośrednich, a zamknięci w wagonach Żydzi masowo umierali na skutek pragnienia i braku powietrza. W dodatku komory gazowe działały zbyt wolno z powodu problemów technicznych i braku doświadczenia personelu. Wobec ich niskiej wydajności i zawodności całe transporty musiały być rozstrzeliwane już w strefie przyjęć. Żydowscy więźniowie nie nadążali z grzebaniem ofiar, stąd obóz był zasłany tysiącami zwłok. Usiane były nimi także pobocza prowadzących do niego torów kolejowych. Zwłoki błyskawicznie rozkładały się w letnim upale, co powodowało trudny do zniesienia i wyczuwalny w całej okolicy odór. W tych okolicznościach niemożliwe było zachowanie ludobójstwa w tajemnicy, a w docierających do Treblinki transportach wybuchała panika, przeradzająca się nierzadko w próby ucieczek lub oporu. Niemożliwe stało się również właściwe zabezpieczenie i wywóz zagrabionego mienia.
Sytuacja w Treblince zaalarmowała przełożonych Eberla. 19 sierpnia 1942 roku wstępną inspekcję przeprowadzili tam inspektor obozów zagłady akcji „Reinhardt” Christian Wirth i jego adiutant Josef Oberhauser. Niedługo później do Treblinki udał się osobiście SS-Brigadeführer Odilo Globocnik. Zorientowawszy się w sytuacji, natychmiast odwołał Eberla ze stanowiska komendanta, powierzając jednocześnie Wirthowi zadanie opanowania sytuacji w obozie. 28 sierpnia przejściowo wstrzymano transporty do Treblinki.
Witrh spędził w obozie trzy tygodnie, dokonując jego gruntownej reorganizacji. Po jej zakończeniu przekazał dowodzenie SS-Obersturmführerowi Franzowi Stanglowi, uprzednio komendantowi ośrodka zagłady w Sobiborze. W międzyczasie, 3 września, wznowiono transporty do Treblinki. Pierwszy „pociąg specjalny” z Warszawy przybył do obozu następnego dnia.
Funkcjonowanie getta w czasie „Wielkiej Akcji”.
Wywózkom do Treblinki towarzyszyły zakrojone na szeroką skalę migracje i przesiedlenia wewnątrz getta. Były one konsekwencją drastycznego zmniejszenia jego powierzchni. 9–10 sierpnia likwidacji uległo „małe getto”, a jego ludność zmuszono, aby przeniosła się do „dużego getta”. Siedziba Judenratu została wtedy przeniesiona z ul. Grzybowskiej 26/28 do budynku dawnych Koszar Wołyńskich przy ul. Zamenhofa 19, dotychczasowej siedziby Biura Przyjmowania Przesyłek Pocztowych. 13 sierpnia ogłoszono, że z getta zostaną wyłączone tereny między ulicami Chłodną i Leszno. Dwa dni później obwieszczono natomiast zarządzenie w sprawie opróżnienia wielu budynków mieszkalnych na potrzeby pracowników szopów. „Wewnętrzne przesiedlenia” pomagały Niemcom osiągnąć dwa cele. Po pierwsze, odwracały uwagę Żydów od trwających deportacji do Treblinki. Po drugie, poprzez danie mieszkańcom bardzo krótkiego czasu na wyprowadzkę, zmuszano ich do porzucenia całości lub większości dobytku.
W czasie „Wielkiej Akcji” głód przybrał wręcz „rozmiary nieporównywalne z najgorszymi okresami w historii getta”. Niemal całkowicie ustał bowiem szmugiel. Robotnicy otrzymywali jednak przydziałową zupę w szopach, a w sklepach nadal honorowano kartki żywnościowe. W szopach powstały ponadto specjalne sklepy dla pracujących, jednakże ceny były tam bardzo wysokie. Na czarnym rynku cena chleba, wynosząca przed akcją 10 złotych za kilogram, wzrosła na początku sierpnia do 100 złotych za bochenek, aczkolwiek pod koniec tegoż miesiąca spadła do 35 złotych. W najtrudniejszej sytuacji znajdowały się osoby, które ukrywały się, gdyż nie posiadały dokumentów chroniących przed wysiedleniem. Były one zmuszone korzystać ze zgromadzonych wcześniej zapasów lub szabrować opustoszałe mieszkania. W niektórych wypadkach nie posiadały nawet dostępu do wody pitnej.
Niemal do końca akcji Niemcy zezwalali na funkcjonowanie obu żydowskich szpitali:
W czasie akcji szopy i warsztaty nie przerwały działalności, a ich produkcję nadal wywożono z getta. Ponadto żydowscy robotnicy wciąż byli kierowani do pracy na „placówkach” poza gettem. Co prawda po rozpoczęciu „Wielkiej Akcji” zabroniono zatrudniania nowych robotników na „placówkach”, jednakże dotychczas zatrudnieni, w liczbie 7,6 tys., byli przez wiele tygodni chronieni przed „wysiedleniem”. Dzięki nim sytuacja aprowizacyjna w getcie po pewnym czasie nieco się poprawiła, gdyż pracując poza terenem getta byli w stanie nabywać i przemycać żywność. Na początku września SS-Untersturmführer Karl Georg Brandt osobiście dokonał jednak selekcji „placówkarzy”, którzy wracali do getta przez bramę na rogu ulic Leszno i Żelaznej. Znaczną ich liczbę skierował wtedy bezpośrednio na Umschlagplatz.
15 sierpnia przestały kursować „aryjskie” tramwaje, które dotąd przejeżdżały „tranzytem” przez getto. Po jego ulicach nadal poruszały się jednak tramwaje konne oraz riksze. Niemcy, „hiwisi” oraz funkcjonariusze ŻSP wykorzystywali je do transportu schwytanych Żydów na Umschlagplatz.
W czasie „Wielkiej Akcji” w getcie bez przeszkód działały telefony.
W przededniu akcji w getcie czynne były dwa rzymskokatolickie kościoły: kościół Wszystkich Świętych przy pl. Grzybowskim oraz kościół Narodzenia Najświętszej Maryi Panny przy ul. Leszno. Uczęszczali do nich Żydzi-konwertyci. 21 lub 22 lipca Niemcy rozkazali pełniącym tam posługę księżom opuścić getto. Konwertyci podzielili natomiast los pozostałych Żydów.
Latem 1942 roku miały miejsce ataki sowieckiego lotnictwa na Warszawę. Podczas nalotu w nocy z 1 na 2 września niektóre bomby spadły na teren getta. Wiele budynków zostało uszkodzonych, a nieustalona liczba Żydów zginęła lub odniosła rany. Niemniej wielu Żydów przyjęło sowieckie naloty z zadowoleniem, interpretując je jako odwet za „Wielką Akcję”. W rzeczywistości pomiędzy tymi wydarzeniami nie było żadnego związku. Z drugiej strony, według niektórych źródeł konspiracyjnych sowieckie naloty przełożyły się na wzrost nastrojów antysemickich wśród mieszkańców Warszawy.
„Kocioł na Miłej” i zakończenie akcji.
5 września w getcie rozplakatowano obwieszczenie podpisane przez „Radę Żydowską w Warszawie”, które nakazywało wszystkim Żydom, by do 6 września do godziny 10:00 stawili się celem rejestracji na obszarze zamkniętym ulicami: Smoczą, Gęsią, Zamenhofa, Szczęśliwą i pl. Parysowskim. Polecono im zabrać ze sobą żywność na dwa dni oraz naczynia do picia. W obwieszczeniu znalazła się jednocześnie groźba, że każdy Żyd, który po upływie wskazanego terminu zostanie odnaleziony poza wyznaczoną strefą, zostanie rozstrzelany. Po opublikowaniu tego obwieszczenia ludność żydowską ogarnęła panika, gdyż obawiano się, że jest to wstęp do wywózki wszystkich mieszkańców getta.
W ten sposób rozpoczął się ostatni etap „Wielkiej Akcji”, który przeszedł do historii jako „kocioł na Miłej”. Wszystkim szopom i przedsiębiorstwom, a także instytucjom wyznaczono limity zatrudnienia. Niemcy zdecydowali, że w getcie może pozostać tylko 32 tys. Żydów. Kierownicy przedsiębiorstw i instytucji otrzymali więc 32 tys. „numerków na życie”, które musieli rozdysponować pomiędzy swoimi pracownikami. Osoby, które nie otrzymały numerków, miały zostać wywiezione do Treblinki. Od 6 do 11 września mieszkańcy getta byli poddawani „selekcji”. Dla pracowników szopów, niemieckich przedsiębiorstw oraz „placówkarzy” jako punkt zborny wyznaczono zbieg ulic Wołyńskiej i Lubeckiego, podczas gdy dla pracowników Judenratu, ŻSP, "Werterfassungsstelle" oraz warsztatów SS był to niewielki plac u zbiegu ulic Zamenhofa i Gęsiej. W czasie „selekcji” brutalnie rozdzielano rodziny. Doprowadzeni do ostateczności ludzie przyjmowali różne postawy. Niektórzy, uznani za zdolnych do pracy, porzucali dzieci i współmałżonków. Inni rezygnowali z szansy na ocalenie, by razem ze swoimi najbliższymi udać się do Treblinki. Rodzice usiłowali ratować dzieci, usypiając je i chowając w plecakach.
Ostatecznie w wyniku sześciodniowego „kotła” Niemcy wywieźli do Treblinki 54 269 Żydów, a kolejnych 2648 zamordowali na terenie getta.
W czasie „kotła” nie oszczędzono szpitali. 6 września Niemcy rozkazali, aby chorzy z oddziałów chirurgicznego i laryngologicznego Szpitala na Czystem zostali przeniesieni do budynków przy ul. Stawki 6/8, gdzie mieściły się już jego oddziały zakaźny i wewnętrzny oraz Szpital Dziecięcy Bersohnów i Baumanów. Personel wszystkich szpitali musiał natomiast stawić się pod siedzibą Judenratu przy ul. Zamenhofa 19, gdzie SS-Untersturmführer Karl Georg Brandt osobiście przeprowadził „selekcję”. Spośród około 500 pracowników szpitali oraz członków ich rodzin tylko około 200 otrzymało „numerki na życie”. 10 września zabrano na Umschlagplatz pierwszych 156 pacjentów. Dwa dni później nastąpiła ostateczna likwidacja szpitala na Stawkach. Do Treblinki wywieziono wtedy około 900–950 pacjentów i około 50 pracowników. Niektórzy z lekarzy dobrowolnie udali się do Treblinki, nie chcąc opuszczać swoich pacjentów. Deportacji lub śmierci z rąk „hiwisów” uniknęli najmłodsi pacjenci, którym lekarki: Adina Blady-Szwajger i Anna Margolisowa podały wcześniej śmiertelną dawkę morfiny.
Iluzoryczne okazały się gwarancje bezpieczeństwa, które Niemcy złożyli funkcjonariuszom ŻSP. Na początku „Wielkiej Akcji” w szeregach tej formacji służyło około 2,5 tys. funkcjonariuszy. W czasie „kotła” policjantom, pracownikom personelu pomocniczego ŻSP, a także członkom ich rodzin przydzielono jednak zaledwie 500 „numerków na życie”. Pewna liczba zredukowanych funkcjonariuszy została robotnikami przymusowymi. Trzydziestu skierowano do pracy w warsztatach Ostbahn na Pradze, a pięćdziesięciu skoszarowano wraz z żonami w warsztatach Tramwajów Miejskich przy ul. Młynarskiej. Resztę byłych policjantów podzielono na dwie grupy i osadzono wraz z rodzinami w tzw. blokach policyjnych przy ulicach Lubeckiego i Ostrowskiej. Mieszkańców tego pierwszego wkrótce wywieziono do Treblinki.
12 września z Warszawy wyjechał Hermann Höfle wraz z członkami „lubelskiego” sztabu wysiedleńczego. Do biur "Befehlstelle" przy ul. Żelaznej 103 przenieśli się wtedy funkcjonariusze ze sztabu „warszawskiego”, dotąd kwaterujący przy ul. Ogrodowej 17. Od tego czasu Niemcy zasadniczo zaprzestali organizowania „blokad” i transportów do Treblinki. Na Umschlagplatz trafiali teraz przede wszystkim Żydzi schwytani po „aryjskiej stronie” lub zatrzymani przez Niemców na ulicach getta.
21 września, w dniu żydowskiego święta Jom Kipur, Niemcy w obecności Lejkina i Szmerlinga przeprowadzili blokadę „bloku policyjnego” przy ul. Ostrowskiej, w którym mieszkała ostatnia grupa zredukowanych funkcjonariuszy ŻSP wraz z rodzinami. Tego dnia z Umschlagplatzu odjechał ostatni transport do Treblinki, liczący 2196 osób. Znalazły się w nim m.in. rodziny byłych policjantów. Ich samych wywieziono nieco później do obozu koncentracyjnego na Majdanku.
24 września Brandt poinformował warszawski Judenrat, że „wysiedlenie” dobiegło końca.
Mimo formalnego zakończenia akcji na Umschlagplatzu nadal przetrzymywano kilkuset Żydów, wśród nich także kobiety i dzieci. Zwolniono ich dopiero 22 listopada.
Kalendarium deportacji.
W monografii "Getto warszawskie. Przewodnik po nieistniejącym mieście" wskazano następujące daty i liczebność transportów, które latem 1942 roku odjechały z Umschlagplatzu do Treblinki:
Żydowski ruch oporu w czasie „Wielkiej Akcji”.
Wkrótce po rozpoczęciu „Wielkiej Akcji” liderzy żydowskiej konspiracji, reprezentujący wszystkie orientacje polityczne (poza syjonistami rewizjonistami), spotkali się, aby omówić dalsze działania. Źródła sugerują, że mogły się odbyć nawet dwa takie spotkania: 22 lipca w mieszkaniu syjonisty Menachema Kirszenbauma przy ul. Leszno 56 oraz 23 lipca w lokalu Żydowskiego Towarzystwa Opieki Społecznej (ŻTOS) na Nowolipkach 25. Marek Edelman i Bernard Goldstein twierdzili, że za aktywnym oporem opowiedziały się Bund, Dror i Ha-Szomer Ha-Cair. Według Icchaka Cukiermana podobne stanowisko mieli także zająć lewicowi syjoniści. Ostatecznie przeważyło jednak zdanie Icchaka Schippera (Ogólni Syjoniści) i Aleksandra Zysze Frydmana (Aguda), którzy argumentowali, że podejmowanie walki byłoby przedwczesne. Pierwsze obwieszczenia Judenratu zdawały się bowiem wskazywać, że „wysiedlenie” obejmie nie więcej jak 50–70 tys. osób. W tej sytuacji większość liderów i działaczy zakładała, że wciąż istnieje szansa na ocalenie większości mieszkańców getta, a jednocześnie obawiała się, że zbrojny opór mógłby skłonić Niemców do jego całkowitej likwidacji. Planowano zorganizować kolejne spotkanie koordynacyjne, jednakże w obliczu chaosu i terroru, które ogarnęły getto, okazało się to niemożliwe.
Niemniej część działaczy młodzieżowych nie chciała biernie czekać na rozwój wypadków. Już 24 lipca członkowie Ha-Szomer Ha-Cair rozrzucili na ulicach getta ulotki, w których ostrzegali, że deportowanych czeka śmierć, a także wzywali do oporu oraz sabotowania zarządzeń ŻSP i okupanta. Wezwania te nie przyniosły jednak żadnego skutku. Wielu Żydów było nawet przekonanych, że mają do czynienia z niemiecką prowokacją. Dopiero w późniejszym czasie działalność informacyjna żydowskiego podziemia zaczęła przynosić bardziej wymierne efekty.
28 lipca w kibucu Droru przy ul. Dzielnej doszło do spotkania przedstawicieli organizacji młodzieżowych: Droru, Ha-Szomer Ha-Cair i Akiwy. W przekonaniu, że liderzy starszego pokolenia nie są zdolni do radykalnych działań, podjęli oni decyzję o utworzeniu Żydowskiej Organizacji Bojowej. Nowo powstała organizacja dysponowała jednak zaledwie jednym pistoletem. Na „aryjską stronę” postanowiono więc wysłać emisariusza w osobie „Arie” Wilnera. Kontakt z Armią Krajową udało mu się jednak nawiązać dopiero po upływie wielu tygodni.
Podziemne organizacje getta poniosły w czasie „Wielkiej Akcji” bolesne straty. Wśród zamordowanych znaleźli się m.in. przywódca Poalej Syjon-Lewicy Szachno Sagan oraz lider struktur PPR w getcie Józef Lewartowski. Z kolei przywódca Bundu, Maurycy Orzech, ukrył się wraz z rodziną po „aryjskiej stronie”. Niektóre ugrupowania konspiracyjne usiłowały we współpracy z PPR przerzucić pewną liczbę młodych Żydów poza Warszawę, gdzie mieli oni zasilić oddziały partyzanckie Gwardii Ludowej. W większości wypadków próby te okazały się jednak nieudane, a niedoszli partyzanci byli zmuszeni powrócić do getta lub ponieśli śmierć, m.in. kilkudziesięciu członków warszawskiego Droru zostało w sierpniu schwytanych i zabitych przez Niemców w rejonie Hrubieszowa.
3 sierpnia w piwnicy szkoły przy ul. Nowolipki 68 członkowie Oneg Szabat zakopali pierwszą część podziemnego archiwum getta warszawskiego.
20 sierpnia członek ŻOB Izrael Kanał dokonał zamachu na kierownika Żydowskiej Służby Porządkowej Józefa Szeryńskiego. Zamach okazał się nieudany, gdyż Szeryński został jedynie ranny. Niemniej była to pierwsza akcja zbrojna żydowskiego podziemia w getcie, która wywarła na ludności bardzo duże wrażenie. Bojownicy ŻOB usiłowali także podpalać opustoszałe domy oraz magazyny zlikwidowanych szopów, nie chcąc dopuścić, aby znajdujące się w nich mienie wpadło w ręce hitlerowców.
Bund podjął próbę ustalenia, jaki los spotyka Żydów wywożonych z getta. Na początku sierpnia Zalman Frydrych ps. „Zygmunt” potajemnie opuścił getto i w ślad za jednym z transportów dotarł do Sokołowa Podlaskiego. Tam na podstawie relacji polskich kolejarzy i żydowskich uciekinierów zdołał bezspornie ustalić, że warszawscy Żydzi są mordowani w Treblince. 20 września Bund wydał specjalny numer pisma „Ojf der Wach”, w którym opublikowano artykuł o losie deportowanych, opracowany na podstawie relacji Frydrycha. Z kolei pod koniec sierpnia do getta przedostał się Dawid Nowodworski – członek Ha-Szomer Ha-Cair, uciekinier z Treblinki. Jako naoczny świadek złożył członkom Oneg Szabat relację o dokonywanym w obozie ludobójstwie. W kolejnych tygodniach członkowie podziemnego archiwum getta spisali jeszcze relacje trzech innych uciekinierów z Treblinki: Jakuba Rabinowicza, Abrahama Krzepickiego oraz trzeciego, nieznanego z nazwiska.
3 września na ŻOB spadła seria ciosów. Podczas „blokady” w szopie OBW został zatrzymany jeden z liderów organizacji, Józef Kapłan. Tego samego dnia na ul. Gęsiej został zastrzelony Szmuel Bresław. Wreszcie Niemcy przechwycili cały zapas broni, który łączniczka Reginka Justman usiłowała przemycić z bloku mieszkalnego OBW na ul. Miłej 63 do nowej skrytki przy ul. Dzielnej 34. Wydarzenia te przejściowo sparaliżowały działalność ŻOB i przekreśliły plany podjęcia zbrojnego oporu przeciw „wysiedleniu”.
Jak konkludowała Barbara Engelking:
Bilans.
Liczba ofiar.
W lipcu 1942 roku, w przededniu „Wielkiej Akcji”, w warszawskim getcie przebywało około 380 tys. Żydów. Po jej zakończeniu liczba mieszkańców zmniejszyła się o ponad 300 tys.
Według źródeł niemieckich latem 1942 roku z getta warszawskiego wywieziono i zgładzono w Treblince 253 742 mężczyzn, kobiet i dzieci. Według innych źródeł liczba deportowanych mogła jednak sięgnąć 260 tys., 265 tys., 275 tys., 280 tys., a nawet 300 tys.. Niektórzy kronikarze i autorzy wspomnień byli skłonni szacować liczbę deportowanych nawet na 320 tys. lub 350 tys., co najprawdopodobniej stanowi jednak liczbę znacznie zawyżoną.
Z informacji zawartych w aktach warszawskiego Judenratu wynika, że w czasie „Wielkiej Akcji” 6687 Żydów zostało zastrzelonych przez Niemców i ich kolaborantów na terenie getta. Władysław Bartoszewski szacował z kolei liczbę takich ofiar na 5961. Do tego należy jednak doliczyć także samobójców oraz osoby, które zmarły z przyczyn naturalnych, z głodu lub na skutek złych warunków panujących na Umschlagplatzu. Barbara Engelking i Israel Gutman szacują, że w czasie „Wielkiej Akcji” na terenie getta zmarło lub zostało zamordowanych łącznie około 10,3 tys. Żydów.
Około 11 580 osób po selekcji na Umschlagplatzu zabrano do Dulagu przy ul. Leszno 109, a następnie wywieziono do różnych obozów pracy. Ponadto trudna do oszacowania liczba Żydów, być może nawet około 8 tys., zbiegła na „aryjską stronę”.
Wśród ofiar „Wielkiej Akcji” znalazło się wielu wybitnych przedstawicieli żydowskiego i polskiego życia politycznego, społecznego i kulturalnego, wśród nich: Dawid Ajzensztadt (muzyk, założyciel i kierownik artystyczny chóru Wielkiej Synagogi w Warszawie), Maria Ajzensztadt (córka Dawida, śpiewaczka, nazywana „słowikiem getta”), Franciszka Arnsztajnowa (poetka, dramaturg, tłumaczka), Szmuel Bresław (działacz Ha-Szomer Ha-Cair, jeden z pierwszych członków Żydowskiej Organizacji Bojowej), Hilel Cajtlin (filozof, pisarz), Bencjon Chilinowicz (dziennikarz, publicysta), Adam Czerniaków (inżynier, komisaryczny prezes Żydowskiej Gminy Wyznaniowej w Warszawie, prezes Judenratu), Aaron Gawze (literat, dziennikarz), Szlomo Gilbert (pisarz), Samuel Hirszhorn (dziennikarz, tłumacz, polityk Fołks-Partaj, poseł na Sejm Ustawodawczy), Szymon Huberband (rabin, historyk, współpracownik Oneg Szabat), Icchak Meir Kanał (rabin, wiceprzewodniczący Związku Rabinów w Polsce, jeden z liderów Agudy), Józef Kapłan (działacz Ha-Szomer Ha-Cair, jeden z pierwszych członków ŻOB), Janusz Korczak (lekarz, pedagog, pisarz, współtwórca i dyrektor Domu Sierot), Roman Kramsztyk (artysta malarz), Hilary Lachs (fizykochemik, wykładowca Wolnej Wszechnicy Polskiej, współzałożyciel Polskiego Towarzystwa Chemicznego), Józef Lewartowski (działacz komunistyczny, współtwórca i jeden z przywódców Bloku Antyfaszystowskiego), Henryka Wanda Łazowertówna (poetka), Regina Mundlak (malarka), Szymon Pullman (skrzypek, dyrygent), Szymon Rundstein (adwokat, nauczyciel akademicki, urzędnik MSZ), Szachno Sagan (jeden z liderów Poalej Syjon-Lewicy, współtwórca Bloku Antyfaszystowskiego), Cecylia Słapakowa (dziennikarka, tłumaczka), Rachela Sztajn (działaczka społeczna, członkini warszawskiej rady miejskiej), Izrael Sztern (poeta, eseista), Lejb Szur (wydawca), Stefania Wilczyńska (pedagog, współtwórca i naczelna wychowawczyni Domu Sierot).
Spośród 51 548 dzieci, które mieszkały w getcie warszawskim przed rozpoczęciem deportacji, w listopadzie 1942 roku pozostało 498, a więc mniej niż 1%.
Skutki gospodarcze.
Z informacji zawartych w sprawozdaniach gubernatora Ludwiga Fischera z wynika, że wielka akcja deportacyjna miała z niemieckiego punktu widzenia bardzo negatywne skutki gospodarcze. Jeszcze przed jej zakończeniem straty z tytułu utraconych opłat za czynsze, nieściągalnych wierzytelności, kradzieży oraz dekapitalizacji budynków oszacował on na 155,9 mln złotych.
Z późniejszych raportów wynika ponadto, że wartość „eksportu” z getta spadła z 15 mln złotych w lipcu do 1,1 mln we wrześniu oraz 700 tys. w październiku. W listopadzie wynosiła natomiast zaledwie 150 tys. złotych.
Na skutek deportacji znacznej liczby robotników wystąpiły dotkliwe braki siły roboczej, szacowane przez Fischera na 100 tys. osób. Produkcja w samych tylko zakładach odzieżowych zmniejszyła się o 50%. 
Jednocześnie „Wielka Akcja” wstrząsnęła nielegalnym rynkiem walut w całym Generalnym Gubernatorstwie, powodując w szczególności duży spadek czarnorynkowego kursu dolara. Po „aryjskiej stronie” jego wartość spadła do 23 złotych za dolara papierowego i 130 złotych za dolara złotego, co w konsekwencji znacząco utrudniło finansowanie działalności Polskiego Państwa Podziemnego.
Polskie reakcje.
Reakcje w kraju.
Polska prasa podziemna, w tym będące organami prasowymi Armii Krajowej „Biuletyn Informacyjny” i „Wiadomości Polskie” oraz organ Delegatury Rządu na Kraj „Rzeczpospolita Polska”, informowały o trwającym w getcie „wysiedleniu”, a także o mordowaniu warszawskich Żydów w Treblince (wiedzę o tym obozie centrala Armii Krajowej uzyskała prawdopodobnie około 10 sierpnia). Jak wskazuje Adam Puławski:
Podziemie liczyło, że ujawnienie niemieckiej i światowej opinii publicznej informacji o eksterminacji Żydów być może skłoni nazistów do odstąpienia od masowego mordu. Stąd też już na samym początku zarysowało się dążenie do nagłośnienia informacji o wielkiej akcji likwidacyjnej poza granicami okupowanej Polski. W opracowaniu „Pro memoria o sytuacji w kraju w okresie od 1–25 lipca 1942 r.” znalazła się ponadto sugestia przeprowadzenia przez aliantów działań odwetowych wobec niemieckiej ludności. Z drugiej strony, jak wskazuje Puławski, w przypadku większości dokumentów Polskiego Państwa Podziemnego ich autorzy ograniczali się do suchego informowania o postępach w likwidacji getta. Odruchy empatii pojawiały się w nich stosunkowo rzadko, a wezwania do czynnego przeciwdziałania w samym okupowanym kraju – ani razu. Stosunkowo rzadko podkreślano także istnienie wspólnoty obywatelskiej z Żydami (wyjątek stanowił artykuł w „Wiadomościach Polskich” z 13 sierpnia).
W październiku 1942 roku Tajne Wojskowe Zakłady Wydawnicze opublikowały reportaż Antoniego Szymanowskiego "Likwidacja ghetta warszawskiego". Niemieckie zbrodnie potępiono m.in. na łamach socjalistycznego pisma „WRN” oraz pisma Stronnictwa Demokratycznego „Nowe Drogi”. W artykule opublikowanym 1 sierpnia 1942 roku przez komunistyczną „Trybunę Wolności” znalazł się z kolei apel do Żydów o stawianie oporu Niemcom oraz do Polaków – o niesienie pomocy Żydom. Do przyjścia z pomocą ofiarom wezwały także wspomniane „WRN” oraz lewicowe pismo „Przełom”. Postępowanie Niemców potępiła również prasa obozu narodowego, aczkolwiek nieprzychylny wobec Żydów ton jej artykułów nie uległ zmianie.
W czasie „Wielkiej Akcji” z zagranicy do okupowanej Polski zostały nadane co najmniej cztery audycje radiowe, w których wspomniano o eksterminacji warszawskich Żydów. Jedną z nich wyemitowano 29 lipca z Londynu, prawdopodobnie nie odnotował jej jednak nasłuch radiowy Polskiego Państwa Podziemnego. Tego samego dnia informację o akcji deportacyjnej podała działająca w Moskwie polskojęzyczna Radiostacja im. Tadeusza Kościuszki, jednocześnie wzywając Żydów do oporu, a Polaków do niesienia im pomocy i podjęcia walki z Niemcami. 13 sierpnia radiostacja im. Tadeusza Kościuszki nadała drugą audycję o podobnej treści, przy czym, podobnie jak za pierwszym razem, celem komunistów było przede wszystkim wykorzystanie tragedii getta do nasilenia działań partyzanckich na ziemiach polskich. Trzeci raz o eksterminacji warszawskich Żydów wspomniano w audycji z 16 sierpnia. Także i w tym wypadku większa jej część była poświęcona wezwaniom Polaków i Żydów do walki.
W ocenie Teresy Prekerowej „wypadki w getcie poruszyły głęboko polską ludność Warszawy”. Przeciwnego zdania był Emanuel Ringelblum, który oceniał, że reakcja polskiego społeczeństwa była obojętna. Odnotował także nieprzychylne głosy Polaków pod adresem warszawskich Żydów, zarzucające im bierność i tchórzostwo w obliczu trwających wywózek do Treblinki. Z notatki, którą wysłannik Delegatury Rządu na Kraj Wojciech Mańkowski sporządził we Francji 12 października 1942 roku wynikało, że większość polskiego społeczeństwa aprobowała dokonywaną przez Niemców eksterminację Żydów (wyjątek stanowić mieli jedynie chłopi), a „jedynie techniczna strona wykonania tych zarządzeń jest krytykowana jako nieludzka”. Relacja ta dotarła do Londynu, gdzie jednak odłożono ją "ad acta".
Na początku sierpnia, pod wpływem informacji o przebiegu „Wielkiej Akcji”, konspiracyjna organizacja katolicka Front Odrodzenia Polski wydrukowała i rozpowszechniła w nakładzie 5 tys. egzemplarzy ulotkę autorstwa Zofii Kossak-Szczuckiej, zatytułowaną „Protest!”. Apelowano w niej do ludzi wierzących o czynną postawę wobec rozgrywającej się w getcie tragedii.
Prawdopodobnie 21 sierpnia bojownicy ŻOB otrzymali pierwszą dostawę broni ze „strony aryjskiej”. Komunistyczna PPR przekazała im wtedy pięć rewolwerów oraz osiem granatów.
16 września Kierownictwo Walki Cywilnej wydało oświadczenie, opublikowane w konspiracyjnej prasie, w którym informowało o trwającej eksterminacji Żydów i „w imieniu całego społeczeństwa polskiego” oraz ugrupowań politycznych i społecznych składało przeciw niemu protest. Jak jednak zauważa Israel Gutman, w dokumencie tym zabrakło apelu do polskiego społeczeństwa o udzielanie pomocy żydowskim uciekinierom. Dariusz Libionka i Adam Puławski zwracają z kolei uwagę, że zawarte w oświadczeniu sformułowanie, iż eksterminacja Żydów odbywa się „obok tragedii przeżywanej przez społeczeństwo polskie”, wskazuje, że obu tych grup nie postrzegano w kategoriach jednej obywatelskiej wspólnoty.
27 września, z inicjatywy Zofii Kossak-Szczuckiej i Wandy Krahelskiej-Filipowiczowej, Delegatura Rządu na Kraj powołała do życia Tymczasowy Komitet Pomocy Żydom im. Konrada Żegoty. 4 grudnia 1942 roku komitet przekształcono w Radę Pomocy Żydom „Żegota”.
Po zarządzonym przez Niemców zmniejszeniu powierzchni getta Abraham Lewin dwukrotnie odnotował w swym dzienniku, że opustoszałe domy były grabione przez „polskich chuliganów”.
W czasie „Wielkiej Akcji” polskie Podziemie odnotowało zwiększoną liczbę donosów i szantaży, których ofiarą padali uciekinierzy z getta. Także w żydowskich relacjach można znaleźć informacje o dziesiątkach szmalcowników, często nastoletnich chłopców, którzy w czasie akcji obstawiali ulice i bramy domów wokół dzielnicy zamkniętej, polując na żydowskich uciekinierów. Nieustanny strach przed szantażami i donosami zmusił niektórych Żydów do powrotu do getta, a innych powstrzymywał przed podejmowaniem prób ucieczek na „aryjską stronę”.
Niemniej wielu Żydów znalazło schronienie wśród ludności polskiej. Gunnar S. Paulsson szacował, że w czasie niemieckiej okupacji w Warszawie ukrywało się łącznie około 28 tys. Żydów, z czego ocalało blisko 11,5 tys.
Raporty polskiego Podziemia i reakcja rządu RP na uchodźstwie.
Pierwszą wiadomością sporządzoną przez struktury Polskiego Państwa Podziemnego i wysłaną do Londynu, w której informowano o rozpoczęciu likwidacji getta warszawskiego, była depesza szefa Kierownictwa Walki Cywilnej Stefana Korbońskiego z 26 lipca 1942 roku. Autor podawał w niej, że codziennie z getta jest wywożonych 6 tys. Żydów, jednakże na skutek pomyłki w deszyfrażu odbiorcy błędnie uznali, że liczba odnosi się do wszystkich Żydów objętych deportacją. Niemniej w ślad za żądaniem Korbońskiego informacja o „Wielkiej Akcji” została 29 lipca podana na falach BBC, aczkolwiek audycja ta nie była słyszana w okupowanym kraju.
31 lipca komendant główny AK gen. Stefan Rowecki ps. „Grot” podpisał depeszę nr 598 do Londynu, w której wzmiankował o rozpoczęciu likwidacji getta warszawskiego. Depesza ta została nadana 4 sierpnia, a do Londynu dotarła około 9–10 sierpnia. W odniesieniu do kwestii getta skupiono się jednak przede wszystkim na kryzysie nielegalnego rynku walutowego w Generalnym Gubernatorstwie, który spowodowała „Wielka Akcja” (być może wynikało to z faktu, że „Grot” wiedział o wysłanej kilka dni wcześniej depeszy Korbońskiego). Żadne informacje na temat „Wielkiej Akcji” nie znalazły się natomiast w poczcie kurierskiej, którą Komenda Główna AK wyekspediowała do Londynu 10 sierpnia; nie wspomniał o niej także sam kurier podczas spotkań w Londynie.
13 sierpnia do polskiego poselstwa w Bernie dotarł kurier Delegatury Rządu na Kraj Napoleon Segieda. Był on pierwszym naocznym świadkiem wielkiej akcji deportacyjnej, który złożył na jej temat relację poza granicami okupowanego kraju. Pracownik poselstwa Juliusz Kühl niezwłocznie przekazał relację Segiedy przedstawicielom Agencji Żydowskiej w Genewie, którzy w swym raporcie z 15 sierpnia poinformowali światową opinię publiczną o eksterminacji Żydów w okupowanej Polsce, w tym o zamordowaniu 100 tys. mieszkańców warszawskiego getta.
Tymczasem 11 sierpnia Korboński wysłał kolejną depeszę do Londynu, w której – obok informacji o śmierci Adolfa Bnińskiego i Tadeusza Pruszkowskiego – podawał, że „z getta wywożą na rzeź 7 tys. dziennie”, a także informował o samobójstwie Adama Czerniakowa. Z kolei 19 sierpnia dwie depesze dotyczące „Wielkiej Akcji” podpisał gen. „Grot”. Wysłano je z pewnym opóźnieniem, gdyż w Londynie zostały odebrane i odszyfrowane kilka dni później. Depesza nr 638 była w całości poświęcona gettu warszawskiemu i stanowiła podsumowanie dotychczasowego przebiegu akcji deportacyjnej, podczas gdy depesza nr 648 ponownie odnosiła się do kwestii wpływu akcji na czarnorynkowy kurs walut. Pierwsza z depesz została prawdopodobnie opracowana na podstawie materiału Antoniego Szymanowskiego. Depesze z 19 sierpnia były ostatnimi informacjami na temat „Wielkiej Akcji”, które struktury Polskiego Państwa Podziemnego wysłały do Londynu w trakcie jej trwania.
Rząd RP na uchodźstwie bez większej zwłoki upublicznił informacje zawarte w pierwszej depeszy Korbońskiego z 26 lipca 1942 roku. Już następnego dnia Ignacy Schwarzbart wysłał na jej podstawie depeszę do Światowego Kongresu Żydów z informacją, że Niemcy rozpoczęli eksterminację mieszkańców getta warszawskiego. Informacje te udostępniono również polskiej i zachodniej prasie. W kolejnych tygodniach polityka informacyjna polskiego rządu uległa jednak znaczącej zmianie. Drugą depeszę Korbońskiego przekazano z trzydniowym opóźnieniem żydowskim członkom Rady Narodowej. Ponadto zdecydowano się chwilowo nie upubliczniać zawartych w obu depeszach Korbońskiego informacji na temat akcji deportacyjnej w getcie warszawskim, m.in. wstrzymując publikację przygotowanej na ich podstawie notatki MSW. Z kolei depesza „Grota” nr 638 z 19 sierpnia została utajniona przez sztab Naczelnego Wodza. Najprawdopodobniej przyczyną była obawa, że nagłośnienie „Wielkiej Akcji” może przyćmić efekty rozpoczętej właśnie akcji propagandowej, związanej z obchodami Święta Wojska Polskiego, której celem było podkreślenie polskiego wkładu w koalicję antyhitlerowską, a w konsekwencji – skłonienie zachodnich sojuszników do podjęcia obrony polskich interesów podczas odbywającej się w tym czasie konferencji moskiewskiej. Prawdopodobnie obawiano się również odwrócenia uwagi społeczeństw i rządów alianckich od planowanego przez Niemców wysiedlenia 500 tys. Polaków z Pomorza oraz trwającej deportacji polskich Żydów z Francji, która – jak się spodziewano – mogła stanowić wstęp do deportacji wszystkich Polaków z tego kraju. Starano się jednocześnie uniknąć sytuacji, w której informacje o eksterminacji Żydów mogłyby przyćmić informacje o prześladowaniach ludności polskiej.
Pod koniec sierpnia powstały dwa dokumenty obszernie opisujące likwidację getta warszawskiego: sprawozdanie Biura Informacji i Propagandy pt. „Antyżydowska akcja 1942 r.”, autorstwa Stanisława Herbsta i Henryka Wolińskiego, oraz „Pro memoria o sytuacji w kraju w okresie 16 lipca – 25 sierpnia 1942 r.”, przygotowane przez pracowników Delegatury Rządu na Kraj. Oba wysłano do Londynu 1 września za pośrednictwem kuriera, którzy przewoził pocztę Delegata Rządu na Kraj. Na początku września Herbst i Woliński we współpracy z Ludwikiem Widerszalem sporządzili kolejny obszerny raport, zatytułowany „Likwidacja getta warszawskiego”. Został on do wysłany do Londynu 1 października, w kolejnej poczcie kurierskiej Delegata Rządu na Kraj. Obie przesyłki dotarły do Londynu dopiero 13 listopada, czyli prawie dwa miesiące po zakończeniu wielkiej akcji deportacyjnej. Od tego momentu można zaobserwować zmianę polityki informacyjnej rządu RP na uchodźstwie. Na podstawie opracowania „Likwidacja getta warszawskiego” przygotował on informację na temat zagłady Żydów w okupowanej Polsce, którą podano do publicznej wiadomości 24 listopada, co uruchomiło proces zakończony wydaniem 17 grudnia 1942 roku wspólnej deklaracji sojuszniczej potępiającej dokonywaną przez nazistowskie Niemcy eksterminację europejskich Żydów.
Epilog.
28 października 1942 roku Wyższy Dowódca SS i Policji „Wschód” ("HSSPF „Ost”") SS-Obergruppenführer Friedrich Wilhelm Krüger wydał rozporządzenie dotyczące utworzenia tzw. gett szczątkowych w wybranych miastach dystryktów lubelskiego i warszawskiego. Jednym z takich gett stała się dzielnica zamknięta w Warszawie. „Getta szczątkowe” były jedynymi miejscami na obszarze Generalnego Gubernatorstwa, w których Żydzi mieli odtąd prawo legalnie przebywać. Ogłoszono jednocześnie amnestię dla ukrywających się po „aryjskiej stronie”, zezwalając im w terminie do 30 listopada 1942 roku na powrót do „gett szczątkowych” wraz z dobytkiem. W rozporządzeniu Krügera ponowiono jednocześnie groźbę, że Żydzi ukrywający się poza wyznaczonymi dzielnicami oraz osoby udzielające im pomocy będą karane śmiercią.
Według danych niemieckich po zakończeniu „Wielkiej Akcji” w getcie warszawskim pozostało zaledwie 35 639 Żydów, a więc niespełna 10% ludności, która zamieszkiwała tam przed 22 lipca. W rzeczywistości liczba ta była jednak większa. Na terenie getta ukrywało się bowiem około 25 tys. „dzikich”, tj. Żydów nieposiadających zezwolenia na pracę. W wyniku „wysiedlenia” znacząco zmieniła się także struktura płci i wieku tej społeczności. Spośród osób przebywających legalnie w getcie aż 75,5% stanowiły osoby w wieku 20–50 lat, przy czym na 100 mężczyzn przypadało 78 kobiet (przed akcją proporcja ta wynosiła 100 na 134). Dzieci do lat 9 stanowiły zaledwie 1,4% „oficjalnej” populacji dzielnicy zamkniętej, a osoby powyżej 60. roku życia – 1,5%. Obecność „dzikich” Żydów była początkowo tolerowana przez Niemców. Zgodzili się oni nawet na zorganizowanie przez Judenrat przytułku dla opuszczonych i osieroconych dzieci.
Ocalali Żydzi byli zmuszani do niewolniczej pracy. Zatrudniono ich w szopach i zakładach produkcyjnych znajdujących się na terenie getta oraz na „placówkach”. Robotnicy pracowali od 8 do 12 godzin dziennie, zazwyczaj na akord, nie otrzymując wynagrodzenia, a często nawet wyżywienia. Blisko 4 tys. Żydów zatrudniono także w komandach roboczych podległych "Werterfassungsstelle". Ich zadaniem było przeszukiwanie opuszczonych po „Wielkiej Akcji” mieszkań, zabieranie stamtąd wszelkich przedmiotów, które posiadały jakąkolwiek wartość, a następnie ich segregowanie. Przedmioty te były później wywożone do Rzeszy lub sprzedawane Polakom. Niemniej po „Wielkiej Akcji” gospodarcze znaczenie getta bardzo zmalało. Paradoksalnie poprawiła się natomiast sytuacja aprowizacyjna.
W czasie „Wielkiej Akcji” znacząco zmniejszono obszar getta. Jego główną część stanowiło odtąd tzw. "Restgetto" („getto szczątkowe”), złożone z sześciu odizolowanych od siebie stref. Największą z nich było tzw. getto centralne, znajdujące się na północ od ulic Gęsiej i Franciszkańskiej. W jego obrębie mieściły się biura Judenratu, kilka szopów oraz siedziba "Werterfassungsstelle". Na terenach rozciągających się między ulicami Gęsią i Franciszkańską na północy, a ul. Leszno na południu przeplatały się ze sobą ogrodzone strefy, zajmowane przez poszczególne szopy, oraz obszary wyludnione – oficjalnie niezamieszkane („dzikie”). Obszar leżący na południe od ul. Leszno (a także jej północna strona na odcinku między ulicami Karmelicką i Przejazd), w tym teren dawnego „małego getta” – z wyjątkiem szopu Többensa przy ul. Prostej, został natomiast włączony do dzielnicy aryjskiej i przeznaczony do zamieszkania przez Polaków. Osobom zamieszkującym legalnie na terenie getta przydzielono 295 domów mieszkalnych, w kolejnych 133 zamieszkiwali natomiast „dzicy”.
Po „Wielkiej Akcji” warszawskie getto "de facto" przestało pełnić funkcję dzielnicy mieszkalnej, stając się wielkim obozem pracy. Przez pewien czas istniał jeszcze urząd komisarza do spraw dzielnicy żydowskiej, jednakże decydujący głos we wszystkich sprawach dotyczących getta należał teraz do funkcjonariuszy SS z "Befehlstelle" przy ul. Żelaznej 103. Poszczególne szopy stanowiły izolowane i do pewnego stopnia samowystarczalne enklawy, otoczone murami lub płotami i ogrodzeniami. Łączność między nimi była bardzo utrudniona. Na mocy zarządzenia "Sonderkommando der Sipo-Umsiedlung" z 28 września 1942 roku na obszarze leżącym na południe od ulic Gęsiej i Franciszkańskiej Żydzi mogli się poruszać jedynie w zwartych kolumnach – z lub do miejsca pracy. Z kolei w „getcie centralnym” w godzinach roboczych, tj. między godziną 8:00 a 20:00, mogły przebywać jedynie te osoby, które były w stanie udowodnić konieczność opuszczenia stanowiska pracy. Zabroniono handlu ulicznego, a także „bezcelowego wystawania na ulicy i gromadzenia się”. Zdarzało się, że do przechodniów strzelano bez ostrzeżenia. Z danych zebranych przez Judenrat wynika, że między październikiem i grudniem 1942 roku zastrzelono w getcie 546 Żydów.
„Wielka Akcja” pozbawiła warszawskich Żydów złudzeń wobec intencji nazistów. Wielu ogarnęły nastroje beznadziei, rezygnacji i tymczasowości. Znacznie wzrosła także liczba ucieczek z getta. Z drugiej strony pojawiła się jednak potrzeba zemsty i walki. Judenrat i ŻSP całkowicie straciły autorytet wśród ludności, Niemcy pozbawili je zresztą jakichkolwiek istotnych kompetencji. W tej sytuacji realną władzę w getcie przejęła Żydowska Organizacja Bojowa, która dzięki energii swego nowego lidera, Mordechaja Anielewicza, otrząsnęła się po serii porażek z września 1942 roku. ŻOB udało się nawiązać kontakt z Armią Krajową, której komendant główny gen. Stefan Rowecki ps. „Grot” zgodził się jesienią 1942 roku na przekazanie do getta pierwszej niewielkiej dostawy broni. Jednocześnie w getcie ukształtował się drugi ośrodek oporu: Żydowski Związek Wojskowy, który zorganizowali młodzi syjoniści rewizjoniści z ugrupowania Betar.
29 października 1942 roku bojownicy ŻOB zastrzelili znienawidzonego kierownika technicznego ŻSP, Jakuba Lejkina. Miesiąc później z ich rąk zginął inny znany kolaborant, Izrael First. Gdy 18 stycznia 1943 roku Niemcy podjęli próbę wywiezienia do Treblinki około 8 tys. „dzikich” Żydów, spotkali się po raz pierwszy ze zbrojnym oporem ŻOB. Kilka miesięcy później, 19 kwietnia, gdy Niemcy po raz kolejny wkroczyli do getta, wybuchło tam powstanie, które okupantom udało się stłumić dopiero po miesiącu i zaangażowaniu znacznych sił.
Upamiętnienie.
Teren dawnego Umschlagplatzu upamiętniono po raz pierwszy w 1946 roku. Na fragmencie muru otaczającego plac zawieszono wtedy tablicę pamiątkową z piaskowca projektu Leona Marka Suzina. Widniał na niej napis w językach: polskim, hebrajskim i jidysz:
18 kwietnia 1988 roku w miejscu wcześniejszego upamiętnienia, u zbiegu ulic Stawki i Dzikiej, został odsłonięty „Mur–Pomnik Umschlagplatz” projektu Hanny Szmalenberg i Władysława Klamerusa. Na wewnętrznej ścianie monumentu, położonej na wprost wejścia, wyryto w kolejności alfabetycznej 448 polskich i żydowskich imion symbolizujących ofiary wywiezione z Umschlagplatzu do Treblinki i innych niemieckich obozów. W centralnej części ściany umieszczono tablice z napisem w językach: polskim, angielskim, hebrajskim i jidysz:
Na ścianach budynków przy ul. Stawki 5/7 oraz Stawki 10 znajdują się pamiątkowe tablice, będące elementami Traktu Pamięci Męczeństwa i Walki Żydów w Warszawie. Na pierwszej widnieje napis w językach polskim i hebrajskim o treści:
Na drugiej:
Na ścianie budynku przy ul. Żelaznej 103, w którym w czasie „Wielkiej Akcji” znajdowała się siedziba "Befehlstelle", znajduje się tablica projektu Karola Tchorka. Wyryty na niej napis informuje niezbyt ściśle:
Od 2012 roku w rocznicę rozpoczęcia akcji likwidacyjnej Żydowski Instytut Historyczny organizuje Marsz Pamięci. 22 lipca uczestnicy marszu przemierzają symboliczny szlak „od życia do śmierci” w przeciwnym kierunku, tj. od pomnika Umschlagplatz do wybranego punktu na terenie dawnego getta.
Losy kluczowych sprawców.
Odilo Globocnik – dowódca SS i Policji w dystrykcie lubelskim, kierownik akcji „Reinhardt”, został aresztowany przez żołnierzy brytyjskich 31 maja 1945 roku w rejonie Paternion w austriackiej Karyntii. Tego samego dnia popełnił samobójstwo przez zażycie cyjanku.
Hermann Höfle – szef sztabu akcji „Reinhardt”, w czasie „Wielkiej Akcji” kierownik lubelskiego „sztabu wysiedleńczego”, został aresztowany w lipcu 1961 roku na terenie Austrii. 21 sierpnia 1962 roku, w przededniu swojego procesu, popełnił samobójstwo w areszcie w Wiedniu.
Ferdinand von Sammern-Frankenegg – w okresie od maja 1942 roku do kwietnia 1943 roku dowódca SS i Policji w dystrykcie warszawskim, zmarł we wrześniu 1944 roku na skutek ran odniesionych w starciu z jugosłowiańskimi partyzantami.
Ludwig Hahn – w latach 1941–1944 komendant SD i policji bezpieczeństwa (KdS) w dystrykcie warszawskim, przez wiele lat mieszkał w Niemczech Zachodnich pod swoim prawdziwym nazwiskiem. Dopiero w czerwcu 1973 roku został skazany przez Sąd Krajowy w Hamburgu na karę 12 lat więzienia za wydanie rozkazu wymordowania kilkuset więźniów Oddziału III Pawiaka. Nieco ponad rok później ponownie stanął przed sądem; zarzuty dotyczyły jego udziału w „Wielkiej Akcji”. Wyrokiem z 4 lipca 1975 roku został skazany na karę dożywotniego pozbawienia wolności. W 1983 roku został jednak zwolniony z więzienia ze względu na zły stan zdrowia.
Karl Georg Brandt – zastępca szefa „referatu żydowskiego” w warszawskim urzędzie KdS, w czasie „Wielkiej Akcji” i kierownik warszawskiego „sztabu wysiedleńczego”, zginął 16 lutego 1945 roku w okolicach Poznania.
Odniesienia w kulturze.
Echa „Wielkiej Akcji” można znaleźć w twórczości poetów getta warszawskiego, w tym Władysława Szlengla i Icchaka Kacenelsona (ten ostatni stracił w czasie akcji żonę i dwóch synów). Utwory te stanowiły nie tylko odzwierciedlenie tragedii getta, lecz również próbę rozrachunku z postawami, które w czasie akcji przyjmowali jego mieszkańcy. Można wymienić wśród nich m.in. wiersze Szlengla: "Pomnik", "Już czas", "Dwie śmierci", "Kartka z dziennika akcji", "Pożegnanie z czapką", "Mała stacja Treblinki" oraz poemat Kacenelsona: "Pieśń o zamordowanym żydowskim narodzie".
Do „Wielkiej Akcji” nawiązał najprawdopodobniej Krzysztof Kamil Baczyński w swym napisanym we wrześniu 1942 roku utworze "Tren I". Nawiązywali do niej również Józef Wittlin w wierszu "Żydom w Polsce", Jerzy Ficowski w wierszu "5 VIII 1942", Wisława Szymborska w wierszu "Jeszcze" oraz Bogdan Wojdowski w powieści "Chleb rzucony umarłym".
Wielką akcję deportacyjną w getcie warszawskim ukazano we fragmentach filmów fabularnych:
Warszawski Umschlagplatz, jego historia, teraźniejszość oraz związani z nim ludzie, zostały opisane przez Jarosława Marka Rymkiewicza w powieści "Umschlagplatz" z 1988 roku (wyd. Instytut Literacki).
Trzem budynkom na terenie warszawskiego Muranowa, które odgrywały kluczową rolę podczas eksterminacji mieszkańców warszawskiego getta: gmachowi Zespołu Szkół Ekonomicznych przy ul. Stawki 10, gmachowi Wydziału Psychologii Uniwersytetu Warszawskiego przy ul. Stawki 5/7 oraz domowi przy ul. Żelaznej 103, jest poświęcona książka "Warszawski trójkąt Zagłady" z 2020 roku (Wydawnictwo Krytyki Politycznej), na którą składa się esej fotograficzny Artura Żmijewskiego oraz teksty autorstwa Jacka Leociaka i Zofii Waślickiej-Żmijewskiej.

</doc>
<doc id="2044192" url="https://pl.wikipedia.org/wiki?curid=2044192" title="Peugeot RC">
Peugeot RC

Peugeot RC – samochód koncepcyjny, zbudowany przez francuską markę Peugeot, zaprezentowany w 2002 roku na międzynarodowym salonie samochodowym w Genewie. Nadwozie auta chwalono za wdzięk i wyobraźnię. Linie tego auta zapoczątkowały nowy design francuskich aut marki Peugeot. W 2008 roku na Paris Motor Show Peugeot przedstawił hybrydową wersję auta.

</doc>
<doc id="2044195" url="https://pl.wikipedia.org/wiki?curid=2044195" title="Liebherr T 282C">
Liebherr T 282C

Liebherr T 282C – ogromna wywrotka produkowana przez szwajcarską firmę Liebherr, w zakładach w Stanach Zjednoczonych. Jest bezpośrednim następcą modelu T 282B z 2004 roku. Przez pewien czas był największym samochodem na świecie.
Dane techniczne.
Zastosowano identyczne rozwiązanie napędu, jak w poprzedniku. Maszyna ma spalinowo-elektryczny, w którym wysokoprężny silnik spalinowy (jeden z czterech do wyboru) napędza generator prądu (alternator), zasilający dwa silniki elektryczne umieszczone w piastach tylnych kół (bliźniaczych).

</doc>
<doc id="2044197" url="https://pl.wikipedia.org/wiki?curid=2044197" title="Herb Narola">
Herb Narola

 
Herb Narola – jeden z symboli miasta Narol i gminy Narol w postaci herbu.
Wygląd i symbolika.
Herb Blazonowanie|przedstawia na błękitnej tarczy wizerunek Świętego Floriana. Ubrany jest w srebrną zbroję; w lewej ręce trzyma drzewce barwy czarnej ze szpicą barwy żółtej. Na drzewcach umieszczona jest flaga barwy białej z krzyżem barwy czerwonej; w prawej ręce trzyma wiadro barwy białej, gasząc pożar nad czerwonymi domami. Nad głową świętego znajduje się złoty nimb. W lewym i prawym górnym rogu tarczy herbowej znajdują się srebrne litery „S” i „F” – inicjały łacińskiej nazwy świętego.
Symbolika herbu nawiązuje do założyciela miasta – Floriana Łaszcza Nedelewskiego.

</doc>
<doc id="2044198" url="https://pl.wikipedia.org/wiki?curid=2044198" title="Centralne Muzeum Włókiennictwa w Łodzi">
Centralne Muzeum Włókiennictwa w Łodzi

Centralne Muzeum Włókiennictwa w Łodzi, CMWŁ (do 1975 Muzeum Historii Włókiennictwa) – muzeum włókiennictwa mieszczące się w Białej Fabryce Geyera w Łodzi przy ul. Piotrkowskiej 282, wpisane do Państwowego Rejestru Muzeów pod numerem 116/134.
Jest to największe w Europie muzeum poświęcone włókiennictwu i historii tkactwa. W chwili powstania było pierwszą taką placówką na świecie. Siedziba muzeum jest jedną z pierwszych na świecie adaptacji architektury postindustrialnej do celów muzealnych.
Historia muzeum.
Pierwsze próby organizacyjne sięgają roku 1952, kiedy Krystyna Kondratiuk doprowadziła do utworzenia Działu Tkactwa w łódzkim Muzeum Sztuki. Ze względu na powodzenie przedsięwzięcia dział przekształcony został w Oddział Muzeum Sztuki.
W 1959 roku budynek tkalni został przejęty przez Muzeum Historii Włókiennictwa, które od 1 stycznia 1960 roku uzyskało status samodzielnej placówki muzealnej. W 1975 roku nazwa instytucji została zmieniona na Centralne Muzeum Włókiennictwa.
Biała Fabryka to rozległy, 4-skrzydłowy kompleks budynków architektury przemysłowej. Proces odnawiania i przystosowania zabytku do celów muzealnych został rozpoczęty w 1955, kiedy zapadła decyzja o przeznaczeniu obiektu na siedzibę mającego powstać Muzeum Historii Włókiennictwa.
Od 2009 integralną część muzeum stanowi Skansen Łódzkiej Architektury Drewnianej, w którym znajdują się obiekty typowe dla zabudowy Łodzi i okolicy z przełomu XIX/XX wieku: kościół z Nowosolnej, willa letniskowa z Rudy Pabianickiej, tzw. „drewniana kamienica”, czyli 1-piętrowy dom z przedmieść Łodzi, drewniana poczekalnia Łódzkich Wąskotorowych Elektrycznych Kolei Dojazdowych (tramwaje podmiejskie) z ich zgierskiej krańcówki na pl. J. Kilińskiego z ok. 1901 r. oraz 4 drewniane domy rzemieślniczo-mieszkalne z łódzkich przedmieść.
W 2013 przestrzeń wystawiennicza muzeum powiększyła się o zrewitalizowany budynek „Starej kotłowni”, w którym otwarte zostało muzeum interaktywne, wykorzystujące nowoczesne techniki multimedialne.
W 2018 rozpoczęła się finansowana ze środków Programu Operacyjnego Infrastruktura i Środowisko na lata 2014–2020 modernizacja siedziby muzeum. W jej ramach zaplanowano odnowienie elewacji zachodniej, południowej i północnej oraz wnętrz najstarszego skrzydła zabytkowej fabryki – budynku A, a także renowację południowej elewacji sąsiadującego z Parkiem Reymonta budynku C. Inwestycja obejmie również przebudowę pomieszczeń w pozostałych dwóch skrzydłach Białej Fabryki, tj. budynkach B i D, a także prace w Skansenie Łódzkiej Architektury Drewnianej: instalację centralnego ogrzewania, docieplenie oraz przebudowę zabytkowych domków, zagospodarowanie terenu. Planowany termin zakończenia prac to koniec 2019, zaś w Skansenie Łódzkiej Architektury Drewnianej: wiosna 2020 roku.
Działalność.
Zainteresowania naukowe, kolekcjonerskie i popularyzatorskie muzeum obejmują wszystko, co pozostaje w związku z włókienniczym procesem produkcyjnym – od surowca, przez techniki i technologie włókiennicze do produktów włókienniczych o różnym stopniu i technice przetworzenia. Zbiory są gromadzone, opracowywane naukowo, konserwowane i w różnej formie udostępniane przez specjalistyczne działy muzeum.
Od 1972 muzeum było współorganizatorem, a od 1982 jedynym organizatorem Międzynarodowego Triennale Tkaniny w Łodzi. Łódzkie triennale jest najstarszą i największą na świecie międzynarodową wystawą promującą współczesną tkaninę artystyczną. Centralne Muzeum Włókiennictwa jest wyłącznym organizatorem Ogólnopolskiej Wystawy Tkaniny Unikatowej i Ogólnopolskiej Wystawy Miniatury Tkackiej.
Ekspozycja.
Wystawy stałe:
Oferta edukacyjna.
Dział Oświaty Centralnego Muzeum Włókiennictwa organizuje warsztaty plastyczne, lekcje muzealne i projekcje filmowe. Tematyka zajęć powiązana jest z profilem muzeum, dotyczy więc historii i sztuki współczesnej, zbiorów CMWŁ i aktualnych wystaw. Celem warsztatów jest zapoznanie się z konkretnymi technikami włókienniczymi i ich praktyczne zastosowanie w oparciu o materiały i narzędzia dostarczone przez organizatora.
Wyróżnienia.
W październiku 2013 Centralne Muzeum Włókiennictwa zajęło drugie miejsce w plebiscycie na „7 nowych cudów Polski”, zorganizowanym przez miesięcznik National Geographic Traveler.

</doc>
<doc id="2044201" url="https://pl.wikipedia.org/wiki?curid=2044201" title="Dziewczyna, która igrała z ogniem">
Dziewczyna, która igrała z ogniem

Dziewczyna, która igrała z ogniem − tytuł oryginalny "Flickan som lekte med elden", powieść kryminalna szwedzkiego pisarza i dziennikarza Stiega Larssona, będąca drugą częścią trylogii "Millennium".
Książka została opublikowana w 2006 r., już po śmierci autora. Pierwsze polskie wydanie miała w roku 2009 (użyto przy tym pisowni millennium zgodnej z ortografią szwedzką i angielską, zamiast częściej spotykanych form milenium lub millenium). Grafika okładki polskiego wydania jest taka sama jak szwedzkiego oryginału.
Tak jak i pozostałe części trylogii o Mikaelu Blomkviście i Lisbeth Salander stała się bestsellerem w Szwecji, Polsce i wielu innych krajach świata.
Na podstawie tej powieści nakręcono oraz drugą i trzecią część miniserialu "Millennium".
W przeciwieństwie do pierwszej części trylogii, ta powieść nie stanowi zamkniętej całości, ale jest zintegrowana z trzecią częścią.

</doc>
<doc id="2044202" url="https://pl.wikipedia.org/wiki?curid=2044202" title="Borodino (obwód odeski)">
Borodino (obwód odeski)

Borodino (ukr. Бородіно, ros. Бородино) - osiedle typu miejskiego w południowo-zachodniej Ukrainie w rejonie bołgradzkim obwodu odeskiego.

</doc>
<doc id="2044203" url="https://pl.wikipedia.org/wiki?curid=2044203" title="Agnieszka Smolicz">
Agnieszka Smolicz



</doc>
<doc id="2044204" url="https://pl.wikipedia.org/wiki?curid=2044204" title="Herb Leska">
Herb Leska

Herb Leska – jeden z symboli miasta Lesko i gminy Lesko w postaci herbu.
Wygląd i symbolika.
Herb przedstawia na czerwonej tarczy wstęgę białą z krzyżem barwy złotej. W herbie wielkim nad tarczą umieszczone są hełm i korona hrabiowska, dwie trąby barwy srebrnej, a między nimi lew złoty.
Wizerunek herbowy nawiązuje do herbu szlacheckiego Szreniawa, którym pieczętowali się Kmitowie, dawni właściciele miasta. Wstęga symbolizuje również rzekę San, nad którą leży miasto.
Historia.
Wizerunek herbowy widnieje na pieczęciach miejskich z XV i XVI wieku.

</doc>
<doc id="2044205" url="https://pl.wikipedia.org/wiki?curid=2044205" title="OK Sutjeska Nikšić">
OK Sutjeska Nikšić

OK Sutjeska Nikšić – czarnogórski klub siatkarski z Nikšić założony w 2002 roku. Jest jedną z sekcji klubu sportowego Sutjeska.
Sutjeska Nikšić obecnie występuje w najwyższej klasie rozgrywek klubowych w Czarnogórze.

</doc>
<doc id="2044206" url="https://pl.wikipedia.org/wiki?curid=2044206" title="Sutjeska Ina Nikšić">
Sutjeska Ina Nikšić



</doc>
<doc id="2044207" url="https://pl.wikipedia.org/wiki?curid=2044207" title="Sutjeska Nikšić (piłka siatkowa)">
Sutjeska Nikšić (piłka siatkowa)



</doc>
<doc id="2044211" url="https://pl.wikipedia.org/wiki?curid=2044211" title="Stanisław Mykycej">
Stanisław Mykycej

Stanisław Ihorowycz Mykycej, ukr. Станіслав Ігорович Микицей (ur. 7 września 1989 roku w Doniecku) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek Akademii Piłkarskiej Szachtara Donieck. W 2005 debiutował w trzeciej drużynie Szachtara. Występował najpierw w rezerwowej drużynie Szachtara, a 17 lipca 2007 debiutował w podstawowej jedenastce w meczu Mistrzostw Ukrainy przeciwko Metałurha Zaporoże. W 2009 został wypożyczony do Illicziwca Mariupol, a latem 2010 do Zorii Ługańsk. Latem 2011 powrócił do Illicziwca, ale po spowodowaniu wypadku samochodowego, w którym zostali poszkodowani ludzie, 18 października 2011 został skreślony z listy piłkarzy klubu. W lipcu 2012 przeszedł do FK Ołeksandrija. 7 marca 2017 został dyskwalifikowany przez komisję antydopingową FIFA na 1,5 roku za stosowanie zabronionego leku przeciw nadciśnieniu. Po odbiciu kary 22 czerwca 2018 podpisał nowy kontrakt z FK Oleksandria. 5 lipca 2019 przeszedł do FK Jelgava. 30 stycznia 2020 zasilił skład Czornomorca Odessa.
Kariera reprezentacyjna.
Od 2005 występował w reprezentacji Ukrainy U-17, oraz reprezentacji Ukrainy U-19. Od 2008 bronił barw młodzieżowej reprezentacji Ukrainy.

</doc>
<doc id="2044213" url="https://pl.wikipedia.org/wiki?curid=2044213" title="Herb Zagórza">
Herb Zagórza

Herb Zagórza – jeden z symboli miasta Zagórz i gminy Zagórz w postaci herbu.
Wygląd i symbolika.
Herb przedstawia na tarczy niebieskiej z zieloną bordiurą serce barwy czerwonej przekłute krzyżem barwy czarnej i kotwicą tej samej barwy.
Symbolika herbu odnosi się bezpośrednio do cnót teologicznych. Barwa czerwona, serce – Miłość, barwa niebieska, krzyż – Wiarę, barwa zielona, kotwica – Nadzieję.

</doc>
<doc id="2044218" url="https://pl.wikipedia.org/wiki?curid=2044218" title="Herb Przeworska">
Herb Przeworska

Herb Przeworska – jeden z symboli miasta Przeworsk w postaci herbu.
Wygląd i symbolika.
Herb przedstawia na błękitnej tarczy herbowej, opasanej złotą bordiurą, srebrny półksiężyc, a nad nim złotą sześcioramienną gwiazdę.
herb nawiązuje do herbu szlacheckiego Leliwa, którym posługiwał się Rafała Jarosławski z Przeworska, jeden z właścicieli miasta.

</doc>
<doc id="2044223" url="https://pl.wikipedia.org/wiki?curid=2044223" title="Rue de la Montagne">
Rue de la Montagne

Rue de la Montagne – ulica na osi północ-południe w dzielnicy Ville-Marie, w Montrealu. Łączy Avenue du Docteur-Penfield z Rue Wellington.
Przez długi czas wierzono, że nazwa ulicy (dosł. „ulica Góry” lub „Górska”) nie ma związku z żadną górą i że odnosi się do nazwiska Jacoba Mountaina (którego nazwisko oznacza po angielsku "góra"), pierwszego biskupa anglikańskiego miasta Québec. Tymczasem najnowsze badania wskazują inaczej. W rzeczywistości Rue de la Montagne była pierwotnie ścieżką prowadzącą do góry i, począwszy od XVII wieku, misji Sulpicjan.
Mapa miasta Jourdaina La Brosse z 1761 roku ukazuje drogę nazwaną "chemin des Sauvages de la montagne" („droga górskich dzikusów”; słowo „dzikus” odnosiło się wówczas do Indian). Umiejscowienie tej drogi odpowiada umiejscowieniu drogi "chemin de la Montagne" (droga górska) z późniejszych map, która ostatecznie stała się dzisiejszą Rue de la Montagne.

</doc>
<doc id="2044224" url="https://pl.wikipedia.org/wiki?curid=2044224" title="Herb Kolbuszowej">
Herb Kolbuszowej

Herb Kolbuszowej – jeden z symboli miasta Kolbuszowa i gminy Kolbuszowa w postaci herbu.
Wygląd i symbolika.
Herb przedstawia dwie uściśnięte dłonie barwy naturalnej w czarnych rękawach. Nad dłońmi umieszczony jest krzyż równoramienny barwy złotej, pod dłońmi umieszczona jest srebrna gwiazda Dawida. Całość znajduje się na błękitnej tarczy herbowej.
Symbolika herbu wiąże się z dobrym współżyciem katolików i żydów w mieście.

</doc>
<doc id="2044225" url="https://pl.wikipedia.org/wiki?curid=2044225" title="Bitwa pod Zappolino">
Bitwa pod Zappolino

Bitwa pod Zappolino – starcie zbrojne, które miało miejsce 15 listopada 1325 pomiędzy wojskami włoskich miast Bolonii i Modeny, zakończone zwycięstwem tej ostatniej.
Było to w czasie wojen Gibelinów i Gwelfów. Bolonia należała do obozu gwelfów, a Modena – gibelinów. Po obu stronach w bitwie wzięło udział po 2000 kawalerzystów, natomiast siły piechoty były bardzo zróżnicowane. Bolonia wystawiła 30 000 piechurów, a Modena jedynie 5000. Mimo to zwyciężyła Modena. Bitwa pochłonęła ok. 2000 ofiar po obu stronach (zabici i zaginieni).
Zwana też była "bitwą o dębowe wiadro", gdyż taki właśnie łup przywieźli zwycięzcy do Modeny. Bitwa została opisana przez Alessandra Tassoniego w poemacie heroikomicznym "Wiadro porwane" ("La secchia rapita"), a później przez Alexandra Pope'a w podobnym utworze "The Rape of the Lock". "La secchia rapita" jest też tytułem opery Salieriego wystawionej w Wiedniu 21 października 1772 (libretto Giovanni Gastone Boccherini według Tassoniego).
Pole bitwy jest obecnie częścią Castello di Serravalle.

</doc>
<doc id="2044226" url="https://pl.wikipedia.org/wiki?curid=2044226" title="Kostiantyn Jaroszenko">
Kostiantyn Jaroszenko

Kostiantyn Jurijowycz Jaroszenko, ukr. Костянтин Юрійович Ярошенко (ur. 12 września 1986 roku w Woroszyłowgradzie) – ukraiński piłkarz, występujący na pozycji pomocnika.
Kariera piłkarska.
Kariera klubowa.
Wychowanek klubu Zoria Ługańsk oraz Akademii Piłkarskiej Szachtara Donieck. 25 sierpnia 2002 debiutował w trzeciej drużynie Szachtara. Występował również w drugiej drużynie Szachtara. W 2005 został wypożyczony do Metalista Charków, w składzie którego 3 kwietnia 2005 debiutował w Wyższej Lidze w meczu przeciwko Zakarpattia Użhorod (0:0). Potem został wypożyczony do Arsenału Kijów i Czornomorca Odessa. W 2008 grał na wypożyczeniu w Illicziwcu Mariupol, a w 2009 w Worskły Połtawa. Latem 2009 ponownie wypożyczony do Illicziwca Mariupol. Latem 2012 po wygaśnięciu kontraktu z Szachtarem podpisał nowy kontrakt z Illicziwcem, w którym grał do czerwca 2013, po czym przeszedł do FK Sewastopol. 19 czerwca 2014 roku przeniósł się do Urału Jekaterynburg. 30 maja 2016 opuścił Urał. 15 września 2016 zasilił skład Karpat Lwów. 13 grudnia 2016 za obopólną zgodą kontrakt został anulowany. 20 marca 2017 wrócił do Illicziwca Mariupol. 10 sierpnia 2017 przeszedł do KPV Kokkola. 10 lipca 2019 wrócił do Czornomorca.
Kariera reprezentacyjna.
Od 2001 występował w reprezentacji Ukrainy U-17, oraz reprezentacji Ukrainy U-19. W latach 2006-2008 bronił barw młodzieżowej reprezentacji Ukrainy.

</doc>
<doc id="2044227" url="https://pl.wikipedia.org/wiki?curid=2044227" title="Herb Strzyżowa">
Herb Strzyżowa

Herb Strzyżowa – jeden z symboli miasta Strzyżów i gminy Strzyżów w postaci herbu. Wizerunek herbowy pochodzi z XV wieku.
Wygląd i symbolika.
Herb przedstawia na błękitnej (błękit paryski) tarczy, wizerunek św. Michała, trzymającego srebrny miecz w prawej dłoni, srebrną wagę w lewej, stojącego na zielonym smoku. Święty ma na sobie rzymską zbroję barwy srebrnej i hełm w tej samej barwy z krzyżem na szczycie.

</doc>
<doc id="2044228" url="https://pl.wikipedia.org/wiki?curid=2044228" title="Jimmy Vee">
Jimmy Vee

Jimmy Vee (ur. 5 listopada 1959 w Szkocji) – brytyjski kaskader i aktor znany głównie z ról egzotycznych w serialach "Doktor Who" i spin-offie "Przygody Sary Jane". Zagrał także rolę droida astromechanicznego R2-D2 w i z serii "Gwiezdne wojny". Jest karłem (112 cm wzrostu).

</doc>
<doc id="2044229" url="https://pl.wikipedia.org/wiki?curid=2044229" title="Efrem Nowotorski">
Efrem Nowotorski

Efrem Nowotorski – święty mnich prawosławny.
Życiorys.
Według opracowań hagiograficznych pochodził z Węgier. Razem ze swoimi braćmi opuścił rodzinne ziemie i udał się na Ruś Kijowską. Wstąpili w służbę księcia rostowskiego Borysa. W 1015 jeden z braci, Jerzy, został zamordowany razem z księciem Borysem i jego bratem Glebem. Drugi wstąpił do Monasteru Kijowsko-Pieczerskiego i został następnie kanonizowany jako święty mnich Mojżesz Węgrzyn. Trzeci, znany pod imieniem zakonnym Efrem, w momencie śmierci Borysa i Gleba znajdował się najprawdopodobniej w Rostowie. Wstrząśnięty po śmierci brata, porzucił służbę na dworze i udał się na północ, by osiedlić się samotnie nad rzeką Twercą. Wokół zakonnika skupiła się grupa naśladowców, co skłoniło go do założenia w 1038 monasteru Świętych Borysa i Gleba. Z woli wspólnoty został jego pierwszym przełożonym. Zmarł w monasterze po wielu latach życia mniszego. Według hagiografii w jego grobie złożono również głowę jego zamordowanego brata, którą Efrem miał odnaleźć na miejscu jego śmierci.
Translacja relikwii mnicha Efrema miała miejsce w 1572.

</doc>
<doc id="2044231" url="https://pl.wikipedia.org/wiki?curid=2044231" title="Spathantheum">
Spathantheum

Spathantheum N.E.Br. – rodzaj geofitów ryzomowych, należący do rodziny obrazkowatych, liczący 2 gatunki: "Spathantheum fallax" Hett., P.L. Ibisch &amp; E.G. Gonc., endemiczny dla Boliwii, zasiedlający podszyt wilgotnych, wiecznie zielonych, górskich lasów mglistych, i "Spathantheum orbignyanum" Schott, endemiczny dla Boliwii, Peru i północnej Argentyny, zasiedlający suche kotliny w Andach. Nazwa naukowa pochodzi od greckich słów σπάθη ("spathe" – szabla, w bot. także pochwa kwiatostanu) i άνθος ("anthos", "flos" – kwiat) i odnosi się do budowy kwiatostanu, w którym kolba całkowicie przyrasta do pochwy
Systematyka.
Rodzaj należy do plemienia "Spathicarpeae", podrodziny "Aroideae" z rodziny obrazkowatych.

</doc>
<doc id="2044236" url="https://pl.wikipedia.org/wiki?curid=2044236" title="Via Flaminia minor">
Via Flaminia minor

Via Flaminia minor – droga rzymska łącząca "Bononię" (Bolonię) z "Arretium" Arezzo.
Zbudowana przez konsula Gaiusa Flaminiusa w 187 p.n.e. Nazywana "Flaminia minore" lub "secunda" lub "altera" lub "Flaminia militare".

</doc>
<doc id="2044238" url="https://pl.wikipedia.org/wiki?curid=2044238" title="Herb Ustrzyk Dolnych">
Herb Ustrzyk Dolnych

Herb Ustrzyk Dolnych – jeden z symboli miasta Ustrzyki Dolne i gminy Ustrzyki Dolne w postaci herbu.
Wygląd i symbolika.
Herb przedstawia miecz barwy srebrnej, posiadający rękojeść barwy złotej, położony w słup, skierowany ostrzem do góry, przekłuty strzałą barwy srebrnej.
Historia.
Wizerunek herbowy wzorowany jest na herbie szlacheckim Przestrzał, którym pieczętował się Iwonia (Iwan, Jan) Unichowski syn Jancza z Wajnogu (de Vainach), założyciel miasta z XVI wieku.

</doc>
<doc id="2044243" url="https://pl.wikipedia.org/wiki?curid=2044243" title="World Strongmen Federation">
World Strongmen Federation

WSF (World Strongmen Federation) – Federacja Siłaczy Świata. Jedna z trzech światowych (obok IFSA oraz WSMC) federacji siłaczy, zrzeszająca najsilniejszych ludzi świata.
Federacja rozpoczęła organizowanie zawodów w drugiej połowie 2007 r. Założycielem i prezesem jest Vladislavs Redkin ().

</doc>
<doc id="2044244" url="https://pl.wikipedia.org/wiki?curid=2044244" title="Alexander Peya">
Alexander Peya

Alexander Peya (ur. 27 czerwca 1980 w Wiedniu) – austriacki tenisista, zwycięzca Wimbledonu 2018 w grze mieszanej, reprezentant w Pucharze Davisa, olimpijczyk z Londynu (2012) i Rio de Janeiro (2016).
Kariera tenisowa.
W gronie profesjonalistów od 1998 roku.
Występując jako zawodowiec, Peya wygrał 5 turniejów rangi ATP Challenger Tour w grze pojedynczej.
W grze podwójnej Austriak wygrał 17 turniejów rangi ATP World Tour. Ponadto Peya grał w dalszych 29 deblowych finałach zawodów ATP World Tour, w których został pokonany, w tym w finale US Open 2013.
W grze mieszanej w 2015 roku doszedł razem z Tímeą Babos do finału Wimbledonu. Mecz o zwycięstwo w turnieju przegrali 1:6, 1:6 z parą Martina Hingis–Leander Paes. W 2018 wspólnie z Nicole Melichar wygrał ten turniej, po finale z Wiktoryją Azaranką i Jamiem Murrayem zakończonym wynikiem 7:6(1), 6:3.
Peya 2 razy zagrał w konkurencji gry podwójnej igrzysk olimpijskich, w Londynie (2012) i Rio de Janeiro (2016). Z turnieju w Londynie odpadł w 2 rundzie, natomiast w Rio de Janeiro awansował do ćwierćfinału.
Od roku 1999 jest reprezentantem Austrii w Pucharze Davisa. Do końca czerwca 2016 rozegrał dla zespołu 27 spotkań, wygrywając 11 pojedynków (4 w singlu i 7 w deblu) oraz przegrywając w 16 meczach (6 w singlu i 10 w deblu).
Najwyżej w rankingu ATP singlistów zajmował 92. miejsce (30 kwietnia 2007), a rankingu deblistów 3. miejsce (12 sierpnia 2013).

</doc>
<doc id="2044248" url="https://pl.wikipedia.org/wiki?curid=2044248" title="Wołodymyr Pryjomow">
Wołodymyr Pryjomow

Wołodymyr Wołodymyrowycz Pryjomow, ukr. Володимир Володимирович Прийомов (ur. 2 stycznia 1986 roku w Samborze, w obwodzie lwowskim) – ukraiński piłkarz, grający na pozycji pomocnika lub napastnika.
Kariera piłkarska.
Kariera klubowa.
Wychowanek SDJuSzOR Czornomoreć Odessa. W 2002 został piłkarzem niemieckiego klubu Energie Cottbus, ale występował tylko w drużynie młodzieżowej. W 2004 powrócił do Ukrainy, gdzie bronił barw amatorskich zespołów Iwan Odessa i Tyras-2500 Białogród nad Dniestrem. Następnego roku wyjechał do Rosji, gdzie został piłkarzem Saturna Ramienskoje, ale nie rozegrał żadnego meczu i latem przeszedł do Metałurha Donieck, w składzie którego 10 września 2005 debiutował w Wyższej Lidze w meczu przeciwko Wołyni Łuck (4:0). W 2007 przeniósł się do Szachtara Donieck. 23 marca 2008 do końca sezonu został wypożyczony do Czornomorca Odessa. W kwietniu 2010 podpisał kontrakt z klubem Krymtepłycia Mołodiżne, a jesienią występował w FK Ołeksandrija. 2 marca 2011 podpisał 2,5-letni kontrakt z rosyjskiego klubu Krylja Sowietow Samara. 13 sierpnia 2012 roku za obopólną zgodą kontrakt został anulowany. Na początku października 2012 podpisał kontrakt z Krywbasem Krzywy Róg. W lipcu 2013 powrócił do Czornomorca Odessa, w którym grał do końca roku. 6 lutego 2014 podpisał kontrakt z Metałurhem Zaporoże. 2 stycznia 2015 opuścił zaporoski klub. W lutym 2015 przeszedł do Metalista Charków. 19 lipca 2016 przeszedł do irańskiego Persepolis FC. W połowie lutego 2017 anulował kontrakt z klubem, i wkrótce jako wolny agent zasilił skład PFK Oleksandrii. Latem 2017 opuścił klub z Oleksandrii. 13 października 2017 podpisał kontrakt z Olimpikiem Donieck. 6 stycznia 2018 opuścił Olimpik. 24 lutego 2018 został piłkarzem bruneiskiego DPMM FC, grającym w lidze singapurskiej. W marcu 2019 podpisał kontrakt z FK Witebsk, ale nie rozegrał żadnego meczu i 2 lipca 2019 rozwiązał kontrakt z białoruskim klubem.
Kariera reprezentacyjna.
W latach 2005–2007 występował w młodzieżowej reprezentacji Ukrainy. Wcześniej bronił barw juniorskiej reprezentacji U-17 oraz U-19.

</doc>
<doc id="2044249" url="https://pl.wikipedia.org/wiki?curid=2044249" title="Herb Ulanowa">
Herb Ulanowa

Herb Ulanowa – jeden z symboli miasta Ulanów i gminy Ulanów w postaci herbu.
Wygląd i symbolika.
Herb przedstawia na tarczy w polu błękitnym krzyż kawalerski złoty na barku srebrnej podkowy. Ze środka podkowy wychodzi strzała srebrna grotem na dół.
Herb nawiązuje do herbu szlacheckiego Dołęga, którym pieczętował się Stanisław Uliński, założyciel miasta.
Historia.
Herbem tym miasto posługiwało się od XVII wieku. 21 grudnia 1990 został ustanowiony uchwałą Rady Gminy i Miasta nr X/54/90.

</doc>
<doc id="2044251" url="https://pl.wikipedia.org/wiki?curid=2044251" title="Sosnowica (Góry Świętokrzyskie)">
Sosnowica (Góry Świętokrzyskie)

 Sosnowica (413 m n.p.m.) – zalesione wzniesienie Wzgórz Tumlińskich. Na południowym zboczu góry znajduje się kamieniołom – złoże triasowego piaskowica tumlińskiego, a po wschodniej stronie swe źródło ma Silnica.
Przez Sosnowicę przebiega Główny Szlak Świętokrzyski im. Edmunda Massalskiego z Gołoszyc do Kuźniaków.

</doc>
<doc id="2044252" url="https://pl.wikipedia.org/wiki?curid=2044252" title="Wyższa Szkoła Filologiczna">
Wyższa Szkoła Filologiczna



</doc>
<doc id="2044253" url="https://pl.wikipedia.org/wiki?curid=2044253" title="Stomil Grudziądz">
Stomil Grudziądz

Stomil Grudziądz – polski klub piłkarski z siedzibą w Grudziądzu, założony w 1925 roku. Rozwiązany w 1998 roku.
Historia.
Klub założono w 1925 r. przy fabryce Polski Przemysł Gumowy Towarzystwo Akcyjne, pod nazwą KS PePeGe Grudziądz. W 1930 roku drużyna awansowała do klasy A Pomorskiego ZOPN. Po likwidacji fabryki w 1935 r., drużyna została przejęta przez Pocztowe Przysposobienie Wojskowe i występowała pod nazwą PPW Grudziądz. W 1936 roku klub został wicemistrzem Pomorza za Gryfem Toruń. Po rundzie jesiennej sezonu 1938/39 piłkarze opuścili Pocztowe Przysposobienie Wojskowe i założyli nowy klub: Amatorski Klub Sportowy Grudziądz. 
Zespół występował łącznie 11 sezonów (w latach 1930-1940) w lidze okręgowej będącej przed wojną drugim poziomem rozgrywek w Polsce.
Reaktywowany w 1946 roku ponownie przy fabryce Polski Przemysł Gumowy jako KS Ruch Grudziądz. W 1970 roku fabryka została częścią Stomila i klub zmienił nazwę na KS Stomil Grudziądz. Klub pięciokrotnie grał w III lidze. Klub rozwiązano latem 1998 roku.

</doc>
<doc id="2044257" url="https://pl.wikipedia.org/wiki?curid=2044257" title="Ivan Dodig">
Ivan Dodig

Ivan Dodig (ur. 2 stycznia 1985 w Medziugoriu) – chorwacki tenisista, zwycięzca French Open 2015 i Australian Open 2021 w grze podwójnej oraz French Open 2018, French Open 2019, Wimbledonu 2019 i Australian Open 2022 w grze mieszanej, srebrny medalista igrzysk olimpijskich w Tokio (2020) w grze podwójnej, reprezentant kraju w Pucharze Davisa, olimpijczyk z Londynu (2012) i Tokio (2020).
Kariera tenisowa.
Karierę tenisową rozpoczął w 2004 roku.
Występując jako zawodowiec wygrał w grze pojedynczej 2 turnieje rangi ATP Challenger Tour. W rozgrywkach rangi ATP Tour Chorwat w lutym 2011 roku odniósł triumf w Zagrzebiu. Po drodze wyeliminował m.in. Ivana Ljubičicia, Guillermo Garcíę Lópeza, a w finale wynikiem 6:3, 6:4 Michaela Berrera. W połowie czerwca tegoż samego roku Dodig doszedł do finału w ’s-Hertogenbosch, na nawierzchni trawiastej, jednak w meczu finałowym uległ Dmitrijowi Tursunowowi.
W grze podwójnej Dodig wygrał 18 turniejów rangi ATP Tour, w tym French Open 2015 i Australian Open 2021, grając w parze z takimi partnerami jak: Mate Pavić, Marcelo Melo, Marcel Granollers, Rajeev Ram, Édouard Roger-Vasselin, Filip Polášek czy Austin Krajicek. Ponadto 25-krotnie przegrał finały w rozgrywkach deblowych ATP Tour, wliczając w to finały Wimbledonu 2013, French Open 2022 i igrzysk olimpijskich w Tokio (2020).
W 2016 Chorwat uczestniczył w przegranym finale gry mieszanej French Open, a jego partnerką była Sania Mirza. W styczniu 2017 Dodig wspólnie z Mirzą przegrali finał Australian Open. W czerwcu 2018 odniósł premierowe zwycięstwo w mikście, podczas French Open, partnerując Latishi Chan, z którą w finale pokonał parę Gabriela Dabrowski–Mate Pavić 6:1, 6:7(5), 10–8. Rok później obronili tytuł, pokonując tego samego miksta 6:1, 7:6(5). Trzeci mikstowy tytuł para Chan–Dodig wygrała podczas Wimbledonu 2019. Kolejne turniejowe zwycięstwo odniósł w 2022 roku podczas Australian Open, w którym partnerowała mu Kristina Mladenovic.
W 2012 roku zagrał na igrzyskach olimpijskich w Londynie. Z rywalizacji singlowej odpadł w 1. rundzie, natomiast w turnieju deblowym awansował razem z Marinem Čiliciem do ćwierćfinału. Na igrzyskach wystąpił ponownie w Tokio (2020). W grze podwójnej razem z Čiliciem awansowali do finału, w którym przegrali z Mekticiem i Paviciem. W grze mieszanej wspólnie z Dariją Jurak odpadli w pierwszej rundzie.
Od 2002 roku reprezentuje Chorwację w Pucharze Davisa. W 2016 osiągnął z zespołem narodowym finał, w którym Chorwaci przegrali 2:3 z Argentyną. Dodig zdobył punkt w meczu deblowym wspólnie z Marinem Čiliciem.
Najwyżej w rankingu ATP singlistów zajmował 29. miejsce (7 października 2013), a w rankingu deblistów 4. pozycję (8 czerwca 2015).

</doc>
<doc id="2044261" url="https://pl.wikipedia.org/wiki?curid=2044261" title="Amerykanistyka">
Amerykanistyka

Amerykanistyka () – dziedzina nauki badająca historię, kulturę, literaturę i społeczeństwo Stanów Zjednoczonych Ameryki, a także angielszczyznę amerykańską. Amerykanistyka to również kierunek studiów w szkole wyższej, którego przedmiotem dydaktyki i badań są wymienione dziedziny.

</doc>
<doc id="2044262" url="https://pl.wikipedia.org/wiki?curid=2044262" title="Monaster św. Katarzyny w Twerze">
Monaster św. Katarzyny w Twerze

Monaster św. Katarzyny – żeński klasztor prawosławny w Twerze, podlegający eparchii twerskiej.
Monaster został założony dekretem arcybiskupa twerskiego i kaszyńskiego Wiktora (Olejnika) z 15 czerwca 1996. Tym samym placówka filialna monasteru Wniebowstąpienia Pańskiego w Orszy zorganizowana wokół cerkwi św. Katarzyny w Twerze stała się samodzielną żeńską wspólnotą monastyczną. Jej pierwszą przełożoną została mniszka Julianna (Ritoniemi Kirsi). Do 2000 była ona równocześnie przełożoną monasteru w Orszy. W wymienionym roku otrzymała ona godność ihumeni i została zwolniona z obowiązków pełnionych we wspólnocie Wniebowstąpienia Pańskiego.
Kompleks budynków monasterskich składa się z cerkwi św. Katarzyny oraz św. Sergiusza z Radoneża, planowane jest również wzniesienie świątyni pod wezwaniem Ikony Matki Bożej „Władająca”. W 2001 obok cerkwi św. Katarzyny odbudowano jej zniszczoną wcześniej dzwonnicę. Całość zabudowań otacza sad owocowy. Mniszki pracują jako nauczycielki religii w kilku średnich szkołach w Twerze, prowadzą katechizację dla żołnierzy (również przygotowując ich do przyjęcia chrztu) oraz kursy teologiczne.
W 2008 wspólnotę zakonną tworzyło 8 mniszek i posłusznic.

</doc>
<doc id="2044263" url="https://pl.wikipedia.org/wiki?curid=2044263" title="Krajowa Rada Biblioteczna">
Krajowa Rada Biblioteczna

Krajowa Rada Biblioteczna – organ doradczy działający przy Ministrze Kultury i Dziedzictwa Narodowego. Rada została powołana na mocy Ustawy z dnia 27 czerwca 1997 r. o bibliotekach. Zmieniła ona nazwę i zadania Państwowej Rady Bibliotecznej utworzonej na mocy Ustawy z dnia 9 kwietnia 1968 r. o bibliotekach. Do jej zadań należy opiniowanie aktów prawnych dotyczących bibliotek, koordynowanie ogólnokrajowych przedsięwzięć bibliotecznych, stymulowanie rozwoju najważniejszych kierunków polskiego bibliotekarstwa, opiniowanie działań i inicjatyw istotnych dla rozwoju bibliotek oraz okresowa ocena działalności bibliotek i skuteczności polityki bibliotecznej.
W skład Rady powoływani są:
Skład Rady stanowić ma reprezentację opinii wszystkich środowisk powiązanych z bibliotekami i bibliotekarstwem. Członkowie Rady powoływani są przez Ministra Kultury i Dziedzictwa Narodowego na okres pięciu lat. Sposób funkcjonowania Rady określa Rozporządzenie Ministra Kultury i Dziedzictwa Narodowego z dnia 14 lutego 2012 r. w sprawie organizacji i trybu działania Krajowej Rady Bibliotecznej, które definiuje zasady wyboru przewodniczącego, powoływania zespołów problemowych, zwoływania posiedzeń, podejmowania uchwał, sporządzania protokołów i sprawozdań z działalności Rady.

</doc>
<doc id="2044267" url="https://pl.wikipedia.org/wiki?curid=2044267" title="KRB">
KRB



</doc>
<doc id="2044271" url="https://pl.wikipedia.org/wiki?curid=2044271" title="Diecezja Carcassonne i Narbonne">
Diecezja Carcassonne i Narbonne

Diecezja Carcassonne i Narbonne – diecezja Kościoła rzymskokatolickiego w południowej Francji. Została erygowana w 533 roku jako diecezja Carcassonne. W 1822 uzyskała obecne granice. Podczas reformy administracyjnej Kościoła francuskiego w 2002 została przeniesiona z metropolii Tuluzy do nowo powstałej metropolii Montpellier. W 2006 uzyskała obecną nazwę.

</doc>
<doc id="2044273" url="https://pl.wikipedia.org/wiki?curid=2044273" title="Heřmanovice">
Heřmanovice

Heřmanovice (niem. " Hermannstadt") – wieś gminna w północnej części Czech, w powiecie Bruntál. Położona jest pomiędzy Górami Opawskimi ("Zlatohorská vrchovina") a Wysokim Jesionikiem ("Hrubý Jeseník") – granicę stanowi tutaj rzeczka Opavice.
Historia.
Miejscowość po raz pierwszy wspomniana jest w nyskiej kronice z roku 1274 (według innych źródeł dopiero w roku 1339). Wchodziła ona w skład biskupiego księstwa nyskiego, jest więc jednym z niewielu skrawków historycznego Dolnego Śląska w kraju morawsko-śląskim. Do księstwa nyskiego Heřmanovice należały aż do 1850, kiedy dokonano jego sekularyzacji. W połowie XVI stulecia w okolicy zaczęto wydobywać rudę żelaza. W roku 1588 wybudowano renesansowy kościół św. Andrzeja, podległy parafii w Zlatych Horach – samodzielna parafia powstała w roku 1672. W roku 1727 założono w miejscowości klasztor franciszkański (jego położenie nie jest znane), a w roku 1739 rozpoczęto przebudowę kościoła w stylu barokowym.
W XIX wieku ówczesny Hermannstadt zaczął podlegać pod okręg sądowy Zukcmantel ("Zlaté Hory"). W roku 1869 uruchomiono pocztę.
W czasie I wojny światowej zginęło 91 miejscowych mężczyzn – upamiętnia ich pomnik z 1922 r., stojący przed kościołem. Po wojnie Heřmanovice na krótko stały się częścią Niemieckiej Austrii i prowincji Kraj Sudetów, a potem, po zajęciu terenu przez wojsko czeskie, włączono je do nowego państwa – Czechosłowacji.
W roku 1924 po raz pierwszy zaczęto używać czeskiej nazwy "Heřmanovice", ale wieś pozostała zamieszkana w znacznej większości przez Niemców – w roku 1930 na 2187 tylko 17 osób używało języka czeskiego jako ojczystego. Działały w niej (często już od XIX wieku) licznie niemieckie stowarzyszenia: "Landwirtschaftlicher Verein" (rolnicze), "Turnverein" (gimnastyczne), "Katholischer Deutscher Jugendbund" (katolickiej młodzieży), "Freiwilliger Feuerwehrverein" (strażaków-ochotników), "Gesangverein" (śpiewaczy), "Deutscher Kulturverband" (kulturalny), "Krieger- und Veteranenverein" (weteranów wojennych), "Spar- und Darlehenskasse" (kasa oszczędnościowa), "Jagdgenossenschaft" (myśliwych) i "Radfahrer-Verein „Goldoppa“" (rowerzystów).
W 1938 miejscowość została przyłączona do III Rzeszy, a drogą biegnącą przez Heřmanovice przejechał Adolf Hitler, wizytujący nowe nabytki Niemiec.
W czasie II wojny światowej w miejscowości i okolicy znajdowały się obozy dla jeńców alianckich – początkowo francuskich, potem sowieckich, oraz zestrzelonych lotników. Wielu z nich spoczywa na leśnym cmentarzu. Po wojnie miejscowych Niemców wysiedlono, a wieś mocno się wyludniła. Pod koniec lat 40. żyło tutaj jeszcze kilkuset Niemców, ale równie duża liczba Greków – uchodźców z Grecji po wojnie domowej, a oprócz nich także Czesi, Słowacy, Węgrzy, Czesi z Wołynia, a także rumuńscy Słowacy i Bułgarzy. W roku 1950 mieszkało w niej tylko 415 osób (dla porównania w 1939 – 2148). Ubyła także setka budynków. Obecnie także liczba mieszkańców (411 – w tym 325 Czechów, 5 Morawian i 3 Ślązaków, 43 Słowaków, 21 Niemców, 3 Polaków; podział wyznaniowy: 159 rzymskich katolików, 1 husyta, 3 ewangelików, 1 Świadek Jehowy, 169 bez wyznania, 71 nie podało) daleka jest od tej z przeszłości, kiedy Heřmanovice miały status miasta.
Współcześnie coraz większą rolę w Heřmanovicach zaczyna odgrywać turystyka – wychodzą stąd szlaki m.in. na Biskupią Kopę.
Nazwa wsi.
Na przestrzeni lat nazwa wsi, pochodząca od germańskiego słowa "hareman, herman" (imię Herman), ulegała przemianom:

</doc>
<doc id="2044274" url="https://pl.wikipedia.org/wiki?curid=2044274" title="Herb Dąbrowy Białostockiej">
Herb Dąbrowy Białostockiej

Herb Dąbrowy Białostockiej – jeden z symboli miasta Dąbrowa Białostocka i gminy Dąbrowa Białostocka w postaci herbu. Herb nadała Miejska Rada Narodowa w 1986 roku.
Wygląd i symbolika.
Herb przedstawia wizerunek zielonego dębu na biało-czerwonej tarczy herbowej. Dąb stoi na zielonej murawie.
Jest to herb mówiący, ponieważ dąb nawiązuje do nazwy miasta.

</doc>
<doc id="2044275" url="https://pl.wikipedia.org/wiki?curid=2044275" title="Diecezja Mende">
Diecezja Mende

Diecezje Mende – diecezja Kościoła rzymskokatolickiego w południowej Francji. Powstała w III wieku. W 1822 uzyskała swoje obecne granice. Podczas reformy administracyjnej Kościoła francuskiego z 2002 roku została przeniesiona ze zlikwidowanej wówczas metropolii Albi do nowo powołanej metropolii Montpellier.

</doc>
<doc id="2044278" url="https://pl.wikipedia.org/wiki?curid=2044278" title="Pere Riba">
Pere Riba

Pere Riba Madrid (ur. 7 kwietnia 1988 w Barcelonie) – hiszpański tenisista.
Kariera tenisowa.
W gronie profesjonalistów od 2003 roku.
W grze pojedynczej wygrał siedem turniejów rangi ATP Challenger Tour, natomiast w grze podwójnej zwyciężył w sześciu imprezach tej kategorii.
Najwyżej w rankingu singlistów sklasyfikowany był na 65. miejscu (16 maja 2011), a w rankingu deblistów na 81. pozycji (7 czerwca 2009).

</doc>
<doc id="2044280" url="https://pl.wikipedia.org/wiki?curid=2044280" title="Opowieści księżycowe">
Opowieści księżycowe

 – film japoński z 1953 roku w reżyserii Kenji Mizoguchiego.
Scenariusz filmu został oparty na opowiadaniach Akinari Uedy i Guya de Maupassanta.
Bibliografia.
Tłumaczenie tytułu według prof. Wiesława Kotańskiego:

</doc>
<doc id="2044282" url="https://pl.wikipedia.org/wiki?curid=2044282" title="OK Danilovgrad">
OK Danilovgrad

OK Danilovgrad – czarnogórski klub siatkarski z Danilovgradu. Jest jedną z sekcji klubu sportowego Danilovgrad.
Rozgrywki międzynarodowe.
Klub OK Danilovgrad nie występował dotychczas w rozgrywkach międzynarodowych.
Medale, tytuły, trofea.
"brak"

</doc>
<doc id="2044283" url="https://pl.wikipedia.org/wiki?curid=2044283" title="Danilovgrad (piłka siatkowa)">
Danilovgrad (piłka siatkowa)



</doc>
<doc id="2044284" url="https://pl.wikipedia.org/wiki?curid=2044284" title="Jiangsu Classic 2009">
Jiangsu Classic 2009

Jiangsu Classic 2009 był nierankingowym zaproszeniowym turniejem snookerowym. Rozegrany został w dniach 4 – 7 czerwca 2009 roku w chińskim mieście Wuxi. Sponsorem turnieju była firma Wuzhou International.
W turnieju wzięło udział 12 zawodników: 10 zaproszonych z czołowej 16. rankingu, oraz 2 zawodników z Chin, którzy otrzymali "dziką kartę".
Obrońcą tytułu był Chińczyk Ding Junhui, który przegrał w finale z reprezentantem Irlandii Północnej, Markiem Allenem 0-6. Dla Allena był to pierwszy tytuł w karierze.
W Polsce turniej ten nie był transmitowany przez żadną stację telewizyjną, ani radiową.
Nagrody.
Zwycięzca: £20 000
II miejsce: £9 000
Półfinalista: £4 000
Trzecie miejsce w grupie: £2 000
Czwarte miejsce w grupie: £1 000
Nagroda za udział w turnieju dla zaproszonych z czołowej 16. rankingu: £2 500
Najwyższy break turnieju: £1 000
Łączna pula nagród: £64 000
Faza grupowa turnieju.
Grupa A.
Wyniki spotkań:
(breaki powyżej 50 punktów wyszczególniono w nawiasie)breaki powyżej 100 punktów zostały pogrubione
Grupa B.
Wyniki spotkań:
(breaki powyżej 50 punktów wyszczególniono w nawiasie)breaki powyżej 100 punktów zostały pogrubione

</doc>
<doc id="2044286" url="https://pl.wikipedia.org/wiki?curid=2044286" title="Vaidas Slavickas">
Vaidas Slavickas

Vaidas Slavickas (ur. 26 lutego 1986 w Mariampolu) – litewski piłkarz, wychowanek klubu Sūduva Mariampol, od 2013 roku piłkarz drużyny Ekranas Poniewież. Występuje na pozycji pomocnika. W reprezentacji Litwy zadebiutował w 2008 roku. Do tej pory rozegrał w niej jedno spotkanie (stan na 28 marca 2013).

</doc>
<doc id="2044287" url="https://pl.wikipedia.org/wiki?curid=2044287" title="Albańska Deklaracja Niepodległości">
Albańska Deklaracja Niepodległości

Albańska Deklaracja Niepodległości (alb. "Deklarata e Pavarësisë") – dokument podpisany 28 listopada 1912 we Wlorze ogłaszający powstanie niepodległego państwa albańskiego.
Tło wydarzeń.
W wyniku klęski Imperium Osmańskiego w I wojnie bałkańskiej ziemie zdominowane przez ludność albańską znalazły się pod kontrolą sojuszników bałkańskich (Czarnogóry, Serbii i Grecji) co groziło ich rozbiorem. W sytuacji, kiedy część terytoriów albańskich znajdowała się jeszcze pod kontrolą Turcji, a twierdze w Szkodrze i Janinie stawiały opór, grupa albańskich działaczy narodowych zdecydowała się zebrać i podjąć decyzję, co do przyszłości ziem albańskich.
Zgromadzenie we Wlorze.
Początkowe plany, aby zgromadzenie delegatów rozpoczęło obrady w Durrësie, nie powiodły się z uwagi na postępy armii serbskiej. W tej sytuacji na miejsce zgromadzenia wybrano stosunkowo bezpieczną Wlorę. Z pomocą Austro-Węgier do Albanii dotarł główny organizator Zgromadzenia - Ismail Qemali, który do portu w Durrësie dopłynął austro-węgierskim parowcem, a stamtąd udał się konno w kierunku Wlory. Do miasta zaproszono 83 delegatów, ale tylko 37 z nich (z uwagi na toczące się działania wojenne) udało się dotrzeć na miejsce w odpowiednim czasie. Pozostali docierali do miasta w kolejnych dniach, kiedy Zgromadzenie kontynuowało obrady.
28 listopada 1912 o godzinie 16 czasu miejscowego zebrani we Wlorze delegaci rozpoczęli obrady w domu należącym do Xhemila beja. Obradom przewodniczył Ismail Qemali, który w długim przemówieniu wyjaśnił zebranym delegatom obecną sytuację polityczną, podkreślając, że Albańczycy zawsze byli wierni Imperium Osmańskiemu, ale też nigdy nie zapomnieli swojego języka i swojej odrębności. W sytuacji, w której rząd osmański nie bierze pod uwagę interesów Albańczyków, mimo ich wiernej służby dla imperium. W obecnej sytuacji nie ma możliwości ocalenia Albanii przez walkę zbrojną i konieczne w opinii Qemala stało się oddzielenie Albanii od Imperium Osmańskiego. Delegaci poparli jednomyślnie stanowisko Qemala i podpisali uzgodniony tekst Deklaracji Niepodległości. Delegaci wyrazili wolę zachowania integralności terytorialnej ziem albańskich, wraz z Kosowem, a także neutralności wobec toczących się działań wojennych. Z uwagi na sytuację na froncie deklaracja nie miała większego znaczenia dla pozostałych państw. Decyzje podjęte na Konferencji Ambasadorów w Londynie (17 grudnia 1912) oznaczały de facto uznanie niepodległości Albanii, ale określanie jej statusu trwało do lipca 1913, kiedy to mocarstwa europejskie zgodziły się uznać Albanię jako neutralne, suwerenne i dziedziczne księstwo. 4 grudnia 1912 utworzono rząd, na czele którego stanął Ismail Qemal.
Tekst deklaracji.
Po ogłoszeniu Deklaracji Ismail Qemali wygłosił przemówienie do zebranego tłumu, a o 17.30 wciągnięto na maszt flagę albańską. Pełny tekst deklaracji niepodległości opublikowano w czasopiśmie "Perlindja e Shqypenies" (pełniącego funkcję dziennika urzędowego rządu albańskiego).
Delegaci.
79 delegatów, którzy uczestniczyli w obradach we Wlorze określa się w albańskiej tradycji pojęciem "ojcowie narodu" (alb. "Baballaret e kombit"). Na zachowanym dokumencie znajduje się jednak tylko 40 podpisów.

</doc>
<doc id="2044288" url="https://pl.wikipedia.org/wiki?curid=2044288" title="Barbara Niemiec">
Barbara Niemiec

Barbara Krystyna Niemiec (ur. 13 lipca 1943 w Krakowie, zm. 8 stycznia 2014 tamże) – polska filolog, nauczyciel akademicki i działaczka polityczna, dziennikarka, w latach 1991–1993 członek Trybunału Stanu.
Życiorys.
Po ukończeniu nauki w IX Liceum Ogólnokształcącym im. Józefy Joteyko w Krakowie studiowała filologię polską na Uniwersytecie Jagiellońskim (1961–1966). W latach 1966–1970 była pracownikiem naukowym UJ, zaś od 1970 do 1974 wykonywała pracę nauczycielki w krakowskich szkołach. W 1977 uzyskała stopień doktora. W latach 1977–1979 zatrudniona w Instytucie Kształcenia Nauczycieli, zaś od 1979 w Instytucie Pedagogicznym UJ. W 1980 wstąpiła do NSZZ „Solidarność”, w czasie stanu wojennego była redaktorem prasy podziemnej.
W latach 1991–1993 zasiadała w Trybunale Stanu z rekomendacji „Solidarności”. W wyborach 1991, 1993, 1997 i 2005 bez powodzenia ubiegała się o mandat parlamentarzystki (dwukrotnie z ramienia NSZZ „Solidarność”, następnie z listy Ruchu Odbudowy Polski i Ligi Polskich Rodzin).
Zasiadała w Komisji Profilaktyki i Ochrony Zdrowia Rady Miejskiej w Krakowie (1994–1998). Była członkinią Rady Programowej Polskiego Radia w Krakowie (1995–1999). Od 1995 współpracowała z „Tygodnikiem Solidarność”. Była także adiunktem w Katedrze Pedagogiki Społeczno-Opiekuńczej Wydziału Pedagogicznego Wyższej Szkoły Filozoficzno-Pedagogicznej „Ignatianum” w Krakowie.
Po powstaniu IPN zaangażowała się w działalność grupy „Ujawnić prawdę” dążącej do naświetlenia kwestii współpracy działaczy krakowskiej opozycji ze Służbą Bezpieczeństwa.
W 2006 prezydent Lech Kaczyński odznaczył ją Krzyżem Kawalerskim Orderu Odrodzenia Polski. 11 grudnia 2011 odznaczona została Medalem „Niezłomnym w słowie”.

</doc>
<doc id="2044289" url="https://pl.wikipedia.org/wiki?curid=2044289" title="Zamek w Prószkowie">
Zamek w Prószkowie

Zamek w Prószkowie - renesansowy zamek znajdujący się w Prószkowie. 
Opis.
Zamek to kompleks o cechach palazzo in fortezza, murowany z cegły, trzykondygnacyjny, podpiwniczony, wzniesiony na planie czworoboku z prostokątnym dziedzińcem wewnętrznym, dwiema wieżami w elewacji frontowej i masywnymi, zaostrzonymi pawilonami w części tylnej, o cechach bastionowych. W kompleksie zachowały się częściowo renesansowe portale (w tym frontowy, z tablicą erekcyjną z 1563 roku), barokowe dekoracje wnętrz (m.in. w kaplicy), na dziedzińcu sześcioboczna fontanna z XVIII wieku, na elewacjach zewnętrznych fragmenty renesansowych sgraffit (odkrytych w 1934 roku). Wokół zamku park krajobrazowy z przełomu XVIII i XIX wieku oraz relikty umocnień (m.in. basteja od strony ul. Młyńskiej). 
Renesansowe założenie wzniósł w roku 1563 właściciel Prószkowa, Georg von Proskau, najpewniej na miejscu wcześniej istniejącego założenia obronnego, wykorzystującego naturalne wzniesienie, opadające mocno w kierunku południowym i zachodnim. Kompleks zrealizowano na planie prostokąta, z krużgankowym dziedzińcem (podobnie jak na zamku w Niemodlinie i Brzegu). Elewacje otrzymały sgraffitowe dekoracje (sceny alegoryczne, batalistyczne i mitologiczne, również postacie filozofów i sławnych mężów), w roku 1613 pałac został rozbudowany. W czasie wojny trzydziestoletniej, w roku 1644, Prószków i pałac zniszczyły oddziały szwedzkie. W latach 1677-83 Georg Christoph von Proskau odbudował założenie, w zgodzie z barokowymi tendencjami. Pracami kierował architekt Giovanni Seregno, pochodzący z Toskanii, odpowiedzialny również za wzniesienie kościoła św. Jerzego w Prószkowie. Skrzydło frontowe otrzymało wtedy wieże w obecnym kształcie, zamurowano również krużganki, zachowano większość pierwotnych podziałów wnętrz, wokół pałacu powstały bastionowe umocnienia, zniwelowane w XIX wieku. 
W roku 1763 w północnej oficynie zamku Leopold von Proskau założył fabrykę fajansu. Po wygaśnięciu rodu w 1769 roku, dobra prószkowskie przeszły w posiadanie spowinowaconego z rodem dotychczasowych właścicieli, księcia . Następnie pałac został sprzedany w roku 1783 królowi pruskiemu Fryderykowi II za ⅓ miliona dukatów. W roku 1853 pałac strawił pożar, skutkiem czego fabryka fajansu została zamknięta, a wnętrza pałacu zaczął wykorzystywać Zakład Rolniczy przekształcony potem w Królewską Akademię Rolniczą. Od roku 1881 kompleks był zajmowany przez seminarium nauczycielskie, następnie szpital (od 1930 dla chorych umysłowo). Obecnie mieści się w nim Dom Pomocy Społecznej.
Linki zewnętrzne.
Rzut architektoniczny zamku w zasobach cyfrowych Politechniki Wrocławskiej.

</doc>
<doc id="2044290" url="https://pl.wikipedia.org/wiki?curid=2044290" title="G Data AntiVirus">
G Data AntiVirus

G Data AntiVirus – program antywirusowy firmy G Data CyberDefense, zapewniający ochronę przed zagrożeniami płynącymi z sieci Internet: wirusy, robaki, konie trojańskie, oprogramowanie szantażujące, reklamowe, szpiegujące i inne formy szkodliwego kodu. Program obsługuje systemy Windows 7, Windows 8, Windows 8.1, Windows 10 oraz macOS i wykorzystuje dwa skanery antywirusowe: G-Data i Bitdefender.
Dostępnych jest kilka wersji programu:

</doc>
<doc id="2044292" url="https://pl.wikipedia.org/wiki?curid=2044292" title="10 Armia (Imperium Rosyjskie)">
10 Armia (Imperium Rosyjskie)

10 Armia – związek operacyjny Armii Imperium Rosyjskiego w okresie I wojny światowej.
Historia.
Dowództwo i sztab polowy 10 Armii utworzono w sierpniu 1914 roku. Rozformowana w początku 1918. Walczyła w okresie I wojny światowej w składzie Frontu Północno-Zachodniego od sierpnia 1914 do sierpnia 1915 i w składzie Frontu Zachodniego od sierpnia 1915 do początku 1918.
Struktura organizacyjna.
W jej skład w okresie wojny wchodziły:

</doc>
<doc id="2044293" url="https://pl.wikipedia.org/wiki?curid=2044293" title="Mistrzostwa Świata w Piłce Nożnej 1990 (eliminacje strefy UEFA)">
Mistrzostwa Świata w Piłce Nożnej 1990 (eliminacje strefy UEFA)

Eliminacje do MŚ w piłce nożnej 1990 strefy UEFA odbyły się w latach 1988–1989.
Format rozgrywek.
W eliminacjach wzięły udział 32 reprezentacje (Włochy miały zapewniony awans jako gospodarz turnieju). Zostały one podzielone na 4 grupy po 5 ekip i 3 grupy po 4 ekipy. Awans uzyskali zwycięzcy grup, zespoły z drugich miejsc z grup po 5 drużyn oraz dwie najlepsze zespoły z drugich miejsc z pozostałych grup.
Losowanie.
Losowanie grup odbyło się w Zurychu, 12 grudnia 1987. Drużyny z 5 koszyków zostały rozlosowane do 7 grup. Podział na koszyki ustalono 10 dni wcześniej

</doc>
<doc id="2044294" url="https://pl.wikipedia.org/wiki?curid=2044294" title="Feliks Rogoziński">
Feliks Rogoziński

Feliks Rogoziński herbu Abdank, (ur. 29 sierpnia 1879 w Warszawie, zm. 10 stycznia 1940 Sachsenhausen), zoolog, profesor Uniwersytetu Jagiellońskiego. Specjalista w zakresie biochemii i fizjologii zwierząt. 
Życiorys.
Był synem Jana Tadeusza prezesa Prokuratorii Generalnej Królestwa Polskiego i Ludwiki z Minterów, wnukiem przemysłowca Karola Juliusza Mintera. Egzamin dojrzałości zdał w 1897 w V Gimnazjum Klasycznym w Warszawie, a następnie wstąpił na Wydział Przyrodniczy Uniwersytetu Warszawskiego, który ukończył w 1901 ze stopniem kandydata nauk fizyko-matematycznych. W latach 1901–1903 pracował w laboratorium botanicznym UW, gdzie zajmował się rozwojem drożdży pod wpływem chininy oraz w gabinecie botanicznym Warszawskiego Instytutu Politechnicznego. Następnie przeniósł się do Krakowa gdzie w latach 1903–1916 był asystentem w Katedrze Hodowli Zwierząt i Mleczarstwa na Studium Rolniczym Wydziału Filozoficznego UJ. 31 maja 1905 uzyskał na tym Wydziale tytuł doktora filozofii na podstawie pracy "O rozkładzie kazeiny przez niektóre bakterie fermentacji mlekowej, wyhodowane z sera ementalskiego". Przez następne 2 lata przebywał na studiach naukowych za granicą w Berlinie i w Strassburgu. W okresie prowadził badania nad produktami rozkładu białka surowicy krwi pod wpływem soku trzustkowego. Po powrocie do kraju uzyskał 14 września 1910 veniam legendi na UJ jako docent prywatny fizjologii i nauki żywienia zwierząt domowych, po przedstawieniu pracy "Przyczynki do znajomości wymiany fosforu w ustroju zwierzęcym" W 1910 ponownie otrzymał stypendium AU i wyjechał na studia de Instytutu Pasteura w Paryżu, a następnie przebywał w Heidelbergu. W 1916 mianowany został tytularnym profesorem nadzwyczajnym i w tym samym okresie zaproponowano mu przejście do Instytutu Gospodarstwa Wiejskiego w Puławach. Było to jedną z przyczyn przyspieszenia decyzji władz o utworzeniu nowej Katedry Fizjologii i Nauki Żywienia Zwierząt Domowych na UJ oraz mianowaniu Rogozińskiego rzeczywistym profesorem nadzwyczajnym 1 października 1917, a następnie 1 kwietnia 1920 – profesorem zwyczajnym. Katedrą kierował do wybuchu II wojny światowej w 1939. Był faktycznym twórcą i organizatorem tej placówki, umożliwiającej prowadzenie pierwszych w Polsce badań fizjologii żywienia związanych z potrzebami rolnictwa krajowego. W 1920 był dyrektorem Studium Rolniczego UJ, a po przekształceniu Studium w Wydział dziekanem 1926 i 1937 i prodziekanem 1927–1930 Wydziału Rolniczego. W 1938 odznaczony Krzyżem Komandorskim Orderu Odrodzenia Polski. Należał do Międzynarodowej Unii Chemicznej z ramienia której uczestniczył w kongresach w 1934 w Madrycie, 1937 w Zurichu, w 1938 w Rzymie. Aresztowany w trakcie Sonderaktion Krakau, został wywieziony do obozu koncentracyjnego w Sachsenhausen. Załamany psychicznie, odmawiał przyjmowania pokarmów zmarł na zapalenie płuc. Urnę z prochami profesora pochowano na Cmentarzu Rakowickim (kwatera VIII rząd 4, miejsce 19).

</doc>
<doc id="2044299" url="https://pl.wikipedia.org/wiki?curid=2044299" title="Pejzaż we mgle">
Pejzaż we mgle

Pejzaż we mgle (gr. "Topio stin omichli") – grecko-francusko-włoski film fabularny z 1988 roku w reżyserii Theo Angelopoulosa.
Fabuła.
Alexandros i Voula, rodzeństwo, to dzieci, które postanawiają opuścić matkę i Grecję, wyruszając w podróż w poszukiwaniu swojego ojca, który prawdopodobnie mieszka w Niemczech. Ojca nie znają i nigdy go nie widziały. Po drodze spotykają wielu ludzi, np. trupę aktorską (aluzja do wcześniejszego filmu Angelopoulosa "Podróż komediantów"), i napotykają niebezpieczeństwa. W końcu przekraczają rzekę i myślą, że dotarły do upragnionego celu.
Nagrody.
45. MFF w Wenecji (1988):
39. MFF w Berlinie (1989):
Europejska Nagroda Filmowa (1989):
W 1989 film został wyselekcjonowany jako oficjalny grecki kandydat do nagrody Amerykańskiej Akademii Filmowej w kategorii najlepszy film nieanglojęzyczny, ale ostatecznie nie uzyskał nominacji.

</doc>
<doc id="2044300" url="https://pl.wikipedia.org/wiki?curid=2044300" title="Krajobraz we mgle">
Krajobraz we mgle



</doc>
<doc id="2044303" url="https://pl.wikipedia.org/wiki?curid=2044303" title="Stanisław Maziarski">
Stanisław Maziarski

Stanisław Wincenty Maziarski (ur. 27 kwietnia 1873 w Tarnowie, zm. 7 lipca 1956 w Krakowie) – lekarz histolog.
Życiorys.
Syn Wincentego i Honoraty z Trochanowskich. W latach 1891–1897 studiował medycynę na Uniwersytecie Jagiellońskim, wśród jego wykładowców byli m.in. Kazimierz Kostanecki i Napoleon Cybulski, w 1897 uzyskał stopień doktora wszech nauk lekarskich. W 1900 przedstawił pracę habilitacyjną "O budowie i podziale gruczołów", a następnie wyjechał uzupełniać wykształcenie do Nancy i Monachium. Po powrocie został asystentem w Katedrze Fizjologii, a od 1904 w Katedrze Histologii. W 1907 został mianowany na profesora nadzwyczajnego i powierzono mu stanowisko kierownika Katedry Histologii (zajmował je do 31 grudnia 1950), w 1911 został profesorem zwyczajnym. Od 1904 do 1950 był profesorem Uniwersytetu Jagiellońskiego. W latach 1914–1918 służył jako lekarz pospolitego ruszenia w armii Austro-Węgier podczas I wojny światowej, w latach 1918–1921 w randze podpułkownika w armii polskiej. W latach 1916–1917 oraz 1922–1925 był dziekanem Wydziału Lekarskiego UJ, a w latach 1933–1936 rektorem Uniwersytetu. Od 1927 członek Polskiej Akademii Umiejętności, do 1930 członek korespondent, następnie członek czynny, w latach 1930–1948 sekretarz Wydziału III. Aresztowany podczas Sonderaktion Krakau wywieziony do obozu Sachsenhausen wrócił do Krakowa w lutym 1940 w bardzo złym stanie zdrowia. Brał udział w tajnym nauczaniu od listopada 1942 wykładał i prowadził ćwiczenia z histologii. Po II wojnie kierował katedrą histologii do przejścia na emeryturę w grudniu 1950. W 1952 otrzymał nagrodę państwową I stopnia.
Prowadził badania głównie nad systematyką gruczołów oraz strukturą jądra komórkowego i jego rolą w procesie wydzielania, dotyczące ślinianek, układu wydalniczego pierścienic, tkanki mięśniowej. 
Zmarł w Krakowie. Pochowany został na Cmentarzu Rakowickim (kwatera GB-wsch-6).
Od 27 września 1904 był mężem Stanisławy Krzyszkowskiej, z którą miał synów: Kazimierza i Juliana. Jego wnukiem był dziennikarz Jacek Maziarski, a prawnukiem jest Wojciech Maziarski.
W Tarnowie znajduje się dziś ulica jego imienia.

</doc>
<doc id="2044306" url="https://pl.wikipedia.org/wiki?curid=2044306" title="Janusz Cegliński">
Janusz Cegliński

Janusz Cegliński (ur. 6 kwietnia 1949 w Gdańsku) – polski koszykarz, występujący na pozycjach silnego skrzydłowego lub środkowego, reprezentant Polski, olimpijczyk.
Życiorys.
Wychowanek Wybrzeża Gdańsk, z którym zdobył cztery mistrzostwa Polski (1971, 1972, 1973, 1978) i dwa wicemistrzostwa (1970, 1980) oraz czterokrotnie sięgał po Puchar Polski. Rekordzista klubu pod względem liczby występów – 425 meczów oraz drugi zawodnik w historii klubu po Edwardzie Jurkiewiczu w klasyfikacji najlepszych strzelców - 4555 punktów. Kończył karierę sportową grą w lidze węgierskiej.
W reprezentacji rozegrał w latach 1971–1977 151 spotkań, w których zdobył 1417 punktów.
Syn Kazimierza i Julianny Plewińskiej, absolwent gdańskiego Liceum Gastronomicznego. Przedsiębiorca (piekarz - cukiernik). Żonaty (od 28 kwietnia 1974 z Ewą Domańską), ma dwóch synów (Grzegorza i Jacka). Mieszka w Gdańsku. W 2006 roku otrzymał "Medal 60-lecia OZKosz Gdańsk".

</doc>
<doc id="2044307" url="https://pl.wikipedia.org/wiki?curid=2044307" title="Híradó">
Híradó

Híradó – główny program informacyjny MTVA, nadawany w I i II kanale w czasach Węgierskiej Republiki Ludowej i obecnie. W latach komunizmu był głównym ośrodkiem propagandy władz, mogącym oddziaływać na całe społeczeństwo, dzisiaj jest jednym z największych serwisów informacyjnych MTVA. Główne wydanie rozpoczyna się o 19:30 w M1.
Historia.
Pierwszym redaktorem i twórcą Híradó w 1957 roku była Matuz József, piastowała ona stanowisko kierownika dziennika do 1985 roku – to najdłużej zajmowane stanowisko redaktora naczelnego tego typu programu w całej Europie. Pierwsze wydanie Híradó w dniu 2 lipca 1957 roku miało charakter telewizyjnej kroniki filmowej, od 1958 roku nadawane było kilka razy w tygodniu ze studia reporterskiego. Od 1960 roku program rozpoczyna się punktualnie o godzinie 19:30. W 1979 roku ukazało się pierwsze kolorowe wydanie programu. Po przemianach ustrojowych w 1989 roku w przeciwieństwie od innych dzienników telewizyjnych w krajach bloku wschodniego program nie zmienił swojej nazwy i pod tą samą nazwą program jest emitowany do dziś. Tym samym jest jednym z najdłużej emitowanych programów informacyjnych w Europie nadawanym pod tą samą nazwą.

</doc>
<doc id="2044308" url="https://pl.wikipedia.org/wiki?curid=2044308" title="Schetyna">
Schetyna



</doc>
<doc id="2044309" url="https://pl.wikipedia.org/wiki?curid=2044309" title="Pijany anioł">
Pijany anioł

 – japoński film z 1948 roku w reżyserii Akiry Kurosawy, pierwszy z szesnastu filmów Kurosawy z udziałem Toshirō Mifune.
Historia osadzona jest w powojennej Japonii i opowiada o zmagającym się z problemem alkoholowym lekarzu, który leczy młodego gangstera, rannego w wojnie gangów.

</doc>
<doc id="2044311" url="https://pl.wikipedia.org/wiki?curid=2044311" title="Monaster Wniebowstąpienia Pańskiego w Orszy">
Monaster Wniebowstąpienia Pańskiego w Orszy

Monaster Wniebowstąpienia Pańskiego – od momentu powstania do 1903 męski, a następnie żeński klasztor prawosławny w Orszy, podległy eparchii twerskiej.
Historia.
Klasztor męski.
Męski monaster Wniebowstąpienia Pańskiego został założony najpóźniej w XIV w. u ujścia rzeki Orszy do Wołgi. Pierwsze pisemne informacje o nim pochodzą z XV stulecia, gdy książę twerski Borys Aleksandrowicz ufundował drewnianą cerkiew Wniebowstąpienia Pańskiego dla już istniejącej wspólnoty monastycznej. W II połowie XVI stulecia obiekt ten został rozebrany; na jego miejscu powstała kamienna świątynia, poświęcona w 1567 przez św. Warsonofiusza Twerskiego. Klasztor był szczególnie ceniony jako ośrodek sztuki ikonopisarskiej. Mnisi Hiob i Nifont napisali m.in. pierwszą ikonę św. Nilusa ze Stołobny.
Monaster został kilkakrotnie napadnięty w czasie wojen polsko-rosyjskich XVII w.; w czasie jednej z napaści zginęli wszyscy mieszkańcy klasztoru. W rezultacie poniesiony w ten sposób strat klasztor nigdy nie odzyskał dawnej pozycji. W 1649 stracił status niezależnego monasteru.
Klasztor żeński.
Do formalnego zamknięcia męskiego monasteru w Orszy doszło w 1903, gdy na mocy dekretu arcybiskupa twerskiego Dymitra (Sambikina) w jego zabudowaniach zamieszkała żeńska wspólnota monastyczna, filia monasteru Zmartwychwstania Pańskiego w Nowotorżoku. W 1913 w klasztorze zamieszkiwało ok. 140 mniszek i posłusznic. Na ich potrzeby dokonany został remont całego kompleksu zabudowań. Mniszki prowadziły szkołę dla dzieci chłopskich, szpital, zaś od 1914 także przytułek dla sierot po poległych rosyjskich żołnierzach.
W 1919 z polecenia nowych, bolszewickich władz Rosji monaster został zlikwidowany, zaś wspólnota zakonna rozproszona. Dalsze losy mniszek są nieznane. Do 1937 główna cerkiew klasztorna pełniła funkcje świątyni parafialnej; w wymienionym roku zamieniono ją na magazyn zboża w miejscowym kołchozie. Większość wyposażenia klasztornych cerkwi została wywieziona; najcenniejsza ikona, kopia Fiodorowskiej Ikony Matki Bożej, znalazła się w galerii malarstwa w Twerze. Dawne zabudowania mieszkalne zaadaptowano na szkołę z internatem.
Odnowienie życia monastycznego.
W 1992 państwo rosyjskie zwróciło Rosyjskiemu Kościołowi Prawosławnemu budynki monasteru w Orszy, co pozwoliło na ponowną organizację żeńskiego życia mniszego w tym miejscu dekretem Świętego Synodu z 21 października 1992. W 1996 została wzniesiona drewniana cerkiew św. Sawwacjusza Twerskiego, która stała się główną świątynią monasteru. Nabożeństwa były odprawiane również w tej części soboru Wniebowstąpienia Pańskiego, w której ocalały fragmenty dawnych fresków. Pierwszą przełożoną odrodzonego klasztoru została mniszka Julianna (Ritoniemi Kirsi), przeniesiona w 1996 do monasteru św. Katarzyny w Twerze (usamodzielnionej filii klasztoru w Orszy). Zastąpiła ją mniszka Eupraksja (Inber). Cały czas w monasterze trwały prace remontowe w budynkach mieszkalnych oraz głównym soborze.
Zakonnice prowadzą przytułek dla dziewcząt, prowadzą kursy teologiczne koordynowane przez mniszki z monasteru św. Katarzyny w Twerze oraz uczą religii w jednym z gimnazjów w Twerze. Klasztor dysponuje 100 ha ziemi z ogrodem i pasieką. W monasterze w 2008 przebywało 12 mniszek i posłusznic.

</doc>
<doc id="2044312" url="https://pl.wikipedia.org/wiki?curid=2044312" title="Leos Skoda">
Leos Skoda



</doc>
<doc id="2044313" url="https://pl.wikipedia.org/wiki?curid=2044313" title="Krajowa Izba Producentów Audiowizualnych">
Krajowa Izba Producentów Audiowizualnych

Krajowa Izba Producentów Audiowizualnych (KIPA) – samorząd gospodarczy polskiego rynku audiowizualnego, zrzesza ponad 100 producentów filmowych i telewizyjnych. Powołana została w listopadzie 2000 roku. Prezesem pierwszej kadencji był Dariusz Jabłoński. Od 2004 roku do czerwca 2019 roku na czele KIPA stał Maciej Strzembosz. W czerwcu 2019 Prezesem KIPA została wybrana Alicja Grawon-Jaksik. 
Jako cele statutowe Izby określono m.in.:

</doc>
<doc id="2044314" url="https://pl.wikipedia.org/wiki?curid=2044314" title="8 Armia (Imperium Rosyjskie)">
8 Armia (Imperium Rosyjskie)

8 Armia – związek operacyjny Armii Imperium Rosyjskiego w okresie I wojny światowej.
Dowództwo i sztab polowy 8 Armia utworzono w sierpniu 1914 roku na bazie kijowskiego Okręgu Wojskowego. Rozformowana w początku 1918. W okresie I wojny światowej była w składzie Frontu Południowo-Zachodniego od lipca 1914 do sierpnia 1917 i w składzie Frontu Rumuńskiego od sierpnia 1917 do początku 1918.
W jej skład w okresie wojny wchodziły:

</doc>
<doc id="2044315" url="https://pl.wikipedia.org/wiki?curid=2044315" title="Giedrius Slavickas">
Giedrius Slavickas

Giedrius Slavickas (ur. 3 października 1982) – litewski piłkarz, grający w Kruoja Pokroje. Występuje na pozycji pomocnika. W reprezentacji Litwy zadebiutował w 2002 roku. W latach 2002-2003 rozegrał w niej dwa mecze.

</doc>
<doc id="2044316" url="https://pl.wikipedia.org/wiki?curid=2044316" title="OK Budva">
OK Budva

OK Budva – czarnogórski klub siatkarski z Budvy. W latach 2006-2010 występował w I lidze czarnogórskiej. Po sezonie 2009/2010 zakończył swoją działalność.
Po rozwiązaniu klubu w 2018 roku powołano do życia nowy klub pod nazwą OK Budva. Zdobył on dwukrotnie mistrzostwo Czarnogóry oraz dwukrotnie Puchar Czarnogóry.
Rozgrywki międzynarodowe.
Klub OK Budva występował w eliminacjach do Ligi Mistrzów oraz w Pucharze CEV w sezonie 2019/2020.
Kadra.
Sezon 2009/2010

</doc>
<doc id="2044317" url="https://pl.wikipedia.org/wiki?curid=2044317" title="Obóz przejściowy w kościele św. Wojciecha na Woli">
Obóz przejściowy w kościele św. Wojciecha na Woli

Obóz przejściowy w kościele św. Wojciecha na Woli – przejściowy obóz dla ludności cywilnej, utworzony przez Niemców w pierwszych dniach powstania warszawskiego na terenie kościoła św. Stanisława Biskupa w dzielnicy Wola, nazywanego zwyczajowo kościołem św. Wojciecha. 
Kościół stanowił punkt zborny dla wypędzanych mieszkańców północnych dzielnic Warszawy, którzy w fatalnych warunkach sanitarnych zmuszeni byli oczekiwać tam na wywiezienie do obozu przejściowego w Pruszkowie. W czasie powstania warszawskiego przez kościół św. Wojciecha przeszło około 90 000 mieszkańców Warszawy. Ponadto w jego okolicach funkcjonariusze SS zamordowali ponad 400 osób. Ofiarami byli zazwyczaj mężczyźni, których podejrzewano o udział w powstaniu, lub osoby podejrzewane o żydowskie pochodzenie.
Utworzenie obozu dla ludności cywilnej.
Siły niemieckie przejęły kontrolę nad kościołem św. Wojciecha (ulica Wolska 76) i jego najbliższą okolicą już w pierwszym dniu powstania warszawskiego. Początkowo rozlokowali się tam saperzy Wehrmachtu, później – jednostki niemieckiej żandarmerii przybyłe z Kraju Warty. Z zeznań złożonych po wojnie przez księdza proboszcza Wacława Murawskiego wynikało, że pierwszą grupę ludności cywilnej (byli to mieszkańcy najbliższych domów przy ulicy Wolskiej) przyprowadzono do kościoła już 2 sierpnia 1944. Kolejne, początkowo niewielkie, grupy wypędzonych trafiły tam 3 i 4 sierpnia. Składały się zazwyczaj z kobiet i małych dzieci, gdyż w pierwszych dniach powstania mężczyzn zamieszkujących zajęte przez Niemców kwartały Woli rozstrzeliwano na miejscu.
5 sierpnia rozpoczęła się rzeź Woli. Przebijające się w kierunku Śródmieścia niemieckie „siły odsieczy”, dowodzone przez SS-Gruppenführera Heinza Reinefartha, zamordowały tego dnia około 45 000 polskich cywilów – mężczyzn, kobiet i dzieci. Masową eksterminację ludności Woli zahamował dopiero pod wieczór rozkaz SS-Obergruppenführera Ericha von dem Bacha-Zelewskiego. Von dem Bach, który objął tego dnia dowództwo nad oddziałami wyznaczonymi do stłumienia powstania, zorientował się, iż zajęci mordowaniem, gwałceniem i grabieżą żołnierze „sił odsieczy” nie są w stanie prowadzić działań ofensywnych przeciw powstańcom. Rozkazał więc zaprzestać mordowania kobiet i dzieci (rozkaz likwidacji mężczyzn pozostawał w mocy do 12 sierpnia). Cywile mieli być odtąd kierowani do obozu przejściowego utworzonego w podwarszawskim Pruszkowie.
Od 5 sierpnia napływ cywilów do kościoła św. Wojciecha nabrał charakteru masowego. Bywały dni, kiedy w gmachu świątyni przetrzymywano jednocześnie nawet do 5000 ludzi. Niemcy zamienili bowiem kościół w przejściowy obóz dla ludności cywilnej, w którym wypędzeni z domów warszawiacy mieli oczekiwać na transport do obozu w Pruszkowie. Początkowo do kościoła św. Wojciecha trafiali przede wszystkim mieszkańcy warszawskiej Woli, a w późniejszym okresie również mieszkańcy zajmowanych sukcesywnie przez Niemców północnych dzielnic Warszawy: Starego Miasta, Śródmieścia Północnego (zwłaszcza okolic Krakowskiego Przedmieścia) i Żoliborza. Zdarzały się również grupy wysiedleńców z Mokotowa. Pobyt uchodźców w kościele trwał zwykle od kilkunastu godzin do kilku dni. Transporty w kierunku Dworca Zachodniego (skąd wywożono wysiedlonych do Pruszkowa) organizowano dwa razy dziennie. Łącznie w okresie powstania warszawskiego przez kościół św. Wojciecha przeszło blisko 90 000 mieszkańców stolicy. W ten sposób stał się on się najbardziej znanym – obok targowiska warzywnego „Zieleniak” na Ochocie – punktem zbornym dla wypędzanej ludności Warszawy.
Po przybyciu do kościoła wysiedlonych dzielono na dwie grupy. Mężczyźni byli umieszczani w dolnym kościele, a kobiety i dzieci w górnym. Warunki w jakich przetrzymywano wypędzonych były fatalne. Większość, w tym ranni i chorzy, zmuszona była spać na kamiennych posadzkach i tylko nieliczni mieli szansę rozłożyć się na kościelnych ławach. Niemcy nie pozwalali wypędzonym opuszczać kościoła, przez co musieli załatwiać potrzeby naturalne wewnątrz gmachu. W rezultacie, cała przestrzeń za ołtarzem głównym została w krótkim czasie pokryta fekaliami. Ranni i chorzy pozbawieni byli przez długi czas jakiejkolwiek opieki medycznej.
Uwięzionych w kościele Polaków traktowano z wielką brutalnością. Na porządku dziennym było bicie i szykanowanie oraz grabież co cenniejszych przedmiotów osobistych. Wielokrotnie niemieccy żołnierze wyciągali z tłumu młode kobiety. Po części z nich ślad zaginął, a te, którym udało się powrócić opowiadały, że padły ofiarą gwałtu. 
Ponadto w pierwszych dniach sierpnia w budynkach przy ulicy Sokołowskiej – usytuowanych naprzeciwko kościoła św. Wojciecha – Niemcy zorganizowali kwaterę tzw. Verbrennungskommando Warschau. W skład Verbrennungskommando wchodzili pochwyceni przez Niemców polscy mężczyźni, których zadaniem było uprzątanie i palenie zwłok ofiar rzezi Woli. Na Sokołowskiej przetrzymywano również więźniów z innych komand roboczych, których wykorzystywano do rozbierania barykad i innych prac fizycznych.
W pierwszych dniach września 1944 do obozu trafił doktor Edward Kowalski – lekarz z powstańczego szpitala, którego Niemcy wzięli do niewoli na Starym Mieście. Za zgodą Niemców, Kowalski wraz z przydzielonym mu polskim personelem sanitarnym (felczer i osiem sanitariuszek) zorganizował w kościele prowizoryczny szpital. Początkowo personel sanitarny miał do dyspozycji jedynie niewielką liczbę lekarstw, koców i środków opatrunkowych, które uzyskiwano od uwięzionych w kościele ludzi. Sytuacja poprawiła się nieco, gdy Niemcy pozwolili Kowalskiemu korzystać z zapasów pobliskiego Szpitala Wolskiego. Personel sanitarny starał się w miarę możliwości chronić ludzi przed wywózkami na roboty do Rzeszy lub do obozów koncentracyjnych (Kowalski miał prawo ewakuować swoich chorych z pominięciem selekcji w Pruszkowie). Dotyczyło to jednak jedynie osób, które trafiły do kościoła. Do więźniów specjalnych, przetrzymywanych na plebanii, personel sanitarny nie miał dostępu.
10 września kościół odwiedziła delegacja Międzynarodowego Czerwonego Krzyża, badająca w jakich warunkach odbywa się „ewakuacja” ludności cywilnej z Warszawy. Efektem wizyty było podniesienie prestiżu polskiego personelu sanitarnego w oczach Niemców i zwiększenie możliwości jego działania.
Selekcje i egzekucje.
W pierwszych dniach powstania okolice kościoła św. Wojciecha stały się areną licznych egzekucji. Ich ofiarą padali przede wszystkim mężczyźni z Woli, których separowano od reszty uchodźców i rozstrzeliwano na placyku przed kościołem lub na przykościelnym cmentarzu. Za próbę udzielenia pomocy wypędzonym zatrzymano trzech księży pełniących posługę w kościele św. Wojciecha (Stanisława Kuleszę, Stanisława Mączkę, Romana Ciesiałkiewicza) oraz organistę Tadeusza Kozaka. Zabrano ich do domu przy ul. Sokołowskiej 5, skąd księża zostali później wywiezieni przez Niemców w nieznanym kierunku i ślad po nich zaginął. Według Stanisława Kicmana księża zostali rozstrzelani na Moczydle w dniu 8 sierpnia 1944. Taką informację podaje również tablica wywieszona na ścianie kościelnej kaplicy. Organista przeżył wojnę, podobnie jak ks. proboszcz Murawski, którego Niemcy wywieźli 10 sierpnia do obozu w Pruszkowie.
Również po uchyleniu rozkazu o eksterminacji ludności Warszawy w okolicach kościoła św. Wojciecha dochodziło do licznych egzekucji. Już 5 sierpnia na plebanii rozlokowała się jednostka niemieckiej służby bezpieczeństwa (tzw. Sonderkommando „Spilker”), która stanowiła komórkę wywiadowczą Grupy Bojowej „Reinefarth”. Zadaniem jednostki, na której czele stał SS-Hauptsturmführer Alfred Spilker, była przede wszystkim identyfikacja i likwidacja powstańców warszawskich oraz Żydów, którzy starali się ukryć w tłumie wysiedlanych warszawiaków. Wyselekcjonowane przez członków SD osoby zatrzymywano i zazwyczaj rozstrzeliwano lub kierowano do obozów koncentracyjnych. Ponadto na plebanii przesłuchiwano, torturowano i mordowano schwytanych w walce powstańców. 
W czasie powstania warszawskiego w okolicach kościoła św. Wojciecha Niemcy zamordowali łącznie ponad 400 osób. Wśród ofiar znajdowali się m.in.: ks. Tadeusz Jachimowski, naczelny kapelan Armii Krajowej zabity w okolicach 6–8 sierpnia 1944 oraz sześć sanitariuszek i łączniczek AK wziętych do niewoli na Powiślu Czerniakowskim i rozstrzelanych 24 września 1944. Zachowały się również relacje o rozstrzelaniu na dziedzińcu kościoła całego oddziału AK, którego członków wzięto do niewoli na Czerniakowie. Zbrodnia ta miała mieć miejsce 20 września.
Po powstaniu.
Obóz przejściowy w kościele św. Wojciecha funkcjonował do momentu zakończenia akcji wypędzania mieszkańców Warszawy. Po rozpoczęciu metodycznego wyburzania miasta Niemcy planowali wysadzenie kościoła w powietrze, lecz pomimo dokonanych przygotowań nie zdołali zrealizować tego zamiaru przed nadejściem Armii Czerwonej. W styczniu 1945 do kościoła powrócił ksiądz proboszcz Wacław Murawski. Miesiąc później, po przeprowadzeniu pierwszych prac porządkowych, wznowiono w kościele odprawianie Mszy świętej.
Na zewnątrz i wewnątrz kościoła umieszczono po wojnie tablice upamiętniające ofiary obozu przejściowego oraz żołnierzy III Obwodu Armii Krajowej „Wola”.

</doc>
<doc id="2044318" url="https://pl.wikipedia.org/wiki?curid=2044318" title="Budva (piłka siatkowa)">
Budva (piłka siatkowa)



</doc>
<doc id="2044319" url="https://pl.wikipedia.org/wiki?curid=2044319" title="Alfredas Skroblas">
Alfredas Skroblas

Alfredas Skroblas (ur. 11 marca 1984 w Mariampolu) – litewski piłkarz, od początku 2012 roku grający w Kruoja Pokroje. Występuje na pozycji obrońcy.
Kariera klubowa.
Skroblas profesjonalną karierę zaczynał w Ekranasie Poniewież. Zimą 2009 roku Skroblas przebywał na testach w Widzewie Łódź, jednak nie przekonał do siebie sztabu szkoleniowego polskiego zespołu. Ostatecznie pozostał w ekstraklasie litewskiej. Trafił do Sūduvy Mariampol, w której spędził trzy sezony. Zimą 2012 roku został graczem klubu Kruoja Pokroje.
Kariera reprezentacyjna.
W reprezentacji Litwy zadebiutował 31 maja 2008 roku w towarzyskim meczu przeciwko reprezentacji Estonii. Do tej pory rozegrał w niej dwa mecze (stan na 6 kwietnia 2013).

</doc>
<doc id="2044321" url="https://pl.wikipedia.org/wiki?curid=2044321" title="Marco Polo Wrocław">
Marco Polo Wrocław



</doc>
<doc id="2044323" url="https://pl.wikipedia.org/wiki?curid=2044323" title="Bamingui-Bangoran">
Bamingui-Bangoran

Bamingui-Bangoran – prefektura w Republice Środkowoafrykańskiej z siedzibą w Ndélé. Wchodzi w skład regionu Fertit.
Prefektura ta rozciąga się w północnej części kraju i graniczy z Czadem (granica przebiega wzdłuż rzeki Bahr Aouk). Na północnym wschodzie Bamingui-Bangoran graniczy z prefekturą Vakaga, na południowym wschodzie z prefekturą Haute-Kotto, na południu z prefekturą Ouaka i na zachodzie z prefekturą Nana-Grébizi.
Powierzchnia Bamingui-Bangoran wynosi 58 200 km². W 1988 zamieszkiwało ją 27 446, a w 2003 roku 43 229 osób.
W skład Bamingui-Bangoran wchodzą dwie podprefektury ("sous-préfectures") i 3 gminy ("communes"):

</doc>
<doc id="2044325" url="https://pl.wikipedia.org/wiki?curid=2044325" title="Armantas Vitkauskas">
Armantas Vitkauskas

Armantas Vitkauskas (ur. 23 marca 1989 w Mariampolu) – litewski piłkarz, występuje na pozycji bramkarza.
Kariera klubowa.
Vitkauskas jest wychowankiem Sūduvy Mariampol. W 2008 roku, w wieku 19 lat, stał się podstawowym bramkarzem tego zespołu, jednak w kolejnych sezonach znacznie rzadziej pojawiał się na boisku. Przed rozpoczęciem sezonu 2012 przeniósł się do innego litewskiego klubu – Žalgiris Wilno. W 2018 roku został zawodnikiem rumuńskiego klubu Concordia Chiajna.
Kariera reprezentacyjna.
Występy młodego bramkarza w podstawowym składzie czołowego litewskiego klubu w 2008 roku przyciągnęły uwagę selekcjonera reprezentacji Litwy. Vitkauskas otrzymał powołanie na towarzyski mecz z Estonią. 22 listopada 2008 roku zadebiutował w kadrze, rozgrywając pełne 90 minut.

</doc>
<doc id="2044326" url="https://pl.wikipedia.org/wiki?curid=2044326" title="Pedagogiczna Biblioteka Wojewódzka im. KEN w Lublinie Filia w Janowie Lubelskim">
Pedagogiczna Biblioteka Wojewódzka im. KEN w Lublinie Filia w Janowie Lubelskim

Pedagogiczna Biblioteka Wojewódzka im. KEN w Lublinie Filia w Janowie Lubelskim - jest jedną z ośmiu filii Pedagogicznej Biblioteki Wojewódzkiej im. KEN w Lublinie. Działa jako część systemu oświaty, służy szeroko rozumianym potrzebom nauki i kształcenia, a tym samym stanowi dla każdego nauczyciela jedno z najważniejszych miejsc w procesie samokształcenia oraz doskonalenia zawodowego.
Janowska biblioteka, podobnie jak inne biblioteki pedagogiczne w kraju, reprezentuje szczególny rodzaj bibliotek specjalnych ze względu na użytkowników, natomiast pod względem treści gromadzonych zbiorów zbliża się do bibliotek uniwersalnych (w 1979 r. 43% gromadzonych zbiorów stanowiły wydawnictwa z zakresu pedagogiki i psychologii, 39% -naukowe, a 18% to dzieła z literatury pięknej).
Obecnie biblioteka obejmuje swoim zasięgiem działania wszystkie gminy powiatu janowskiego. Gromadzi zbiory z zakresu pedagogiki i nauk pokrewnych, literatury pięknej (lektury dla uczniów), piśmiennictwa z zakresu bibliotekoznawstwa i informacji naukowej, programy nauczania, poradniki metodyczne, materiały dotyczące szeroko pojętej problematyki oświatowej, czasopisma metodyczne do poszczególnych przedmiotów nauczania, materiały audiowizualne.
Historia.
Datą powstania filii w Janowie Lubelskim pedagogicznej biblioteki im. KEN w Lublinie jest rok 1958. Wtedy dokonano pierwszego wpisu w głównej księdze inwentarzowej księgozbioru. Została zorganizowana najpóźniej ze wszystkich powiatowych bibliotek w województwie lubelskim. Na samym początku pracowała tu tylko jedna osoba na niepełny etat. 
Potem jednak zainteresowania biblioteką wzrosło. Z tego powodu we wrześniu 1962 r. zatrudniono na pełny etat pracującą od początku tworzenia biblioteki, Henrykę Bednarczyk.
Lokalem biblioteki była część niewielkiego pokoju przy Wydziale Oświaty urzędu miejskiego. 
W 1974 r. zatrudniono dodatkowego pracownika - Agnieszkę Poradę, która pracowała w bibliotece w latach 1974-1993. 
W wyniku reformy podziału administracyjnego państwa przeprowadzoną w 1975 r. i likwidacją powiatów, ministerstwo ogłosiło nowy tekst statutu PBW wprowadzający zmiany natury organizacyjnej. W związku z tym oprócz dotychczasowych bibliotek pedagogicznych w liczbie 17, do rangi bibliotek wojewódzkich doszły Pedagogiczne Biblioteki Powiatowe w miastach będących obecnie siedzibami nowych województw, natomiast pozostałe Pedagogiczne Biblioteki Powiatowe stały się filiami PBW, stanowiąc ich integralną część. Dlatego Filia w Janowie Lubelskim stała się filią Biblioteki Pedagogicznej w Tarnobrzegu, będąc w tym stanie do 1999 r.
W 1975 dokonano zmiany lokalu janowskiej biblioteki, która została przeniesiona do Domu Nauczyciela przy ul. Ogrodowej 18, gdzie mieści się do tej pory. Dom Nauczyciela (który był budowany m.in. z myślą o bibliotece, powstał w czynie społecznym nauczycieli i z ich „dobrowolnie" od dawanych składek). Udostępniono bibliotece trzy pomieszczenia na parterze, obok sąsiadującej Poradni Psychologiczno-Pedagogicznej. Co prawda ogólny lokal zajmowany przez bibliotekę powiększył się (biblioteka zajęła wtedy 82,40 m2), ale ciągle borykała się z brakiem miejsca na czytelnię. Dlatego zagospodarowano niewielki kącik w wypożyczalni z dziesięcioma miejscami pracy dla czytelników. W ten sposób powstała pierwsza czytelnia.
Od 1982 r. biblioteka obejmowała swym zasięgiem 9 gmin: Janów Lubelski, Batorz, Chrzanów, Dzwola, Godziszów, Modliborzyce, Potok Wielki, Polichna, Trzydnik. 
Od 15 listopada 1989 r. filia Biblioteki Pedagogicznej w Tarnobrzegu zajęła dwa dodatkowe pomieszczenia (po Poradni Psychologiczno-Pedagogicznej), w których zorganizowano czytelnię o powierzchni 62 m2. Cały lokal biblioteki wynosi od tej pory 144,40 m2. Po utworzeniu czytelni, zwiększono również obsadę pracowników o 1 osobę - Teresę Smarz (pracowała w bibliotece w latach 1989-1998). Biblioteka zatrudniała wtedy 3 osoby na pełnych etatach pedagogicznych (A. Poradę, L. Wiechnik i T. Smarz).
Od 19 lutego 1990 r. czytelnia zaczęła funkcjonować na użytek ogólny wszystkich zainteresowanych. W tym czasie biblioteka miała zarejestrowanych 620 czytelników, posiadała 23115 woluminów, w tym 9308 pedagogiczno-psychologicznych, prenumerowała także aż 78 tytułów czasopism.
Po odejściu Lidii Wiechnik (pracowała w latach 1982-1992 r.) na emeryturę, od 1. września 1992 r, do biblioteki przyjęto Annę Żuraw. W 1993 r. na emeryturę odeszła Agnieszka Porada, była kierownik biblioteki, jej funkcję powierzono A. Żuraw. Stworzył się wakat, który z czasem został zlikwidowany. Do 1998 r. w bibliotece pracowały dwie osoby na pełnych etatach pedagogicznych.
W 1995 r. budynek Domu Nauczyciela, który był dotychczas pod pieczą Kuratorium w Tarnobrzegu, po obustronnych porozumieniach władz lokalnych i wojewódzkich, przejęło miasto. Biblioteka zaczęła się borykać z wieloma problemami natury finansowej i lokalowej. Nie było jej stać na opłacanie czynszu, który teraz biblioteka była zobowiązana opłacać właścicielowi, nie mówiąc już o nowościach książkowych, a co gorzej - groziła jej nawet przeprowadzka. 
Choć wzrastała w tym czasie z roku na rok liczba czytelników to nie dla wszystkich biblioteka okazywała się potrzebna. Kryzys udało się jej przetrwać, m.in. dzięki pomocy czytelników, którzy dawali na rzecz zakupu nowości, wpłaty („cegiełki" w kwocie 5, potem 7 zł rocznie).
W 1998 r. Teresa Smarz przeszła na emeryturę, w bibliotece na etacie została jedna osoba, Anna Żuraw-Łopata, pracując tak przez ponad pół roku. Dlatego, zatrudniono Bożenę Flis (pracowała tylko w latach 1998-2001 do tego na pół etatu. 
W 1999 r., ze zmianą administracyjną kraju, filia janowskiej Biblioteki Pedagogicznej stała się jedną z ośmiu filii Pedagogicznej Biblioteki Wojewódzkiej im. KEN w Lublinie. W tym czasie w bibliotece nadal pracowały 2 osoby, przy czym jedna na pół etatu. Zarejestrowano wtedy 1052 czytelników, a biblioteka posiadała na stanie prawie 25 tys. woluminów i prenumerowała 20 tytułów czasopism pedagogicznych. Od 2002 r. zwiększono liczbę etatów - do 2 nauczycieli-bibliotekarzy. Pracę na drugi pełny etat otrzymała Agnieszka Leśnik, która pracuje od 2001 r., po przejściu na etat nauczycielski do Zespołu Szkół w Chrzanowie B. Flis.
W 2002 r. rozpoczęły się prace nad komputeryzacją, zakupiono program komputerowy MAK dla bibliotek, zaczęto wprowadzać pierwsze rekordy (opisy książek) do katalogu komputerowego.
Udostępnianie.
Zbiory są dostępne w wypożyczalni na miejscu w czytelni. Z wypożyczalni mogą korzystać nauczyciele oraz pozostali pracownicy resortu oświaty i kultury, a także studenci i maturzyści z rejonu powiatu. Dla zobrazowania skali zainteresowania biblioteką w ostatnich latach można podać, że na koniec 2004 r. w bibliotece zarejestrowano 962 czytelników, a 1228 skorzystało z jej zbiorów na miejscu w czytelni. Szczegółowej informacji na temat zbiorów udzielają katalogi biblioteki. Biblioteka posiada dwa główne katalogi: alfabetyczny i rzeczowy, a od 2002 r„ komputerowy. Bardzo pomocnym źródłem informacji dla czytelników jest prowadzona kartoteka zagadnieniowa.
Stan księgozbioru.
Pod koniec roku 2004 stan księgozbioru przedstawiał się następująco: 26598 woluminów (w tym 17247 pedagogicznych), 1544 oprawionych roczników czasopism, 142 jednostki ewidencyjne materiałów audiowizualnych oraz 29 tytułów prenumerowanych czasopism pedagogicznych.

</doc>
<doc id="2044329" url="https://pl.wikipedia.org/wiki?curid=2044329" title="Sandro Grande">
Sandro Grande

Sandro Grande (ur. 22 września 1977 w Montrealu) – kanadyjski piłkarz, grający w FK Sūduva. Występuje na pozycji pomocnika.

</doc>
<doc id="2044331" url="https://pl.wikipedia.org/wiki?curid=2044331" title="Józef Mroszczak">
Józef Mroszczak

Józef Mroszczak (ur. 11 maja 1910 w Nowym Targu, zm. 19 września 1975 w Warszawie) – polski grafik, twórca plakatów.
Życiorys.
W latach 1930–1934 studiował w Państwowej Szkole Sztuk Zdobniczych i Przemysłu Artystycznego w Krakowie, a w latach 1934–1937 w Kunstgewerbeschule w Wiedniu. Dyplom otrzymał na Akademii Sztuk Pięknych w Warszawie (ASP). W 1937 współorganizował Wolną Szkołę Malarstwa i Rysunku w Katowicach. W latach okupacji hitlerowskiej przebywał w Nowym Targu, gdzie uczył rysunku i reklamy w miejscowej Szkole Handlowej.
W 1952 prowadził Katedrę Grafiki Użytkowej na stołecznej ASP. W 1956 otrzymał tytuł profesora zwyczajnego. Był przewodniczącym na Polskę Alliance Graphique International i wiceprezesem International Council of Graphic Desing Associacion.
Inicjator i współorganizator pierwszego na świecie Muzeum Plakatu w Wilanowie. Pomysłodawca i twórca Międzynarodowego Biennale Plakatu w Warszawie. Współzałożyciel pisma „Projekt”. Członek Rady Wzornictwa przy Urzędzie Rady Ministrów, Wyższego Szkolnictwa Artystycznego w Ministerstwie Kultury i Sztuki oraz Rady Kultury. Autor publikacji ,Polska Sztuka Plakatu" z 1963 roku. 
Uznawany, obok Henryka Tomaszewskiego, za twórcę polskiej szkoły plakatu.
Pochowany na cmentarzu Powązki Wojskowe w Warszawie (kwatera C2-tuje-12).

</doc>
<doc id="2044332" url="https://pl.wikipedia.org/wiki?curid=2044332" title="Matthew Ebden">
Matthew Ebden

Matthew Ebden (ur. 26 listopada 1987 w Durbanie) – australijski tenisista, reprezentant w Pucharze Davisa, zwycięzca Wimbledonu 2022 w grze podwójnej oraz Australian Open 2013 w grze mieszanej.
Kariera tenisowa.
Karierę zawodową rozpoczął w 2005 roku.
Startując w zawodach singlowych, jest finalistą 1 turnieju rangi ATP Tour.
W grze podwójnej Ebden wygrał 7 turniejów z cyklu ATP Tour, w tym Wimbledon w 2022 roku, a także uczestniczył w 6 przegranych finałach.
W styczniu 2013 roku Ebden wywalczył razem z Jarmilą Gajdošovą tytuł mistrzowski podczas wielkoszlemowego Australian Open w grze mieszanej. Para australijska grała w zawodach z dziką kartą, a w finale pokonali 6:3, 7:5 Lucie Hradecką i Františka Čermáka. W 2021 roku w parze z Samanthą Stosur ponownie osiągnął finał miksta podczas Australian Open, jednak tym razem w meczu mistrzowskim Australijczycy nie sprostali Barborze Krejčíkovej i Rajeevowi Ramowi. Podczas Wimbledonu w 2022 roku razem ze Stosur awansowali do finału gry mieszanej, w którym lepsi okazali się obrońcy tytułu, Desirae Krawczyk i Neal Skupski.
W 2012 zadebiutował w reprezentacji Australii w Pucharze Davisa.
Najwyżej w rankingu singlistów był na 39. miejscu (22 października 2018), a w zestawieniu deblistów (31 stycznia 2022) na 24. pozycji.

</doc>
<doc id="2044335" url="https://pl.wikipedia.org/wiki?curid=2044335" title="Astun">
Astun



</doc>
<doc id="2044337" url="https://pl.wikipedia.org/wiki?curid=2044337" title="Bezzałogowy kosmiczny statek zaopatrzeniowy">
Bezzałogowy kosmiczny statek zaopatrzeniowy

Bezzałogowy kosmiczny statek zaopatrzeniowy – rodzaj automatycznego pojazdu kosmicznego specjalnie zaprojektowanego i przeznaczonego do dostarczania na stacje kosmiczne materiałów i elementów niezbędnych do wyznaczonych celów misji kosmicznych i podtrzymania życia na stacji.
Bezzałogowe kosmiczne statki zaopatrzeniowe są wykorzystywane od 1978 roku, od tamtej pory obsługiwały nieistniejące już stacje kosmiczne Salut 6, Salut 7 i Mir. Obecnie używa się ich do zaopatrywania Międzynarodowej Stacji Kosmicznej (ISS). W odróżnieniu od sztucznych satelitów statki dostawcze mają szczelne przedziały – ze względu na czasowe przebywanie w nich astronautów podczas połączenia ze stacją orbitalną (pełnią wtedy rolę dodatkowego modułu). Z reguły ich rolą jest przewiezienie towaru w jedną stronę – do stacji kosmicznej, ale niektóre mogą być wyposażone w urządzenia pozwalające na powrót na Ziemię.
Typy bezzałogowych statków zaopatrzeniowych.
Projekty zakończone:
Projekty aktualne:
Projekty komercyjne przygotowywane w ramach programu Commercial Orbital Transportation Services (COTS):
Porzucone projekty opracowywane w ramach programu COTS:

</doc>
<doc id="2044339" url="https://pl.wikipedia.org/wiki?curid=2044339" title="John Sinclair (muzyk)">
John Sinclair (muzyk)

John Sinclair jest brytyjskim keyboardzistą który współpracował z takimi zespołami jak The Babys, Heavy Metal Kids, Savoy Brown, The Cult, aczkolwiek największą popularność zyskał w czasie współpracy z Uriah Heep oraz z Ozzy Osbournem.

</doc>
<doc id="2044340" url="https://pl.wikipedia.org/wiki?curid=2044340" title="Józef Garibaldi">
Józef Garibaldi



</doc>
<doc id="2044342" url="https://pl.wikipedia.org/wiki?curid=2044342" title="Tazobaktam">
Tazobaktam

Tazobaktam – organiczny związek chemiczny, związek syntetyczny, sulfon pochodny kwasu penicylanowego, mający strukturę antybiotyku β-laktamowego. Należy do inhibitorów β-laktamaz, które mogą być podawane razem z antybiotykami β-laktamowymi, w celu uchronienia ich przed zniszczeniem przez bakteryjne β-Laktamazy.
Obecnie stosuje się połączenia tazobaktamu z piperacyliną ("Tazocin").
Mechanizm działania.
Tazobaktam łączy się z miejscem aktywnym β-laktamaz, w ten sposób uniemożliwia jego interakcję z antybiotykiem. Wiązanie takie jest bardzo wolno hydrolizowane, dlatego też tazobaktam jest uważany za inhibitor nieodwracalny.
Zakres działania.
Tazobaktam, podobnie jak inne inhibitory β-laktamaz, hamuje β-laktamazy należące do grupy II według klasyfikacji Karen Bush. Nie działa natomiast na chromosomalną cefalosporynazę AmpC i metalo-β-laktamazę. Ponadto większą aktywność wykazuje wobec β-laktamaz kodowanych plazmidowo, niż kodowanych chromosomalnie.
Tazobaktam ma również sam w sobie aktywność przeciwbakteryjną, jednak w stężeniach, które nie są osiągalne podczas terapii.
Zobacz też.
Inne inhibitory β-laktamaz:

</doc>
<doc id="2044345" url="https://pl.wikipedia.org/wiki?curid=2044345" title="Diecezja Perpignan-Elne">
Diecezja Perpignan-Elne

Diecezja Perpignan-Elne – diecezja Kościoła rzymskokatolickiego w południowej Francji. Została erygowana w VI wieku jako diecezja Elne. W 1601 uzyskała obecną nazwę. W 1801 zniesiono ją, lecz już w 1822 została przywrócona. Podczas reformy administracyjnej Kościoła francuskiego, przeprowadzonej w 2002, została przeniesiona ze zlikwidowanej wówczas metropolii Albi do nowo powstałej metropolii Montpellier.

</doc>
<doc id="2044347" url="https://pl.wikipedia.org/wiki?curid=2044347" title="Pijany mistrz">
Pijany mistrz

Pijany mistrz ( "Jui kuen") – hongkoński film komediowy sztuk walki z 1978 roku, w reżyserii Woo-ping Yuena.
Film zarobił 6 763 793 dolarów hongkońskich w Hongkongu.
Fabuła.
Schyłek XIX wieku. Wong Fei-hung to niesforny i krnąbrny młodzieniec, który ciągle wpada w tarapaty. Najpierw wdaje się w bójkę z pomocnikiem jego ojca-mistrza wschodnich sztuk walki, a potem natarczywie zaleca się do przypadkowej kobiety, żeby zrobić wrażenie na znajomych. Dostaje jednak solidną nauczkę od jej starszej opiekunki. Po powrocie do domu dowiaduje się, że napotkane wcześniej kobiety to jego ciotka i kuzynka, które przyjechały w odwiedziny, a których on nie poznał. Jakby tego było mało, dokonuje brutalnego pobicia chuligana po tym, jak ten zaatakował biednego człowieka. Nie był jednak świadom tego, że pobity przez niego chuligan jest synem pana Li wpływowego człowieka.
W końcu ojciec postanawia ukarać go za naganne zachowanie i wysyła na nauki do surowego mistrza wschodnich sztuk walki, Chi Su-hua. Jego przyjaciel ostrzega, że Chi Su-hua doprowadzi swych studentów do kalectwa. Fei-hung, żeby uniknąć kary, ucieka z domu. Bez grosza przy duszy zatrzymuje się w restauracji, gdzie próbuje naciągnąć na darmowe jedzenie jednego z gości. Kiedy odkrywa, że jest on jej właścicielem, usiłuje uciec, ale na drodze stają mu pracownicy lokalu. Do walki przyłącza się stary pijak, który pomaga mu w ucieczce. Okazuje się, że to Chi Su-hua, czyli pijany mistrz.
Siłą zmusza Fei-hunga do swojego rygorystycznego programu treningowego, ale chłopak znów ucieka i przypadkowo wpada na płatnego zabójcę, Yan Ti-Sana, który słynie ze swojego zabójczego kopnięcia. Fei-hung prowokuje go do walki, ale zostaje mocno pobity i bardzo upokorzony. Po tym wydarzeniu postanawia wrócić i dokończyć szkolenie u pijanego mistrza. Fei-hung i Su-hua podczas zakupów w pobliskim miasteczku trafiają na oszusta zwącego się się Twardogłowym. Fei-hung testuje w praktyce swe nabyte umiejętności i wygrywa walkę z Twardogłowym. Gdy Fei-hung idzie kupić wino, mściwy Twardogłowy dociera do Shu-huy wraz specjalizującym się w walce z kijem Królem Bambusa. Shu-hua przegrywa walkę, gdyż musi być wiecznie pijany, a Fei-hung pieniądze przeznaczone na wino wydał na własne przyjemności.
Fei-hung zarzuca nauczycielowi, że wciąż uczy go jedynie podstaw. Su-hua wyjaśnia mu, że bez nich nie opanuje sekretnego systemu walki ośmiu pijanych bogów. Style przypominają ruchy chwiejnego pijaka, przez co usypia czujność przeciwników. Uważa, że Fei-hung w końcu jest gotowy i właściwy trening. Chłopak poznaje tylko siedem z nich, gdyż uznaje, że styl bogini Ho jest zbyt kobiecy. Fei-hung natrafia na Króla Bambusa organizującego wesele i żąda rewanżu. Po pokonaniu Króla Bambusa Fei-hung wraca z weselnym wina do Su-huy, ale dowiaduje że jego mistrz odszedł. Ten wyjaśnia w liście pożegnalnym, że chłopak po rocznym treningu jest jest gotów i da radę bez niego. Przestrzega, żeby styl pijanego mistrza używał w ostateczności.
Tymczasem ojciec Wonga sprzeciwia kupnu cmentarza przez Li chcącego kupić ziemie ze względu na cenne złoża węgla. Yan Ti-san otrzymuje od Li zlecenie zabicia ojca Wonga. Między mężczyznami dochodzi do walki, w wyniku której ojciec chłopaka zostaje ranny. W ostatniej chwili przybywa Wong ze swoim mistrzem i kontynuuje walkę z Yanem, wykorzystując nowo nabyte umiejętności. Kiedy jednak Yan używa swojej tajnej techniki, Wong wyznaje, że nie opanował ostatniego stylu. Su-huai mówi mu więc, żeby połączył wszystkie siedem styli i stworzył własny. Dzięki temu pokonuje Yana i zostaje nowym pijanym mistrzem.
Tło historyczne.
Filmowy protagonista Wong Fei-hung żył pod koniec dynastii Qing i był chińskim rewolucjonistą, artystą oraz lekarzem praktykującym tradycyjną chińską medycynę. Stał się ludowym bohaterem i tematem kilku hongkońskich programów telewizyjnych i filmowych. W filmie pojawia się też inny bohater z chińskiego folkloru, Chi Su-hua, który był jednym z Dziesięciu Tygrysów Kantonu. Jego postać często jest łączona z Wong Fei-hungiem albo jego stryjem.

</doc>
<doc id="2044349" url="https://pl.wikipedia.org/wiki?curid=2044349" title="Presque Isle (Maine)">
Presque Isle (Maine)

Presque Isle – miasto w Stanach Zjednoczonych, w stanie Maine. Według powszechnego spisu z 2000 r. miejscowość zamieszkiwało 9511 osób. Miasto jest siedzibą University of Maine at Presque Isle.
Miejscowość znana jest jako ośrodek biathlonowy. W 2006 r. odbyły się w niej Mistrzostwa Świata Juniorów.

</doc>
<doc id="2044350" url="https://pl.wikipedia.org/wiki?curid=2044350" title="Rodzina E">
Rodzina E

Rodzina E – rodzina tekstualna rękopisów Nowego Testamentu. Należy do bizantyńskiej tradycji tekstualnej i jest jedną z jego tekstualnych rodzin, prawdopodobnie jest najstarszą i najwcześniejszą formą tekstu bizantyjskiego. Uważa się, że rodzina ta powstała w wyniku recenzji dokonanej przez Lucjana Antiocheńskiego. Nazwa rodziny pochodzi od siglum, którym oznaczany jest czołowy przedstawiciel rodziny – Kodeks Bazylejski.
Historia badań.
Hermann von Soden odkrył i określił tę grupę jako niezależną rodzinę tekstualną. Oznaczył ją symbolem Ki, później przyjęto symbol E. Zdaniem Sodena jest najwcześniejszą formą tekstu bizantyjskiego i jest wynikiem recenzji, jakiej po roku 300 dokonał Lucjan Antiocheński. Z tekstu tej rodziny wyewoluować miał tekst rodziny Kx. Do rodziny tej, jako czołowych jej przedstawicieli, Soden zaliczył rękopisy: Kodeks Bazylejski (E), Codex Boreelianus (F), Codex Seidelianus I (G), oraz Codex Seidelianus II (H). Wśród tych czterech rękopisów Seidelianus I oceniany jest jako najmniej bizantyjski przedstawiciel grupy, podczas gdy Kodeks Bazylejski ma najbardziej bizantyjski charakter. Każdy z tych czterech rękopisów ma jednak pewne braki, co utrudnia odtworzenie tekstu grupy i ustalenie wszystkich charakterystycznych dla niej wariantów tekstualnych. 
Jacob Greelings zaliczył do tej grupy również te rękopisy, które von Soden zaliczał do innej rodziny K1: Kodeks Watykański Gr. 354, Kodeks Moskiewski II oraz Codex Athous Dionysius. Greelings zaliczył ponadto do tej grupy Kodeks Naniański (U) oraz minuskuły: 44, 65, 98, 219, oraz 422. Greelings wyliczył 89 wariantów tej rodziny w Marku 4 i potwierdził opinię Sodena, że rękopisy E, F, G, H stanowić winny trzon tej grupy. Frederik Wisse nie wliczał do tej grupy rękopisu U, sugerował natomiast, by wliczyć do niej minuskuł 271.
Według "Claremont Profile Method", tj. metody wielokrotnych wariantów, którą to metodę rozwinął Wisse, w trzech testowych rozdziałach Ewangelii Łukasza (1; 10; 20), rękopisy E, F, G, H mają zbyt mało sobie tylko właściwych cech tekstualnych, by mogły tworzyć niezależną rodzinę tekstualną. Wisse zaliczył całą tę grupę do rodziny tekstualnej Kx. Rodzina E (Sodena K1) stała się u Wissego podgrupą Ω. Do tej podgrupy zaliczył również Sodena Ki. Wisse potwierdził opinię Sodena, że jest to wczesna forma rodziny Kx, jednak jego wnioski oparte są na małej próbce tekstu (zaledwie trzy rozdziały Łukasza). Sam wiek rękopisów wskazuje na to, że należy je uznać za niezależne od Kx. Tekst rękopisów mógł się zmieniać.
Charakterystyka grupy.
Rękopisy tej grupy zawierają na początku "Epistula ad Carpianum", tablice Kanonów Euzebiusza, a przed każdą Ewangelią znajduje się lista κεφαλαια ("spis treści"). Na końcu każdej Ewangelii w "subscriptio" podana jest liczba στιχοι w danej Ewangelii. Liczba Sekcji Ammoniusza w Ewangelii Marka wynosi 246. Teksty Mt 16,2-3 ("znaki czasu"); Łk 22,43-44 ("krwawy pot Jezusa") i J 7,53-8,11 ("Pericope adulterae") zostały oznakowane przy pomocy asterysku (※). Hermann von Soden brał pod uwagę, że pierwotnie grupa ta mogła nie zawierać tekstu Pericope adulterae. 
Zgodność z Textus receptus w Marku 4 wynosi zdaniem Greelingsa 95,5%, Wisse wskazał jednak na błędy, jakie popełnił Greelings, i tym samym zgodność ta winna wynieść 94,5%. Wisse sam przyznał, że w Łk 10 i Łk 20, a więc w dwóch z trzech jego rozdziałów testowych, niewiele brakuje, by tę grupę rękopisów uznać za niezależną rodzinę tekstualną.
Gocki przekład dokonany przez Wulfilę stoi w bliskiej relacji do tej bizantyjskiej rodziny tekstualnej.
Profil tekstualny w Łukaszu 20.
Wiersz 1 εκεινων ] brak
Wiersz 1 εν τω ιερω ] brak
Wiersz 1 αρχιερεις και οι γραμματεις ] γραμματεις και οι αρχιερεις
Wiersz 1 αρχιερεις ] ιερεις
Wiersz 2 και ειπον ] brak
Wiersz 2 προς αυτον λεγοντες ] λεγοντες προς αυτον
Wiersz 2 ειπε ] ειπον
Wiersz 3 υμας καγω ] καγω υμας
Wiersz 3 ενα λογον ] λογον ενα
Wiersz 3 ενα ] brak
Wiersz 5 συνελογισαντο ] διελογισαντο
Wiersz 5 οτι ] brak
Wiersz 5 ουν ] brak
Wiersz 6 πας ο λαος ] ο λαος απας
Wiersz 6 ειναι ] γεγονεναι
Wiersz 7 ειδεναι ] ειδεναι το
Wiersz 7 ποθεν ] brak
Wiersz 8 και ο ] ο δε
Wiersz 9 τις ] brak
Wiersz 10 εν ] τω
Wiersz 10 εν ] εν τω
Wiersz 10 απο του καρπου του αμπελονος δωσιν αυτω ] λαβη απο του καρπου του αμπελονος
Wiersz 10 εξαπεστειλαν ] απεστειλαν
Wiersz 12 και τουνον ] κακεινον
Wiersz 13 ιδοντες ] brak
Wiersz 14 διελογιζοντο ] διελογισαντο
Wiersz 14 εαυτους ] αλληλους
Wiersz 14 δευτε ] brak
Wiersz 14 ινα ημων γενηται ] και ημων εστι
Wiersz 15 αυτον ] brak
Wiersz 16 τουτους ] εκεινους
Wiersz 18 επ ] εις
Wiersz 19 αρχιερεις και οι γραμματεις ] γραμματεις και οι αρχιερεις
Wiersz 19 τας χειρας ] την χειρα
Wiersz 19 τον λαον ] brak
Wiersz 19 τον λαον ] τον οχλον
Wiersz 19 την παραβολην ταυτην ειπε ] ειπε παραβολην ταυτην
Wiersz 22 ημιν ] ημας
Wiersz 22 φορον ] φορους
Wiersz 22 δουναι ] διδοναι
Wiersz 23 τι με πειραζετε ] brak
Wiersz 24 επιδειξατε ] δειξατε
Wiersz 24 δηναριον ] δηναριον οι δε εδειξαν και ειπε
Wiersz 24 δε ] brak
Wiersz 25 αυτοις ] προς αυτους
Wiersz 25 αποδοτε τοινυν ] τοινυν αποδοτε
Wiersz 25 καισαρος ] καισαρος τω
Wiersz 27 αντιλεγοντες ] λεγοντες
Wiersz 27 επηρωτησαν ] επηρωτουν
Wiersz 28 μωσης ] μωυσης
Wiersz 28 αποθανη ] η
Wiersz 28 λαβη ο αδελφος αυτου ] ο αδελφος αυτου λαβη
Wiersz 29 ησαν ] ησαν παρ ημιν
Wiersz 31 αυτην ] αυτην ωσαυτως
Wiersz 31 και ] brak
Wiersz 31 και απεθανον ] brak
Wiersz 32 δε ] brak
Wiersz 32 παντων ] brak
Wiersz 33 ουν αναστασει ] αναστασει ουν
Wiersz 33 γινεται ] εσται
Wiersz 34 εκγαμισκονται ] εκγαμιζονται
Wiersz 35 εκγαμισκονται ] εκγαμιζονται
Wiersz 36 ετι ] brak
Wiersz 36 εισι ] brak
Wiersz 37 μωσης ] μωυσης
Wiersz 37 εμηνυσεν ] εμνημονευσεν
Wiersz 39 ειπας ] λεγεις
Wiersz 40 επερωταν ] επερωτησαι
Wiersz 40 ουδεν ] ουδε εν
Wiersz 41 λεγουσι ] λεγουσι τινες
Wiersz 41 τον Χριστον υιον Δαβιδ ειναι ] οι γραμματεις οτι ο χριστος υιος δαδ εστιν
Wiersz 42 και αυτος ] αυτος γαρ
Wiersz 42 βιβλω ] βιβλω των
Wiersz 44 κυριον αυτον ] αυτον κυριον
Wiersz 44 υιος αυτου ] αυτου υιος
Wiersz 46 περιπατειν εν στολαις ] εν στολαις περιπατειν
Wiersz 47 κατεσθιουσι ] κατεσθιοντες
Wiersz 47 προσευχονται ] προσευχομενοι

</doc>
<doc id="2044352" url="https://pl.wikipedia.org/wiki?curid=2044352" title="Mikasa MVA 200">
Mikasa MVA 200

Mikasa MVA 200 – piłka meczowa do piłki siatkowej wyprodukowana przez firmę Mikasa. Używana jest zarówno w meczach międzynarodowych, jak i rozgrywkach krajowych siatkarzy i siatkarek.
Mikasa MVA 200 została stworzona na Letnie Igrzyska Olimpijskie 2008, a swoją premierę miała 8 sierpnia 2008 roku podczas pierwszego meczu turnieju olimpijskiego. 
Tradycyjnych osiemnaście płatów zastąpionych zostało ośmioma przypominającymi "płatki". Układ kolorów został zmieniony z niebieskiego, białego i żółtego na niebieski i żółty, co zwiększa widoczność piłki. Zmiana powierzchni poprawiła przyczepność piłki do dłoni, większa miękkość zapobiega dużej sile uderzenia czy też jej zmniejszona sprężystość, co zapewnia większą kontrolę nad piłką. 

</doc>
<doc id="2044353" url="https://pl.wikipedia.org/wiki?curid=2044353" title="Vráca">
Vráca

Vráca (1422 m, w starszych wydawnictwach 1368 m; też: "sedlo Vráca"; pol. "Wrótka") – wysoko położona przełączka w Grupie Wielkiego Chocza w Górach Choczańskich w Karpatach Zachodnich, na Słowacji.
Przełączka, w formie dość głębokiego, trawiastego siodła, oddziela Mały Chocz ("Malý Choč", 1465 m) na południu od głównego szczytu masywu, Wielkiego Chocza ("Veľký Choč", 1608 m) na północy. Znad przełęczy w kierunku Wielkiego Chocza ciągną się rozległe zarośla kosodrzewiny.
Nazwa słowacka nie jest jasna, pochodzi być może od słów "vráť sa!" (pol. "wróć się!"; "zawróć!"), co miałoby stanowić jakby ostatnie ostrzeżenie dla wędrowca wkraczającego tu w niebezpieczne, skaliste partie góry. Nazwa polska nawiązuje do formy samej przełęczy i ukształtowania terenu wokół niej.
Przez przełęcz przechodzi czerwono znakowany szlak turystyczny z miejscowości Lúčky na szczyt Wielkiego Chocza.
Pod samą przełączką, ok. 10 m w bok od szlaku, na skale znajduje się skromna tablica pamiątkowa poświęcona Stanko Kubali, 19-letniemu pilotowi szybowcowemu z Rużomberku, który rozbił się tu 15 lipca 1980 r. Przez wiele lat po wypadku na przełęczy tkwiła część usterzenia jego szybowca. Obecnie jego fragment wieńczy skałkę z tablicą.

</doc>
<doc id="2044354" url="https://pl.wikipedia.org/wiki?curid=2044354" title="Anastasija Karpowa">
Anastasija Karpowa

Anastasija Leonidowna Karpowa (ros. Анастасия Леонидовна Карпова; ur. 2 listopada 1984 r. w Bałakowie) - rosyjska piosenkarka, była członkini grupy Sieriebro.
Od dzieciństwa zajmowała się baletem, brała też lekcje śpiewu. W 2009 r. wstąpiła do grupy Sieriebro i zastąpiła Marinę Lizorkinę. Pierwszy raz wystąpiła publicznie z zespołem 25 czerwca 2009 r. w Petersburgu. Pierwszym singlem grupy nagranym z jej udziałem jest "Сладко" ("Sładko"). 27 września 2013 roku Anastasija odeszła z grupy.
Serebro.
18 czerwca 2009 roku Marina Lizorkina oficjalnie opuściła żeński zespół wokalny Serebro, który reprezentował Rosję w Konkursie Piosenki Eurowizji 2007. Producent Serebro Maxim Fadeev potwierdził możliwość przyłączenia do grupy nowej członkini. Karpova zastąpiła Lizorkinę i dopełniła trio Serebro, dołączając do Eleny Temnikovej oraz Olgi Seryabkinowej. Anastasija w jednym z wywiadów powiedziała: " Życie często przynosi różne okazje i szanse. Trzeba je tylko właściwie wykorzystać ". Karpova pierwszy raz publicznie wystąpiła 25 czerwca 2009r. w Petesburgu. Podczas czteroletniej kariery w Serebro z Karpovą zostały wydane takie światowe hity jak: "Mama Lover" (angielska wersja utworu "Mama Ljuba"), czy "Mi Mi Mi". Ostatecznie, po czterech latach, 27 września 2013 roku po koncercie w Saint-Petersburgu Karpova poinformowała, że to był jej ostatni występ w tym zespole, gdyż wybiera karierę solowej piosenkarki.

</doc>
<doc id="2044355" url="https://pl.wikipedia.org/wiki?curid=2044355" title="Parafia św. Mikołaja w Grabowcu (diecezja radomska)">
Parafia św. Mikołaja w Grabowcu (diecezja radomska)

Parafia pw. św. Mikołaja - parafia rzymskokatolicka mająca swoją siedzibę w Grabowcu w powiecie lipskim, w gminie Rzeczniów. Należy do dekanatu sienneńskiego w diecezji radomskiej.
Historia.
Parafia powstała wraz z miasteczkiem na początku XVII wieku. Budowę kościoła z 1626 roku sfinansował Mikołaj Skaryszewski, kasztelan sandomierski. Kościół został wybudowany w stylu wczesnobarokowym. Konsekrowany w 1629 roku przez biskupa krakowskiego Marcina Szyszkowskiego. Budowę obecnego, murowanego kościoła pw. św. Mikołaja na miejscu poprzedniego ukończono w 1779 roku, jego budowę sfinansował hrabia Piotr Małachowski. Świątynia jest orientowana.
Zasięg parafii.
Do parafii należą wierni z miejscowości: Aleksandrów, Borcuchy, Dębowe Pole, Dubrawa, Grabowiec, Kaniosy, Rybiczyzna, Rzechów Gościnec, Rzechów-Kolonia, Stary Rzechów, Wólka Modrzejowa, Wólka Modrzejowa-Kolonia i Zawały.

</doc>
<doc id="2044356" url="https://pl.wikipedia.org/wiki?curid=2044356" title="Kościół św. św. Piotra i Pawła w Morągu">
Kościół św. św. Piotra i Pawła w Morągu

Kościół św. św. Piotra i Pawła w Morągu – gotycki kościół parafialny w Morągu, wzniesiony w XIV w.
Historia.
Pierwszy kościół farny w Morągu. Kościół wczesnogotycki pw. Św. Apostołów Piotra i Pawła wybudowany został w latach 1305-1312. Był on znacznie mniejszy od obecnej świątyni, obejmując jedynie teren nawy głównej obecnej świątyni. W latach 40. XIV w. pierwotny obiekt został rozbudowany o prezbiterium oraz wieżę, mieszczącą w przyziemiu zakrystię. W trzeciej ćwierci XIV w. powiększono również korpus budynku. W 1414 kościół przetrwał pożar Morąga jako jedyna budowla w mieście.
W 1505 mistrz Matz z Gdańska, działający przez kilkanaście lat na terytorium diecezji warmińskiej, wymienił sklepienia w nawach bocznych na kryształowe. Od 1525 kościół był świątynią luterańską. 25 lat później w budynku wybudowano zespół empor, które przydzielono poszczególnym cechom i ozdobiono malowidłami oraz cytatami biblijnymi związanymi z różnymi zawodami. W 1697 po raz drugi, w czasie pożaru miasta, kościół był jedną z dwóch budowli, które przetrwały (obok zamku pokrzyżackiego). W XVIII w. doszło do wymiany części wyposażenia kościoła. W 1807 do obiektu dobudowano od południa kaplicę boczną p.w. Matki Boskiej. W II poł. XIX wieku kościół został wyremontowany, m.in. wymieniono w nim przekrycie nawy głównej.
Świątynia została poważnie zniszczona w czasie II wojny światowej, następnie odrestaurowana i przekazana parafii katolickiej. Usunięto wówczas empory i poddano konserwacji zespół średniowiecznych malowideł ściennych.
Architektura.
Kościół farny w Morągu zachował się w formie, jaka została mu nadana w czasie ostatnich zmian w XVIII i XIX stuleciu. Jest to budowla trójnawowa i trójprzęsłowa, bez transeptu, wzniesiona z cegły na planie prostokąta, z trójbocznie zamkniętym prezbiterium. Pierwotnie był budowlą halową, obecnie, po podniesieniu nawy głównej, posiada formę pseudobazyliki. Nawa główna nakryta jest pozornym gipsowym sklepieniem gwiaździstym, które w 1895 r. zastąpiło pierwotny strop drewniany, natomiast nawy boczne zasklepione są sklepieniami kryształowymi, wykonanymi po 1505 roku przez mistrza Matza z Gdańska.
Na bocznych ścianach prezbiterium przetrwał zespół średniowiecznych malowideł figuralnych ze scenami Adoracji Baranka, Ukrzyżowania i Apostołów, odkryty w 1948 r. podczas konserwacji świątyni. W prezbiterium znajduje się również kilka płyt nagrobnych członków rodziny Dohnów, zmarłych w XVI stuleciu, a wśród nich najcenniejsze Piotra Dohny (zm. w 1553 roku) i jego żony, Katarzyny z Czemów (zm. w 1558 r.). Ołtarz główny pochodzi z 1690 r. i został wykonany przez norymberskiego artystę snycerza Gellerta, który ok. 1680 r. wykonał dla kościoła również baptysterium, zniszczone w czasie II wojny światowej. Przetrwały z niego jedynie fragmenty, przerobione po 1945 roku na ławy przyścienne. Przedstawiono na nich sceny przejścia Izraelitów przez Morze Czerwone, arkę Noego i oczyszczenie Naamana w Jordanie. Na bocznej ścianie kościoła wisi czternastowieczny krucyfiks mistyczny nadnaturalnych rozmiarów. Ołtarze boczne, uszkodzone w czasie II wojny światowej, zostały odrestaurowane po 1945. W ścianach, filarach oraz w mur zewnętrzny osłaniające świątynię od wschodu wmurowane są epitafia i tablice nagrobne m.in. rycerskie.

</doc>
<doc id="2044357" url="https://pl.wikipedia.org/wiki?curid=2044357" title="Le Jingyi">
Le Jingyi

Le Jingyi (; ur. 19 marca 1975), chińska pływaczka. Wielokrotna medalistka olimpijska.
Największe sukcesy odnosiła w stylu dowolnym. Brała udział w dwóch igrzyskach (IO 92, IO 96), na obu zdobywała medale (łącznie cztery). W 1992 - jako siedemnastolatka - była członkinią srebrnej chińskiej sztafety. Cztery lata później triumfowała na dystansie 100 metrów kraulem. W Atlancie sięgnęła ponadto po dwa srebrne krążki. Była również mistrzynią świata w czterech konkurencjach w 1994 roku: 50 m, 100 m i 4 × 100 m stylem dowolnym oraz 4 × 100 stylem zmiennym.

</doc>
<doc id="2044358" url="https://pl.wikipedia.org/wiki?curid=2044358" title="Bomet">
Bomet

Bomet – miasto w Kenii, nad rzeką Mara. Stolica hrabstwa Bomet. W 2019 liczyło 11,8 tys. mieszkańców. 

</doc>
<doc id="2044361" url="https://pl.wikipedia.org/wiki?curid=2044361" title="Eldama Ravine">
Eldama Ravine

Eldama Ravine – miasto w Kenii, w hrabstwie Baringo. W 2019 liczyło 21,4 tys. mieszkańców. 

</doc>
<doc id="2044364" url="https://pl.wikipedia.org/wiki?curid=2044364" title="Kabarnet">
Kabarnet

Kabarnet – miasto w Kenii, stolica hrabstwa Baringo. W 2019 liczyło 22,5 tys. mieszkańców. 

</doc>
<doc id="2044367" url="https://pl.wikipedia.org/wiki?curid=2044367" title="Kapsabet">
Kapsabet

Kapsabet – miasto w Kenii, stolica hrabstwa Nandi. W 2019 liczyło 42 tys. mieszkańców.

</doc>
<doc id="2044369" url="https://pl.wikipedia.org/wiki?curid=2044369" title="Konza">
Konza

Konza – miasto w Kenii, w hrabstwie Machakos. W 2010 liczyło 2 195 mieszkańców.

</doc>
<doc id="2044370" url="https://pl.wikipedia.org/wiki?curid=2044370" title="Rymarzów">
Rymarzów



</doc>
<doc id="2044373" url="https://pl.wikipedia.org/wiki?curid=2044373" title="Litein">
Litein

Litein – miasto w Kenii, w hrabstwie Kericho. W 2019 liczyło 13,4 tys. mieszkańców. 

</doc>
<doc id="2044374" url="https://pl.wikipedia.org/wiki?curid=2044374" title="Claus Harms">
Claus Harms

Claus Harms (ur. 25 maja 1778 w Fahrstedt, zm. 1 lutego 1855 w Kilonii) – niemiecki duchowny i teolog luterański. Był znanym kaznodzieją i zwolennikiem czystej nauki luterańskiej, sprzeciwiał się tendencjom racjonalistycznym i unii kościelnej luteranizmu z kalwinizmem.
Życiorys.
Claus Harms urodził się w Fahrstedt w Szlezwiku-Holsztynie. W młodości pracował w młynie swojego ojca. Odebrał podstawową edukację w wiejskiej szkole i od wiejskiego pastora. Gdy odziedziczył po ojcu niewielki majątek, podjął edukację w gimnazjum w Meldorfie, które w trybie nadzwyczajnym ukończył w dwa lata. W 1799 roku rozpoczął studia teologiczne na Uniwersytecie w Kilonii. Uniwersytet był w tym okresie zdominowany przez myśl racjonalistyczną, jednak Harms, w wyniku lektury dzieł Kanta i Schleiermachera, doszedł do wniosku, że racjonalizm i ludzka nauka nie mogą udzielić mu żadnej pomocy i zbawienia należy szukać gdzie indziej. W przekonaniu tym ugruntowała go lektura Pisma Świętego. W 1802 roku ukończył studia teologiczne i rozpoczął pracę jako prywatny nauczyciel w Probsteierhagen.
W 1806 roku zbór w Lunden wybrał go na diakona. Z wielkim zapałem podjął się działalności kaznodziejskiej i z troską podchodził do duchowych i doczesnych problemów swoich parafian. Jego kazania stały się bardzo popularne, także poza parafią. W 1816 objął urząd archidiakona w kościele św. Mikołaja w Kilonii, gdzie również cieszył się uznaniem. W trakcie swej działalności stawał się coraz bardziej przekonany, że jego czasy odeszły od wiary czasów reformacji, a przez to od źródła zbawienia. Uznał rok 1817, a więc trzysetną rocznicę początku reformacji, za właściwy moment na wyrażenie swoich poglądów. Opublikował wtedy 95 tez Marcina Lutra wraz z 95 tezami przygotowanymi przez samego siebie, skierowanymi przeciwko tendencjom istniejącym w Kościele luterańskim XIX wieku, które Harms uważał za nadużycia. Zadeklarował, że jest gotowy bronić tych tez i odwołać każdy błąd, jaki zostanie mu dowiedziony. Pierwsza teza wymierzona była w powszechny pelagianizm, natomiast większość skierowana była przeciwko racjonalizmowi, który – zdaniem Harmsa – uczynił rozum papieżem jego czasów. Ostatnie dwadzieścia tez wymierzonych było w unię kościelną.
Tezy Harmsa wywołały poruszenie i przeciwko nim powstało ponad dwieście pamfletów. Racjonaliści poczuli się dotknięci, jednak inni uznali zaistniały ferment za lekarstwo na słabą wiarę tamtych czasów. Kaznodzieja nadworny C. F. von Ammon zaakceptował tezy, po stronie Harmsa stanął także Schleiermacher.
Pozycja Harmsa rosła wraz z upływem czasu. Duch racjonalizmu na Uniwersytecie w Kilonii zaczął zanikać. W 1819 nie przyjął propozycji objęcia urzędu biskupa w Sankt Petersburgu, a w 1834 – urzędu pastora kościoła Świętej Trójcy w Berlinie po Schleiermacherze. W 1835 roku został głównym kaznodzieją w kościele św. Mikołaja i proboszczem Kilonii. W 1849 z powodu utraty wzroku musiał zaniechać swojej działalności.
Harms był przede wszystkim kaznodzieją. Jego kazania były bardzo popularne pomimo braku ozdobników. Spór zaostrzył jego poglądy, co znalazło swój wyraz w jego dziełach. Pomiędzy 1808 a 1858 rokiem wydał szesnaście zbiorów kazań. Napisał wiele katechizmów i dzieł o charakterze duszpasterskim. Był także autorem pieśni religijnych.

</doc>
<doc id="2044375" url="https://pl.wikipedia.org/wiki?curid=2044375" title="Londiani">
Londiani

Londiani – miasto w Kenii, w hrabstwie Kericho. W 2010 liczyło 5 212 mieszkańców.

</doc>
<doc id="2044378" url="https://pl.wikipedia.org/wiki?curid=2044378" title="Heliopsis helianthoides">
Heliopsis helianthoides



</doc>
<doc id="2044380" url="https://pl.wikipedia.org/wiki?curid=2044380" title="Magadi (miasto w Kenii)">
Magadi (miasto w Kenii)

Magadi – miasto w Kenii, w hrabstwie Kajiado. W 2010 liczyło 15 916 mieszkańców.

</doc>
<doc id="2044383" url="https://pl.wikipedia.org/wiki?curid=2044383" title="Molo (Kenia)">
Molo (Kenia)

Molo – miasto w Kenii, w hrabstwie Nakuru. W 2019 liczyło 48,4 tys. mieszkańców.

</doc>
<doc id="2044385" url="https://pl.wikipedia.org/wiki?curid=2044385" title="Ngong">
Ngong

Ngong – miasto w Kenii, w hrabstwie Kajiado. W 2019 liczyło 102,3 tys. mieszkańców. Nazwa miasta pochodzi od sąsiadujących Wzgórzy Ngong. 

</doc>
<doc id="2044386" url="https://pl.wikipedia.org/wiki?curid=2044386" title="Fedorówka (rejon nowogrodzki)">
Fedorówka (rejon nowogrodzki)

Fedorówka (ukr. Федорівка) – wieś na Ukrainie w rejonie nowogrodzkim obwodu żytomierskiego.

</doc>
<doc id="2044387" url="https://pl.wikipedia.org/wiki?curid=2044387" title="Rumuruti">
Rumuruti

Rumuruti – miasto w środkowej Kenii. Ośrodek administracyjny hrabstwa Laikipia. W 2019 liczyło 13,1 tys. mieszkańców. 

</doc>
<doc id="2044388" url="https://pl.wikipedia.org/wiki?curid=2044388" title="Nowozełene">
Nowozełene

Nowozełene () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 160 mieszkańców.

</doc>
<doc id="2044389" url="https://pl.wikipedia.org/wiki?curid=2044389" title="Zamek w Przecławiu">
Zamek w Przecławiu

Zamek w Przecławiu – zamek (przez niektórych historyków uważany za pałac) znajdujący się w mieście Przecław w województwie podkarpackim przy ulicy Podzamcze, pod numerem 8.
Położony jest nad Wisłoką. Zbudowany przez Ligęzów około połowy XV wieku. W XVII wieku krótko w rękach Tarnowskich. Zniszczony przez Szwedów. Od 1658 roku własnością wojewody lubelskiego Władysława Reya (prawnuka Mikołaja Reya z Nagłowic) i jego potomków. Przebudowany w XIX wieku w stylu neogotyckim. Po wojnie Rosjanie spalili tutejszy liczący kilka wieków księgozbiór w dwu ogniskach.
Spłonął w 1967 roku. Zachowały się detale architektury renesansowej i neogotyckiej, dwupiętrowa wieża i oficyny. Wyremontowany w latach 1980-1990. Obecnie hotel i restauracja.

</doc>
<doc id="2044390" url="https://pl.wikipedia.org/wiki?curid=2044390" title="Polijaniwka">
Polijaniwka

Polijaniwka () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 346 mieszkańców.

</doc>
<doc id="2044392" url="https://pl.wikipedia.org/wiki?curid=2044392" title="Mała Ruś">
Mała Ruś



</doc>
<doc id="2044393" url="https://pl.wikipedia.org/wiki?curid=2044393" title="Wasza Wspaniałość">
Wasza Wspaniałość

Wasza Wspaniałość – studyjny album szczecińskiego zespołu Pogodno.
Album zajął 36 miejsce na liście sprzedaży OLiS.

</doc>
<doc id="2044394" url="https://pl.wikipedia.org/wiki?curid=2044394" title="Cryptobatrachus">
Cryptobatrachus

Cryptobatrachus – rodzaj płaza bezogonowego z podrodziny Cryptobatrachinae w rodzinie Hemiphractidae. 
Zasięg występowania.
Rodzaj obejmuje gatunki występujące w północnych Andach oraz Sierra Nevada de Santa Marta w Kolumbii i Serranía de Perijá w Wenezueli.
Systematyka.
Etymologia.
"Cryptobatrachus": "kruptos" „ukryty”; βατραχος "batrakhos" „żaba”.
Podział systematyczny.
Do rodzaju należą następujące gatunki:

</doc>
<doc id="2044395" url="https://pl.wikipedia.org/wiki?curid=2044395" title="Susły">
Susły

Susły (ukr. Сусли) – wieś na Ukrainie w rejonie nowogrodzkim obwodu żytomierskiego.

</doc>
<doc id="2044397" url="https://pl.wikipedia.org/wiki?curid=2044397" title="Legenda pijanego mistrza">
Legenda pijanego mistrza

Legenda pijanego mistrza (oryg. Jui kuen II) – film z 1994 roku, w reżyserii Liu Chia-liang i Jackiego Chana.
Fabuła.
"Legenda pijanego mistrza" jest kontynuacją filmu z 1978 roku pod tytułem "Pijany mistrz".
Główny bohater Wong Fei-hung jest synem lekarza. Podczas odprawy na przejściu granicznym Fei-hung decyduje się dać żeń-szeń brytyjskiemu konsulowi, aby nie płacić opłaty celnej. Wskutek pomyłki, zamiast odzyskać korzeń dostaje cesarską pieczęć z jadeitu, która została skradziona przez konsula. Prowadzi to do pojedynków, w których Fei-hung pokonuje przeciwników ulepszając swój styl alkoholem w różnych postaciach.
Nagrody i wyróżnienia.
Film otrzymał nagrodę podczas Fantasia Festival w 1997 roku, w kategorii Najlepszy film azjatycki oraz nagrodę za Najlepszą choreografię w 1995 roku (za którą odpowiadał Jackie Chan), podczas gali Hongkońskich Nagród Filmowych.
W 2005 roku film znalazł się na liście 100 największych filmów w historii opracowanej przez amerykański tygodnik "Time".

</doc>
<doc id="2044399" url="https://pl.wikipedia.org/wiki?curid=2044399" title="Pijany mistrz 2">
Pijany mistrz 2



</doc>
<doc id="2044400" url="https://pl.wikipedia.org/wiki?curid=2044400" title="Anastazja Karpova">
Anastazja Karpova



</doc>
<doc id="2044403" url="https://pl.wikipedia.org/wiki?curid=2044403" title="Gminy w departamencie Haute-Vienne">
Gminy w departamencie Haute-Vienne

Lista 201 gmin w departamencie Haute-Vienne we Francji.

</doc>
<doc id="2044405" url="https://pl.wikipedia.org/wiki?curid=2044405" title="Malé (wyspa)">
Malé (wyspa)



</doc>
<doc id="2044407" url="https://pl.wikipedia.org/wiki?curid=2044407" title="Port lotniczy Malé">
Port lotniczy Malé



</doc>
<doc id="2044408" url="https://pl.wikipedia.org/wiki?curid=2044408" title="Heinrich-Heine-Universität Düsseldorf">
Heinrich-Heine-Universität Düsseldorf



</doc>
<doc id="2044409" url="https://pl.wikipedia.org/wiki?curid=2044409" title="Malé">
Malé



</doc>
<doc id="2044411" url="https://pl.wikipedia.org/wiki?curid=2044411" title="Cmentarz wojenny nr 384 – Łagiewniki">
Cmentarz wojenny nr 384 – Łagiewniki

Cmentarz wojenny nr 384 – Łagiewniki – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie, znajdujący się na terenie jego okręgu XI Twierdza Kraków.
Cmentarz znajduje się w południowej części Krakowa w Dzielnicy IX Łagiewniki-Borek Fałęcki, obok Sanktuarium Bożego Miłosierdzia w Łagiewnikach.
Od 1889 istniał w podkrakowskiej wsi Łagiewniki klasztor Sióstr Matki Bożej Miłosierdzia. W czasie I wojny światowej w budynkach gospodarczych klasztoru armia austro-węgierska zorganizowała wojskowy szpital epidemiologiczny, który działał od sierpnia 1914 do grudnia 1918. Ok. 200 m na południowy wschód od klasztoru utworzono cmentarz, na którym chowano zmarłych w szpitalu żołnierzy.
Nekropolia kryje prochy 266 żołnierzy (według niektórych danych 275), piętnastu różnych narodowości. Cmentarz projektował Hans Mayr, lecz z oryginalnego projektu niewiele się zachowało, poza bramą wejściową. Pola grobowe zostały splantowane, niewielki pomniczek jest współczesny, tak samo jak krzyż z daszkiem, wykonany jednak według projektu Mayra. W 2015 rozpoczęto rekonstrukcję cmentarza dążąc do pierwotnego projektu.

</doc>
<doc id="2044415" url="https://pl.wikipedia.org/wiki?curid=2044415" title="Ratusz w Narolu">
Ratusz w Narolu

Ratusz w Narolu - siedziba władz miejskich znajdująca się w mieście Narol, w województwie podkarpackim.
Budowla powstała w latach 1928-1932. Mieści się na środku rynku. Jest to prostokątny budynek, posiadający dwie kondygnacje. Jego dach jest dwuspadowy, blaszany, posiadający naczółki. Ratusz jest wybudowany z cegły, następnie pokryty tynkiem. Poddasze budynku jest częściowo zagospodarowane. Pośrodku kalenicy dachowej umieszczona jest ośmioboczna wieżyczka pokryta blachą, posiadająca kopulasty hełm z kulą i chorągiewkę na szczycie.

</doc>
<doc id="2044418" url="https://pl.wikipedia.org/wiki?curid=2044418" title="Staatliche Akademie für Kunst und Kunstgewerbe Breslau">
Staatliche Akademie für Kunst und Kunstgewerbe Breslau



</doc>
<doc id="2044419" url="https://pl.wikipedia.org/wiki?curid=2044419" title="Puchar FIS w skokach narciarskich">
Puchar FIS w skokach narciarskich



</doc>
<doc id="2044422" url="https://pl.wikipedia.org/wiki?curid=2044422" title="Monaster św. Mikołaja w Nikoło-Malicy">
Monaster św. Mikołaja w Nikoło-Malicy

Monaster św. Mikołaja – prawosławny męski klasztor we wsi Nikoło-Malica w obwodzie twerskim, podlegający eparchii twerskiej.
Monaster św. Mikołaja w Nikoło-Malicy został założony w czasie rządów cara Fiodora III, między rzekami Malicą i Meżurką. Działał do 1675, gdy w pożarze zniszczony został cały kompleks budynków klasztornych. Przetrwała jedynie ikona św. Mikołaja ze świętymi Borysem i Glebem. Fakt ocalenia wizerunku ze zniszczeń został uznany za cud i przyczynił się do szybszej odbudowy klasztoru. Już w roku następnym Grigorij Owcyn ufundował pięciokopułową cerkiew Chrystusa Wszechmiłującego w miejsce dawnej drewnianej świątyni monasterskiej. W drugiej połowie XVIII w. zakończono budowę murowanych budynków mieszkalnych. Popularność klasztoru jako celu pielgrzymek wzrosła po 1742, kiedy przed ikoną Chrystusa Zbawiciela miała zostać uzdrowiona hrabina Maria Szuwałowa. Po 1751 monaster został przebudowany w stylu rosyjskiego baroku. Całość kompleksu budynków zajmowała prostokąt 138,5 na 85 metrów, otoczony murem z czterema basztami w narożnikach. W jego centralnym miejscu znajdował się główny sobór, do którego przylegał budynek z celami mnichów. Na początku XX w. obszerne zabudowania zamieszkiwało jednak zaledwie 8–10 zakonników.
Po rewolucji październikowej mnisi zostali zmuszeni do opuszczenia klasztoru, zaś jego wyposażenie zostało zniszczone lub rozkradzione. Dalsze losy większości zakonników nie są znane. Kolejne straty budynki monasterskie poniosły w czasie II wojny światowej, jesienią 1941. Obiekt został zaadaptowany na potrzeby miejscowego kołchozu. Zniszczone zostały resztki wyposażenia klasztoru oraz wszystkie (poza jednym) nagrobki na cmentarzu mnichów.
Rosyjski Kościół Prawosławny odzyskał zabudowania monasteru św. Mikołaja dopiero po upadku ZSRR. Reaktywacja życia mniszego w Nikoło-Malicy nastąpiła w 2008 dekretem arcybiskupa twerskiego i kaszyńskiego Wiktora (Olejnika). Pierwszym przełożonym odrodzonego klasztoru został hieromnich Borys (Tułupow).
W 2008 trwał remont i odbudowa kompleksu budynków monasterskich, w tym cerkwi Opieki Matki Bożej. Wspólnotę monastyczną tworzy przełożony oraz dwóch posłuszników.

</doc>
<doc id="2044424" url="https://pl.wikipedia.org/wiki?curid=2044424" title="Gminy w departamencie Delta Rodanu">
Gminy w departamencie Delta Rodanu

Lista 119 gmin w departamencie Delta Rodanu we Francji.

</doc>
<doc id="2044426" url="https://pl.wikipedia.org/wiki?curid=2044426" title="Universität zu Köln">
Universität zu Köln



</doc>
<doc id="2044428" url="https://pl.wikipedia.org/wiki?curid=2044428" title="Andrzej Tran An Dung">
Andrzej Tran An Dung



</doc>
<doc id="2044430" url="https://pl.wikipedia.org/wiki?curid=2044430" title="Bernard Vo Van Due">
Bernard Vo Van Due



</doc>
<doc id="2044431" url="https://pl.wikipedia.org/wiki?curid=2044431" title="Emmanuel Nguyen Van Trieu">
Emmanuel Nguyen Van Trieu



</doc>
<doc id="2044432" url="https://pl.wikipedia.org/wiki?curid=2044432" title="Filip Phan Van Minh">
Filip Phan Van Minh



</doc>
<doc id="2044434" url="https://pl.wikipedia.org/wiki?curid=2044434" title="Jakub Do Mai Nam">
Jakub Do Mai Nam



</doc>
<doc id="2044436" url="https://pl.wikipedia.org/wiki?curid=2044436" title="Jan Dat">
Jan Dat



</doc>
<doc id="2044438" url="https://pl.wikipedia.org/wiki?curid=2044438" title="Aleksander Gurianow">
Aleksander Gurianow



</doc>
<doc id="2044439" url="https://pl.wikipedia.org/wiki?curid=2044439" title="Jan Doan Trinh Hoan">
Jan Doan Trinh Hoan



</doc>
<doc id="2044440" url="https://pl.wikipedia.org/wiki?curid=2044440" title="Józef Dang Dinh Vien">
Józef Dang Dinh Vien



</doc>
<doc id="2044441" url="https://pl.wikipedia.org/wiki?curid=2044441" title="Józef Nguyen Dinh Nghi">
Józef Nguyen Dinh Nghi



</doc>
<doc id="2044442" url="https://pl.wikipedia.org/wiki?curid=2044442" title="Łukasz Vu Ba Loan">
Łukasz Vu Ba Loan



</doc>
<doc id="2044443" url="https://pl.wikipedia.org/wiki?curid=2044443" title="Marcin Ta Duc Thinh">
Marcin Ta Duc Thinh



</doc>
<doc id="2044444" url="https://pl.wikipedia.org/wiki?curid=2044444" title="Paweł Le Bao Tinh">
Paweł Le Bao Tinh



</doc>
<doc id="2044445" url="https://pl.wikipedia.org/wiki?curid=2044445" title="Paweł Le Van Loc">
Paweł Le Van Loc



</doc>
<doc id="2044446" url="https://pl.wikipedia.org/wiki?curid=2044446" title="Wiktor Domuchowski">
Wiktor Domuchowski

Wiktor Domuchowski (gruz. ვიქტორ დომუხოვსკი, ur. 4 lutego 1948 w Kutaisi, zm. 24 maja 2013 w Warszawie) – gruziński fizyk, działacz polityczny i społeczny pochodzenia polskiego, emigrant polityczny.
Życiorys.
Jego ojciec, Piotr Domuchowski pochodził z guberni smoleńskiej, dokąd jego przodkowie zostali zesłani po insurekcji kościuszkowskiej. W czasie wojny niemiecko-radzieckiej w 1942 został ranny i trafił do szpitala w Gruzji, gdzie następnie osiadł i założył rodzinę.
Wiktor Domuchowski w 1971 ukończył studia na Uniwersytecie im. Iwane Dżawachiszwili w Tbilisi. Po ukończeniu studiów przez dwa lata służył w jednostkach Armii Radzieckiej w NRD. Od 1973 do 1990 pracował w Instytucie Hutnictwa Akademii Nauk Gruzińskiej SRR.
Pod koniec lat 80. zaangażował się w działalność na rzecz niepodległości Gruzji. 28 października 1990 został wybrany na deputowanego Rady Najwyższej Gruzji z ramienia Związku Narodowo-Liberalnego. Pełnił funkcję przewodniczącego Komisji ds. Praw Człowieka. Był sygnatariuszem Deklaracji Odrodzenia Niepodległości z 9 kwietnia 1991. Należał do zwolenników i współpracowników pierwszego prezydenta niepodległej Gruzji Zwiada Gamsachurdii.
Pod koniec grudnia 1991 doszło do walk między przeciwnikami i zwolennikami Gamsachurdii. Parlament został rozwiązany, a Domuchowski był zmuszony do ucieczki z kraju. Od 1992 przebywał w Czeczenii, a następnie w Azerbejdżanie, gdzie pełnił funkcję przedstawiciela władz emigracyjnych. W Baku mieszkał razem z rodziną. 6 kwietnia 1993 został uprowadzony przez gruzińskie służby specjalne. Był przetrzymywany w areszcie w Tbilisi, gdzie poddawano go brutalnym przesłuchaniom. Postawiano mu m.in. zarzuty zorganizowania zamachu terrorystycznego oraz dowodzenia grupą zbrojną. 7 marca 1995 skazano go na 14 lat kolonii karnej.
W 1996 jego żona, Rusudan Kikalejszwili, wraz z dwoma synami wyjechała do Polski, gdzie złożyła wniosek o nadanie statusu uchodźcy. Sprawą męża zainteresowała opinię publiczną, m.in. Helsińską Fundację Praw Człowieka oraz ministra spraw zagranicznych Bronisława Geremka. 23 listopada 1998 w czasie wizyty w Tbilisi Geremek spotkał się z prezydentem Gruzji Eduardem Szewardnadze i nakłonił go do zwolnienia Domuchowskiego z więzienia. 1 grudnia 1998 Domuchowski został sprowadzony do Warszawy.
W Polsce Wiktor Domuchowski otrzymał status uchodźcy. Pracował w Instytucie Fizyki PAN w Oddziale Fizyki Półprzewodników. Angażował się w działania gruzińskiej społeczności w Polsce. Zmarł 24 maja 2013 w Warszawie na atak serca.

</doc>
<doc id="2044447" url="https://pl.wikipedia.org/wiki?curid=2044447" title="Bezpeczna (obwód kijowski)">
Bezpeczna (obwód kijowski)

Bezpeczna (ukr. Безпечна) – wieś na Ukrainie, w obwodzie kijowskim, w rejonie białocerkiewskim, w radzie wiejskiej Dułyćke. W 2001 roku liczyła 386 mieszkańców.
Według danych z 2001 roku 98,7% mieszkańców jako język ojczysty wskazało ukraiński, 1,3% – rosyjski.

</doc>
<doc id="2044448" url="https://pl.wikipedia.org/wiki?curid=2044448" title="Paweł Nguyen Ngan">
Paweł Nguyen Ngan



</doc>
<doc id="2044449" url="https://pl.wikipedia.org/wiki?curid=2044449" title="Paweł Pham Khac Khoan">
Paweł Pham Khac Khoan



</doc>
<doc id="2044450" url="https://pl.wikipedia.org/wiki?curid=2044450" title="Piotr Doan Cong Quy">
Piotr Doan Cong Quy



</doc>
<doc id="2044451" url="https://pl.wikipedia.org/wiki?curid=2044451" title="A-DATA">
A-DATA



</doc>
<doc id="2044452" url="https://pl.wikipedia.org/wiki?curid=2044452" title="Piotr Le Tuy">
Piotr Le Tuy



</doc>
<doc id="2044453" url="https://pl.wikipedia.org/wiki?curid=2044453" title="Farmakoepidemiologia">
Farmakoepidemiologia

Farmakoepidemiologia, inaczej epidemiologia leków (z gr. pharmaco(n) – lekarstwo, epi – ponad, demos – człowiek, logos – nauka, doktryna) – nauka zajmująca się badaniem leków, traktując je jako czynniki determinujące zdrowie lub choroby w populacji. Łączy wiedzę z farmakologii, terapii klinicznej, epidemiologii oraz statystyki. Stosowana jest w analizie bezpieczeństwa leków i zdrowia publicznego.

</doc>
<doc id="2044454" url="https://pl.wikipedia.org/wiki?curid=2044454" title="Piotr Nguyen Ba Tuan">
Piotr Nguyen Ba Tuan



</doc>
<doc id="2044455" url="https://pl.wikipedia.org/wiki?curid=2044455" title="Piotr Nguyen Van Luu">
Piotr Nguyen Van Luu



</doc>
<doc id="2044457" url="https://pl.wikipedia.org/wiki?curid=2044457" title="Piotr Truong Van Thi">
Piotr Truong Van Thi



</doc>
<doc id="2044458" url="https://pl.wikipedia.org/wiki?curid=2044458" title="Piotr Vu Dang Khoa">
Piotr Vu Dang Khoa



</doc>
<doc id="2044459" url="https://pl.wikipedia.org/wiki?curid=2044459" title="Tomasz Khuong">
Tomasz Khuong



</doc>
<doc id="2044460" url="https://pl.wikipedia.org/wiki?curid=2044460" title="Wawrzyniec Nguyen Van Huong">
Wawrzyniec Nguyen Van Huong



</doc>
<doc id="2044461" url="https://pl.wikipedia.org/wiki?curid=2044461" title="Wincenty Nguyen The Diem">
Wincenty Nguyen The Diem



</doc>
<doc id="2044462" url="https://pl.wikipedia.org/wiki?curid=2044462" title="Dominik Ha Trong Mau">
Dominik Ha Trong Mau



</doc>
<doc id="2044463" url="https://pl.wikipedia.org/wiki?curid=2044463" title="Dominik Nguyen Van Hanh">
Dominik Nguyen Van Hanh



</doc>
<doc id="2044465" url="https://pl.wikipedia.org/wiki?curid=2044465" title="Oliwa (rejon wyszogrodzki)">
Oliwa (rejon wyszogrodzki)

Oliwa (ukr. Олива) – wieś na Ukrainie w rejonie wyszogrodzkim obwodu kijowskiego.

</doc>
<doc id="2044466" url="https://pl.wikipedia.org/wiki?curid=2044466" title="Dominik Nguyen Van Xuyen">
Dominik Nguyen Van Xuyen



</doc>
<doc id="2044471" url="https://pl.wikipedia.org/wiki?curid=2044471" title="Dominik Trach">
Dominik Trach



</doc>
<doc id="2044473" url="https://pl.wikipedia.org/wiki?curid=2044473" title="Liptovská Anna">
Liptovská Anna

Liptovská Anna (ludowo: "Svätána") – wieś i gmina (obec) w powiecie Liptowski Mikułasz w kraju żylińskim na Słowacji. Powierzchnia 11,28 km².
Wieś leży w północno-zachodniej części Kotliny Liptowskiej, u podnóży Gór Choczańskich, u samego wylotu Doliny Liptowskiej Anny, 18 km od Liptowskiego Mikułasza. Zabudowania rozłożone są na wysokości 640–690 m n.p.m., wprost pod skalnymi zerwami Czerenowej.
Liptowska Anna jest typową małą wioską liptowską pochodzenia ziemiańskiego. Jej początki sięgają 1297 r. i były związane z donacją tych terenów Ładysławowi, synowi Meshego (Mieszka?). Najstarsza wzmianka o wsi Liptowska Anna i istniejącej w niej parafii pochodzi z 1332 r.
Z części wsi zwanej "Ižipovské ravne" pochodzi szereg znalezisk archeologicznych, w tym wiele narzędzi z epoki kamienia łupanego oraz przedmiotów brązowych należących do kultury łużyckiej i pochodzących z końca epoki brązu. Osada tej kultury znajdowała się na południowych stokach wzniesienia w widłach potoków.
Obok części dzisiejszej wsi, należącej w średniowieczu do ziemiańskich rodów Almanów, Dobáków i in., od XIII w. druga część wsi stanowiła wspólną jednostkę osadniczą z położoną nieco dalej na południe wsią Bukovina, występującą pod nazwą "Podhradie" (węg. "Varália"). Związana ona była ze służebnością wobec powstałego niedaleko Zamku Liptowskiego. Mieszkańcy zajmowali się rolnictwem, hodowlą owiec, a także wyrobem drewnianych sprzętów gospodarstwa domowego i gorzelnictwem. Wieś była znana również jako centrum wyrobu ówczesnych prymitywnych skrzypiec (gęśli). Kościół parafialny pod wezwaniem św. Anny, pochodzący z drugiej połowy XIII w. i rozbudowany ok. 1500 r. spłonął w 1805 r. i już nigdy nie został odbudowany. Do dziś zachowały się jedynie fragmenty murów. Spłonęła również drewniana dzwonnica z drugiej połowy XVIII w., stojąca przy południowym murze nawy. W 1998 r. w pobliżu tego miejsca wzniesiono nową dzwonnicę drewnianą.
Wieś posiada komunikację autobusową z Liptowskim Mikułaszem. We wsi początek szlaku turystycznego wiodącego przez Góry Choczańskie do Svoradu.

</doc>
<doc id="2044474" url="https://pl.wikipedia.org/wiki?curid=2044474" title="Raska">
Raska

Raska (ukr. Раска) – wieś na Ukrainie w rejonie buczańskim obwodu kijowskiego.

</doc>
<doc id="2044486" url="https://pl.wikipedia.org/wiki?curid=2044486" title="Shpëtim Babaj">
Shpëtim Babaj

Shpëtim Babaj (ur. 9 grudnia 1981 w Prisztinie, Socjalistyczna Federacyjna Republika Jugosławii) – chorwacki piłkarz pochodzenia kosowskiego, grający na pozycji pomocnika.
Kariera piłkarska.
Kariera klubowa.
Babaj pochodzi z Kosowa, ale wcześniej wyjechał do Chorwacji, gdzie przyjął obywatelstwo chorwackie. Jest wychowankiem klubu z tej krainy o nazwie Cibalia Vinkovci, a potem włoskiego Cagliese Calcio. Karierę piłkarską rozpoczął w NK Olimpija Lublana. Potem występował w słoweńskich klubach NK Rudar Velenje i NK Šmartno. W 2004 roku powrócił do Kosowskiej Superligi, gdzie grał w barwach KF Besiana Podujevë. Po występach w albańskich zespołach Besa Kavajë i KS Elbasani, na początku 2008 podpisał 3-letni kontrakt z ukraińską Zorią Ługańsk, ale już w maju został wystawiony na transfer. Następnie bronił barw kazachskiego klubu Szachtior Karaganda. Latem 2009 powrócił do Albanii, gdzie został piłkarzem Gramozi Ersekë. Na początku lipca 2010 przeszedł do ukraińskiego PFK Sewastopol, ale nie zagrał żadnego oficjalnego meczu i już po tygodniu klub zrezygnował z usług piłkarza

</doc>
<doc id="2044487" url="https://pl.wikipedia.org/wiki?curid=2044487" title="BBC Radio">
BBC Radio



</doc>
<doc id="2044488" url="https://pl.wikipedia.org/wiki?curid=2044488" title="Loïc Nestor">
Loïc Nestor

Loïc Nestor (ur. 20 maja 1989 w Pointe-à-Pitre) – francuski piłkarz pochodzenia gwadelupskiego występujący na pozycji obrońcy we francuskim klubie LB Châteauroux.
Kariera klubowa.
Nestor urodził się w Pointe-à-Pitre w Gwadelupie, jednakże w 2004 roku dołączył do zespołu młodzieżowego francuskiego Le Havre AC. W 2007 roku został wprowadzony do pierwszego zespołu. 6 listopada 2007 roku zadebiutował w Ligue 2, w spotkaniu przeciwko CS Sedan.
Kariera reprezentacyjna.
Nestor ma za sobą jeden występy w reprezentacji Francji do lat 21, który zaliczył w 2008 roku.

</doc>
<doc id="2044492" url="https://pl.wikipedia.org/wiki?curid=2044492" title="August Tholuck">
August Tholuck

Friedrich August Gottreu Tholuck (ur. 30 marca 1799 we Wrocławiu, zm. 10 czerwca 1877 w Halle), znany powszechnie jako August Tholuck – niemiecki teolog protestancki, reprezentant teologii ortodoksyjnej związany z pietyzmem, wykładowca Uniwersytetu w Halle.
Życiorys.
August Tholuck urodził się w wielodzietnej rodzinie robotniczej. Od najmłodszych lat wykazywał niezwykłe zdolności intelektualne, według niektórych źródeł w wieku 17 lat posługiwał się ok. 19 językami. W wieku niespełna 18 lat podjął studia na Uniwersytecie Wrocławskim, gdzie pogłębiał znajomość języka arabskiego, następnie, za radą berlińskiego orientalisty H. F. von Dieza, studiował teologię na Uniwersytecie w Berlinie. Początkowo był panteistą i sceptykiem, zmienił jednak zdanie pod wpływem lektury dzieł Schleiermachera, który zrobił na Tholucku duże wrażenie, choć był mu teologicznie obcy, oraz Neandra. Nawiązał też kontakt ze środowiskiem konserwatywnych luteranów, sprzeciwiających się narzucanej przez króla pruskiego Fryderyka Wilhelma III unii kościelnej, m.in. z Johannem Gottfriedem Scheiblem. Duży wpływ wywarł też na niego pietysta Hans Ernst von Kottwitz.
Już jako student 5. roku, został powołany na profesora nadzwyczajnego literatury orientalnej i egzegezy Starego Testamentu na Uniwersytecie w Dorpacie, nie objął jednak tej posady z przyczyn zdrowotnych. W 1821 uzyskał licencjat z teologii na podstawie pracy o panteizmie w Oriencie. Jego wykłady początkowo nie cieszyły się zainteresowaniem, zasłynął jednak jako propagator pobożności biblijnej. W 1824 roku został profesorem nadzwyczajnym literatury orientalnej, w następnym roku odbył podróż do Holandii i Anglii na koszt rządu pruskiego. W 1826 profesorem zwyczajnym teologii, którym był aż do śmierci, z wyjątkiem lat 1827–1829, kiedy był duszpasterzem diaspory ewangelickiej w Rzymie. Prowadził też działalność wydawniczą, od 1824 roku był jednym z trzech wydawców pisma misyjnego „Przyjaciel Izraela, Czasopismo dla Chrześcijan i Izraelitów”, a od 1826 roku pisma „Najnowsze Wiadomości z Królestwa Bożego”. Działalności tej sprzeciwiał się Schleiermacher, który z ambony potępiał nawracanie Żydów na chrześcijaństwo. Działał w różnych towarzystwach misyjnych, w latach 1821–1825 był dyrektorem pruskiego Towarzystwa Biblijnego, uczestniczył w dorocznych zgromadzeniach towarzystw biblijnych w Londynie.
Na Uniwersytecie w Halle Tholuck spotkał się z oporem tamtejszych racjonalistów, Geseniusa i Wegscheidera, jednak jego wpływ okazał się silniejszy. Poróżnił się także z konserwatystami. Kiedy Ernst Ludwig von Gerlach domagał się państwowej kontroli nad nauczaniem teologii, Tholuck sprzeciwił się temu, był też przeciwny wykluczaniu racjonalistów z Kościoła. 
August Tholuck pełnił funkcję kaznodziei uniwersyteckiego, prowadził duszpasterstwo akademickie, angażował się też w działalność diakonijną. W swej twórczości teologicznej koncentrował się na egzegezie biblijnej i komentowaniu symboli wiary, Ojców Kościoła (przede wszystkim Jana Chryzostoma) i reformatorów, głównie Marcina Lutra i Jana Kalwina, był także autorem literatury budującej. Był wydawcą komentarzy biblijnych Kalwina oraz jego dzieła "Institutio religionis christianae".
Zmarł 10 czerwca 1877 w Halle.
Poglądy.
August Tholuck uważał chrześcijaństwo nie za system religijny, lecz za zaspokojenie potrzeb duchowych, a przede wszystkim głodu zbawienia. Sprzeciwiał się jednak czysto moralizatorskiemu pojmowaniu chrześcijaństwa, podkreślał realność grzechu pierworodnego i konieczność odkupienia. W odróżnieniu od wielu pietystów nie reprezentował postawy czysto indywidualistycznej, jego myśl posiadała silny wątek wspólnotowy i liturgiczny. Był przywiązany do tradycji wyznaniowej wyrażonej w księgach symbolicznych, był jednak przeciwnikiem radykalnego konfesjonalizmu. Potępiał prześladowania staroluteranów przez państwo pruskie, opowiadał się jednak za dialogiem z ewangelikami reformowanymi. Dał temu wyraz powołując wraz z Augustem Neandrem pismo „Deutsche Zeitschrift für christliche Wissenschaft und christliches Leben”, w którym promował dialog ekumeniczny z Kościołami wywodzącymi się z reformacji. W hermeneutyce biblijnej dopuszczał stosowanie metody historyczno-krytycznej i odrzucał werbalną inspirację Pisma Świętego, podkreślał jednak prawdziwość nauki biblijnej. Polemizował z 
Davidem Friedrichem Straussem i jego spojrzeniu na historię ewangeliczną jako zbiór mitów.

</doc>
<doc id="2044493" url="https://pl.wikipedia.org/wiki?curid=2044493" title="Friedrich August Gottreu Tholuck">
Friedrich August Gottreu Tholuck



</doc>
<doc id="2044497" url="https://pl.wikipedia.org/wiki?curid=2044497" title="Teresa Tyszkiewicz">
Teresa Tyszkiewicz



</doc>
<doc id="2044498" url="https://pl.wikipedia.org/wiki?curid=2044498" title="Paweł Kostrzewa">
Paweł Kostrzewa

Paweł Kostrzewa (ur. w sierpniu 1967 w Głuszycy) – polski dziennikarz radiowy i krytyk muzyczny.
Studiował chemię i farmację we Wrocławiu. Ukończył dziennikarstwo na Uniwersytecie Warszawskim.
Działalność radiowa.
Pracę w mediach rozpoczął pod koniec lat 80., w czasie studiów we Wrocławiu, prowadząc autorskie audycje w Akademickim Studiu Radiowym „Nad Odrą”. Następnie przez siedem lat pracował w Polskim Radiu Wrocław. Po trzech latach pracy w Radiu Wrocław (1989–1992), w latach 1992–1997 był współtwórcą i pierwszym dyrektorem muzycznym Programu Miejskiego Radia Wrocław (późniejsze Radio RAM).
W 1996 rozpoczął pracę w Programie 3 Polskiego Radia. Z rozgłośnią tą był związany najdłużej. Pełnił tam m.in. funkcje dyrektora muzycznego i dyrektora redakcji muzycznej (2000–2001). Prowadził tam również swoją autorską audycję "Trójkowy ekspres", poświęconą muzyce alternatywnej (nadawaną codziennie od poniedziałku do piątku). Stworzył także i prowadził audycję "Sobota w stylu pop". Jest autorem serii płyt "Trójkowy ekspres" (wyd. Polskie Radio). W 2000 był jednym z prowadzących audycję "Pół perfekcyjnej płyty". W latach 1997–2001, poprowadził 13 wydań Listy Przebojów Programu Trzeciego zastępując Marka Niedźwieckiego. Zaznaczył się jako jeden z prężniejszych animatorów sceny koncertowej Programu 3.
W międzyczasie pracy w „Trójce”, Paweł Kostrzewa był głównym zarządzającym muzyką w Programie Pierwszym PR. Do „Jedynki” przeszedł 1 lipca 2005, rozstając się tym samym z Programem 3. Został jednym z prowadzących przedpołudniową audycję muzyczną "Cztery pory roku" i "Lato z Radiem 2007". Z Polskiego Radia odszedł pod koniec listopada 2007, po 18 latach pracy. Od 2 czerwca 2008 do 1 grudnia 2008 pełnił stanowisko dyrektora programowego radia Eska Rock. Był odpowiedzialny za realizację strategii programowej stacji po rozszerzeniu jej zasięgu nadawania na 18 rynków. Prowadził tam autorską audycję "pROCKreacja".
Współpracował również z radiem BBC. Ma na koncie ponad 10 tys. godzin spędzonych przed mikrofonem radiowym.
Pozostała działalność.
Jest autorem licznych recenzji i artykułów na temat rocka publikowanych w „Tylko Rocku”, „Teraz Rocku”, „Muzie”, „XL”, „Gazecie Wyborczej”, „Dzienniku” i serwisie internetowym Onet.pl.
Współpracował z TVP i Polsatem. Członek jury festiwalu TOPtrendy i Festiwalu Polskich Wideoklipów Yach Film. Dwukrotnie prowadził galę Fryderyków, koncert "Debiuty" na Krajowym Festiwalu Piosenki Polskiej w Opolu, był gospodarzem gali Yach Film. Od 2004 był dyrektorem artystycznym Union of Rock Festival. Wspólnie z Piotrem Stelmachem (PR3), poprowadził 1. edycję Off Festival (2006). W 2006 został dyrektorem artystycznym Seven Festival.
Od sierpnia 2010 do marca 2014 był szefem redakcji muzycznej portalu Onet.pl. W Onet.tv prowadził "Alter Ego. Paweł Kostrzewa poleca" – autorski program poświęcony muzyce alternatywnej (od grudnia 2007 do sierpnia 2009). Od sierpnia 2014 był dyrektorem serwisu Stopklatka.pl.
Przeprowadził wywiady z takimi gwiazdami rocka, jak: Roger Waters, Pearl Jam, Radiohead, Oasis, Blur, Suede i Jane’s Addiction, a także Sting, Depeche Mode i Patti Smith.
Życie prywatne.
Jest żonaty, ma dzieci.

</doc>
<doc id="2044500" url="https://pl.wikipedia.org/wiki?curid=2044500" title="Mistrzostwa Europy w Wioślarstwie 2007 - dwójka podwójna kobiet">
Mistrzostwa Europy w Wioślarstwie 2007 - dwójka podwójna kobiet

Dwójka podwójna kobiet (W2x) – konkurencja rozgrywana podczas Mistrzostw Europy w Wioślarstwie 2007 w Poznaniu między 21 a 23 września.

</doc>
<doc id="2044501" url="https://pl.wikipedia.org/wiki?curid=2044501" title="Bernard Tomic">
Bernard Tomic

Bernard Tomic, Bernard Tomić (ur. 21 października 1992 w Stuttgarcie) – australijski tenisista, reprezentant w Pucharze Davisa, olimpijczyk z Londynu (2012).
Także jego młodsza siostra Sara jest tenisistką.
Kariera tenisowa.
Występując jako junior, Tomic wygrał dwa turnieje wielkoszlemowe. Pierwszy tytuł wywalczył podczas Australian Open w 2008 roku, kiedy to pokonał w finale wynikiem 4:6, 7:6(5), 6:0 Yang Tsung-hua, stając się tym samym najmłodszym zwycięzcą juniorskich rozgrywek wielkoszlemowych w erze open. Drugie zwycięstwo odniósł na kortach USTA Billie Jean King National Tennis Center podczas US Open w 2009 roku, gdy wygrał w finale 6:1, 6:3 z Chasem Buchananem. W rankingu juniorów najwyżej sklasyfikowany był na pozycji wicelidera pod koniec maja 2008 roku.
Australijczyk status profesjonalisty uzyskał w roku 2008. W turniejach rangi ATP Challenger Tour wygrał dwukrotnie, najpierw w Melbourne (sezon 2009), a potem w Burnie (2010).
W marcu roku 2010 Tomic zadebiutował w reprezentacji Australii w Pucharze Davisa w rozgrywkach przeciwko Tajwanowi. Tomic pokonał w swoich dwóch meczach odpowiednio Yang Tsung-hua oraz Lee Hsin-han, a Australijczycy wygrali rywalizację 5:0. Do marca 2015 roku rozegrał w zawodach 16 singlowych spotkań, z których w 14 zwyciężył.
Sezon 2011 był przełomem w jego karierze – awansował z 208. miejsca na 42. w rankingu ATP i zaliczył występy we wszystkich czterech turniejach wielkoszlemowych. Na Wimbledonie awansował do ćwierćfinału, startując z eliminacji. W turnieju głównym wyeliminował m.in. Robina Söderlinga. Spotkanie o półfinał przegrał z Novakiem Đokoviciem.
W sezonie 2012 wygrał w styczniu pokazowy turniej AAMI Kooyong Classic rozgrywany jako bezpośrednio poprzedzający Australian Open. W finale pokonał Mardy’ego Fisha, 6:4, 3:6, 7:5. Następnie w Australian Open osiągnął czwartą rundę, ulegając Rogerowi Federerowi 4:6, 2:6, 2:6. Latem zagrał na igrzyskach olimpijskich w Londynie, z których został wyeliminowany w pierwszej rundzie gry pojedynczej przez Keiego Nishikoriego.
Na początku stycznia 2013 Tomic wygrał swój pierwszy turniej rangi ATP World Tour, a dokonał tego w Sydney. Finałowy pojedynek wygrał 6:3, 6:7(2), 6:3 z Kevinem Andersonem.
Rok później ponownie osiągnął finał w Sydney, tym razem ulegając w nim Juanowi Martínowi del Potro. W lipcu zdobył kolejny tytuł singlowy, podczas rywalizacji w Bogocie. W finale był lepszy od Ivo Karlovicia.
Pod koniec lipca 2015 roku obronił tytuł wywalczony przed rokiem w Bogocie, zwyciężając w spotkaniu finałowym z Adrianem Mannarino 6:1, 3:6, 6:2.
W sezonie 2016 Tomic został finalistą turnieju w Acapulco, ulegając Dominicowi Thiemowi. W październiku został finalistą gry podwójnej w Pekinie, grając razem z Jackiem Sockiem.
Najwyżej sklasyfikowany w rankingu ATP był na 17. miejscu (11 stycznia 2016).

</doc>
<doc id="2044503" url="https://pl.wikipedia.org/wiki?curid=2044503" title="Gabriela Vařeková">
Gabriela Vařeková

Gabriela Vařeková (ur. 18 czerwca 1987 r. w Šternberku) – czeska wioślarka.

</doc>
<doc id="2044504" url="https://pl.wikipedia.org/wiki?curid=2044504" title="Wolha Bierazniowa">
Wolha Bierazniowa

Wolha Bierazniowa (białor. Вольга Беразнёва; ur. 10 maja 1980 r. w Mińsku) – białoruska wioślarka.

</doc>
<doc id="2044505" url="https://pl.wikipedia.org/wiki?curid=2044505" title="Westfälische Wilhelms-Universität Münster">
Westfälische Wilhelms-Universität Münster



</doc>
<doc id="2044506" url="https://pl.wikipedia.org/wiki?curid=2044506" title="Lisbet Jakobsen">
Lisbet Jakobsen

Lisbet Jakobsen (ur. 21 stycznia 1987 r. w Nexø) – duńska wioślarka.

</doc>
<doc id="2044507" url="https://pl.wikipedia.org/wiki?curid=2044507" title="Cecilie Christensen">
Cecilie Christensen

Cecilie Christensen (ur. 8 lutego 1981 r. w Birkerød) – duńska wioślarka.

</doc>
<doc id="2044510" url="https://pl.wikipedia.org/wiki?curid=2044510" title="Martha Helgeland">
Martha Helgeland

Martha Helgeland (ur. 14 stycznia 1981 r. w Oslo) – norweska wioślarka.

</doc>
<doc id="2044512" url="https://pl.wikipedia.org/wiki?curid=2044512" title="Tine Schøyen">
Tine Schøyen

Tine Schøyen (ur. 28 września 1982 r. w Stavanger) – norweska wioślarka.

</doc>
<doc id="2044513" url="https://pl.wikipedia.org/wiki?curid=2044513" title="Tine Schoeyen">
Tine Schoeyen



</doc>
<doc id="2044514" url="https://pl.wikipedia.org/wiki?curid=2044514" title="Daniela Cristea">
Daniela Cristea

Daniela Cristea (ur. 21 stycznia 1985 r. w Lupeni) – rumuńska wioślarka.

</doc>
<doc id="2044515" url="https://pl.wikipedia.org/wiki?curid=2044515" title="Anna-Theresa Kluchert">
Anna-Theresa Kluchert

Anna-Theresa Kluchert (ur. 13 listopada 1988 r. w Staaken) – niemiecka wioślarka.

</doc>
<doc id="2044516" url="https://pl.wikipedia.org/wiki?curid=2044516" title="Stacja Kutno">
Stacja Kutno

Stacja Kutno – Ogólnopolski Konkurs Piosenek Honorowego Starosty Kutnowskiego Jeremiego Przybory. 
Organizowany od 2005 przez Kutnowski Dom Kultury. 
Pomysłodawcą i koordynatorem projektu jest Krzysztof Ryzlak. Festiwal realizowany jest we współpracy min. z Korporacją Rodzinna PrzyWas, Rodziną Przyborów, Fundacją Wasowskich.
Od 2014 zmieniona została nazwa na Stacja Kutno - Ogólnopolski Festiwal Jeremiego Przybory.
Konkurs skierowany do młodych artystów piosenki. Profesjonalne jury przyznaje nagrody finansowe i rzeczowe. Przyznawana jest także Nagroda Prezydenta Miasta Kutna, Nagroda Starosty Kutnowskiego i Nagroda Publiczności.
Konkursowi towarzyszą warsztaty dla uczestników, prezentacje multimedialne, wystawy, koncerty.
Dotychczas Honorowy Patronat objęli nad imprezą: Kot Przybora/ Rodzina Przyborów - syn Jeremiego (2019, 2018, 2017, 2016, 2015, 2014, 2013, 2012, 2011, 2010, 2009), Korporacja Rodzinna PrzyWas (2019, 2018, 2017, 2016, 2015, 2014, 2013), Ministerstwo Kultury i Dziedzictwa Narodowego (2019, 2018, 2017, 2016, 2015, 2014, 2013), Marszałek Województwa Łódzkiego (2019, 2018, 2017, 2016, 2015, 2014, 2013, 2012, 2011, 2010, 2009, 2008), Prezydent Miasta Kutna (2019, 2018, 2017, 2016, 2015, 2014, 2013, 2012, 2011, 2010, 2009, 2008, 2007), Starosta Kutnowski (2018, 2017, 2016, 2015, 2006, 2005).

</doc>
<doc id="2044517" url="https://pl.wikipedia.org/wiki?curid=2044517" title="Jeannine Hennicke">
Jeannine Hennicke

Jeannine Hennicke (ur. 24 października 1985 r. w Quedlinburgu) – niemiecka wioślarka.

</doc>
<doc id="2044518" url="https://pl.wikipedia.org/wiki?curid=2044518" title="Kamienica Szołayskich w Krakowie">
Kamienica Szołayskich w Krakowie

Kamienica Szołayskich – zabytkowa kamienica znajdująca się w Krakowie na Starym Mieście przy placu Szczepańskim 9, na rogu z ulicą Szczepańską 11.
Została wybudowana w latach 1815–1818 dla T. i W. Marciszewskich. Wykorzystano mury średniowiecznej kamienicy, wznosząc nową część na terenie dawnego cmentarza przy kościele św. Szczepana. Fasadę zwrócono w kierunku placu. W latach 1849–1856 w kamienicy mieściła się redakcja i drukarnia „Czasu”. W połowie XIX w. mieszkał w niej M. Wiszniewski, od 1902 r. była w posiadaniu Włodzimiery i Adama Szołayskich. W roku 1904 została podarowana gminie Kraków na siedzibę muzeum, przekazana faktycznie w roku 1928. Od 1934 roku mieścił się w kamienicy Oddział im. Feliksa „Mangghi” Jasieńskiego, po wojnie znajdowała się w niej galeria sztuki średniowiecznej. W roku 1955 ujednolicono kompozycję parteru od strony placu Szczepańskiego według projektu F. Chrisa.
W 2003 roku, po remoncie, kamienicę przeznaczono na siedzibę istniejącego od 1983 roku muzeum Stanisława Wyspiańskiego, które do 2002 roku mieściło się przy ul. Kanoniczej 9.
Stałe ekspozycje muzeum poświęcone są Stanisławowi Wyspiańskiemu oraz Feliksowi Jasieńskiemu. Przestrzeń ekspozycyjną stanowi ciąg sal o układzie amfiladowym, na dwóch piętrach połączonych drewnianą klatką schodową. Ściany niektórych pomieszczeń obu kondygnacji zdobi odkryta i zrekonstruowana polichromia z różnych epok.
Od 2012 roku, po kolejnym remoncie, mieści się tu oddział Muzeum Narodowego „Kamienica Szołayskich im. Feliksa Jasieńskiego”. Znajdują się tu ekspozycje stałe i czasowe, odbywają się wykłady, koncerty i spektakle teatralne oraz zajęcia plastyczne dla młodzieży. Na parterze znajduje się centrum informacji, sklep i kawiarnia. 
W pierwszą rocznicę śmierci Wisławy Szymborskiej, 1 lutego 2013 roku, w Kamienicy Szołayskich otwarto wystawę „Szuflada Szymborskiej”. W kilku pomieszczeniach zaprezentowano zbiory poetki – przedmioty z jej mieszkania, wyklejanki, bibeloty, książki, fotografie oraz komodę i kanapę.

</doc>
<doc id="2044524" url="https://pl.wikipedia.org/wiki?curid=2044524" title="Mykoła Markewycz">
Mykoła Markewycz

Mykoła Markewycz (ros.: Николай Андреевич Маркевич - Nikołaj Markiewicz, ukr.: Микола Андрійович Маркевич, w wersji spolszczonej: Mikołaj Markiewicz; ur. we wsi Dunajec, obecnie w rejonie głuchowskim; zm. , Turówka, obecnie rejon koriukiwski) – ukraiński historyk, etnograf, poeta i kompozytor wywodzący się ze szlachty kozackiej. Tworzył w języku rosyjskim.
Życiorys.
Mykoła Markewycz urodził się w zubożałej rodzinie dworiańskiej. Wśród jego przodków byli ważni przedstawiciele starszyzny kozackiej, urzędnicy Hetmanatu oraz dyplomaci. Ród Markowiczów, którego niektórzy członkowie używali spolonizowanej formy nazwiska "Markiewicz", został wpisany do księgi szlachty guberni czernihowskiej.
We wczesnym dzieciństwie wychowywał się u dziadka i innych krewnych. W latach 1804–1809 mieszkał u dziadka we wsi Połoszki, u prababki i ciotki we wsi , a od 1809 w , potem zaś do 1814 – w Rudiwce (rejon pryłucki).
Od 1814 r. uczył się w prywatnej szkole Pawła Bileckiego-Nosenki.
W latach 1817–1820 zdobył wyższe wykształcenie w Głównym Instytucie Pedagogicznym w Petersburgu, zaś naukę gry na fortepianie u Johna Fielda. Podczas nauki w Petersburgu związał się z Lwem i Aleksandrem Puszkinami, Michaiłem Glinką oraz Wilhelmem Küchelbeckerem, późniejszym dekabrystą. W tym okresie powstały pierwsze utwory poetyckie Markewycza, w których wyraźne są wpływu twórczości Byrona.
W 1820 r. z woli ojca wstąpił do wojska. Służył w randze junkra w Kurlandzkim Pułku Dragonów. W trakcie służby wojskowej podtrzymywał swoje kontakty z dekabrystami, zwłaszcza z Towarzystwa Południowego (Paweł Pestel, Sergiej Wołkoński, Wilhelm Küchelbecker, Konrad Rylejew) oraz pisarzami (Hryhorij Kwitka-Osnowianenko, Jewhen Hrebinka). Armię opuścił w 1824 roku w stopniu porucznika.
Od tego czasu aż do śmierci przebywał głównie w swoim majątku we wsi Turówka (Турівка - obecnie rejon koriukiwski). Poślubił córkę pryłuckiego ziemianina Juliannę Rakowicz, z którą miał dziesięcioro dzieci. Najbardziej znanym jego potomkiem jest Andrij Markewycz (1830–1907), działacz społeczny, etnograf, muzyk, filantrop. 
Mykoła Markewycz przez wiele lat przyjaźnił się z Tarasem Szewczenką, który dedykował mu wiersz "Бандуристе, орле сизий!" ("Bandurzysto, orle siwy!"). Szewczenko czerpał też inspirację z prac historycznych Markewycza (por. "Gamalej", "Noc Tarasa", "Iwan Pidkowa").
Twórczość.
Mykoła Markewycz jest autorem zbiorów wierszy, w tym opublikowanych w 1831 roku w Moskwie, "Ukraińskich melodii", w których swoje odbicie znalazły podania i wierzenia ludowe, a także opowieści o postaciach historycznych Ukrainy. W latach 1842–1843 Markewycz opublikował w Moskwie swoje największe dzieło "Historię Małorusi" w 5 tomach, utrzymaną w duchu romantycznym i niezbyt oryginalną, jeśli chodzi o dwa pierwsze tomy. Dużą wartość historyczną mają trzy kolejne tomy zawierające materiały źródłowe, dokumenty, listy urzędników, tabele itd.
Wielką wartość naukową ma także bogata kolekcja Markewycza składająca się ze źródeł historycznych do dziejów Ukrainy w XVII-XVIII wieku, znajdująca się obecnie w Moskwie.
Prócz poezji i historiografii Markewycz jest także autorem wielu prac etnograficznych oraz niedokończonego "Wielkiego historycznego, mitologicznego, statystycznego i procentowego słownika Imperium Rosyjskiego".
W muzyce znany jest jako twórca akompaniamentu do dumki Szewczenki "Нащо мені чорні брови" ("Po co mi czarne brwi").
Zajmował się też rolnictwem, m.in. opublikował pracę na temat tytoniu.
W swojej różnorodnej twórczości był jednym z pierwszych pisarzy ukraińskich, który stworzył romantyczny wizerunek ludowego pieśniarza (kobziarza-bandurzysty-lirnika) i połączył motyw bohaterstwa Kozaków z ówczesną sytuacją polityczną Ukrainy i narodowymi oraz społecznymi aspiracjami Ukraińców. Pośrednio i bezpośrednio jego twórczość przyczyniła się do rozwoju ukraińskiego ruchu narodowego.

</doc>
<doc id="2044525" url="https://pl.wikipedia.org/wiki?curid=2044525" title="Mykoła Markiewycz">
Mykoła Markiewycz



</doc>
<doc id="2044526" url="https://pl.wikipedia.org/wiki?curid=2044526" title="Mykoła Markiewicz">
Mykoła Markiewicz



</doc>
<doc id="2044527" url="https://pl.wikipedia.org/wiki?curid=2044527" title="Stuck">
Stuck

Stuck – pierwszy singel z drugiego albumu Stacie Orrico 
"Stuck" to pierwszy duży sukces Orrico w Stanach Zjednoczonych i na świecie. Singiel znalazł się najwyżej na #52 pozycji w USA, podczas gdy m.in. w Australii singiel dotarł do #3 miejsca a w Wielkiej Brytanii do #9 w drugim tygodniu pobytu w zestawieniu UK Singles Chart.
Teledysk został wyreżyserowany przez Diane Martel. W wideo ukazany jest jej związek z chłopakiem w szkole średniej. Chłopaka Stacie w teledysku grał jej kuzyn Trevor Wright.

</doc>
<doc id="2044528" url="https://pl.wikipedia.org/wiki?curid=2044528" title="Lu (okres Zhou)">
Lu (okres Zhou)

Lu () – państwo w dawnych Chinach. Założone w X w. p.n.e. w następstwie ekspansji zachodniej dynastii Zhou, zajmowało środkową i południowo-zachodnią część dzisiejszej prowincji Shandong. 
Książęta Lu używali nazwiska Ji i pochodzili z bocznej linii królewskiej Zhou. Stolica znajdowała się w Qufu, co potwierdzają znaleziska archeologiczne, datowane na zachodnią dynastię Zhou (brązy i fragmenty murów miejskich). Choć nieduże, było wysoko rozwinięte cywilizacyjnie i uważane za jedno z centralnych państw chińskich (w odróżnieniu od „półbarbarzyńskich”, takich jak Qin czy Chu). Przykładem może być odstąpienie od karania szamanów, jeśli ich modły nie przynosiły efektu, i rozwijanie technik irygacyjnych. Według Sima Qiana Lu przechowywało tradycje Zhou, przez co jego mieszkańcy mieli tendencję do formalizmu i rytuału, byli pracowici i ortodoksyjni; państwo, choć małe, było ludne, a jednym ze źródeł bogactwa była hodowla jedwabników. Sima Qian (jako konfucjanista) krytykował wszakże zaangażowanie w handel i dążenie do zysku, powszechne w schyłkowym okresie państwa.
W VII wieku p.n.e., dzięki taktyce generała Cao Gui, zdołało powstrzymać inwazję Qi w bitwie pod Changshao (684 p.n.e.), ale w okresie Walczących Królestw nie mając możliwości ekspansji zostało zredukowane do roli bufora między silniejszymi sąsiadami. Dążenie do unifikacji wzięło górę nad (słabnącymi) tradycjami i ostatecznie zajęło je Chu w 256 p.n.e.
Z Lu związane są jedne z najważniejszych postaci i dzieł cywilizacji chińskiej. W Qufu urodził się i zmarł Konfucjusz, któremu m.in. przypisuje się redakcję kroniki tego państwa, "Kroniki wiosen i jesieni", która dała nazwę całemu okresowi historycznemu i jest jednym z pięciu najważniejszych klasyków chińskich. Także w Lu powstały Przekazy Zuo. Drugi najsławniejszy konfucjanista, Mencjusz, też pochodził z okolic Qufu, choć z sąsiedniego państwa Zou.
Obecnie Lu to alternatywna, skrótowa nazwa Shandongu.

</doc>
<doc id="2044532" url="https://pl.wikipedia.org/wiki?curid=2044532" title="KIPA">
KIPA



</doc>
<doc id="2044534" url="https://pl.wikipedia.org/wiki?curid=2044534" title="Colony Collapse Disorder">
Colony Collapse Disorder



</doc>
<doc id="2044536" url="https://pl.wikipedia.org/wiki?curid=2044536" title="Mitologia inkaska">
Mitologia inkaska



</doc>
<doc id="2044538" url="https://pl.wikipedia.org/wiki?curid=2044538" title="Mordy (gmina w guberni siedleckiej)">
Mordy (gmina w guberni siedleckiej)

Mordy (następnie "Stok Ruski") – dawna gmina wiejska istniejąca na przełomie XIX i XX wieku w guberni siedleckiej. Siedzibą władz gminy były Mordy (do 1870 i od 1919 odrębna gmina miejska).
Za Królestwa Polskiego gmina Mordy należała do powiatu siedleckiego w guberni siedleckiej (utworzonej w 1867). do gminy przyłączono pozbawione praw miejskich Mordy. 
Podczas I wojny światowej władze niemieckie z gminy Mordy wydzielono Mordy przywyracając im prawa miejskie (potwierdzone później przez władze polskie 7 lutego 1919), po czym pozostały obszar gminy Mordy przemianowano na "gmina Stok Ruski", mimo zachowania siedziby w Mordach.
Obecna gmina Mordy jest nowym tworem (od 1973) o zupełnie innych granicach, obejmując w przybliżeniu części obszarów dawnych gmin Stok Ruski, Czuryły i Tarków.

</doc>
<doc id="2044540" url="https://pl.wikipedia.org/wiki?curid=2044540" title="Seroczyn (gmina)">
Seroczyn (gmina)

Seroczyn – dawna gmina wiejska istniejąca w XIX wieku w guberni siedleckiej. Siedzibą władz gminy był Seroczyn.
Za Królestwa Polskiego gmina Seroczyn należała do powiatu siedleckiego w guberni siedleckiej.
Brak informacji o dacie likwidacji gminy, lecz w wykazie z 1889 roku gmina jest już zniesiona, a Seroczyn należy do gminy Wodynie.

</doc>
<doc id="2044546" url="https://pl.wikipedia.org/wiki?curid=2044546" title="Płatkownica (gmina)">
Płatkownica (gmina)

Płatkownica – dawna gmina wiejska istniejąca w XIX wieku w guberni siedleckiej. Siedzibą władz gminy była Płatkownica.
Za Królestwa Polskiego gmina Płatkownica należała do powiatu węgrowskiego w guberni siedleckiej.
Była to najdalej na północ wysunięta gmina guberni siedleckiej.
Brak informacji o dacie likwidacji gminy, lecz w wykazie z 1893 roku gmina jest już zniesiona, a Płatkownica należy do gminy Sadowne.

</doc>
<doc id="2044547" url="https://pl.wikipedia.org/wiki?curid=2044547" title="Godzina kątowa">
Godzina kątowa

Godzina kątowa – jednostka miary kątowej w równikowym układzie współrzędnych astronomicznych.
Podział kąta pełnego na 24 godziny stosuje się do wyrażania wielkości kąta rektascensji.

</doc>
<doc id="2044548" url="https://pl.wikipedia.org/wiki?curid=2044548" title="Gminy w departamencie Creuse">
Gminy w departamencie Creuse

Lista 260 gmin w departamencie Creuse we Francji.

</doc>
<doc id="2044552" url="https://pl.wikipedia.org/wiki?curid=2044552" title="Republika Środkowoafrykańska na Letnich Igrzyskach Olimpijskich 2000">
Republika Środkowoafrykańska na Letnich Igrzyskach Olimpijskich 2000

Republikę Środkowoafrykańska na Letnich Igrzyskach Olimpijskich 2000 reprezentowało 3 zawodników, 1 mężczyzna i 2 kobiety.
Skład kadry.
Lekkoatletyka.
Mężczyźni
Kobiety
Łucznictwo.
Kobiety

</doc>
<doc id="2044554" url="https://pl.wikipedia.org/wiki?curid=2044554" title="Diecezja Nimes">
Diecezja Nimes

Diecezja Nimes (nazwa oficjalna: diecezja Nimes (-Uzès e Alès)) – diecezja Kościoła rzymskokatolickiego w południowej Francji. Powstała w V wieku jako diecezja Nimes. W 1801 została zlikwidowana, ale już w 1822 przywrócono ją. W 1877 uzyskała swoją obecną, dłuższą nazwę oficjalną. Podczas reformy administracyjnej Kościoła francuskiego z 2002 roku została przeniesiona ze zniesionej wówczas metropolii Awinionu do nowo powstałej metropolii Montpellier.

</doc>
<doc id="2044555" url="https://pl.wikipedia.org/wiki?curid=2044555" title="Rwanda na Letnich Igrzyskach Olimpijskich 2000">
Rwanda na Letnich Igrzyskach Olimpijskich 2000

Rwandę na Letnich Igrzyskach Olimpijskich 2000 reprezentowało 5 zawodników, 3 mężczyzn i 2 kobiety.
Skład kadry.
Lekkoatletyka.
Mężczyźni
Kobiety
Pływanie.
Mężczyźni
Kobiety

</doc>
<doc id="2044557" url="https://pl.wikipedia.org/wiki?curid=2044557" title="Stosunek kolokwialny">
Stosunek kolokwialny



</doc>
<doc id="2044559" url="https://pl.wikipedia.org/wiki?curid=2044559" title="Przeździatka (gmina)">
Przeździatka (gmina)

Przeździatka (alt. "Przezdziatka") – dawna gmina wiejska istniejąca w XIX wieku w guberni siedleckiej. Siedzibą władz gminy była Przeździatka (obecnie w granicach Sokołowa Podlaskiego, w jego zachodniej części).
Za Królestwa Polskiego gmina Przeździatka należała do powiatu sokołowskiego w guberni siedleckiej.
Brak informacji o dacie likwidacji gminy, lecz w wykazie z 1890 roku gmina jest już zniesiona a Przeździatka należy do gminy Kudelczyn.

</doc>
<doc id="2044560" url="https://pl.wikipedia.org/wiki?curid=2044560" title="Bujały (gmina)">
Bujały (gmina)

Bujały – dawna gmina wiejska istniejąca w XIX wieku w guberni siedleckiej. Siedzibą władz gminy były Bujały.
Za Królestwa Polskiego gmina Bujały należała do powiatu sokołowskiego w guberni siedleckiej.
Gminę zniesiono w połowie 1870 roku a jej obszar włączono do gminy Jabłonna.

</doc>
<doc id="2044561" url="https://pl.wikipedia.org/wiki?curid=2044561" title="Krotoszyn (rejon pustomycki)">
Krotoszyn (rejon pustomycki)

Krotoszyn (ukr. Кротошин) – wieś w rejonie pustomyckim obwodu lwowskiego, położona na południowy wschód od Lwowa.
W czasach II Rzeczypospolitej wieś znajdowała się w dawnym powiecie lwowskim i zamieszkana była wyłącznie przez Polaków.
Historia.
Według miejscowej tradycji wieś została założona w 1369, wraz z sąsiednim Wołkowem, jako osada kolonistów z Wielkopolski. Pierwsza udokumentowana wzmianka pochodzi z 1377 – jest to informacja o tym, że książę Władysław Opolczyk darowuje Krotoszyn, Zaszków, Kościejów i cztery dworzyszcza we wsi Mierzwica klasztorowi dominikanów we Lwowie. Krotoszyn pozostawał własnością zakonu aż do XX wieku. W 1397 roku wieś została lokowana na prawie magdeburskim przez króla Władysława Jagiełłę.
W 1399, za zgodą arcybiskupa Jakuba Strepy, dominikanie założyli we wsi kaplicę, która działała następnie na prawach świątyni parafialnej. Kościół murowany, konsekrowany w 1855 roku stał się siedzibą parafii pod wezwaniem Wszystkich Świętych, należącej do dekanatu szczerzeckiego w archidiecezji lwowskiej.
We wsi od 1857 roku istniała szkoła trywialna. Wcześniej szkoła parafialna.
W okresie międzywojennym, według spisu z 1921 roku, wieś liczyła 1110 mieszkańców, w zdecydowanej większości wyznania rzymskokatolickiego i w całości narodowości polskiej.
Główne zajęcia mieszkańców to: uprawa roli oraz drobna działalność rzemieślnicza: kołodziejstwo, kowalstwo, krawiectwo, murarstwo, usługi szewskie oraz handel.
W wyniku II wojny światowej Polscy mieszkańcy wsi zostali w latach 1945-1946 wygnani na ziemie zachodnie i północne w nowe granice Polski. Główne miejsce osiedlenia: Świdwin, okolice Wrocławia oraz Namysłów i wsie powiatu namysłowskiego: Kamienna, Wilków i Bukowa Śląska.

</doc>
<doc id="2044562" url="https://pl.wikipedia.org/wiki?curid=2044562" title="Drohiczyn (gmina w guberni siedleckiej)">
Drohiczyn (gmina w guberni siedleckiej)

Drohiczyn (także "Drohiczyn Ruski") – dawna gmina wiejska istniejąca w XIX wieku w guberni siedleckiej. Siedzibą władz gminy był Drohiczyn (do końca 1862 miasto; obecna nazwa "Ruska Strona").
Za Królestwa Polskiego gmina Drohiczyn należała do powiatu sokołowskiego w guberni siedleckiej.
Gminę zniesiono w połowie 1870 roku a jej obszar włączono do gminy Korczew.

</doc>
<doc id="2044563" url="https://pl.wikipedia.org/wiki?curid=2044563" title="Gminy w departamencie Wandea">
Gminy w departamencie Wandea

Lista 282 gmin w departamencie Wandea we Francji.

</doc>
<doc id="2044564" url="https://pl.wikipedia.org/wiki?curid=2044564" title="Senegal na Letnich Igrzyskach Olimpijskich 2000">
Senegal na Letnich Igrzyskach Olimpijskich 2000

Senegal na Letnich Igrzyskach Olimpijskich 2000 reprezentowało 26 zawodników, 7 mężczyzn i 19 kobiet.
Skład kadry.
Boks.
Mężczyźni
Judo.
Kobiety
Koszykówka.
Kobiety
Lekkoatletyka.
Mężczyźni
Kobiety
Pływanie.
Mężczyźni
Kobiety
Zapasy.
Mężczyźni

</doc>
<doc id="2044568" url="https://pl.wikipedia.org/wiki?curid=2044568" title="Poufałość">
Poufałość



</doc>
<doc id="2044570" url="https://pl.wikipedia.org/wiki?curid=2044570" title="Komitywa">
Komitywa



</doc>
<doc id="2044571" url="https://pl.wikipedia.org/wiki?curid=2044571" title="Krotoszyn (województwo lwowskie)">
Krotoszyn (województwo lwowskie)



</doc>
<doc id="2044572" url="https://pl.wikipedia.org/wiki?curid=2044572" title="Seszele na Letnich Igrzyskach Olimpijskich 2000">
Seszele na Letnich Igrzyskach Olimpijskich 2000

Seszele na Letnich Igrzyskach Olimpijskich 2000 reprezentowało 9 zawodników, 6 mężczyzn i 3 kobiety.
Skład kadry.
Judo.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Podnoszenie ciężarów.
Kobiety
Żeglarstwo.
Mężczyźni
Kobiety

</doc>
<doc id="2044574" url="https://pl.wikipedia.org/wiki?curid=2044574" title="Machete">
Machete



</doc>
<doc id="2044578" url="https://pl.wikipedia.org/wiki?curid=2044578" title="Sudan na Letnich Igrzyskach Olimpijskich 2000">
Sudan na Letnich Igrzyskach Olimpijskich 2000

Sudan na Letnich Igrzyskach Olimpijskich 2000 reprezentowało 3 zawodników, 2 mężczyzn i 1 kobieta.
Skład kadry.
Lekkoatletyka.
Mężczyźni
Kobiety
Pływanie.
Mężczyźni

</doc>
<doc id="2044580" url="https://pl.wikipedia.org/wiki?curid=2044580" title="Keto">
Keto



</doc>
<doc id="2044584" url="https://pl.wikipedia.org/wiki?curid=2044584" title="Zdrój Jana">
Zdrój Jana

Zdrój Jana – polski zespół wokalno-instrumentalny założony w Krakowie, w klubie Pod Ręką, działający w latach 1966-72.
Historia zespołu.
Początki zespołu sięgają 1965 roku, gdy Julian „Antonisz” Antoniszczak i Franciszek Miecznikowski założyli pod egidą Akademii Sztuk Pięknych w Krakowie kabaret „Zdrój Jana”. Julian Antoniszczak akompaniując sobie na rozstrojonym fortepianie wykonywał klasyczne kompozycje oraz utwory rockandrollowe i jazzowe, do których pisał własne teksty.
W 1966 roku kolejny program kabaretu został przygotowany przez studentów tejże uczelni: Ryszarda „Antoniusa” Antoniszczaka (młodszego brata Juliana) i Jacka Ukleję. Ryszard Antoniszczak stworzył podstawę literacką programu. Jacek Ukleja – laureat Złotej Dziesiątki pierwszego Festiwalu Młodych Talentów w Szczecinie (obok m.in. Czesława Niemena) – podjął się założenia zespołu muzycznego. Stroną akustyczno-oświetleniową oraz częściowo muzyczną zajął się Jerzy Kołacz (AGH). Stopniowo liczba muzyków powiększała się i w 1969 roku zespół stał się septetem w składzie: Jacek Ukleja (wokal, gitara, skrzypce, kompozytor, (aranżer), Ryszard Antoniszczak (autor tekstów, instrumenty perkusyjne), Jerzy Wójcik (gitara elektryczna, gitara akustyczna), Piotr Walewski (kompozytor, współzałożyciel, klawiset, fortepian, organy), Rafał Marchewczyk (fortepian, śpiew), Paweł Andrzej Partyka (gitara basowa), Marek Wilczyński (perkusja).
Repertuar zespołu składał się utworów rockowych, ballad folkowych i piosenek kabaretowych zabarwionych elementami psychodelicznymi, a sposób gry wpływający na brzmienie muzyki, można nawet uznać za prekursorski do punk rocka. Muzyka ta na gruncie polskim była nowatorska, zwłaszcza że dopełniona była oryginalnymi tekstami Ryszarda Antoniszczaka.
Warstwa słowno-muzyczna podczas koncertów uzupełniana była efektami wizualnymi. Były to odpowiednie kostiumy, projekcje przezroczy a nawet filmów Juliana Antoniszczaka, elementy tańca i teatru, efekty stroboskopowe (wymyślone przez Zbigniewa Gubernata). Pedałujący podczas koncertów na specjalnym rowerze Jerzy Nowakowski (późniejszy profesor i prorektor krakowskiej ASP) stwarzał pozory zasilania prądem elektrycznym aparatury zespołu. Wszystko to sprawiło, że występy grupy były multimedialne.
Głównym miejscem koncertów zespołu była niewielka piwnica klubu "Pod Ręką", znajdującego się w akademiku ASP przy ówczesnej ul. Dzierżyńskiego (obecnie Juliusza Lea) i przyciągającego środowisko studenckie i hipisowskie.
W 1968 roku zespół zdobył drugie miejsce na gliwickim Ogólnopolskim Przeglądzie Wokalistów i Zespołów Muzyki Rozrywkowej. W 1970 r. wziął udział w Ogólnopolskim Festiwalu Teatrów „Start '70” w Częstochowie. W grudniu tego samego roku zespół koncertował w Sali Kongresowej obok Niebiesko-Czarnych i Tropicale Tahiti Granda Banda.
Zespół zarejestrował także kilka utworów dla Polskiego Radia. Ponieważ nie zostały one nagrane zgodnie z artystyczną wizją grupy, Zdrój Jana zrezygnował z nagrania płyty. Awangardowe poczynania muzyków nie znalazły poparcia u decydentów i w 1972 r. zespół zawiesił swoją działalność.
Losy muzyków.
Przez kilka następnych lat muzycy pod nazwą Zdrój Jana brali udział w tworzeniu muzyki ilustracyjnej tworzonej do filmów oświatowych i fabularnych w reżyserii Sławomira Idziaka. W 1974 roku Ryszard Antoniszczak nakręcił animowany film „Żegnaj paro!”, utrzymany w estetyce Żółtej łodzi podwodnej, w którym narrację stanowiła „Ballada o dziadku kolejofilu” nagrana przez Zdrój Jana.
Filmową muzyką zajął się także Jacek Ukleja, później stał się także scenografem teatralnym i filmowym.
Marek Wilczyński skomponował muzykę do około 300 filmów krótkometrażowych. Jako perkusista koncertuje z wieloma wykonawcami muzyki eksperymentalnej, rocka, jazzu i popu. Jako multiinstrumentalista wykonuje także swoje kompozycje oraz towarzyszy innym muzykom w kraju i zagranicą.
Paweł Partyka pełnił przez jakiś czas rolę drugiego reżysera filmowego.
Rafał Marchewczyk prowadził zespół Rafały, a następnie stał się dyrygentem chórów.
Piotr Walewski wstąpił do zespołu „Piwnicy pod Baranami” i komponował muzykę. Jego dziełem jest m.in. skomponowana muzyka do „Dezyderaty” Maxa Ehrmanna.
Jerzy Wójcik – wspólnie z żoną Krystyną Święcicką – założył w 1978 roku bluegrassową formację Little Ole Opry, którą wraz z nimi współtworzyli: Piotr Łopalewski, Jacek Ukleja i sporadycznie Marek Wilczyński. Zmarł 10 grudnia 1989 roku w Krakowie w wieku zaledwie 43 lat.
Jerzy Kołacz tworzył wraz z Olkiem Kobylińskim zespół muzyczny (obecnie Andrusy), jego córka Ewa Kołacz-Świątek kontynuuje tradycje muzyczne śpiewając w znanym krakowskim kabarecie Loch Camelot.
W latach 90. i 2000. poświęcono Jerzemu Wójcikowi kilka spotkań, na których występował Zdrój Jana oraz przyjaciele artysty.
CD Zdroju Jana.
W kręgu Zdroju Jana znalazł się w latach 90. XX wieku śląski gitarzysta Grzegorz „Greg” Jędrzejowski, który do angielskojęzycznych tekstów Jerzego Wójcika napisał muzykę i utwory nagrał na płycie „Greg Plays George” w 1998 roku. Muzyk ten wziął także udział w nagraniach Zdroju Jana dokonywanych przez Jacka Ukleję i Marka Wilczyńskiego w latach 90. i 2000.
Pod koniec lat 2000. Wojciech „Wojcek” Czern, twórca firmy fonograficznej OBUH Records w Rogalowie podlubelskim, zaproponował Zdrojowi Jana nagranie CD. Jacek Ukleja i Marek Wliczyński dostarczyli nowych utworów, przearanżowano także kilka starszych. Teksty i opracowanie graficzne okładki wydawnictwa przygotował Ryszard Antoniszczak. Jako gitarzystę basowego zaproszono S. Jacka Szepana.

</doc>
<doc id="2044585" url="https://pl.wikipedia.org/wiki?curid=2044585" title="Suazi na Letnich Igrzyskach Olimpijskich 2000">
Suazi na Letnich Igrzyskach Olimpijskich 2000

Suazi na Letnich Igrzyskach Olimpijskich 2000 reprezentowało 6 zawodników, 4 mężczyzn i 2 kobiety.
Skład kadry.
Boks.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Kobiety
Taekwondo.
Mężczyźni

</doc>
<doc id="2044588" url="https://pl.wikipedia.org/wiki?curid=2044588" title="Tanzania na Letnich Igrzyskach Olimpijskich 2000">
Tanzania na Letnich Igrzyskach Olimpijskich 2000

Tanzanię na Letnich Igrzyskach Olimpijskich 2000 reprezentowało 4 zawodników, 3 mężczyzn i 1 kobieta.
Skład kadry.
Lekkoatletyka.
Mężczyźni
Kobiety

</doc>
<doc id="2044589" url="https://pl.wikipedia.org/wiki?curid=2044589" title="Henryk Porajski">
Henryk Porajski

Henryk Wiesław Porajski (ur. 8 marca 1948 w Ostrowi Mazowieckiej) – generał brygady Wojska Polskiego w stanie spoczynku.
Kariera wojskowa.
W latach 2002–2006 dyrektor Departamentu Spraw Obronnych, Kancelaria Prezesa Rady Ministrów RP
- kierowanie strukturami międzyresortowymi w dziedzinie przygotowań obronnych, w tym przygotowanie Strategicznych Gier Obronnych;
- kierowanie zespołami zarządzania kryzysowego, w tym funkcje Dyrektora Centrum Zarządzania Kryzysowego Rządu RP w czasie ćwiczeń NATO w latach 2003 – 2006;
- współkierowanie w imieniu Prezesa Rady Ministrów RP przygotowaniami do Międzynarodowego Salonu Przemysłu Obronnego, Zastępca Przewodniczącego Rady Programowej MSPO;
- udział w negocjacjach międzynarodowych NATO i UE – uzgadnianie specjalistycznych przedsięwzięć szkoleniowych dot. działań antyterrorystycznych;
- działania legislacyjne w międzyresortowych oraz wewnętrznych zespołach dot. bezpieczeństwa kraju oraz działań antykryzysowych;
- praca w komisjach sejmowych.
W latach 1989–2002 kierownicze stanowiska w zarządach Ministerstwa Obrony Narodowej i Sztabu Generalnego WP
- organizowanie współpracy ze specjalistycznymi komórkami ONZ i NATO w dziedzinie misji pokojowych ONZ oraz Partnerstwa dla pokoju;
- uczestniczenie w konsultacjach międzynarodowych;
- organizowanie i koordynowanie działalności bieżącej Sztabu Generalnego
- kierowanie zespołem organizacyjnym systemu ochrony obiektów w WP.
W latach 1972–1989 służba w jednostkach liniowych WP
- organizowanie i prowadzenie działalności szkoleniowej i wychowawczej na kierowniczych stanowiskach w pułku, brygadzie i dywizji.
Awanse

</doc>
<doc id="2044590" url="https://pl.wikipedia.org/wiki?curid=2044590" title="Togo na Letnich Igrzyskach Olimpijskich 2000">
Togo na Letnich Igrzyskach Olimpijskich 2000

Togo na Letnich Igrzyskach Olimpijskich 2000 reprezentowało 3 zawodników, 2 mężczyzn i 1 kobieta.
Skład kadry.
Judo.
Mężczyźni
Lekkoatletyka.
Mężczyźni
Kobiety

</doc>
<doc id="2044602" url="https://pl.wikipedia.org/wiki?curid=2044602" title="Liang Chong">
Liang Chong

Liang Chong, chiń. 梁充 (ur. 29 stycznia 1980 w Kantonie) – chiński szachista, arcymistrz od 2004 roku.
Kariera szachowa.
W 1994, 1996 i 1997 trzykrotnie startował w mistrzostwach świata juniorów, najlepszy wynik osiągając w 1997 w Erywaniu, gdzie na mistrzostwach świata juniorów do lat 18 podzielił IV–VIII miejsce. Reprezentował Chiny na drużynowych mistrzostwach Azji (w drużynie B, Shenyang, 1999, VI m.), szachowej olimpiadzie (Stambuł, 2000, IX m.) oraz drużynowych mistrzostwach świata (Beer Szewa, 2005, srebrny medal).
Normy na tytuł arcymistrza wypełnił w latach 1996 (w Pekinie, turniej S.T. Lee Cup Open), 2001 (w Handanie, turniej strefowy) oraz 2003 (w Tiencinie, drużynowe mistrzostwa Chin). Dwukrotnie uczestniczył w pucharowych turniejach o mistrzostwo świata, w obu przypadkach przegrywając w I rundzie, w 1999 z Goranem Dizdarem, a w 2001 z Aleksandrem Motylowem. W 2008 zajął VII m. w rozegranych w Nowokuźniecku mistrzostwach świata studentów.
Najwyższy wynik rankingowy w karierze osiągnął 1 października 2000; mając 2588 punktów, zajął wówczas 6. miejsce wśród szachistów chińskich.

</doc>
<doc id="2044604" url="https://pl.wikipedia.org/wiki?curid=2044604" title="Agent z przypadku">
Agent z przypadku

Agent z przypadku (tytuł oryg. Dak miu mai shing) – komediowy film akcji nagrany w Hongkongu, premiera miała miejsce dnia 18 stycznia 2001 roku.
Zdjęcia kręcono w Hongkongu, Korei Południowej i Turcji.
Fabuła.
W filmie wykorzystano motyw sztuk walki. W "Agent z przypadku" Jackie Chan, mistrz wschodnich sztuk walki wciela się w sprzedawcę sprzętu sportowego. Odkrywa swoją prawdziwą tożsamość. Jadąc na spotkanie z ojcem, którego nigdy nie znał. W ciągu jednego dnia zwyczajny mężczyzna staje się agentem.
Obsada.
Źródło: Filmweb
Odbiór.
Film zarobił 30 000 000 dolarów hongkońskich w Hongkongu, 2 100 000 dolarów singapurskich w Singapurze oraz 263 048 dolarów amerykańskich w Rosji.
W 2002 roku podczas 21. edycji Hong Kong Film Awards Wei Tung zdobył nagrodę Hong Kong Film Award w kategorii Best Action Choreography, Kwong Chi-leung zdobył nagrodę w kategorii Best Film Editing. Kinson Tsang był nominowany w kategorii Best Sound Design, film był nominowany w kategorii Best Visual Effects.

</doc>
<doc id="2044605" url="https://pl.wikipedia.org/wiki?curid=2044605" title="Pati Point Marine Preserve">
Pati Point Marine Preserve

Pati Point Marine Preserve – rezerwat morski u północno-wschodnich wybrzeży Guamu (okolice przylądka Pati Point) zajmujący powierzchnię 20 km². Rezerwat został założony w 1973 roku, początkowo jako obszar zarządzany przez United States Air Force (rezerwat położony jest w bezpośrednim sąsiedztwie Andersen Air Force Base). Rezerwat chroni rafy oraz obszary gniazdowania żółwia zielonego, występują tu także skorupiaki oraz znajdują się obszary tarłowe ryb.

</doc>
<doc id="2044607" url="https://pl.wikipedia.org/wiki?curid=2044607" title="Galeb Bar">
Galeb Bar

OK Galeb Bar – czarnogórski klub siatkarski z Baru. Jest jedną z sekcji klubu sportowego Galeb.
OK Galeb Bar obecnie występuje w najwyższej klasie rozgrywek klubowych w Czarnogórze.
Rozgrywki międzynarodowe.
Klub OK Galeb Bar nie występował dotychczas w rozgrywkach międzynarodowych.
Medale, tytuły, trofea.
"brak"

</doc>
<doc id="2044608" url="https://pl.wikipedia.org/wiki?curid=2044608" title="Johann Friedrich Eyserbeck">
Johann Friedrich Eyserbeck

Johann Friedrich Eyserbeck (ur. 2 października 1734 w Klieken, zm. 24 lutego 1818 Wörlitz) – niemiecki ogrodnik, nadworny ogrodnik księcia Anhalt-Dessau Leopolda III Friedricha Franza, obok architekta Friedricha Wilhelma von Erdmannsdorffa uważany za głównego projektanta ogrodów Dessau-Wörlitz, które w 2000 zostały wpisane na listę dziedzictwa kulturowego UNESCO i obejmują m.in. park Wörlitz – pierwszy w stylu angielskim na terenie Europy kontynentalnej.
Życiorys.
Po zdobyciu zawodu ogrodnika (1747–1750) w Zerbst/Anhalt, Eyserbeck udał się w podroż po Niemczech, Holandii (1753–1759) i Anglii (1759–1761). Pozostając pod wrażeniem holenderskiej sztuki ogrodowej, nosił się z zamiarem założenia tam hodowli kwiatów. Podczas pobytu w Niemczech poznał księcia Anhalt-Dessau Leopolda III Friedricha Franza, który zatrudnił go jako ogrodnika.
W latach 1763–1764 Franz i Friedrich Wilhelm von Erdmannsdorff odbyli podroż do Anglii w celu zaznajomienia się z trendami w sztuce i architekturze, poznania gospodarki angielskiej, szczególnie rolnictwa, handlu, rzemiosła oraz zapoznanie się z działalnością manufaktur. Po powrocie do kraju, Franz wprowadził podpatrzone w Anglii nowe metody gospodarowania, m.in. nowoczesne techniki uprawy w rolnictwie i ogrodnictwie, zreorganizował armię i służbę zdrowia, zreformował system szkolny. Za jego panowania Dessau stało się centrum myśli oświeceniowej.
Pozostając pod wrażeniem angielskiej sztuki ogrodowej, Franz rozpoczął ok. 1765 pierwsze projekty ogrodowe w stylu angielskim. Po ślubie z Luise von Brandenburg-Schwedt w 1767, książę na swoją siedzibę wybrał Wörlitz, gdzie zlecił von Erdmannsdorffowi projekt nowego pałacu i ogrodów w stylu angielskim, zainspirowany ogrodami Stourhead, Stowe i Claremont, widzianymi podczas podroży po Anglii. Pierwsze plany parku Wörlitz – pierwszego w stylu angielskim na terenie Europy kontynentalnej – sporządził w 1768 Eyserbeck, który następnie kierował tam pracami ogrodniczymi. W ciągu kolejnych czterech dekad ogrody rozbudowywano, wznosząc kolejne rezydencje i obiekty małej architektury. Równolegle wytyczono aleje i ścieżki, które połączyły wszystkie ogrody w jedną całość – królestwo ogrodów (niem. "Gartenreich"). Eyserbeckowi przypisuje się m.in. prace nad ogrodami Luisium, Georgium czy parkiem leśnym Sieglitzer Berg. W 2000 ogrody Dessau-Wörlitz zostały wpisane na listę dziedzictwa kulturowego UNESCO.

</doc>
<doc id="2044610" url="https://pl.wikipedia.org/wiki?curid=2044610" title="Góry Tałyskie">
Góry Tałyskie

Góry Tałyskie (azer. Talış dağları, pers. کوههای تالش, trl.: Kūhhā-ye Ţālesh, trb.: Kuhha-je Talesz) – pasmo górskie na terytorium Azerbejdżanu i Iranu.
Góry Tałyskie są północno-zachodnią jednostką gór Elburs, ich główny grzbiet o długości 100 km ciągnie się od Niziny Lenkorańskiej w południowo-wschodnim Azerbejdżanie po dolny bieg rzeki Sefid Rud w północno-zachodnim Iranie.

</doc>
<doc id="2044613" url="https://pl.wikipedia.org/wiki?curid=2044613" title="Wen Yang">
Wen Yang

Wen Yang, chiń. 温阳 (ur. 7 lipca 1988 w prowincji Szantung) – chiński szachista, arcymistrz od 2008 roku.
Kariera szachowa.
W latach 2003–2008 pięciokrotnie reprezentował Chiny na mistrzostwach świata juniorów w różnych kategoriach wiekowych. W 2005 zwyciężył w międzynarodowym otwartym turnieju w Saint-Lô. Normy na tytuł arcymistrza wypełnił w latach 2006 (podczas MŚ juniorów do 20 lat w Erywaniu; w turnieju tym zajął VIII miejsce) oraz 2007 (podczas indywidualnych mistrzostw Azji w Cebu City; w turnieju tym zajął VI miejsce). Dzięki wynikowi w mistrzostwach Azji zakwalifikował się do rozegranego w tym samym roku w Chanty-Mansyjsku turnieju o Puchar Świata, w I rundzie przegrywając z Zoltanem Almasim. W 2009 podzielił III m. (Lê Quang Liêmem i Yu Yangyi, wspólnie z m.in. Susanto Megaranto i Zhou Weiqi) w Lishui. W 2011 zwyciężył (wspólnie z Yu Yangyi) w Ho Chi Minh oraz zajął I m. w Singapurze.
Najwyższy ranking w dotychczasowej karierze osiągnął 1 stycznia 2013, z wynikiem 2631 punktów zajmował wówczas 14. miejsce wśród chińskich szachistów.

</doc>
<doc id="2044615" url="https://pl.wikipedia.org/wiki?curid=2044615" title="Mount Bolanos">
Mount Bolanos

Mount Bolanos – drugi co do wysokości szczyt Guam położony w południowej części wyspy. Ma 368 m n.p.m..

</doc>
<doc id="2044616" url="https://pl.wikipedia.org/wiki?curid=2044616" title="Andriej Finonczenko">
Andriej Finonczenko

Andriej Finonczenko (ur. 21 czerwca 1982 w Karagandzie) – kazachski piłkarz, grający w klubie Szachtior Karaganda. Występuje na pozycji napastnika. W reprezentacji Kazachstanu zadebiutował w 2003 roku. Dotychczas rozegrał w niej 15 meczów, w których zdobył dwie bramki (stan na 13.07.2013r.).

</doc>
<doc id="2044617" url="https://pl.wikipedia.org/wiki?curid=2044617" title="Rafał Betlejewski">
Rafał Betlejewski

Rafał Piotr Betlejewski (ur. 30 października 1969 w Gdańsku) – polski performer, artysta parateatralny, copywriter, , założyciel Teatru Przezroczystego, twórca akcji społecznych m.in. „Spal wstyda” i „Tęsknię za tobą, Żydzie”. Interesuje się zjawiskiem tożsamości, przyjmowania ról społecznych, językiem i komunikacją społeczną.
Działalność zawodowa.
Rafał Betlejewski jest założycielem agencji reklamowych Cytryna Agencja Reklamowa oraz Koledzy Strategia &amp; Kreacja. Pracował m.in. nad kampanią reklamową mleka "Łaciatego" i sieci telefonii komórkowej Era. Jest także prezesem zarządu Stowarzyszenia Ludzi Reklamy. Do 2017 r. prowadził programy "DeFacto" i "Betlejewski. Prowokacje" w TTV. W przeszłości prowadził także audycje w Polskim Radiu RDC "Między innymi Betlejewski" (sobota) i "Science Frikszyn – o nauce przy ludziach" (wtorek), z którego odszedł w proteście po zwolnieniu, pełniącej funkcję dyrektora stacji, Ewy Wanat. W 2015 r. wspólnie z Ewą Wanat i Tomaszem Stawiszyńskim założył radio Medium Publiczne w ramach projektu o tej samej nazwie, tworzonego przez zespół dziennikarzy zawodowych i obywatelskich, ekspertów oraz działaczy społecznych.

</doc>
<doc id="2044618" url="https://pl.wikipedia.org/wiki?curid=2044618" title="Góra Adama">
Góra Adama

Góra Adama (ang. "Mount Adam", hiszp. "Monte Independencia" lub "Monte Beaufort") – najwyższa góra wyspy Falkland Zachodni i druga co do wysokości po Mount Usborne w archipelagu Falklandy, który jest częścią brytyjskiego terytorium zamorskiego. Najwyższy wierzchołek ma wysokość 698 m lub 700 m wg innych źródeł. Znajduje się w paśmie górskim Hornby Mountains. Góra, tak samo jak i cały archipelag, powstała podczas ruchów płyt tektonicznych podczas paleozoiku i mezozoiku ze sfałdowanych warstw skał. Można zobaczyć na niej oznaki zlodowacenia z okresu plejstocenu.

</doc>
<doc id="2044619" url="https://pl.wikipedia.org/wiki?curid=2044619" title="Paul (ośmiornica)">
Paul (ośmiornica)

Paul (złapany 2008 w Weymouth, padł 26 października 2010 w Oberhausen) – ośmiornica zwyczajna ("Octopus vulgaris") żyjąca w akwarium Sea Life Centre w Oberhausen. Zwierzę było w 2008 i 2010 używane do typowania wyników meczów reprezentacji Niemiec w piłce nożnej. Niezwykła skuteczność typów Paula sprawiła, że stał się on popularny na całym świecie.
Przewidywanie wyników meczów piłkarskich.
Paul został wielokrotnie użyty do typowania wyników meczów reprezentacji Niemiec w piłce nożnej w międzynarodowych turniejach: w Mistrzostwach Europy w Piłce Nożnej 2008 i w Mistrzostwach Świata w Piłce Nożnej 2010. Pomylił się jedynie dwukrotnie, nieprawidłowo typując zwycięzcę w meczach Niemcy - Chorwacja i Niemcy - Hiszpania podczas Euro 2008.
Typowanie odbywało się poprzez wstawienie do akwarium Paula dwóch pojemników z przysmakami ośmiornicy, małżami. Na pojemniki naklejone zostały wcześniej flagi państw, których reprezentacje będą rozgrywać mecz – Paul wybierał zwycięzcę poprzez wejście do jednego z nich i zjedzenie znajdujących się tam smakołyków.
Podczas Mundialu 2010, Paul prawidłowo wytypował zwycięzcę siedem razy z rzędu w meczach Niemiec z Australią, Ghaną, Serbią, Anglią, Argentyną, Hiszpanią i Urugwajem. 9 lipca Paul wytypował również zwycięstwo reprezentacji Hiszpanii w meczu o mistrzostwo świata z Holandią.
Dalsza kariera.
W lipcu 2010 r. rosyjska firma bukmacherska Bet League zaproponowała akwarium w Oberhausen 100 tysięcy euro w zamian za Paula. Ponadto ośmiornica miała otrzymywać miesięcznie 5 tysięcy dolarów pensji. Według Olega Zurawskiego, współwłaściciela firmy Bet League, Paul okazał się w typowaniu wyników mundialu lepszy od wszystkich jej profesjonalnych pracowników. Rzeczniczka oceanarium, Tanja Manzig, powiedziała jednak, że po mistrzostwach Paul miał skończyć z typowaniem wyników.
Na początku sierpnia 2010 r. agent Paula, Chris Davis, powiedział, że podpisany został kontrakt na wystąpienie Paula w albumie z przebojami Elvisa Presleya, którego tytuł miał brzmieć "Paul The Octopus Sings Elvis". Pieniądze z jego sprzedaży miały trafić do jednego z morskich rezerwatów w Grecji.
Do sierpnia 2010 r. Paul otrzymał prawie 200 ofert pracy. Wystąpił w reklamie sieci supermarketów REWE, w której wybierał spośród dwóch pojemników z małżami ten, na którym było logo firmy. Paul wystąpił też w reklamie promującej mrożonki firmy Iglo. Agent ośmiornicy powiedział, że powstały o niej książki, pluszowe zabawki z jej wizerunkiem i nowa aplikacja na iPhone'a. Ponadto pod koniec sierpnia 2010 r. w kinach pojawił się chiński thriller komediowy "Zabić Paula ośmiornicę". Paul miał też uczestniczyć w promocji kandydatury Anglii jako organizatora mistrzostw świata w 2018 r..
Po śmierci Paula akwarium Sea Life Centre zaprezentowało Paula II, pochodzącą z Francji ośmiornicę, która miała zastąpić Paula. Paul II został sprowadzony kilka tygodni wcześniej, gdyż kierownictwo akwarium miało nadzieję, że zdąży się nauczyć przepowiadać wyniki od swojego poprzednika.

</doc>
<doc id="2044620" url="https://pl.wikipedia.org/wiki?curid=2044620" title="Atlanta Beat">
Atlanta Beat

Atlanta Beat – profesjonalny kobiecy klub piłkarski z Atlanty. Zespół dołączył do ligi WPS w 2010 roku. Swoje mecze gra na stadionie piłkarskim należącym do Uniwersytetu Kennesaw State. Kontynuuje on tradycje klubu grającego niegdyś w WUSA
Nazwa i kolory.
Nazwa Beat została ustalona 18 czerwca 2009. Nazwę tę wybrano w głosowaniu wśród kibiców. Pod uwagę brano także nazwę Atlanta Storm.
Sezon 2010.
W debiutanckim sezonie w WPS, piłkarki Beat zajęły siódme, ostatnie miejsce w tabeli, uzyskując 21 punktów w 24 meczach. W drugiej połowie lipca wygrały trzy mecze z rzędu, z łącznym stosunkiem bramek 5-2.
Rekordy klubowe.
Najwięcej rozegranych meczów:
Najwięcej zdobytych bramek:

</doc>
<doc id="2044621" url="https://pl.wikipedia.org/wiki?curid=2044621" title="Wrzesień (poemat)">
Wrzesień (poemat)

Wrzesień (oryg. buł. "Септември") – poemat bułgarskiego poety Geo Milewa, opublikowany po raz pierwszy w 1924 na łamach pisma "Płomień".
Okoliczności powstania utworu.
Pod wpływem swojego udziału w I wojnie światowej, a następnie pobytu w Niemczech i kontaktu z tamtejszymi działaczami socjaldemokratycznymi Geo Milew stał się przekonanym socjalistą, głoszącym konieczność politycznego zaangażowania sztuki po stronie ruchu robotniczego, przeciwko panującemu porządkowi społecznemu. W swoich kolejnych utworach poeta głosił upadek cywilizacji zachodnioeuropejskiej, wyrażał fascynację potęgą zbuntowanych mas i nienawiść do mieszczaństwa. W swoich utworach zaczął wzywać do rewolucji społecznej; w "Kalendarzyku ekspresjonistycznym" głosił pochwałę wydarzeń rewolucyjnych w Niemczech. "Wrzesień", opublikowany po raz pierwszy na łamach pisma "Płomień" po przegranym powstaniu wrześniowym, miał odegrać podobną rolę w odniesieniu do powstania robotniczego w Bułgarii.
Treść.
W części pierwszej utworu poeta opisuje "przebudzenie ludu": po wielu wiekach upodlenia i ucisku robotnicy i chłopi, źle uzbrojeni, zbierają się i dają wyraz swojemu gniewowi, przyłączając się do powstania. Poeta określa ich jako równocześnie strasznych i wielkich. Część druga i trzecia opisuje walkę: obraz słoneczników padających na ziemię pod kulami ukazuje zniszczenia wywołane przez zbrojne starcie. Część czwarta rozpoczyna się inwokacją do września, "miesiąca krwi (...) wzlotów i zgliszcz". Następnie wyliczone zostają miasta, w których rozpoczęły się walki. Część piąta głosi pochwałę powstańców: podmiot liryczny podkreśla, że nie byli to ludzie wybitni, artyści, politycy ani agitatorzy, lecz "chłopi/robotnicy/prości prostacy/analfabeci", których do walki pchnęła nadzieja na lepsze życie. W szóstej części dochodzi do antropomorfizacji przyrody bałkańskiej: powstaniu towarzyszy burza, cała natura włącza się do walki. Część siódma składa się z jednego zdania: "Rozpoczęła się tragedia!". Myśl tę rozwijają części ósma i dziewiąta: siły rządowe rozpoczynają tłumienie powstania, padają setki zabitych, w szeregach powstańców wybucha panika. W zamęcie samotnie walczy, strzelając z działa, prawosławny ksiądz Andrej Iwanow. Ostatni pocisk kieruje w stronę cerkwi, w której niegdyś służył, z okrzykiem: "Śmierć Szatanowi!". Chwilę później zostaje schwytany i powieszony bez sądu na słupie telegraficznym. Części dziesiąta i jedenasta opisują rządowe represje po stłumieniu powstania. Utwór opisuje płonące wsie oraz masowe egzekucje: wieszanie, rozstrzeliwanie, ścinanie głów. Nawet święci w niebie są przerażeni masakrą. Jednak ostatnie wersy utworu niosą optymistyczne przesłanie na przyszłość: podmiot liryczny zapowiada, iż drogą przyszłych walk "ziemia stanie się rajem"; powstanie nowe społeczeństwo, "Bez Boga! bez pana!". Nadzieja na przyszłe odrodzenie zawiera się w słowach "Wrzesień stanie się majem".
Cechy utworu.
"Wrzesień" jest poematem ekspresjonistycznym, nawiązującym do poetyki dzieł Władimira Majakowskiego. Teresa Dąbek-Wirgowa określa go jako "krzyk protestu przeciwko staremu światu". Styl tekstu jest bardzo dynamiczny; cały poemat jest cyklem obrazów, opartych na wyliczeniach rzeczowników i przymiotników, elipsach oraz użyciu niewyszukanego, codziennego słownictwa. Jedynie w niektórych częściach tekstu występują fragmenty opisowe i narracyjne (śmierć Andreja Iwanowa, egzekucje); w dziele przeważa surowy styl, rezygnujący z epitetów i potęgujący emocjonalne napięcie. Aby ułatwić zrozumienie utworu i zakorzenić go w bułgarskiej tradycji, Milew posłużył się jako metaforą walki częstym w ludowej literaturze obrazem burzy nad Bałkanami.
Recepcja utworu.
"Wrzesień" natychmiast po publikacji zaczął być wykorzystywany, zgodnie zresztą z zamysłem Milewa, do celów propagandowych i agitacyjnych przez partie lewicowe. Fragmenty utworu i jego całość były odczytywane na wiecach i spotkaniach z robotnikami w Bułgarii przez cały okres międzywojenny. Poemat był również drukowany za granicą (w 1927 w Paryżu, w języku oryginalnym).
Natychmiast po publikacji utworu pismo "Płomień" zostało zamknięte, a jego nakład skonfiskowany. Sam Geo Milew został aresztowany i zamordowany przez policję.

</doc>
<doc id="2044623" url="https://pl.wikipedia.org/wiki?curid=2044623" title="FC Siauliai">
FC Siauliai



</doc>
<doc id="2044624" url="https://pl.wikipedia.org/wiki?curid=2044624" title="Lekcjonarz 559">
Lekcjonarz 559



</doc>
<doc id="2044626" url="https://pl.wikipedia.org/wiki?curid=2044626" title="US Nautical Almanac Office">
US Nautical Almanac Office

US Nautical Almanac Office ("Biuro Almanachu Nawigacyjnego Stanów Zjednoczonych"), zostało powołane w 1849, obecnie część Obserwatorium [Astronomicznego] Marynarki Wojennej Stanów Zjednoczonych ("United States Naval Observatory") z siedzibą w Waszyngtonie. Wydaje szereg publikacji, m.in. Almanach Nawigacyjny ("Nautical Almanac"). Od 1958 (z edycją w 1960), publikacja jest wydawana wspólnie z HM Nautical Almanac Office.

</doc>
<doc id="2044628" url="https://pl.wikipedia.org/wiki?curid=2044628" title="Bryzeida">
Bryzeida



</doc>
<doc id="2044636" url="https://pl.wikipedia.org/wiki?curid=2044636" title="Ford Thunderbird">
Ford Thunderbird

Ford Thunderbird – samochód osobowy klasy luksusowej produkowany pod amerykańską marką Ford w latach 1954–2005 w ramach jedenastu generacji.
Pierwsza generacja.
Ford Thunderbird I został przedstawiony po raz pierwszy w 1954 roku, na 1955 rok modelowy.
Ford Thunderbird był odpowiedzią Forda na dwuosobowy sportowy roadster Chevrolet Corvette. Zaprezentowany został 20 lutego 1954 na salonie samochodowym w Detroit, produkcja ruszyła we wrześniu, a oficjalnie wprowadzono go do sprzedaży 22 października 1954 roku w ramach gamy Forda na 1955 rok. W odróżnieniu od Corvette, Thunderbird miał więcej cech samochodów osobowych oraz bogatsze wyposażenie, lepiej trafiając w gust klientów. Nadwozie było niskie i długie, z poziomą linią od błotników przednich, zakończonych ostro zarysowanymi pojedynczymi reflektorami z „kapturami”, do błotników tylnych, zwieńczonych niskimi płetwami. Pomiędzy reflektorami opadała łagodnie do przodu mało wypukła maska, z chwytem powietrza do gaźnika na szczycie. Atrapa chłodnicy miała formę niskiej kraty, nie sięgającej na całą szerokość, a po jej bokach były okrągłe światła postojowe. Nad chromowanym przednim zderzakiem na atrapie umieszczono dwie ozdobne imitacje wlotów powietrza samolotu, a nad tylnym zderzakiem analogiczne ozdobne wyloty rur wydechowych. Stylistykę uzupełniały typowe dla ówczesnych Fordów duże okrągłe tylne lampy zespolone, imitujące silniki rakietowe. Mimo nieco wyższej ceny bazowej (2944 wobec 2799 dolarów), w pierwszym roku wyprodukowano ich 16 155, przewyższając aż 23-krotnie sprzedaż Corvette. Był on zarazem najdroższym – sztandarowym modelem marki. Jego stylistyka stanowiła wzór dla nowej gamy osobowych Fordów z 1955 roku. Thunderbirdy pierwszej generacji produkowane były tylko w głównych zakładach Forda w Dearborn.
Napęd pierwszego modelu stanowił benzynowy silnik V8 Thunderbird o pojemności 292 cali sześciennych (4,8 l), z czterogardzielowym gaźnikiem, rozwijający moc 193 KM lub opcjonalnie 198 KM z większym stopniem sprężania. Napęd przenoszony był na tylne koła za pośrednictwem trzybiegowej mechanicznej skrzyni biegów, za dopłatą dostępny był nadbieg lub automatyczna skrzynia "Ford-O-Matic" (178 dolarów). Opony miały rozmiar 6,70×15, a rozstaw osi wynosił 102 cale (259 cm). W wyposażeniu dodatkowym było m.in. radio, elektrycznie sterowane szyby i siedzenia, wspomaganie kierownicy i hamulców oraz składany miękki dach (75$). Dach mógł być zdejmowany w całości. Wkrótce po rozpoczęciu produkcji w wyposażeniu standardowym wprowadzono zdejmowany sztywny dach (hardtop) z włókna szklanego.
W 1956 roku modelowym zmiany zewnętrzne były niewielkie. Przede wszystkim, dla powiększenia bagażnika, koło zapasowe przeniesiono z jego wnętrza i umieszczono pionowo na zewnątrz bagażnika (w stylu Continental), chociaż zmiana rozkładu mas pogorszyła prowadzenie. Z przodu emblemat Forda z dwoma flagami wyścigowymi został zastąpiony przez używanego od tej pory stylizowanego ptaka, symbolizującego nazwę modelu (Thunderbird – mityczny indiański „ptak grzmotu”). W instalacji elektrycznej wprowadzono napięcie 12V zamiast 6V. Moc bazowego silnika wzrosła do 200 KM, lecz opcjonalnie dostępny był mocniejszy silnik V8 Thunderbird Special o pojemności 312 cali sześciennych (5,1 l), z czterogardzielowym gaźnikiem, rozwijający moc 215 KM lub 225 KM. Ta ostatnia opcja, wraz ze skrzynią automatyczną, kosztowała 215 dolarów. Cena bazowa wzrosła do 3151 dolarów, a wyprodukowano w tym roku 15 631 sztuk (ponad cztery razy więcej, niż Corvette).
Na 1957 rok modelowy samochód nieco przestylizowano. Krata atrapy chłodnicy była nieco większa i otoczona od dołu i po bokach wygiętym chromowanym zderzakiem, w który wkomponowano prostokątne światła pozycyjne. Płetwy z tyłu stały się ostrzejsze i rozchylone na boki, a bagażnik został wydłużony i ponownie mieścił koło zapasowe, co polepszyło prowadzenie. Podwójne rury wydechowe zostały wyprowadzone do tyłu w zderzaku. Od tego roku w zakładanym sztywnym dachu wprowadzono także małe okrągłe okienka boczne. Podstawowy silnik 292ci Thunderbird miał moc zwiększoną do 212 KM (stopień sprężania 9,1:1), a 312ci Thunderbird Special do 245 KM (stopień sprężania 9,7:1). Poszerzono gamę silników, dodając wersję silnika 312ci z podwójnym gaźnikiem czterogardzielowym, o mocy 270 KM, a nadto z pojedynczym gaźnikiem i doładowaniem sprężarką, o mocy 300 KM.
Od października 1956 wyprodukowano aż 21 380 samochodów modelu 1957, mimo wzrostu ceny bazowej do 3408 dolarów. Wersja ze sprężarką wymagała dopłaty od 439 do 719 dolarów, w zależności od skrzyni biegów.
Druga generacja.
Ford Thunderbird II został zaprezentowany po raz pierwszy w 1958 roku.
Druga generacja Thunderbirda trafiła na rynek w lutym 1958 roku, przechodząc gruntową metamorfozę i zmianę charakteru w stosunku do poprzednika. Z dwumiejscowego sportowego roadstera stał się czteromiejscowym samochodem luksusowym (ang. "personal luxury car") o sportowym charakterze. Nadwozie stało się dłuższe i szersze, a także ogółem masywniejsze, zyskało charakterystyczne skrzydlate tylne nadkola i obłe proporcje nadwozia. Stylistyka nawiązywała do poprzedniego roku, lecz wprowadzono podwójne reflektory pod masywnymi kapturami, a chromowany zderzak obejmował siatkową atrapę chłodnicy także od góry. Również z tyłu pojawiły się cztery okrągłe lampy. Oferta nadwoziowa obok kabrioletu została wzbogacona o 2-drzwiowy hardtop coupé ze stałym dachem. Samo nadwozie od tego roku było samonośne. Rozstaw osi wzrósł do 113 cali (287 cm).
Napęd stanowił większy silnik V8 Interceptor Special o pojemności 352 cale sześcienne (5,8 l) i mocy 300 KM. Nadal standardowa była trzybiegowa skrzynia, za dopłatą dostępny był nadbieg lub skrzynia automatyczna Ford-O-Matic. Cena bazowa modelu 1958 wynosiła 3631 dolarów za hardtop i 3939 dolarów za kabriolet, mimo to sprzedaż znacząco wzrosła i, pomimo recesji na rynku, wyprodukowano aż 37 892 samochodów, w tym tylko 2134 kabriolety. Produkcję samochodu przeniesiono do fabryki w Wixom.
W kolejnym modelu z 1959 roku, wprowadzonym w październiku 1958 roku, dokonano niewielkich zmian stylistyki, głównie zastępując siatkę w atrapie chłodnicy przez poziome listwy oraz zmieniając listwy boczne i panele pod tylnymi światłami na odpowiadające atrapie. W kabriolecie wprowadzono mechanicznie składany dach. Oprócz dotychczasowego silnika pojawił się jako opcja silnik V8 o pojemności 430 cali sześciennych (7 l) i mocy 350 KM, zaadaptowany z Lincolna. Za dopłatą dostępna stała się nowsza automatyczna skrzynia Cruise-O-Matic (razem z mocniejszym silnikiem jej koszt wynosił 419 dolarów). Ceny minimalnie wzrosły, a wyprodukowano jeszcze więcej, bo 67 456 sztuk, w tym 10 261 kabrioletów.
Jeszcze bardziej udany był kolejny 1960 rok modelowy, w którym powstało 92 798 samochodów, stanowiąc ponad 6% produkcji Forda. Ceny wynosiły 3755 dolarów za hardtop i 4222 za kabriolet. Zmiany stylistyczne były niewielkie i objęły głównie atrapę chłodnicy, stosowano też takie same silniki.
Trzecia generacja.
Ford Thunderbird III został zaprezentowany po raz pierwszy w 1960 roku na 1961 rok modelowy.
Ford Thunderbird trzeciej generacji ponownie został zbudowany według zupełnie nowej koncepcji. Nadwozie zyskało bardziej aerodynamiczne proporcje, na czele z charakterystycznym, szpiczastym przodem z nisko osadzonymi reflektorami. Oryginalny kształt zyskały także tylne lampy, które zyskały okrągły kształt z centralnie umieszczonymi, wyeksponowanymi kierunkowskazami.
Ceny nowego modelu wzrosły o około 10%, do 4172 dolarów za hardtop i 4639 za kabriolet (1961 rok), lecz nadal był sprzedawany w wielkiej liczbie, a pierwszym roku wyprodukowano 73 051 samochodów, w tym 10 516 kabrioletów. W 1962 roku powstało 77 971 samochodów, a w 1963 roku 63 313. W tym ostatnim roku ceny sięgneły 4445 dolarów za hardtop, 4912 za kabriolet, a 5563 dolarów za roadster, których powstało 455.
Czwarta generacja.
Ford Thunderbird IV został zaprezentowany po raz pierwszy w 1963 roku.
Czwarte wcielenie Forda Thunderbirda przeszło stylistyczną ewolucję pod kątem proporcji nadwozia i charakterystycznych rozwiązań stylistycznych. Z przodu pojawiły się kształty nawiązujące do pierwszego wcielenia produkowanego wówczas Forda Mustanga, natomiast z tyłu pojawiły się charakterystyczne podłużne, wąskie lampy biegnące przez niemal całą szerokość pasa.
Piąta generacja.
Ford Thunderbird V został zaprezentowany po raz pierwszy w 1967 roku.
Piąta generacja Forda Thunderbirda utrzymana została w stylistyce zgodnej z trendami panującymi w amerykańskiej motoryzacji pod koniec lat 60. XX wieku. Samochód zyskał bardziej zachowawcze, ale równie masywne proporcje nadwozia, pozbawione wielokształtnych ozdobników i urozmaiceń. Charakterystycznym elementem były chowane przednie reflektory, zamontowane były na obrotowych częściach pasa przedniego. Ofertę nadwoziową po raz pierwszy wzbogaciła wersja czterodrzwiowa, z drugą parą drzwi otwieraną w przeciwnym kierunku.
Szósta generacja.
Ford Thunderbird VI został zaprezentowany po raz pierwszy w 1971 roku, na 1972 rok modelowy.
Szósta generacja Thunderbirda po raz pierwszy w historii nie była oferowana w wariancie z otwartym dachem – gama nadwoziowa oparta została jedynie na dwudrzwiowym hardtop coupe. Znakiem rozpoznawczym stał się tym razem przód ze specyficznym, trójkątnym szpicem tworzącym atrapę chłodnicy. Producent nie zrezygnował też z podłużnych, tylnych lamp biegnących przez całą szerokość tylnej części nadwozia.
Cena bazowa w pierwszym roku wynosiła 5293 dolary, a wyprodukowano ich 57 814.
Siódma generacja.
Ford Thunderbird VII został zaprezentowany po raz pierwszy w 1976 roku.
Siódma generacja Thunderbirda była rozwinięciem koncepcji zastosowanej przez poprzednika. Samochód oferowany był tylko jako coupe, które utrzymano w kanciastych proporcjach. Producent zdecydował się jednak na wyraźne zmiany w wyglądzie. Pojawił się duży zwis przedni, charakterystyczna, rozbudowana na potrzeby drugiego rzędu siedzeń kabina pasażerska oraz kanciaste kształty nadwozia.
Ósma generacja.
Ford Thunderbird VIII został zaprezentowany po raz pierwszy w 1979 roku.
Ford Thunderbird ósmej generacji przeszedł głęboki zakres zmian w porównaniu do poprzednika. Pojawiły się charakterystyczne, wąskie, zachodzące na boki reflektory przypominające kształtem pasek, a tylne lampy dla odmiany zachowały formę z poprzednika jako jednoczęściowy pas świetlny. Zmniejszyła się powierzchnia szklana okalająca kabinę pasażerską – zniknęły charakterystyczne duże szyby na wysokości drugiego rzędu siedzeń.
Dziewiąta generacja.
Ford Thunderbird IX został zaprezentowany po raz pierwszy w 1982 roku.
Dziewiąta generacja Forda Thunderbirda przeszła radykalne zmiany – samochód całkowicie zerwał z awangardowymi, barokowymi proporcjami poprzednika na rzecz łagodniej poprowadzonych linii nadwozia i ogólną stylistyką nadwozia mniej odróżniającą ten model od innych pojazdów w ówczesnej ofercie Forda. Thunderbird IX zyskał charakterystyczną, prostokątną atrapę chłodnicy w układzie kratki.
Lifting.
W 1986 roku samochód przeszedł modernizację, w ramach której dwuczęściowe reflektory zastąpiły jednoczęściowe. Opcjonalnie samochód nie miał też atrapy chłodnicy na wysokości reflektorów, gdzie zamiast tego pojawiło się wyeksponowane logo modelu – ptak.
Dziesiąta generacja.
Ford Thunderbird X został zaprezentowany po raz pierwszy w 1988 roku.
Dziesiąta generacja Forda Thunderbird zadebiutowała pod koniec lat 80., podobnie jak poprzednik – zyskując mniej ekstrawaganckie kształty i więcej cech wspólnych z pozostałymi modelami Forda, co było popularne wśród amerykańskich producentów w tym czasie. Z przodu pojawiły się charakterystyczne, wąskie reflektory, natomiast tył dominowały – będące już symbolem tego modelu – wąskie, podłużne reflektory z umieszczonym na nich logo linii modelowej Thunderbird.
Lifting.
W 1994 roku Thunderbird X przeszedł drobną modernizację nadwozia, która oparła się głównie na przemodelowaniu przedniego zderzaka. Z 9-letnim stażem rynkowym, był to najdłużej produkowany Thunderbird w historii.
Jedenasta generacja.
Ford Thunderbird XI został zaprezentowany po raz pierwszy w 2001 roku.
Po tym, jak po raz pierwszy w 43-letniej wówczas historii modelu Thunderbird zakończono jego produkcję w 1997 roku bez następcy, samochód zniknął z gamy Forda na kolejne 3 lata. Na reaktywację modelu pod postacią jedenastej generacji producent zdecydował się ostatecznie w połowie 2001 roku, prezentując nowoczesną interpretację w stylu retro nawiązującą do klasycznych poprzedników sprzed pół wieku.
Charakterystycznymi elementami wyglądu stały się okrągłe reflektory i lampy, duża chromowana atrapa chłodnicy, brak logotypów Forda na rzecz unikalnego znaczka linii modelowej oraz dużo chromowanych ozdobników. Pod kątem technicznym, Thunderbird XI był technicznym bliźniakiem modeli Lincoln LS i Jaguar S-Type, dzieląc z nimi platformę.
W lipcu 2005 roku, po zaledwie 4 latach produkcji, Ford podjął decyzje o zakończeniu produkcji modelu bez następcy, tym razem trwale usuwając go ze swojego portfolio w Ameryce Północnej. Łącznie przez 51 lat produkcji Ford wyprodukował 4,4 miliona Thunderbirdów.

</doc>
<doc id="2044639" url="https://pl.wikipedia.org/wiki?curid=2044639" title="Your Betrayal">
Your Betrayal

Your Betrayal – pierwszy singel z albumu "Fever" walijskiej grupy Bullet for My Valentine. Został wydany 8 marca 2010 roku. Do piosenki nakręcono teledysk, który opublikowano 12 kwietnia 2010 roku.

</doc>
<doc id="2044651" url="https://pl.wikipedia.org/wiki?curid=2044651" title="Sieglitzer Berg">
Sieglitzer Berg

Sieglitzer Berg – park leśny na stokach wzgórza w zakolu Łaby na zachód od Vockerode. Położony na terenie ogrodów Dessau-Wörlitz (niem. "Dessau-Wörlitzer Gartenreich") – kompleksu ogrodów i parków w stylu angielskim, powstałych w drugiej połowie XVIII w. na zlecenie księcia Anhalt-Dessau Leopolda III Friedricha Franza (1740–1817), które w 2000 zostały wpisane na listę dziedzictwa kulturowego UNESCO.
Opis.
Park leśny o powierzchni 25,1 ha na stokach wzgórza w zakolu Łaby na zachód od Vockerode. Powstały po 1777 na zlecenie księcia Anhalt-Dessau Leopolda III Friedricha Franza. Projekt parku przypisuje się nadwornemu ogrodnikowi księcia Johannowi Friedrichowi Eyserbeckowi. Wejścia do parku stanowią bramy w stylu historycznym.
Na terenie parku znajdował się niewielki dom w stylu klasycystycznym tzw. Solitude zbudowany według projektu Friedricha Wilhelma von Erdmannsdorffa, gdzie książę prowadził negocjacje dyplomatyczne. Solitude została wzniesiona na wzór maison caree w Nîmes. Mieściła się tu łaźnia, do której ciepłą wodę doprowadzano wodociągiem z położonego nieopodal budynku kuchni. Kuchnia powstała zbudowana w latach 1777–1784 przez von Erdmannsdorffa jako budynek gospodarczy w formie antycznej ruiny.

</doc>
<doc id="2044654" url="https://pl.wikipedia.org/wiki?curid=2044654" title="The Last Fight">
The Last Fight

The Last Fight – drugi singel walijskiej metalcore'owej grupy Bullet for My Valentine. Został wydany 19 kwietnia 2010. Teledysk do tego utworu został opublikowany 12 marca 2010 roku.

</doc>
<doc id="2044670" url="https://pl.wikipedia.org/wiki?curid=2044670" title="Samoa Amerykańskie na Letnich Igrzyskach Olimpijskich 2000">
Samoa Amerykańskie na Letnich Igrzyskach Olimpijskich 2000

Samoa Amerykańskie na Letnich Igrzyskach Olimpijskich 2000, reprezentowane było przez 4 sportowców – 3 mężczyzn i 1 kobietę. Żadnemu z atletów nie udało się zdobyć medalu na tej olimpiadzie.
Występy reprezentantów Samoa Amerykańskiego.
Łucznictwo.
Tupua odpadł z rywalizacji w 1/32, przegrywając z Koreańczykiem Ho Jangiem.
Lekkoatletyka.
100 m mężczyzn
Rzut młotem kobiet
Podnoszenie ciężarów.
Mężczyźni

</doc>
<doc id="2044683" url="https://pl.wikipedia.org/wiki?curid=2044683" title="Paul Russell (programista)">
Paul Russell (programista)

Paul Russell, pseud. Rusty (ur. 18 stycznia 1973 w Londynie) – australijski programista związany z ruchem wolnego oprogramowania. Jest twórcą Ipchains oraz Iptables – narzędzi administracyjnych dla systemu Linux.

</doc>
<doc id="2044689" url="https://pl.wikipedia.org/wiki?curid=2044689" title="Michael Lammer">
Michael Lammer

Michael Lammer (ur. 25 marca 1982 w Zurychu) – szwajcarski tenisista, reprezentant w Pucharze Davisa. W zawodowej karierze wygrał 1 turniej w grze podwójnej rangi ATP World Tour.
Kariera tenisowa.
Jako profesjonalista Lammer pierwszy znaczący sukces odniósł na początku lipca 2007 roku, wygrywając turniej rangi ATP Challenger Tour w Montauban. W połowie listopada roku 2008 zwyciężył w zawodach tej samej kategorii w Puebli. W turniejach rangi ATP World Tour najlepszym wynikiem Szwajcara jest ćwierćfinał rozgrywek w Auckland z roku 2010, gdzie przechodząc najpierw eliminacje dotarł do ćwierćfinału turnieju głównego, pokonując m.in. Juana Carlosa Ferrero. W grze podwójnej Lammer wygrał na przełomie lipca i sierpnia 2009 roku turniej ATP World Tour w Gstaad na nawierzchni ziemnej. Wspólnie z Marco Chiudinellim, grając z tzw. dziką kartą, pokonali w finale parę nr 1. turnieju Jaroslav Levinský-Filip Polášek 7:5, 6:3.
Od roku 2006 Lammer reprezentuje Szwajcarię w Pucharze Davisa. Do końca 2012 roku rozegrał dla zespołu pięć przegranych pojedynków singlowych oraz jeden mecz deblowy, który zakończył się zwycięstwem Szwajcara nad polskim deblem Mariusz Fyrstenberg-Marcin Matkowski.
Najwyżej sklasyfikowany w rankingu singlistów był na 150. miejscu w listopadzie 2009 roku.

</doc>
<doc id="2044693" url="https://pl.wikipedia.org/wiki?curid=2044693" title="Apolima (cieśnina)">
Apolima (cieśnina)

Apolima – cieśnina o szerokości około 13-16 km oddzielająca od siebie dwie największe wyspy Samoa, czyli Savaiʻi i Upolu

</doc>
<doc id="2044712" url="https://pl.wikipedia.org/wiki?curid=2044712" title="Georgium">
Georgium

Georgium – klasycystyczny pałac wraz z otaczającym go 21-hektarowym parkiem w stylu angielskim z licznymi obiektami małej architektury na terenie ogrodów Dessau-Wörlitz (niem.: "Dessau-Wörlitzer Gartenreich") – kompleksu ogrodów i parków w stylu angielskim, powstałych w drugiej połowie XVIII w. na zlecenie księcia Anhalt-Dessau Leopolda III Friedricha Franza (1740–1817), które w 2000 zostały wpisane na listę dziedzictwa kulturowego UNESCO. Pałac został zbudowany pod koniec XVIII w. na zlecenie księcia Johanna Georga (1748–1811), młodszego brata Leopolda III Friedricha Franza przez Friedricha Wilhelma von Erdmannsdorffa. Projekt ogrodów przypisywany jest Johannwi Friedrichowi Eyserbeckowi. 
Opis.
Po 1780 książę Johann Georg (1748–1811), młodszy brat księcia Anhalt-Dessau Leopolda III Friedricha Franza (1740–1817), zlecił Friedrichowi Wilhelmowi von Erdmannsdorffowi budowę niewielkiego pałacu w stylu klasycystycznym. Dwupiętrową rezydencję zwieńczoną podobnym do belwederu elementem ukończono w 1784. Wielokrotnie przebudowywany, pałac służył do 1944 jako siedziba następcy trony księstwa Anhalt-Dessau. W okresie II wojny światowej część pałacu zajmował gauleiter Anhalt-Magdeburgii, a następnie mieściła się tu komendantura Armii Czerwonej. Od 1959 w pałacu znajdują się zbiory regionalnej galerii malarstwa (niem. "Anhaltische Gemäldegalerie"), m.in. prace starych mistrzów niemieckich i holenderskich: Pietera Bruegla Starszego i Lucasa Cranacha Starszego.
Wokół pałacu powstał park w stylu angielskim (21, 3 ha) przypisywany Johannowi Friedrichowi Eyserbeckowi. Do parku przylega teren Beckerbruch (97 ha) – naturalny obszar zalewowy Łaby. Na terenie parku znajdują się m.in. rzymskie ruiny wzorowane na świątyni Concordii w Rzymie i monopteros. W parku wzniesiono również mauzoleum (1894–1898) dla rodziny książęcej.

</doc>
<doc id="2044713" url="https://pl.wikipedia.org/wiki?curid=2044713" title="Skrzydłoszpon obrożny">
Skrzydłoszpon obrożny

Skrzydłoszpon obrożny ("Chauna torquata") – gatunek dużego ptaka z rodziny skrzydłoszponów (Anhimidae). Zasiedla środkową i wschodnią Amerykę Południową – od południowo-wschodniego Peru i południowej Brazylii po środkową Argentynę.

</doc>
<doc id="2044727" url="https://pl.wikipedia.org/wiki?curid=2044727" title="The Spectacular Spider-Man (serial animowany)">
The Spectacular Spider-Man (serial animowany)

The Spectacular Spider-Man – amerykańska animowana serią oparta na komiksach opublikowanych przez Marvel Comics i rozpowszechniona w telewizji przez Grega Weismana i Victora Cooka. W warunkach tonu i stylu, seria jest oparta głównie na oryginalnych historiach wykreowanych przez Stana Lee i Steve'a Ditko, z podobnym bilansem działania, dramatem i komedią. Jednocześnie dążono do korzystania z różnych epok komiksu, jak m.in. z serii „Ultimate Spider-Man”, oraz filmów kinowych z człowiekiem-pająkiem w roli głównej.
The Spectacular Spider-Man swoją premierę miał 8 marca 2008 w paśmie Kids' WB!. Drugi sezon serialu emitowany był w Disney XD w Stanach Zjednoczonych i został zakończony 18 listopada 2009 roku.
Fabuła.
Serial rozpoczyna się w noc poprzedzającą początek przedostatniego roku szkoły średniej Petera Parkera. Posiada on pajęcze moce już od 4 miesięcy, ale dopiero teraz będzie miał szanse na prawdziwe wyzwanie – pojedynki z super-łotrami. Szkolnymi przyjaciółmi Petera są Harry Osborn i Gwen Stacy, z którą Peter dostaje się na staż u doktora Connorsa, gdzie spotyka swojego dawnego kolegę, Eddiego Brocka.

</doc>
<doc id="2044728" url="https://pl.wikipedia.org/wiki?curid=2044728" title="August Neander">
August Neander

Johann August Wilhelm Neander (ur. 17 stycznia 1789 w Getyndze, zm. 14 lipca 1850 w Berlinie), znany powszechnie jako August Neander – niemiecki teolog protestancki i historyk Kościoła.
Życiorys.
August Neander pochodził z żydowskiej rodziny i początkowo nosił imię David Mendel. Niedługo po urodzeniu został zabrany przez matkę, która rozstała się z ojcem, do Hamburga. Z pomocą przyjaciół podjął naukę. W gimnazjum w Hamburgu poznał filozofię Platona, która przetarła w nim drogę do przyjęcia chrześcijaństwa. Decydujący wpływ wywarło na niego jednak dzieło Schleiermachera "Reden über die Religion". 15 lutego 1806 roku przyjął chrzest w kościele św. Katarzyny w Hamburgu i przyjął nazwisko Neander – „nowy człowiek”. Do wiosny 1806 roku planował studiować prawo i z tą myślą opuścił Hamburg. Rozpoczął studia na Uniwersytecie w Halle, gdzie znalazł się pod wpływem Schleiermachera. Wojna zmusiła go do przeniesienia się do Getyngi, gdzie wykładał teolog Gottlieb Jakob Planck. Po wizycie w Hamburgu powrócił na swój uniwersytet, gdzie przez pewien czas zastępował Schleiermachera, Schellinga i Fichtego jako wykładowca Nowego Testamentu i Ojców Kościoła. Po pewnym czasie postanowił, by studiować historię Kościoła. W 1809 roku wrócił do Hamburga, gdzie wykładał przez 18 miesięcy, od czasu do czasu głosił kazania i z wielką gorliwością poznawał historię Kościoła. W 1811 roku uzyskał habilitację na Uniwersytecie w Heidelbergu, w 1812 roku został tam profesorem nadzwyczajnym. W 1813 rozpoczął pracę na Uniwersytecie w Berlinie u boku Schleiermachera, de Wettego i Marheineka, gdzie wykładał historię Kościoła i egzegezę Nowego Testamentu. 
W przeciwieństwie do dominującego trendu panującego wśród ówczesnych historyków Kościoła, Neander uważał chrześcijaństwo za żywy proces, a nie system religijnych dogmatów. Podkreślał rolę objawienia i działania Opatrzności. W swoich pracach skupiał się na jednostkach, szeroko opisując ich życie duchowe, co odbiło się na pominięciu eklezjalnego i wspólnotowego wymiaru chrześcijaństwa.

</doc>
<doc id="2044735" url="https://pl.wikipedia.org/wiki?curid=2044735" title="Ralph Chaplin">
Ralph Chaplin

Ralph Hosea Chaplin (ur. 30 kwietnia 1887 w Hrabstwo Ames, zm. 22 marca 1961 w Tacoma) – amerykański pisarz, artysta i działacz ruchu robotniczego.
Życiorys.
Był synem farmerów Edgara Chaplina i Clary Bradford. W 1893 rodzina ze względu na ciężką sytuację ekonomiczną przeniosła się do Chicago. Tam już w wieku siedmiu lat, widząc będące następstwem strajku zwolnienie ojca z pracy, zainteresował się socjalizmem, uczęszczał na spotkania partii socjalistycznej, dystrybuował na ulicach Chicago lewicowe broszury. W wieku trzynastu lat zakończył edukację w szkole i podjął pracę w studiu portretowym, która dała początek jego karierze artystycznej. W 1905 zawarł związek małżeński z Edith Medin.
Zafascynowany wypadkami rewolucyjnymi w Meksyku, wyjechał z kraju, podjął pracę w studiu portretowym w mieście Meksyk, związawszy się jednocześnie z braćmi Magón i innymi meksykańskimi rewolucjonistami. Po powrocie rozpoczął pracę w różnych związkach zawodowych, większość z nich była słabo płatna. Niektóre wczesne dzieła Chaplina zostały zrobione dla magazynu „International Socialist Review” i innych publikacji Charlesa Kerra.
Przez dwa lata pracował w razem z Mother Jones aż do krwawych buntów górników w Hrabstwie Kanawha w latach 1912–1913. Doprowadziło to do napisania przez niego wielu poematów o tematyce robotniczej. "Solidarity Forever" został często śpiewanym hymnem.
Był aktywny w związku zawodowym Robotnicy Przemysłowi Świata (IWW) i został redaktorem wschodniego wydania pisma „Solidarity”. W 1917 wraz ze stu innymi związkowcami został aresztowany zgodnie z aktem Epsionage za unikanie poboru do wojska i dezercję. Podczas dwudziestoletniego pobytu w więzieniu napisał "Bars And Shadows: The Prison Poems".
Po wyjściu nadal pracował na rzecz praw robotników. Bardzo rozczarowały go następstwa rewolucji w Rosji. Nie był też jednak zadowolony z liberalistycznej drogi obranej przez Nowy Ład. Chaplin utrzymał swoje stosunki z IWW i pracował w latach 1932–1936 jako redaktor ich gazety w Chicago, „Industrial Worker”. Zapobiegał komunistycznej infiltracji w amerykańskich związkach zawodowych.
Ostatecznie osiedlił się w mieście Tacoma w stanie Waszyngton gdzie wydawał robotnicze publikacje. Od 1949 aż do śmierci był kustoszem w Washington State Historical Society.
Przypisuje mu się stworzenie symbolu „dzikiego strajku”. Wpisanego w okrąg najeżonego czarnego żbika. Jest to jeden z symboli stosowanym w ruchu anarchistycznym.

</doc>
<doc id="2044745" url="https://pl.wikipedia.org/wiki?curid=2044745" title="Alexandru Cuedan">
Alexandru Cuedan

Alexandru Cuedan (ur. 26 września 1910 w Aradzie, zm. 9 maja 1976) – rumuński piłkarz, pomocnik oraz obrońca. Reprezentant Rumunii podczas mistrzostw świata w 1934. W czasie kariery piłkarskiej, grywał dla CFR Bukareszt.
Reprezentacja narodowa.
W roku 1934 został powołany przez ówczesnych trenerów - Josefa Uridila i Costela Radulescu na mistrzostwa świata 1934, które odbywały się we Włoszech.

</doc>
<doc id="2044747" url="https://pl.wikipedia.org/wiki?curid=2044747" title="Nicolás Andrés Córdova">
Nicolás Andrés Córdova



</doc>
<doc id="2044748" url="https://pl.wikipedia.org/wiki?curid=2044748" title="Cebrykowe">
Cebrykowe

Cebrykowe (ukr. Цебрикове, ros. Цебриково) – osiedle typu miejskiego w rejonie rozdzielniańskim obwodu odeskiego Ukrainy.
Założone w 1819 roku przez niemieckich kolonistów, do 1920 pod nazwą Hoffnungstal (Dolina Nadziei). W 1961 roku otrzymało status osiedla. W 2001 roku miejscowość zamieszkana była przez 2934 osoby.

</doc>
<doc id="2044749" url="https://pl.wikipedia.org/wiki?curid=2044749" title="Zsolt Gömöri">
Zsolt Gömöri



</doc>
<doc id="2044751" url="https://pl.wikipedia.org/wiki?curid=2044751" title="Stunt motocyklowy">
Stunt motocyklowy

Stunt motocyklowy – dyscyplina sportowa polegająca na wykonywaniu kombinacji wyczynów kaskaderskich na motocyklu lub sposób prowadzenia motocykla polegający zazwyczaj na popisowej jeździe na jednym kole wraz z wykonywaniem różnych akrobacji.
Opis.
Pierwsze wyczyny kaskaderskie powstawały na potrzeby przemysłu filmowego. W Stanach Zjednoczonych popularne stały się wyczyny kaskaderskie polegające na wykonywaniu długich skoków oraz tak zwana beczka śmierci, w której kaskader jeździł po pionowych ścianach, wykorzystując działanie siły odśrodkowej. Rozwój motocykli sportowych ułatwił wykonywanie różnych sztuczek. Obecnie stunt staje się coraz bardziej popularny dzięki niskim cenom motocykli i łatwości zmodyfikowania motocykla do potrzeb stuntu. Podstawą jazdy są wielogodzinne treningi. Stunterzy mają świadomość zagrożeń i dokonują treningów tylko na zamkniętych kawałkach asfaltowych jezdni, parkingach itp.
Motocykle.
Do wykonywania sztuczek nadaje się niemal każdy motocykl, począwszy od motorowerów, skuterów aż do wielkich i ciężkich motocykli. W każdym przypadku konieczne jest zmodyfikowanie kilku elementów, gdyż seryjny motocykl mógłby ulec uszkodzeniu podczas nieumiejętnej jazdy.

</doc>
<doc id="2044753" url="https://pl.wikipedia.org/wiki?curid=2044753" title="Jezioro Nowe (województwo kujawsko-pomorskie)">
Jezioro Nowe (województwo kujawsko-pomorskie)

Jezioro Nowe – jezioro, położone w środkowej części województwa kujawsko-pomorskiego, w powiecie inowrocławskim i gminie Gniewkowo. 
Znajduje się na terenie Obszaru Chronionego Krajobrazu Wydm Kotliny Toruńsko-Bydgoskiej.
Położenie.
Jezioro położone jest na obszarze Puszczy Bydgoskiej, w gminie Gniewkowo, w pobliżu miejscowości Suchatówka. Powstało po przekopaniu kanału z jeziora Starego, położonego w kierunku zachodnim, koło wsi Zajezierze.
Historia.
Jezioro Nowe powstało sztucznie w obniżeniu wśród wydm po przekopaniu kanału od Jeziora Starego. Jezioro Stare posiada charakter naturalny. Powstało w obniżeniu wytopiskowym w Puszczy Bydgoskiej, podobnie jak np. jezioro Jezuickie. Do dnia dzisiejszego nie zanikło (np przekształciło się w torfowisko), gdyż spływają do niego okoliczne wody powierzchniowe z tzw. "obniżenia gniewkowskiego". Wały wydmowe ograniczające od północy Równinę Inowrocławską zamykają naturalny spływ wód powierzchniowych w kierunku niższych teras pradolinnych Wisły, a gliny morenowe nie pozwalają wodom z "Niziny Gniewkowskiej" wsiąkać w podłoże. W okresach wilgotnych wody jeziora podnosiły się znacznie i zalewały okoliczne pola. Aby temu przeciwdziałać wykopano kanał, którym nadmiar wody przelewa się do jeziora Nowego. W latach wilgotnych nadmiar wód powierzchniowych przekraczał możliwości retencyjne obydwóch jezior. Z kolei w okresie suszy Jezioro Nowe zupełnie wysycha. W latach 60. i 70. do jeziora Starego i Nowego odprowadzano ścieki z Gniewkowa, co wywołało duże zanieczyszczenie wód i pokrycie dna mułem pochodzenia ściekowego
Charakterystyka.
Jezioro posiada powierzchnię 26 ha i objętość wody 292,4 tys. m³. Maksymalna głębokość jeziora wynosi 4,0 m, a średnia 1,7 m. Jest to akwen niewielki i bardzo płytki. Znajduje się w stadium zaawansowanej eutrofizacji objawiającej się postępującymi procesami wypłycania i zarastania misy jeziornej. Akwen jest otoczony terenami leśnymi; brzegi są najczęściej niskie, miejscami podmokłe. Zlewnia jeziora została zmieniona antropogenicznie poprzez wykonany kanał kierujący nadmiar wody do Zielonej Strugi. Akwen nie nadaje się do wykorzystania na cele turystyczne i rekreacyjne, lecz jest użytkowany przez wędkarzy. Podobnymi cechami odznacza się leżące w tej samej zlewni Kanału Gniewkowskiego jezioro Stare.
Jezioro charakteryzuje się znacznymi zmianami poziomu wody w zależności od pory roku i okresów posusznych, co nadaje mu cechy jeziora okresowego. Na wiosnę jest w nim tyle wody, że wypływa ona kanałem w kierunku dużego zbiornika przeciwpożarowego, a dalej do Zielonej Strugi. Latem kanał wysycha, a woda znika ze znacznej części jeziora, gdyż dno akwenu tworzą przepuszczalne warstwy, które nie są w stanie zatrzymać wody.
Z uwagi na położenie w kompleksie leśnym jezioro posiada walory krajobrazowe. W 2008 r. nadleśnictwo Gniewkowo urządziło w jego otoczeniu punkt turystyczny z wiatami, stolikami i miejscami do grillowania. Planowane jest również uszczelnienie dna akwenu w celu ograniczenia ubytku wody oraz budowa wokół jeziora trasy spacerowej.
Szlaki turystyczne.
W otoczeniu jeziora przebiega znakowany pieszy szlak turystyczny "im. gen. Władysława Sikorskiego". 

</doc>
<doc id="2044755" url="https://pl.wikipedia.org/wiki?curid=2044755" title="Park Wörlitz">
Park Wörlitz

Park Wörlitz (niem. "Wörlitzer Park", "Wörlitzer Garten" lub "Wörlitzer Anlagen") – 21-hektarowy park w stylu angielskim wraz z klasycystycznym pałacem i licznymi obiektami małej architektury w Wörlitz w Saksonii-Anhalt.
Położony na terenie ogrodów Dessau-Wörlitz (niem.: "Dessau-Wörlitzer Gartenreich") – kompleksu ogrodów i parków w stylu angielskim, powstałych w drugiej połowie XVIII w. na zlecenie księcia Anhalt-Dessau Leopolda III Friedricha Franza (1740–1817), które w 2000 zostały wpisane na listę dziedzictwa kulturowego UNESCO. Pałac – pierwszy w stylu klasycystycznym na terenie Niemiec – został zbudowany pod koniec XVIII w. przez Friedricha Wilhelma von Erdmannsdorffa. Projekt okalającego go parku angielskiego – pierwszego tego typu w Europie kontynentalnej – sporządził Johann Friedrich Eyserbeck.
Historia.
Po ślubie z Luise von Brandenburg-Schwedt w 1767, książę Anhalt-Dessau Leopold III Friedrich Franz wybrał Wörlitz na swoją siedzibę, gdzie rozpoczął budowę nowego pałacu i ogrodów w stylu angielskim, zainspirowany ogrodami Stourhead, Stowe i Claremont, widzianymi podczas podroży po Anglii: w latach 1763–1764 razem z architektem Friedrichem Wilhelmem von Erdmannsdorffem a także w 1775 i 1785. Celem podroży obok zaznajomienia się z trendami w sztuce i architekturze były studia nad gospodarką, szczególnie nad angielskim rolnictwem, handlem, rzemiosłem oraz zapoznanie się z działalnością manufaktur. Po powrocie do kraju, Franz wprowadził podpatrzone w Anglii nowe metody gospodarowania, m.in. nowoczesne techniki uprawy w rolnictwie i ogrodnictwie, zreorganizował armię i służbę zdrowia, zreformował system szkolny. Za jego panowania Dessau stało się centrum myśli oświeceniowej.
Budowę kompleksu rozpoczęto w 1769. W 1770 duża część nieukończonego wówczas jeszcze założenia ogrodowego została zniszczona podczas powodzi, niemniej jednak prace kontynuowano. Powstałe w latach 1769–1773 ogrody angielskie były pierwszymi tego typu w Europie kontynentalnej. Głównym architektami kompleksu byli Friedrich Wilhelm von Erdmannsdorff i Johann Friedrich Eyserbeck.
Pałac Wörlitz.
W latach 1769–1773 powstał pałac w stylu angielskiego domu wiejskiego – pierwszy w stylu klasycystycznym na terenie Niemiec. Pałac zbudowano na wzór projektu Jamesa Gibbsa zamieszczonego w książce "A Book of Architecture". Obok rezydencji wzniesiono domek letni wzorowany na angielskim Stourhead – jedną z pierwszych budowli na terenie Niemiec w stylu palladiańskim.
Park Wörlitz.
Park Wörlitz składa się z pięciu części połączonych ze sobą systemem alei, ścieżek i ponad dwudziestoma mostami: Ogrodu Pałacowego (niem. "Schlossgarten"), Ogrodów Neumarka (niem. "Neumarks Garten"), Ogrodów Schocha (niem. "Schochs Garten"), Nowego Ogrodu (niem. "Neue Anlage") i Weidenheger. Na terenie parku znajdują się liczne obiekty architektoniczne:
Ponadto we wschodniej części parku leży wyspa Stein z jedynym sztucznym wulkanem w Europie – topografia wyspy nawiązuje do neapolitańskiej. U podnóża wulkanu znajduje się Willa Hamilton, wzniesiona według projektu von Erdmannsdorffa w akcie przyjaźni dla brytyjskiego dyplomaty, kolekcjonera antyków i geologa Williama Douglasa Hamiltona.

</doc>
<doc id="2044757" url="https://pl.wikipedia.org/wiki?curid=2044757" title="Chlibodarśke">
Chlibodarśke

Chlibodarśke, ukr. Хлібодарське, ros. Хлебодарское – osiedle typu miejskiego w rejonie odeskim obwodu odeskiego Ukrainy.

</doc>
<doc id="2044768" url="https://pl.wikipedia.org/wiki?curid=2044768" title="Czornomorśke (obwód odeski)">
Czornomorśke (obwód odeski)

Czornomorśke () − osiedle typu miejskiego na Ukrainie, w obwodzie odeskim, w rejonie odeskim.
Osiedle położone nad Morzem Czarnym na wschód od Odessy. Do 1978 pod nazwą Hwardijśke, w tym samym roku otrzymało status osiedla jak i obecną nazwę.

</doc>
<doc id="2044770" url="https://pl.wikipedia.org/wiki?curid=2044770" title="Daniel Köllerer">
Daniel Köllerer

Daniel Köllerer (ur. 17 sierpnia 1983 w Wels) – austriacki tenisista, reprezentant w Pucharze Davisa.
Kariera tenisowa.
Karierę tenisową rozpoczął w roku 2002.
W grze pojedynczej Austriak wygrał 5 turniejów rangi ATP Challenger Tour (wszystkie na nawierzchni ziemnej).
W marcu roku 2010 Köllerer zadebiutował w Pucharze Davisa w rundzie przeciwko Słowacji. Austriak przegrał oba swoje pojedynki singlowe, najpierw z Lukášem Lacko, a potem z Martinem Kližanem.
Najwyżej sklasyfikowany w rankingu singlistów był na 55. miejscu w połowie października 2009 roku, natomiast w zestawieniu deblistów w marcu 2009 roku zajmował 87. pozycję.
Köllerer znany był ze swojej impulsywności na kortach, stąd jego przydomek „Crazy Dani”. W czerwcu 2010 roku podczas jednego z turniejów doszło z jego udziałem do aktu rasistowskiego, kiedy to wypowiedział się obraźliwie o czarnoskórym Brazylijczyku Júlio Silvie.
31 maja 2011 roku został dożywotnio zdyskwalifikowany za ustawianie spotkań. W marcu 2012 roku Międzynarodowy Trybunał Arbitrażowy ds. Sportu podtrzymał dyskwalifikację tenisisty.

</doc>
<doc id="2044783" url="https://pl.wikipedia.org/wiki?curid=2044783" title="Gabdula Chelbir">
Gabdula Chelbir

Gabdula Chelbir (tat. Габдулла Чәлбер) – władca Bułgarii Wołżańsko-Kamskiej pomiędzy 1178 a 1225. Chelbir był twórcą potęgi państwa Bułgarów Wołżańskich, umacniając je ekonomicznie, militarnie i terytorialnie.
Konflikty z sąsiadami.
Wojna z Połowcami
Już na początku swoich rządów, Chelbir musiał walczyć z sąsiadującymi od południa z Bułgarią Wołżańsko-Kamską Połowcami – bitnym ludem, który u szczytu potęgi rozciągał swoje panowanie od terytorium Mołdawii po jezioro Bałchasz. Sytuacja była skomplikowana, gdyż część Połowców pozostawała przyjaźnie nastawiona do Bułgarów i nawet zamieszkiwała południowe ziemie państwa Chelbira. Druga część jednak dokonywała ciągłych spustoszeń i w wyniku tego doszło do kilkuletniej wojny pomiędzy Bułgarami a agresywnymi Połowcami. Konflikt ostatecznie zakończył pokój, zapewniający nienaruszalność granic Bułgarii do śmierci Gabduly Chelbira.
Wojna z Wsiewołodem III
Niemal równocześnie z prowadzeniem wojny przeciwko Połowcom, Gabdula Chelbir zmuszony był odpierać najazdy księcia włodzimierskiego Wsiewołoda III w latach 1184 i 1186. Na szczęście Wsiewołod, po 1186 roku zaniechał nowych wypraw i zaangażował się głównie w walki z innymi księstwami ruskimi. Przezorny Chelbir postanowił jednak przenieść stolicę państwa z Bułgaru Wielkiego do Bilär.
Pierwsze reformy.
Odziedziczony po ojcu Otyaku kraj, był skłócony wewnętrznie z powodu różnic religijnych i wzajemnych niechęci pomiędzy plemionami. Chelbir jednak zdołał dość szybko pogodzić zwaśnione strony, zwłaszcza w aspektach religijnych. Uspokojenie wewnętrzne państwa sprawiło, że władca mógł zająć się wzmacnianiem państwa od wewnątrz: rozbudowano sieć kanałów wodnych, odrestaurowano stare umocnienia (m.in. Kazań) i wzniesiono nowe forty nadgraniczne oraz podzielono siłę zbrojną na wojsko regularne i "milicję". Sam Gabdula Chelbir odbył podróż do państw sąsiednich, aby zawrzeć przymierze militarne przeciwko rosnącemu na wschodzie imperium Czyngis-chana.
Najazd Mongołów.
We wrześniu 1223, wracający z udanej wyprawy na Połowców i Ruś Kijowską Mongołowie dowodzeni przez Subedej-bagaatura dokonali najazdu na Bułgarię Wołżańsko-Kamską. Atakiem kierował syn Subedeja – Uriangchadaj (Uran). Chelbirowi udała się jednak dotąd rzecz niespotykana – na czele swojej armii zdołał pokonać i zmusić do odwrotu na południe wojska mongolskie. Subedej, który także włączył się do bitwy, stracił w walce oko, a ok. 4000 żołnierzy dostało się do niewoli. Jeńców następnie wymieniono na stada owiec w stosunku 1:1, co było wyjątkowo hańbiące dla Czyngis-chana.
Zwycięstwo Bułgarów w 1223 na 15 lat zatrzymało inwazję mongolską w tej części świata.
Śmierć i dziedzictwo.
Odparcie najazdu Subedeja było ostatnim znacznym czynem Gabduly Chelbira. Stary władca zmarł w 1225 i został pochowany w Bułgarze Wielkim. Jego następcą został Mir Ghazi. Mauzoleum Chelbira zachowało się do dziś i stanowi jedną z atrakcji turystycznych Bułgaru Wielkiego.
Państwo bułgarskie w czasach rządów Gabdula Chelbira osiągnęło szczyt potęgi: rozciągało się pomiędzy Morzem Kaspijskim a Oceanem Arktycznym, było zintegrowane wewnętrznie i posiadało silną armię. Następcom udało się jednak tylko czasowo utrzymać potęgę państwa. Odparli oni jeszcze trzy mongolskie najazdy w: 1229, 1232 i 1235, ale ostatecznie, w 1236 rozpoczął się sukcesywny podbój państwa przez olbrzymie siły mongolskie, zakończony ostatecznie w 1241 włączeniem Bułgarii Wołżańsko-Kamskiej do Złotej Ordy.

</doc>
<doc id="2044792" url="https://pl.wikipedia.org/wiki?curid=2044792" title="Łymanśke">
Łymanśke

Łymanśke () – osiedle typu miejskiego w rejonie rozdzielniańskim obwodu odeskiego Ukrainy.
Miejscowość założona w 1798 roku, zamieszkana przez około 7400 osób. Od 1957 roku posiada status osiedla.

</doc>
<doc id="2044797" url="https://pl.wikipedia.org/wiki?curid=2044797" title="San Fermín-Orcasur">
San Fermín-Orcasur

San Fermín-Orcasur – stacja metra w Madrycie, na linii 3. Znajduje się w dzielnicy Usera, w Madrycie i zlokalizowana pomiędzy stacjami Hospital 12 de Octubre i Ciudad de los Ángeles. Została otwarta 21 kwietnia 2007.

</doc>
<doc id="2044802" url="https://pl.wikipedia.org/wiki?curid=2044802" title="Ciudad de los Ángeles">
Ciudad de los Ángeles

Ciudad de los Ángeles – stacja metra w Madrycie, na linii 3. Znajduje się w dzielnicy Villaverde, w Madrycie i zlokalizowana pomiędzy stacjami San Fermín-Orcasur i Villaverde Bajo-Cruce. Została otwarta 21 kwietnia 2007.

</doc>
<doc id="2044803" url="https://pl.wikipedia.org/wiki?curid=2044803" title="Siergiej Skorych">
Siergiej Skorych

Siergiej Skorych (ur. 25 maja 1984 w Pietropawłowsku) – kazachski piłkarz, grający w klubie Szachtior Karaganda. Występuje na pozycji pomocnika.

</doc>
<doc id="2044820" url="https://pl.wikipedia.org/wiki?curid=2044820" title="Portimão (stacja kolejowa)">
Portimão (stacja kolejowa)

Portimão (por: "Estação Ferroviária de Portimão") – stacja kolejowa w Portimão, w Portugalii, na Linha do Algarve. Stacja została otwarta w 1922. Obsługiwana jest przez Comboios de Portugal.

</doc>
<doc id="2044821" url="https://pl.wikipedia.org/wiki?curid=2044821" title="Nowi Bilari">
Nowi Bilari

Nowi Bilari (ukr. Нові Білярі, ros. Новые Беляры) - osiedle typu miejskiego w rejonie odeskim obwodu odeskiego Ukrainy.
Historia.
Miejscowość nad Limanem Grigoriewskim Morza Czarnego założona w 1946 roku, od 1974 posiada status osiedla.
W 1989 liczyło 2780 mieszkańców.
W 2013 liczyło 191 mieszkańców.

</doc>
<doc id="2044825" url="https://pl.wikipedia.org/wiki?curid=2044825" title="Tajna księga">
Tajna księga

Tajna księga (oryg. Тајната книга) – film fabularny produkcji macedońsko-francuskiej w reżyserii Włado Cwetanowskiego, na motywach powieści Jordana Plewnesza.
Fabuła.
Film zrealizowany na fali popularności Kodu da Vinci. Pierre Raymond całe swoje życie poświęcił poszukiwaniu legendarnej „Tajnej księgi”, która miała być dziełem bogomiłów, zapisanym w głagolicy, zawierającym zasady dobra i zła oraz zasady zdobywania władzy.
Po otrzymaniu wiadomości z Bałkanów wysyła tam swojego syna Chevaliera, który ma kontynuować poszukiwania. Informację o książce przekazał mieszkający w Macedonii Pavle Bigorski i tam przyjeżdża Chevalier.
Zdjęcia do filmu kręcono w bułgarskim Bałcziku, a także w Bitoli i w Ochrydzie. Film otrzymał nagrodę za zdjęcia na Festiwalu Braci Manaki w Bitoli (2006).

</doc>
<doc id="2044826" url="https://pl.wikipedia.org/wiki?curid=2044826" title="Ogród krajobrazowy Claremont">
Ogród krajobrazowy Claremont

Ogród krajobrazowy Claremont ("Claremont Landscape Garden") leży koło Esher w Surrey. Jest jednym z najstarszych zachowanych ogrodów angielskich. Powstał przy dworze Claremont, jego autorami byli Charles Bridgeman, Capability Brown, William Kent i John Vanbrugh. Od 1949 w rękach National Trust.

</doc>
<doc id="2044843" url="https://pl.wikipedia.org/wiki?curid=2044843" title="Port lotniczy Veracruz">
Port lotniczy Veracruz

Port lotniczy Veracruz (IATA: VER, ICAO: MMVR) – międzynarodowy port lotniczy położony w Veracruz, w stanie Veracruz, w Meksyku.

</doc>
<doc id="2044850" url="https://pl.wikipedia.org/wiki?curid=2044850" title="Ernst Wilhelm Hengstenberg">
Ernst Wilhelm Hengstenberg

Ernst Wilhelm Hengstenberg (ur. 20 października 1802 we Fröndenberg/Ruhr, zm. 28 maja 1869 w Berlinie) – niemiecki teolog luterański i działacz kościelny.
Życiorys.
Ernst Wilhelm Hengstenberg urodził się we Fröndenberg/Ruhr w Westfalii. Zdrowie nie pozwoliło mu uczyć się w szkole powszechnej, otrzymał jednak znakomite wykształcenie od swego ojca, ewangelickiego duchownego, pozostającego pod wpływem supranaturalizmu. W 1819 roku podjął naukę na Uniwersytecie w Bonn. Podjęte studia teologiczne zostały ugruntowane poznaniem filologii i filozofii. Studiował egzegezę Starego Testamentu i historię Kościoła pod kierunkiem Freytaga i Gieselera. Dogłębnie poznał filozofię, szczególną uwagę poświęcając arystotelizmowi, jednak jego największą pasją okazał się język arabski. Ponieważ nie miał środków na podjęcie studiów teologicznych, udał się do Bazylei, gdzie został asystentem orientalisty Stähelina. Tam miał możliwość dogłębnego poznania Pisma Świętego.
Gdy doszedł do wniosku, że jego przekonania teologiczne są zgodne z Konfesją Augsburską, postanowił dołączyć do wspólnoty luterańskiej. W 1824 roku rozpoczął pracę w Berlinie jako "Privatdozent", a następnego roku uzyskał bakalaureat z teologii. Jego rozprawa stanowiła obronę doktryny protestanckiej i wymierzona była w poglądy racjonalistyczne, zwłaszcza dotyczące Starego Testamentu. Jego wpływ wrastał wraz z upływem czasu, i ustępował jedynie wpływowi Augusta Tholucka, który był zresztą jego przyjacielem. Do jego przyjaciół zaliczali się też August Neander, David Friedrich Strauss, Franz Theremin i wielu młodych duchownych luterańskich. Związki z tymi ludźmi i pogłębiająca się ortodoksja doprowadziła go do odrzucania ówcześnie uznanych autorytetów. Minister Karl Altenstein próbował pozbawić go znaczenia i proponował przeniesienie na inny uniwersytet, obiecując w zamian awans; propozycje te były odrzucane i pogłębiały jedynie frustrację Hengstenberga. W czerwcu 1827 roku Hengstenberg założył pismo „Evangelische Kirchenzeitung”, które okazało się mieć większy wpływ na tamte czasy, niż jego działalność naukowa.
Pomimo licznych przeciwności i ataków na jego osobę, Hengstenberg twardo stał przy swoim stanowisku przez kolejne czterdzieści dwa lata życia. Założone przez niego pismo nie ustawało w zwalczaniu ducha racjonalizmu. Po 1843 roku przybrało też charakter antymasoński. Hengstenberg uważał wolnomularstwo za sprzeczne z chrześcijaństwem, kwestionował też lojalność wolnomularzy wobec władzy państwowej.
W swej pracy egzegetycznej Hengstenberg stosował metody uznane w starożytnym Kościele i w okresie reformacji. Sprzeciwiał się kwestionowaniu prawdziwości starotestamentowych proroctw i cudów. Stał na gruncie wierności Słowu Bożemu i symbolom Kościoła.

</doc>
<doc id="2044858" url="https://pl.wikipedia.org/wiki?curid=2044858" title="Ołeksandriwka (obwód odeski)">
Ołeksandriwka (obwód odeski)

Ołeksandriwka (ukr.Олександрівка, ros. Александровка) – osiedle typu miejskiego obwodu odeskiego Ukrainy.

</doc>
<doc id="2044859" url="https://pl.wikipedia.org/wiki?curid=2044859" title="Elisabeth Lehmann">
Elisabeth Lehmann



</doc>
<doc id="2044860" url="https://pl.wikipedia.org/wiki?curid=2044860" title="Linia kolejowa Bourg-en-Bresse – Bellegarde">
Linia kolejowa Bourg-en-Bresse – Bellegarde

Ligne du Haut-Bugey – linia kolejowa we Francji. Ma długość około 65 km i łączy Bourg-en-Bresse z Bellegarde, biegnąc przez góry Jura. Od 2009 linia jest zamknięta, ponieważ trwa jej modernizacja i elektryfikacja. Po przebudowie, linia zapewni lepsze powiązanie francuskiej sieci TGV z Genewą. Skróci czas podróży z Paryża do Genewy do trzech godzin (oszczędność 20 minut).

</doc>
<doc id="2044868" url="https://pl.wikipedia.org/wiki?curid=2044868" title="Nature Air">
Nature Air

Nature Air – kostarykańska linia lotnicza z siedzibą w San José.

</doc>
<doc id="2044876" url="https://pl.wikipedia.org/wiki?curid=2044876" title="Taofik Salhi">
Taofik Salhi

Taofik Salhi (ur. 21 sierpnia 1979 w Tunisie) - tunezyjski piłkarz, grający na pozycji pomocnika.
Kariera piłkarska.
Kariera klubowa.
Karierę piłkarską rozpoczął w Association Mégrine Sportive. Potem występował w tunezyjskich klubach Club Africain Tunis i Stade Tunisien. W styczniu 2007 roku przeszedł do ukraińskiej Zorii Ługańsk, w składzie której debiutował 3 marca 2007 w Wyższej Lidze w meczu z Szachtarem Donieck. Latem 2008 wyjechał do Kazachstanu, gdzie bronił barw klubów Wostok Öskemen i Ordabasy Szymkent. Latem 2010 został piłkarzem ukraińskiego PFK Sewastopol. Po spadku sewastopolskiego klubu z Premier-Lihi latem 2011 przeniósł się do beniaminka FK Ołeksandrija. Po zakończeniu sezonu 2011/12 opuścił ukraiński klub. Na początku 2013 został piłkarzem Club Sportif Sfaxien.

</doc>
<doc id="2044879" url="https://pl.wikipedia.org/wiki?curid=2044879" title="Aleksandr Kislicyn">
Aleksandr Kislicyn

Aleksandr Kislicyn (ros.: "Александр Кислицын", ur. 8 marca 1986 w Karagandzie) – kazachski piłkarz występujący na pozycji obrońcy. Były reprezentant reprezentacji Kazachstanu.
Życiorys.
Kariera klubowa.
Wychowanek kazachskiego klubu Szachtior Karaganda z Priemjer Ligasy (2006–2010). Następnie był zawodnikiem klubów piłkarskich: Toboł Kustanaj (2011–2012), Kajrat Ałmaty (2013–2014), Irtysz Pawłodar (2015–2016), Okżetpes Kokczetaw (2016), Irtysz Pawłodar (2017–2018), Okżetpes Kokczetaw (2019–2020) i Szachtior Karaganda (2020). 
Kariera reprezentacyjna.
Był reprezentantem Kazachstanu w kategorii U-21.
W seniorskiej reprezentacji Kazachstanu zadebiutował 11 października 2008 na stadionie Wembley (Londyn, Anglia) podczas kwalifikacji do Mistrzostw świata 2010 w przegranym 1:5 meczu przeciwko reprezentacji Anglii. 

</doc>
<doc id="2044880" url="https://pl.wikipedia.org/wiki?curid=2044880" title="Radisne">
Radisne

Radisne (ukr. Радісне, ros. Радостное) – osiedle typu miejskiego w rejonie berezowskim obwodu odeskiego Ukrainy.

</doc>
<doc id="2044882" url="https://pl.wikipedia.org/wiki?curid=2044882" title="Dušan Vemić">
Dušan Vemić

Dušan Vemić (ur. 17 czerwca 1976 w Zadarze) – serbski tenisista i trener tenisa, reprezentant w Pucharze Davisa, olimpijczyk.
Kariera tenisowa.
Jako zawodowy tenisista Vemić występował w latach 1995–2010.
W grze pojedynczej wygrał 1 turniej wchodzący w skład cyklu ATP Challenger Tour, w roku 1997 na nawierzchni ziemnej w Skopje.
W grze podwójnej Serb, oprócz zwycięstw w zawodach ATP Challenger Tour, jest dwukrotnym uczestnikiem finałów turniejów rangi ATP World Tour – Kitzbühel (sezon 1999 wspólnie z Álexem Calatravą) oraz Los Angeles (sezon 2008 w parze z Travisem Parrottem). Ponadto Serb jest półfinalistą deblowego Australian Open z 2010 roku, kiedy to razem z Ivo Karloviciem wyeliminowali m.in. rozstawiony z nr 3. duet Lukáš Dlouhý–Leander Paes. Drugi półfinał wielkoszlemowy osiągnął w 2008 roku, podczas Rolanda Garrosa, gdzie grając z tzw. dziką kartą w parze z Bruno Soaresem pokonali m.in. w 3 rundzie debel Jonatan Erlich–Andy Ram.
W latach 1996–2005 był reprezentantem Jugosławii (do roku 2003) oraz Serbii i Czarnogóry (do 2005) w Pucharze Davisa. Vemić rozegrał przez ten okres 29 meczów – 15 w singlu z których wygrał 11 pojedynków oraz 14 w deblu z których wygrał 9 meczów.
W 2000 roku zagrał na igrzyskach olimpijskich w Sydney, odpadając w 1 rundzie rywalizacji deblowej, w parze z Nenadem Zimonjiciem, z Arnaudem Clémentem i Nicolasem Escudé.
Najwyżej sklasyfikowany w rankingu singlistów był na 146. miejscu pod koniec lutego 2008 roku, natomiast w zestawieniu deblistów w połowie stycznia 2009 roku zajmował 31. pozycję.
Kariera trenerska.
Latem 2016 roku został trenerem deblistów Boba i Mike’a Bryanów.

</doc>
<doc id="2044892" url="https://pl.wikipedia.org/wiki?curid=2044892" title="Miłosz Zniszczoł">
Miłosz Zniszczoł

Miłosz Zniszczoł (ur. 2 lipca 1986 w Rybniku) – polski siatkarz, grający na pozycji środkowego.
Kariera.
Kariera klubowa.
Kariera juniorska.
Początkowo Miłosz Zniszczoł uprawiał piłkę nożna, a w siatkówkę zaczął grać w trzeciej klasie gimnazjum. Pomagali mu rodzice, wożąc go na treningi. Na pierwsze zajęcia uczęszczał do Jastrzębskiego Węgla, zaś w 2005 trafił do Rafako Racibórz. Rywalizował z tym klubem w rozgrywkach II ligi. W 2007 w mistrzostwach Polski kadetów zdobył złoty medal, a w 2006 i 2008 wywalczył dwa srebra w rywalizacji szkół zawodowych – w obu tych turniejach został wybrany najlepszym zawodnikiem. W 2007 sięgnął także po brąz w akademickich mistrzostwach Europy, w których został wybrany najlepszym środkowym turnieju.
Fart Kielce.
W kwietniu 2008 dostał propozycję podpisania kontraktu z Fartem Kielce, ale szukał zespołu z wyższej ligi. Nie znalazł, dlatego w czerwcu związał się dwuletnią umową z kielecką drużyną. W sezonie 2008/2009 z Fartem zmagania II ligi grupy 4 zakończył na I miejscu, kwalifikując się do rywalizacji barażowej o awans do I ligi. W pierwszym turnieju rozegranym w Hali Legionów Fartowi nie udało się zająć żadnego z dwóch pierwszych miejsc, jednakże awans wywalczył podczas turnieju w Jaworznie. Rok później jego zespół uzyskał promocję do PlusLigi. Jego dobra postawa zwłaszcza w tych najważniejszych, finałowych meczach play-offów przełożyła się na spore zainteresowanie jego osobą wśród innych ekstraligowych klubów. Zniszczoł nie zdecydował się jednak na zmianę barw klubowych i w maju 2010 przedłużył swoją umowę o kolejne dwa lata. W fazie zasadniczej sezonu 2010/2011 należał do najlepiej blokujących zawodników w lidze.
Delecta Bydgoszcz.
Po zakończeniu sezonu 2012/2013 opuścił Kielce i podpisał kontrakt z Delectą Bydgoszcz.
Aluron CMC Warta Zawiercie.
W lipcu 2021 roku został siatkarzem Aluronu CMC Warty Zawiercie.
Sukcesy klubowe.
młodzieżowe.
Mistrzostwa Polski Kadetów:
seniorskie.
I liga:
PlusLiga:
Sukcesy reprezentacyjne.
Akademickie Mistrzostwa Europy:

</doc>
<doc id="2044897" url="https://pl.wikipedia.org/wiki?curid=2044897" title="Rauchiwka">
Rauchiwka

Rauchiwka (ukr. Раухівка, ros. Рауховка) – osiedle typu miejskiego w rejonie berezowskim obwodu odeskiego Ukrainy.

</doc>
<doc id="2044916" url="https://pl.wikipedia.org/wiki?curid=2044916" title="Metaboran sodowy">
Metaboran sodowy



</doc>
<doc id="2044919" url="https://pl.wikipedia.org/wiki?curid=2044919" title="Gmina Amaqua">
Gmina Amaqua

Gmina Amaqua (ang. "Amaqua Township") – gmina w USA, w stanie Iowa, w hrabstwie Boone. Według danych z 2000 roku gmina miała 283 mieszkańców.

</doc>
<doc id="2044922" url="https://pl.wikipedia.org/wiki?curid=2044922" title="Edda Művek">
Edda Művek

Edda Művek (węg. „Edda Działa”) – węgierski zespół rockowy, założony w 1973 roku w Miszkolcu jako Griff. Słowo "művek" („działa”) symbolizuje to, że zespół rozpoczynał swoją karierę w Miszkolcu, typowym mieście przemysłowym Europy Środkowej, określanym „miastem stali” ("acélváros").
Historia.
Początki.
W 1973 roku w Miszkolcu miał miejsce festiwal rockowy. Zainspirowany nim młody student, József Halász, założył wraz z przyjaciółmi grupę Griff, która miała charakter typowo amatorski. Kilka miesięcy później, inspirowani starymi islandzko-niemieckimi legendami, zmienili nazwę zespołu na Edda. Na ogół grali światowe hity w klubie Uniwersytetu w Miszkolcu, ale ich popularność szybko rosła. Ze względu na studia, zostało zastąpionych wielu członków. Pierwszym wokalistą zespołu został Zoltán Zsiga, którego zastąpił Attila Fodor, który z kolei został zastąpiony przez Attilę Patakyego. Gdy Halász przeprowadził się do Zalaegerszegu, dał pozwolenie Patakyemu na używanie nazwy „Edda”. Halász został zastąpiony przez Józsefa Szepcsika, ale ten zginął w wypadku. Pataky poprosił Halásza o powrót do grupy, na co ten przystał, ale wkrótce później zmarł na raka.
W 1977 roku Pataky chciał utworzyć „nową Eddę”, która w założeniu miała być popularnym zespołem rockowym. W tym celu zebrał najlepszych muzyków rockowych z Miszkolca. Jego nowym partnerem został znany gitarzysta, István Slamovits. Postanowili podbić węgierską scenę muzyczną, co w latach 70. było prawie niemożliwe dla grup spoza Budapesztu.
„Klasyczna” Edda.
W Budapeszcie zespół koncertował po raz pierwszy w 1979 roku, ale koncert nie był udany (jedynie 178 widzów). Mimo to ich popularność w kraju szybko rosła. Jeszcze w tym samym roku nagrano pierwszy singel ("Minden sarkon / Álom"), a w następnym roku Edda wydała pierwszy album, zatytułowany "Edda Művek 1.". Album stał się bardzo popularny na Węgrzech, osiągając z pół milionem sprzedanych egzemplarzy status diamentowej płyty. Wiele piosenek z albumu stało się hitami. Sukcesy zespołu spowodowały, że skomponował on ścieżkę dźwiękową do filmu "Ballagás". Jednakże w zespole pojawiły się problemy. Alfonz Barta wyjechał do Szwajcarii i nigdy nie wrócił. Zmieniono basistę i perkusistę. W 1983 roku Pataky i Slamovits pokłócili się, po czym nastąpiło rozwiązanie grupy: ostatni koncert „klasyczna Edda” dała w Miszkolcu 17 grudnia 1983 roku.
„Nowa” Edda.
Pataky postanowił zacząć wszystko od nowa. W tym celu w 1984 roku udał się do Norwegii wraz z László Fortuną (jedynym członkiem „klasycznej” Eddy), Péterem Csomósem i Endre Csillagiem. Grali oni w klubach w nocy i pisali nowe piosenki przez cały dzień. W 1985 roku Pataky wrócił na Węgry. „Nowa” Edda miała tylko dwóch członków, Patakyego i Fortunę; pozostali członkowie występowali w zespole gościnnie. Powrót był bardzo udany, podobnie jak w przeszłości, ale z jedną różnicą: wszyscy nowi muzycy nie mieszkali w Miszkolcu, a w Budapeszcie. „Nowa” Edda została ostatecznie założona w 1988 roku. Charakterystyczne dla grupy były nietypowe miejsca koncertów, jak więzienia, huty itd.
W 1991 roku nowym członkiem grupy został Péter Kun, który zastąpił Istvána Alapiego, wyjechałego do Kanady. Jednakże w 1993 roku Kun zginął w wypadku. Po tej tragedii Alapi wrócił do zespołu.
W 1997 roku nastąpiła ostatnia zmiana wśród członków zespołu: Tibor Donászy został zastąpiony przez Zoltána Hetényi. W 1998 roku grupa wydała swój pierwszy anglojęzyczny album, "Fire and Rain". Od tego czasu Edda wydaje nowy album co trzy-cztery lata. Co roku ma miejsce Edda Tour. Pierwszy koncert na DVD został wydany w 2008 roku.
Książki.
O zespole powstały trzy książki:

</doc>
<doc id="2044924" url="https://pl.wikipedia.org/wiki?curid=2044924" title="Gmina Beaver (hrabstwo Boone)">
Gmina Beaver (hrabstwo Boone)

Gmina Beaver (ang. "Beaver Township") – gmina w USA, w stanie Iowa, w hrabstwie Boone. Według danych z 2000 roku gmina miała 191 mieszkańców.

</doc>
<doc id="2044927" url="https://pl.wikipedia.org/wiki?curid=2044927" title="Parafia św. Mikołaja w Pilot Point">
Parafia św. Mikołaja w Pilot Point

Parafia św. Mikołaja – parafia prawosławna w Pilot Point, w dekanacie Unalaska diecezji Alaski Kościoła Prawosławnego w Ameryce.
Założona w 1912 przez rosyjskich misjonarzy. Posiada drewnianą cerkiew, obok której znajduje się niewielki cmentarz.

</doc>
<doc id="2044928" url="https://pl.wikipedia.org/wiki?curid=2044928" title="Gmina Cass (hrabstwo Boone)">
Gmina Cass (hrabstwo Boone)

Gmina Cass (ang. "Cass Township") – gmina w USA, w stanie Iowa, w hrabstwie Boone. Według danych z 2000 roku gmina miała 668 mieszkańców.

</doc>
<doc id="2044931" url="https://pl.wikipedia.org/wiki?curid=2044931" title="Gmina Colfax (hrabstwo Boone)">
Gmina Colfax (hrabstwo Boone)

Gmina Colfax (ang. "Colfax Township") – gmina w USA, w stanie Iowa, w hrabstwie Boone. Według danych z 2000 roku gmina miała 746 mieszkańców.

</doc>
<doc id="2044933" url="https://pl.wikipedia.org/wiki?curid=2044933" title="Gmina Des Moines (hrabstwo Boone)">
Gmina Des Moines (hrabstwo Boone)

Gmina Des Moines (ang. "Des Moines Township") – gmina w USA, w stanie Iowa, w hrabstwie Boone. Według danych z 2000 roku gmina miała 13 758 mieszkańców.

</doc>
<doc id="2044936" url="https://pl.wikipedia.org/wiki?curid=2044936" title="Serpnewe">
Serpnewe

Serpnewe (ukr. Серпневе, ros. Серпневое) – osiedle typu miejskiego w rejonie bołgradzkim obwodu odeskiego Ukrainy.

</doc>
<doc id="2044937" url="https://pl.wikipedia.org/wiki?curid=2044937" title="Gmina Dodge (hrabstwo Boone)">
Gmina Dodge (hrabstwo Boone)

Gmina Dodge (ang. "Dodge Township") – gmina w USA, w stanie Iowa, w hrabstwie Boone. Według danych z 2000 roku gmina miała 540 mieszkańców.

</doc>
<doc id="2044939" url="https://pl.wikipedia.org/wiki?curid=2044939" title="Gmina Douglas (hrabstwo Boone)">
Gmina Douglas (hrabstwo Boone)

Gmina Douglas (ang. "Douglas Township") – gmina w USA, w stanie Iowa, w hrabstwie Boone. Według danych z 2000 roku gmina miała 2344 mieszkańców.

</doc>
<doc id="2044940" url="https://pl.wikipedia.org/wiki?curid=2044940" title="Gmina Garden (Iowa)">
Gmina Garden (Iowa)

Gmina Garden (ang. "Garden Township") – gmina w USA, w stanie Iowa, w hrabstwie Boone. Według danych z 2000 roku gmina miała 1022 mieszkańców.

</doc>
<doc id="2044943" url="https://pl.wikipedia.org/wiki?curid=2044943" title="Gmina Grant (hrabstwo Boone)">
Gmina Grant (hrabstwo Boone)

Gmina Grant (ang. "Grant Township") – gmina w USA, w stanie Iowa, w hrabstwie Boone. Według danych z 2020 roku gminę zamieszkiwało 356 mieszkańców.
Klimat.
Średnia temperatura wynosi 9 °C. Najcieplejszym miesiącem jest sierpień (22 °C), a najchłodniejszym jest luty (–9 °C). Średnia suma opadów wynosi 1133 mm rocznie. Najbardziej wilgotnym miesiącem jest czerwiec (185 milimetrów opadów), a najbardziej suchym jest styczeń (45 milimetrów opadów).

</doc>
<doc id="2044944" url="https://pl.wikipedia.org/wiki?curid=2044944" title="Gmina Harrison (hrabstwo Boone, Iowa)">
Gmina Harrison (hrabstwo Boone, Iowa)

Gmina Harrison (ang. "Harrison Township") – gmina w USA, w stanie Iowa, w hrabstwie Boone. Według danych z 2000 roku gmina miała 368 mieszkańców.

</doc>
<doc id="2044946" url="https://pl.wikipedia.org/wiki?curid=2044946" title="Aleksander Kamiński (malarz)">
Aleksander Kamiński (malarz)

Aleksander Kamiński (ur. 3 stycznia 1823 w Warszawie, zm. 26 lutego 1886 we Włocławku) – polski malarz i pedagog.
Był synem ziemian Walentego i Tekli z Depansów. Pochodził z rodziny szlacheckiej.
Studia rozpoczął w Szkole Sztuk Pięknych w Warszawie u Aleksandra Kokulara, kontynuował studia w latach 1843–1847 w petersburskiej Akademii Sztuk Pięknych i w latach 1848–1858 w Rzymie. 
Po powrocie do Warszawy został powołany w roku 1858 na stanowisko profesora Szkoły Sztuk Pięknych, potem Klasy Rysunkowej. 
Podczas pobytu w Paryżu w roku 1850 wykonał kilka portretów Adama Mickiewicza. 
Do jego uczniów zaliczali się m.in. Józef Pankiewicz i Władysław Podkowiński. 
15 lipca 1867 roku w Parafii św. Jana Chrzciciela we Włocławku poślubił Ludwikę Wejchert (ur. 1839), z Włocławka, córkę szlachcica Walentego i Elżbiety z Puchalskich. Para miała dwójkę dzieci: Ludwika Aleksandra (ur. 1867) i Jadwigę Helenę (ur. 1868).

</doc>
<doc id="2044947" url="https://pl.wikipedia.org/wiki?curid=2044947" title="Gmina Jackson (hrabstwo Boone, Iowa)">
Gmina Jackson (hrabstwo Boone, Iowa)

Gmina Jackson (ang. "Jackson Township") – gmina w USA, w stanie Iowa, w hrabstwie Boone. Według danych z 2000 roku gmina miała 582 mieszkańców.

</doc>
<doc id="2044950" url="https://pl.wikipedia.org/wiki?curid=2044950" title="Gmina Marcy">
Gmina Marcy

Gmina Marcy (ang. "Marcy Township") – gmina w USA, w stanie Iowa, w hrabstwie Boone. Według danych z 2000 roku gmina miała 1137 mieszkańców.

</doc>
<doc id="2044952" url="https://pl.wikipedia.org/wiki?curid=2044952" title="Konstancja Grabowska">
Konstancja Grabowska



</doc>
<doc id="2044953" url="https://pl.wikipedia.org/wiki?curid=2044953" title="Gmina Peoples">
Gmina Peoples

Gmina Peoples (ang. "Peoples Township") – gmina w USA, w stanie Iowa, w hrabstwie Boone. Według danych z 2000 roku gmina miała 346 mieszkańców.

</doc>
<doc id="2044955" url="https://pl.wikipedia.org/wiki?curid=2044955" title="Pływanie na Letnich Igrzyskach Olimpijskich 1900 – 200 metrów stylem dowolnym">
Pływanie na Letnich Igrzyskach Olimpijskich 1900 – 200 metrów stylem dowolnym

Zawody były rozgrywane od 11 sierpnia do 12 sierpnia 1900. Wystartowało 26 zawodników z 10 krajów. 
Wyniki.
Półfinały.
Zwycięzca każdego półfinału kwalifikował się do finału (Q), a spośród pozostałych awansowało pięciu z najlepszymi czasami (q).

</doc>
<doc id="2044956" url="https://pl.wikipedia.org/wiki?curid=2044956" title="Gmina Pilot Mound (Iowa)">
Gmina Pilot Mound (Iowa)

Gmina Pilot Mound (ang. "Pilot Mound Township") – gmina w USA, w stanie Iowa, w hrabstwie Boone. Według danych z 2000 roku gmina miała 400 mieszkańców.

</doc>
<doc id="2044958" url="https://pl.wikipedia.org/wiki?curid=2044958" title="Gmina Union (hrabstwo Boone, Iowa)">
Gmina Union (hrabstwo Boone, Iowa)

Gmina Union (ang. "Union Township") – gmina w USA, w stanie Iowa, w hrabstwie Boone. Według danych z 2000 roku gmina miała 503 mieszkańców.

</doc>
<doc id="2044960" url="https://pl.wikipedia.org/wiki?curid=2044960" title="Gmina Worth (hrabstwo Boone, Iowa)">
Gmina Worth (hrabstwo Boone, Iowa)

Gmina Worth (ang. "Worth Township") – gmina w USA, w stanie Iowa, w hrabstwie Boone. Według danych z 2000 roku gmina miała 655 mieszkańców.

</doc>
<doc id="2044962" url="https://pl.wikipedia.org/wiki?curid=2044962" title="Gmina Yell (hrabstwo Boone)">
Gmina Yell (hrabstwo Boone)

Gmina Yell (ang. "Yell Township") – gmina w USA, w stanie Iowa, w hrabstwie Boone. Według danych z 2000 roku gmina miała 2273 mieszkańców.

</doc>
<doc id="2044969" url="https://pl.wikipedia.org/wiki?curid=2044969" title="Alison Riske-Amritraj">
Alison Riske-Amritraj

Alison Riske-Amritraj (ur. 3 lipca 1990 w Pittsburghu) – amerykańska tenisistka.
Kariera tenisowa.
Jest tenisistką praworęczną z oburęcznym backhandem. Swój debiut w turnieju wielkoszlemowym odnotowała w 2010 roku na Wimbledonie, gdzie wystąpiła dzięki dzikiej karcie od organizatorów. W pierwszej rundzie przegrała z Yaniną Wickmayer 4:6, 7:5, 3:6. Na swoim koncie ma dziewięć zwycięstw singlowych oraz jedno zwycięstwo deblowe w zawodach ITF.
W czerwcu 2010 roku wystąpiła w turnieju głównym AEGON Classic 2010 jako kwalifikantka. Osiągnęła tam swój pierwszy półfinał w turniejach rangi WTA. W pierwszej rundzie pokonała 7:6, 4:6, 6:0 Sandrę Záhlavovą. W kolejnym meczu zmierzyła się z Aleksandrą Wozniak, pokonując ją 6:2, 6:4. Kolejną przeciwniczką Alison była Anna Czakwetadze, z którą wygrała 4:6, 7:5, 6:1. W ćwierćfinale pokonała zawodniczkę rozstawioną z numerem 3., Yaninę Wickmayer 6:7, 6:4, 6:3. W półfinale przegrała z Mariją Szarapową 2:6, 6:4, 1:6.
W 2014 roku triumfowała w turnieju kategorii WTA International Series w Tiencinie. W finale zawodów pokonała Belindę Bencic wynikiem 6:3, 6:4. Łącznie w zawodach cyklu WTA Tour Amerykanka wygrała trzy turnieje w grze pojedynczej z trzynastu rozegranych finałów.

</doc>
<doc id="2044986" url="https://pl.wikipedia.org/wiki?curid=2044986" title="Friedrich Adolf Philippi">
Friedrich Adolf Philippi

Friedrich Adolf Philippi (ur. 15 października 1809 w Berlinie, zm. 29 sierpnia 1882 w Rostocku) – niemiecki teolog luterański.
Friedrich Adolf Philippi pochodził z żydowskiej rodziny, jednak w wieku szesnastu lat uznał wiarę chrześcijańską za prawdę i cztery lata później przyjął chrzest. Ukończył studia na Uniwersytecie w Berlinie (1827–1829) i Uniwersytecie w Lipsku (1829–1830), następnie wykładał w Dreźnie (1830–1832) i Berlinie (1833–1834). Później wycofał się z publicznej działalności, by poświęcić się prywatnym studiom teologii, zwłaszcza dogmatyki i egzegezy. W 1837 roku został "Privatdozentem" na Uniwersytecie w Berlinie, w 1841 roku objął posadę na Uniwersytecie w Dorpacie jako profesor dogmatyki i teologii moralnej. Poświęcił uwagę problemom kościelnym swoich czasów, istotnie przyczyniając się do wzmocnienia luteranizmu na terytorium Rosji. W 1851 udał się do Rostocku, gdzie był profesorem egzegezy Nowego Testamentu. Sprzeciwiał się teologii Johanna Hofmanna i Michaela Baumgartena. W 1874 roku został radcą konsystorza. Zmarł w 1882 roku.

</doc>
<doc id="2044989" url="https://pl.wikipedia.org/wiki?curid=2044989" title="Ary Nogueira César">
Ary Nogueira César

Ari, właśc. Ary Nogueira César (ur. 13 kwietnia 1919 w Kurytybie) – piłkarz brazylijski, występujący podczas kariery na pozycji bramkarza.
Kariera klubowa.
Karierę piłkarską Ari zaczął w Coritiba FBC w 1939 roku i grał w nim do 1941 roku. Z Coritibą dwukrotnie zdobył mistrzostwo stanu Parana - Campeonato Paranaense w 1939 i 1941 roku. W 1942 roku przeszedł do Botafogo FR, w którym grał przez 8 lat. Podczas tego okresu Ari wygrał z Botafogo mistrzostwo stanu Rio de Janeiro - Campeonato Carioca w: 1948 roku.
W 1950 wyjechał do Kolumbii Millonarios FC. Z Millionarios dwukrotnie zdobył mistrzostwo Kolumbii w 1951 i 1952 roku. Po powrocie do Brazylii grał w klubie Bonsucesso Rio de Janeiro, w którym zakończył karierę w 1954 roku.
Kariera reprezentacyjna.
W reprezentacji Brazylii Ari zadebiutował 20 grudnia 1945 w meczu z reprezentacją Argentyny podczas meczu o Copa Julio Roca 1945, który Brazylia wygrała.
W 1946 roku Ari uczestniczył w turnieju Copa América, na którym Brazylia zajęła drugie miejsce. Na tym turnieju Ari wystąpił w czterech meczach z Boliwią, Urugwajem, Paragwajem oraz Chile.
Mecz z reprezentacją Chile był ostatnim w reprezentacji. Ogółem w latach 1945–1946 Ari wystąpił w barwach "canarinhos" w ośmiu meczach.

</doc>
<doc id="2045000" url="https://pl.wikipedia.org/wiki?curid=2045000" title="Herb Lęborka">
Herb Lęborka

Herb Lęborka – jeden z symboli miasta Lębork w postaci herbu.
Wygląd i symbolika.
Herb przedstawia fragment białych średniowiecznych murów miejskich z niebieskimi dachami oraz złoty lew, głową zwrócony w swoje lewo, poniżej zielone podłoże i błękitne wody rzeki Łeby. Całość znajduje się na czerwonej tarczy herbowej.
Lew symbolizuje opiekuna zamku krzyżackiego w mieście, białe mury miejskie symbolizują zamek krzyżacki w Lęborku.
Kontrowersje.
Według Komisji Heraldycznej herb Lęborka zawiera szereg błędów, odbiegających od standardów heraldycznych.

</doc>
<doc id="2045010" url="https://pl.wikipedia.org/wiki?curid=2045010" title="Pieniążek (ujednoznacznienie)">
Pieniążek (ujednoznacznienie)

Osoby o tym nazwisku:
Inne:

</doc>
<doc id="2045012" url="https://pl.wikipedia.org/wiki?curid=2045012" title="Złota Piłka FIFA">
Złota Piłka FIFA



</doc>
<doc id="2045014" url="https://pl.wikipedia.org/wiki?curid=2045014" title="(There’s Gotta Be) More to Life">
(There’s Gotta Be) More to Life

(There's Gotta Be) More to Life – singel z drugiego albumu Stacie Orrico 
Piosenka została wyprodukowana przez The Underdogs i stała się kolejnym hitem po "Stuck" w Wielkiej Brytanii i USA. Utwór został wykorzystany w amerykańskiej kreskówce Kredonia oraz w filmie animowanym Roboty.
Lista utworów.
US: CD
US: DVD
Europa: CD1
UK: CD 1
UK: CD 2
Teledysk.
Wideo ukazuje Orrico zmieniającą styl życia, jeden po drugim, począwszy od zadłużonej nastoletniej matki, a następnie piosenkarki ulicznej, maratończyka, modelki, kelnerki, kobiety biznesu, wyjętego spod prawa, BASE jumping tajnego agenta, i wreszcie ją samą. Teledysk został wyreżyserowany przez Dave'a Meyersa.
Istnieją dwie wersje tego teledysku. W drugiej wersji usunięto sceny kiedy ona i jej gang zakłada na głowy kominiarki i zamierza do sklepu by go obrabować.

</doc>
<doc id="2045031" url="https://pl.wikipedia.org/wiki?curid=2045031" title="Parafia św. Matrony w Port Heiden">
Parafia św. Matrony w Port Heiden

Parafia św. Matrony – parafia prawosławna w Port Heiden, w dekanacie Unalaska diecezji Alaski Kościoła Prawosławnego w Ameryce.

</doc>
<doc id="2045051" url="https://pl.wikipedia.org/wiki?curid=2045051" title="Parafia Podwyższenia Krzyża Pańskiego w South Naknek">
Parafia Podwyższenia Krzyża Pańskiego w South Naknek

Parafia Podwyższenia Krzyża Pańskiego – parafia prawosławna w South Naknek, w dekanacie Unalaska diecezji Alaski Kościoła Prawosławnego w Ameryce.
Świątynią parafialną jest cerkiew wzniesiona przez rosyjskich misjonarzy, wpisana do rejestru zabytków stanu Alaska.

</doc>
<doc id="2045055" url="https://pl.wikipedia.org/wiki?curid=2045055" title="Vasile Deheleanu">
Vasile Deheleanu

Vasile Deheleanu (ur. 12 sierpnia 1908, zm. 30 kwietnia 2006) – rumuński piłkarz, pomocnik. Uczestnik mistrzostw wiata w 1934 roku.
Reprezentacja narodowa.
W roku 1934 został powołany przez ówczesnych trenerów - Josefa Uridila i Costela Radulescu na mistrzostwa świata 1934, które odbywały się we Włoszech. Zagrał w przegranym 1:2 meczu z Czechosłowacją.

</doc>
<doc id="2045056" url="https://pl.wikipedia.org/wiki?curid=2045056" title="Wriemia (program telewizyjny)">
Wriemia (program telewizyjny)

Wriemia (, dosł. Czas) – główny program informacyjny Wszechrosyjskiej Państwowej Kompanii Telewizyjnej i Radiowej, nadawany na kilku kanałach w czasach Związku Socjalistycznych Republik Radzieckich, jak i obecnie w Rosji i na Białorusi.
Historia.
Pierwszy dziennik Wriemia wyemitowany został 1 stycznia 1968 roku. Założycielem programu był radziecki dziennikarz radiowy Jurij Letunow. Od 1986 w drugim programie Telewizji Radzieckiej prezentowano wydanie dla niesłyszących – z użyciem rosyjskiego odpowiednika systemu językowo-migowego. W roku 1991 redakcja miała około 40 placówek zagranicznych przygotowujących relacje.
27 sierpnia 1991 roku program został zlikwidowany ze względów politycznych, jako relikt propagandowy dawnej epoki. Wznowienie jego emisji nastąpiło 16 grudnia 1994 roku, z uwagi na wybuch wojny w Czeczenii.
Emisja.
Wriemia ukazuje się codziennie o godzinie 21.00 czasu moskiewskiego. Do dnia 31 grudnia 1989 roku ukazywało się jeszcze wydanie powtórkowe o godz. 12.30. Do 1991 roku program był nadawany w piątki w pierwszym programie Bułgarskiej Telewizji Narodowej, bez tłumaczenia, jako przekaz bezpośredni.

</doc>
<doc id="2045069" url="https://pl.wikipedia.org/wiki?curid=2045069" title="John Bercow">
John Bercow

John Bercow (ur. 19 stycznia 1963 w Edgware) – brytyjski polityk, od 22 czerwca 2009 do 31 października 2019 spiker Izby Gmin. Od 23 listopada 2012 jest przewodniczącym Młodzieżowego Parlamentu Zjednoczonego Królestwa. Od 1980 do 2009 członek Partii Konserwatywnej, w latach sprawowania funkcji spikera bezpartyjny, a od 2021 w Partii Pracy.
Życiorys.
Młodość.
Pochodzi z rodziny żydowskich emigrantów, którzy przybyli do Wielkiej Brytanii z Rumunii. Jest wyznawcą judaizmu. Jego ojciec prowadził salon samochodowy, a później był taksówkarzem. Jako nastolatek John był obiecującym tenisistą, jednak jego karierę sportową przerwała choroba – mononukleoza zakaźna. Ukończył z wyróżnieniem studia w zakresie administracji publicznej na University of Essex w 1985.
W młodości był zaangażowany w prace różnych organizacji młodzieżowych związanych z Partią Konserwatywną, po studiach został ostatnim przewodniczącym Federation of Conservative Students. Karierę zawodową zaczynał w bankowości, potem pracował jako specjalista ds. lobbyingu politycznego w spółce-córce międzynarodowej agencji reklamowej Saatchi &amp; Saatchi, aż wreszcie wraz ze wspólnikiem założył firmę specjalizującą się w szkoleniach dla polityków (głównie konserwatywnych).
Kariera polityczna.
Własną karierę polityczną rozpoczął w 1986 w samorządzie lokalnym, jako członek rady londyńskiej dzielnicy Lambeth. Już rok później został wiceprzewodniczącym klubu radnych Partii Konserwatywnej w tym gremium. Od 1995 pracował jako specjalny doradca dla ministrów w rządzie Johna Majora. Jego pracodawcą był wtedy Jonathan Aitken, a potem Virginia Bottomley. W 1997 został wybrany do Izby Gmin.
W 2001, gdy liderem opozycji był Iain Duncan Smith, Bercow został powołany do kierowanego przez niego gabinetu cieni, gdzie najpierw pełnił funkcję „cienia” naczelnego sekretarza skarbu, a następnie ministra pracy i emerytur. Już w 2002 na własne życzenie powrócił do grona backbencherów, po tym jak wbrew dyscyplinie partyjnej poparł rządowy projekt ustawy umożliwiającej parom homoseksualnym adopcję dzieci. W 2003 nowy lider partii Michael Howard ponownie powołał go do gabinetu cieni jako ministra ds. rozwoju międzynarodowego, jednak Bercow szybko popadł w konflikt z Howardem i w 2004 został odwołany z tego stanowiska. Od tego czasu pozostawał raczej na marginesie swojej partii, a w mediach pojawiały się nawet plotki, iż rozważa przejście do Partii Pracy. Ostatecznie Bercow pozostał w szeregach torysów, choć (za zgodą władz partyjnych) przyjął od Gordona Browna propozycję zasiadania w rządowym zespole doradczym ds. dzieci z problemami z porozumiewaniem się. Bercow motywował to względami osobistymi - jeden z jego synów jest dzieckiem autystycznym. W 2005 telewizja Channel 4 uhonorowała go tytułem „Opozycyjnego posła roku”.
Po rezygnacji Michaela Martina z funkcji spikera Izby Gmin, w atmosferze skandalu związanego z nadużywaniem przez członków Izby prawa do zwrotu z publicznej kasy wydatków ponoszonych w związku z wypełnianiem mandatu, Bercow zgłosił swoją kandydaturę na nowego spikera. Zrobił to wbrew kierownictwu własnej partii, które popierało George’a Younga. Dość nieoczekiwanie wygrał wybory dzięki głosom Partii Pracy, która – nie mając szans na przeforsowanie na to stanowisko polityka z własnych szeregów – postanowiła poprzeć outsidera z lewego skrzydła Partii Konserwatywnej, skłóconego z jej przywódcami. W maju 2010, na inauguracyjnym posiedzeniu parlamentu nowej kadencji, uzyskał reelekcję na urząd spikera.
Bercow był pierwszym spikerem, który zrezygnował z prowadzenia obrad w ceremonialnym stroju. Choć używał tradycyjnej togi, jedynie luźno zarzucał ją na zwykły garnitur, z wyraźnie widocznym krawatem i koszulą.
W listopadzie 2012 Bercow został przewodniczącym Młodzieżowego Parlamentu Zjednoczonego Królestwa i od tego czasu przewodniczy tej organizacji na corocznym posiedzeniu w Pałacu Westminsterskim.
W czerwcu 2021 Bercow wstąpił do Partii Pracy z powodu własnego sprzeciwu co do kierowania przez Borisa Johnsona Partią Konserwatywną. Bercow zarzucił Johnsonowi zwrot ugrupowania w stronę „reakcjonizmu, populizmu, nacjonalizmu, a nawet ksenofobii”.
Od 2017 roku pełni tytularną funkcje kanclerza Uniwersytetu Essex.
Życie prywatne.
Jest żonaty z Sally Bercow (z domu Illman) i ma troje dzieci. Swoją żonę poznał w 1989 na konferencji studenckich organizacji konserwatywnych, jednak pobrali się dopiero trzynaście lat później. W międzyczasie Sally zmieniła barwy partyjne i dziś jest lokalną działaczką Partii Pracy.

</doc>
<doc id="2045072" url="https://pl.wikipedia.org/wiki?curid=2045072" title="Aleixo Pereira">
Aleixo Pereira

Aleixo, właśc. Aleixo Pereira (ur. 9 kwietnia 1921 w São Paulo, zm. 14 kwietnia 1962 tamże) – piłkarz brazylijski występujący na pozycji defensywnego pomocnika.
Kariera klubowa.
Karierę rozpoczął w klubie Comercial Ribeirão Preto w 1941 roku. W 1945 roku przeszedł do Corinthians Paulista. Po odejściu z Corinthians w 1949 roku występował kolejno w – Corinthians Presidente Prudente, Olaria, Atlético Brasil Club, Corinthians Presidente Prudente, Cetiense oraz w Fada, gdzie zakończył karierę w 1955 roku. Podczas kariery piłkarskiej nie odniósł większych sukcesów.
Kariera reprezentacyjna.
W reprezentacji Brazylii Aleixo zadebiutował 23 stycznia 1946 roku w meczu z reprezentacją Urugwaju podczas Copa América, na którym Brazylia zajęła drugie miejsce. Na tym turnieju wystąpił w trzech meczach z Urugwajem, Paragwajem i Chile, który był jego ostatnim meczem w reprezentacji.

</doc>
<doc id="2045076" url="https://pl.wikipedia.org/wiki?curid=2045076" title="Herb Nowego Dworu Gdańskiego">
Herb Nowego Dworu Gdańskiego

Herb Nowego Dworu Gdańskiego – jeden z symboli miasta Nowy Dwór Gdański i gminy Nowy Dwór Gdański w postaci herbu.
Wygląd i symbolika.
Herb przedstawia na błękitnej tarczy z głowicą srebrną (białą), w której trzy róże czerwone w pas, zamek srebrny (biały) z trzema blankowanymi wieżami o dachach czerwonych, z których środkowa zwieńczona złotym krzyżem, boczne takimiż kulami, bramę zamkniętą złotą
i pięcioma czarnymi otworami okiennymi. Mur zamku wykończony blankami.
Róże nawiązują do herbu rodów Wejherów i Loitzów. Zamek symbolizuje znajdujący się dawniej w mieście zamek rodu Loitzów.
Historia.
Herb został opracowany w Centrum Heraldyki Polskiej i nadany miastu w 1996 roku.

</doc>
<doc id="2045077" url="https://pl.wikipedia.org/wiki?curid=2045077" title="Ivan José Macachyba Dias">
Ivan José Macachyba Dias

Ivan, właśc. Ivan José Macachyba Dias (ur. 8 kwietnia 1919 w Belo Horizonte) – brazylijski piłkarz, występujący podczas kariery na pozycji defensywnego pomocnika.
Kariera klubowa.
Piłkarską karierę Ivan rozpoczął w klubie Botafogo FR w 1940. Podczas tego okresu pięciokrotnie wywalczył z Botafogo wicemistrzostwo stanu Rio de Janeiro - Campeonato Carioca w 1942, 1944, 1945, 1946 i 1947 roku. W latach 1949–1956 występował w innym klubie z Rio - Américe.
Kariera reprezentacyjna.
W reprezentacji Brazylii Ivan zadebiutował 5 stycznia 1946 w meczu z reprezentacją Urugwaju podczas Copa Rio Branco 1946. W tym samym miesiącu Ivan wystąpił na Copa América, na którym Brazylia zajęła drugie miejsce. Na tym turnieju Ivan wystąpił w trzech meczach z Boliwią, Paragwajem i Chile, który był jego ostatnim meczem w reprezentacji. Ogółem wystąpił cztery razy w reprezentacji.
Bibliografia.
-107.

</doc>
<doc id="2045086" url="https://pl.wikipedia.org/wiki?curid=2045086" title="Annoying Orange">
Annoying Orange

Annoying Orange (pol. "Irytująca Pomarańcza") – internetowy serial komediowy autorstwa Dana Boedigheimera udostępniana na YouTube. Annoying Orange wystartowało 9 października 2009 roku. Odcinki trwają średnio od półtorej minuty do czterech minut.
Można oglądać również w telewizji (angielskiej i polskiej MTV).
Fabuła.
Główną postacią serialu jest Pomarańcza (ang. Orange), grana przez Dana Boedigheimera, która wyzywa i uraża wszelkie owoce i warzywa (w późniejszych odcinkach również inne produkty spożywcze oraz postacie historyczne), które znajdują się w jej pobliżu. Żartuje z nich, a one urażone próbują się odciąć, jednak pomarańcza jest tak irytująca, że nie potrafią i każdy odcinek kończy się podobnie – zirytowany owoc umiera. Początkowo próbuje ona ostrzec rozmówcę, jednak każdy z nich (z wyjątkiem Dziadka Cytryny, który po prostu przysnął) jest zbyt zdenerwowany by słuchać. Później podobną funkcję pełnią inne nieprzyjemne wydarzenia dotykające innych rozmówców Pomarańczy, takich, jak kopnięcie Piłki Nożnej czy przytrzaśnięcie garncem złota Liama Leprechauna, głównej postaci antagonistycznej.
Postacie.
"Lista może być niepełna"
Dan Boedigheimer.
Boedigheimer (DaneBoe na YouTube) pochodzi z Dakoty Północnej, ale ze względu na pracę przeprowadził się do Kalifornii pracując jako asystent w MTV, przy produkcji "Pimp My Ride" (pol. "Odpicuj mi brykę").
The High Fructose Adventures of Annoying Orange.
11 czerwca 2012 roku na kanale Cartoon Network zaczęto nadawać program "The High Fructose Adventures of Annoying Orange", stworzony przez studio Gagfilms. Bohaterowie pozostają niezmienieni, jednak zmieniono otoczenie z kuchni do Supermarketu DaneBoe's (odniesienie do twórcy Dana Boedigheimera), którego pracownikiem jest Nerville (grany przez Toby'ego Turnera), zaprzyjaźniony z owocami.

</doc>
<doc id="2045094" url="https://pl.wikipedia.org/wiki?curid=2045094" title="Parafia Miłosierdzia Bożego w Bańskiej Niżnej">
Parafia Miłosierdzia Bożego w Bańskiej Niżnej

Parafia Miłosierdzia Bożego w Bańskiej Niżnej – rzymskokatolicka parafia należąca do dekanatu Biały Dunajec archidiecezji krakowskiej. 

</doc>
<doc id="2045102" url="https://pl.wikipedia.org/wiki?curid=2045102" title="Parafia Świętych Piotra i Pawła w St. Paul">
Parafia Świętych Piotra i Pawła w St. Paul

Parafia Świętych Piotra i Pawła – parafia prawosławna w St. Paul, w dekanacie Unalaska diecezji Alaski Kościoła Prawosławnego w Ameryce.
Parafia posiada wolno stojącą cerkiew, wzniesioną przez rosyjskich misjonarzy. Językiem liturgicznym parafii jest angielski, okazjonalnie w użyciu są również języki cerkiewnosłowiański oraz aleucki. W użyciu jest kalendarz juliański. Członkami wspólnoty są etniczni Aleuci.
Od 2006 przy parafii działa ośrodek zdrowia, który w wymienionym roku poświęcił biskup Alaski Mikołaj (Soraich).

</doc>
<doc id="2045105" url="https://pl.wikipedia.org/wiki?curid=2045105" title="Parafia Matki Bożej Królowej Aniołów w Białym Dunajcu">
Parafia Matki Bożej Królowej Aniołów w Białym Dunajcu

Parafia Matki Bożej Królowej Aniołów w Białym Dunajcu – rzymskokatolicka parafia należąca do dekanatu Biały Dunajec archidiecezji krakowskiej.

</doc>
<doc id="2045108" url="https://pl.wikipedia.org/wiki?curid=2045108" title="Parafia św. Jerzego w St. George">
Parafia św. Jerzego w St. George

Parafia św. Jerzego – parafia prawosławna w St. George, w dekanacie Unalaska diecezji Alaski Kościoła Prawosławnego w Ameryce.
Parafia posiada wolno stojącą cerkiew, wzniesioną przez rosyjskich misjonarzy.

</doc>
<doc id="2045116" url="https://pl.wikipedia.org/wiki?curid=2045116" title="Saïdi Ntibazonkiza">
Saïdi Ntibazonkiza

Saïdi Ntibazonkiza (ur. 1 maja 1987 w Bużumburze) – burundyjski piłkarz występujący na pozycji skrzydłowego lub napastnika, reprezentant kraju.
Kariera.
Ntibazonkiza rozpoczynał swoją karierę w burundyjskim klubie Vital'ô, gdzie grał jako kluczowy zawodnik (od 16 do 18 roku życia). Gdy w 2005 roku Holandia udzieliła mu azylu, kontynuował grę w juniorskich drużynach NEC Nijmegen. Szybko został dołączony do kadry pierwszego zespołu i zadebiutował w Eredivisie 18 listopada 2006 roku, w meczu przeciwko Sparcie Rotterdam. W barwach NEC Nijmegen rozegrał łącznie 63 spotkania ligowe. Przed sezonem 2010/2011 został piłkarzem Cracovii, która wydała na jego transfer ok. 700 000 €. Został w ten sposób najdroższym zakupionym zawodnikiem w historii klubu. Latem 2014 przeszedł do Akhisar Belediyespor.
Ntibazonkiza występował w juniorskich reprezentacjach Burundi, a od 2004 roku regularnie jest powoływany do seniorskiej kadry.
Kontrowersje.
Przed rozpoczęciem sezonu 2009/2010 Ntibazonkiza prolongował swoją umowę z NEC do 2012 roku. Tuż przed rozpoczęciem rozgrywek zażądał jednak renegocjacji warunków kontraktu i podwyżki pensji. Ponieważ klub nie zgodził się na warunki zawodnika, Burundyjczyk odmówił występów i opuścił Nijmegen. Wrócił do zespołu po 68 dniach, ponownie dostając się do pierwszego składu, jednakże nie był już dobrze widziany w drużynie. Zdecydował się odejść z Holandii po zakończeniu rozgrywek. Na początku lipca 2010 roku ustalił warunki indywidualnego kontraktu z Cracovią i po dopełnieniu niezbędnych formalności, 23 lipca dołączył do zespołu z Krakowa. Oficjalnie zawodnikiem "Pasów" został 2 sierpnia 2010 roku.

</doc>
<doc id="2045118" url="https://pl.wikipedia.org/wiki?curid=2045118" title="Herb Malborka">
Herb Malborka

Herb Malborka – jeden z symboli miasta Malbork w postaci herbu.
Wygląd i symbolika.
Herb przedstawia trzy czerwone wieże, z których każda posiada wieloboczny niebieski dach zakończony złotą kulą. Wieże otacza półkolisty ceglany mur również barwy czerwonej z przedbramiem i bramą zamkniętą w dwóch trzecich złotą broną. Wieże i mur zwieńczone są krenelażem. Środkowa wieża jest nieco większa i wyższa od dwóch pozostałych. Każda z nich ma po jednym wąskim otworze strzelniczym. 
Historia.
Herb został zatwierdzony 21 stycznia 1992 przez Radę Miejską. 

</doc>
<doc id="2045124" url="https://pl.wikipedia.org/wiki?curid=2045124" title="Parafia Opieki Matki Bożej w Aniak">
Parafia Opieki Matki Bożej w Aniak

Parafia Opieki Matki Bożej – parafia prawosławna w Aniak, w dekanacie Russian Mission diecezji Alaski Kościoła Prawosławnego w Ameryce.
Parafia posiada wolno stojącą cerkiew, wzniesioną przez rosyjskich misjonarzy. Obok cerkwi rozciąga się niewielki cmentarz.

</doc>
<doc id="2045130" url="https://pl.wikipedia.org/wiki?curid=2045130" title="Parafia św. Mikołaja w Crooked Creek">
Parafia św. Mikołaja w Crooked Creek

Parafia św. Mikołaja – parafia prawosławna w Crooked Creek, w dekanacie Russian Mission diecezji Alaski Kościoła Prawosławnego w Ameryce.

</doc>
<doc id="2045133" url="https://pl.wikipedia.org/wiki?curid=2045133" title="Players’ Championships">
Players’ Championships

Players’ Championships – turniej curlingowy, jako jedyny w Wielkim Szlemie, podczas którego rywalizują zarówno mężczyźni i kobiety.
Jest to turniej kończący sezon World Curling Tour, zazwyczaj rozgrywa się go w marcu bądź kwietniu. Turniej męski organizowany jest od 1993 a kobiecy od 2006.
Najwięcej razy po tytuły mistrzowskie w zawodach sięgali Kevin Martin i Jennifer Jones.
Jako że wyniki turnieju brane były pod uwagę w procesie kwalifikacji do Canadian Olympic Curling Trials 2009, w latach 2007–2009 w rywalizacji mogły brać udział jedynie drużyny kanadyjskie.
Pula nagród.
Kobiety
Mężczyźni
Nazwa turnieju.
Kobiety
Mężczyźni

</doc>
<doc id="2045138" url="https://pl.wikipedia.org/wiki?curid=2045138" title="Parafia św. Serafina w Lower Kalskag">
Parafia św. Serafina w Lower Kalskag

Parafia św. Serafina – parafia prawosławna w Lower Kalskag, w dekanacie Russian Mission diecezji Alaski Kościoła Prawosławnego w Ameryce.

</doc>
<doc id="2045142" url="https://pl.wikipedia.org/wiki?curid=2045142" title="Historia Paragwaju">
Historia Paragwaju

Teren obecnego Paragwaju został odkryty w roku 1524 przez Portugalczyka Aleixo Garcię i Włocha Sebastiano Caboto, działających na służbie Korony hiszpańskiej. Przyszłą stolicę, Asunción, założył w roku 1537 Juan de Salazar y Espinosa. Prowincję zorganizował dla Korony hiszpańskiej pod koniec lat 30. XVI wieku Juan de Ayolas. W ten sposób rozpoczęła się długa historia kolonialna Paragwaju – aż do roku 1811, gdy kraj uniezależnił się od Hiszpanii.
Do 1864 r..
Pierwotnie obszar współczesnego Paragwaju zamieszkiwali Indianie, w szczególności Guarani. W 1. połowie XVI rozpoczęło się osadnictwo europejskie przez Hiszpanów; w 1537 roku założyli miasto Asunción. Chrystianizację Indian powierzono jezuitom, których misje ("reducciones") poskutkowały powstaniem quasi-państwa, zwanego potocznie Republiką Guaranów. Do czasu likwidacji zakonu w 1767 władzę, zarówno duchowną, jak i świecką, sprawowali jezuici. Zanim do tego doszło, przez blisko 150 lat zarządzali blisko 150 tys. Indian Guarani w około 30 "reducciones". Po likwidacji zakonu państwo przeszło we władanie ówczesnej Hiszpanii. Do 1776 administracyjnie należało do Wicekrólestwa Peru, a następnie Wicekrólestwa La Platy. W latach 1717–1735 Paragwaj był objęty antykrólewskim powstaniem comuneros ("Revolución Comunera"). W 1810 doszło do obalenia władzy hiszpańskiej w Buenos Aires, w maju 1811 w Asunción wybuchło powstanie antyhiszpańskie; 11 maja 1811 ogłoszono niepodległość.
Po obaleniu władzy hiszpańskiej szybko wyznaczono juntę przewodzoną przez Fulgencio Yegrosa, w rzeczywistości jednak większy wpływ miał José Gaspar Rodríguez de Francia. Kongres zwołany przez Francię 12 października 1813 proklamował utworzenie Republiki Paragwaju, uniezależniając ją od władz w Buenos Aires. Pierwsze pół wieku niepodległości było dla Paragwaju okresem stabilizacji politycznej i rozwoju gospodarczego pod rządami Francii (od 1814 do 1840, kiedy zmarł), następnie rodziny Lópezów – Carlosa Antonia (1844–1862) i Francisca Solana (1862–1870). W międzyczasie – w 1842 – zniesiono niewolnictwo, a następnie za rządów Carlosa Antonia zlikwidowano misję kościelną (panowała polityka antyklerykalna). Paragwaj był państwem izolowanym – Brazylia uznała jego niepodległość w 1844, Argentyna w 1852, kiedy obalono ówczesnego dyktatora (Juan Manuel de Rosas). Paragwaj prowadził politykę samowystarczalności ekonomicznej, stworzono model państwa o egalitarnym społeczeństwie, w znacznym stopniu kontrolującym gospodarkę, dysponującym większością ziemi i posiadającym monopol w handlu zagranicznym. Carlos Antonio López starał się w swoich rządach „otworzyć” Paragwaj na pozostałe państwa i postępującą modernizację.
Wojna paragwajska.
W latach 60. XIX wieku Paragwaj był jednym z lepiej rozwiniętych gospodarczo państw w Ameryce Południowej. Stan zmieniła dopiero wojna paragwajska tocząca się z koalicją Brazylii, Argentyny i Urugwaju w latach 1864–1870. Urugwaj, wyniszczony przez wojnę domową, był zagrożony ze strony Brazylii. We wrześniu 1864 Francisco Solano López, zbyt wysoko oceniając możliwości militarne swoich wojsk, opowiadając się po stronie Urugwaju, postanowił zaatakować Brazylię. W listopadzie tego samego roku nakazał przejęcie brazylijskiego parowca i wysłał swoje jednostki do Mato Grosso (wtedy jeszcze prowincji). Kiedy władze argentyńskie nie wyraziły zgody na tranzyt wojsk paragwajskich do Brazylii przez teren Argentyny, López w marcu 1865 wypowiedział wojnę również temu państwu. W maju 1865 został podpisany traktat o trójprzymierzu pomiędzy Brazylia, Argentyną i Urugwajem (w którym ponownie doszło do zmiany władzy). Wojska paragwajskie idące na południe zostały rozgromione pod Uruguaiana (Brazylia) i próba ataku na północno-wschodnią Argentynę zakończyła się zwycięstwem sił trójprzymierza w 1865. Wojna paragwajska dalej toczyła się głównie w południowo-zachodnim Paragwaju w okolicy Humaitá. W maju 1866 López wysłał swoje wojska w okolice fortu Tuyutí (Bitwa pod Tuyuti), starcie także zakończyło się klęską. Dalsze konflikty w latach 1866–1868 wraz z epidemią cholery przetrzebiły populację Paragwaju, prowadząc do śmierci blisko 2/3 populacji. López poległ w bitwie pod Cerro Cora 1 marca 1870.
Pomimo tego, że częściowy rozbiór Paragwaju pozbawił go na rzecz Argentyny i Brazylii ok. 25 proc. terytorium, to jednak ostatecznie udało mu się zachować niepodległość. Istnienie okrojonego państwa uratowała Brazylia, odrzucając argentyńską propozycję całkowitego rozbioru sąsiada i okupując zagrożone przez Argentyńczyków paragwajskie terytoria (chroniąc je w istocie przed zakusami Buenos Aires) aż do 1876 r.
Sytuacja po wojnie paragwajskiej.
Po konflikcie z siłami trójprzymierza Paragwaj pogrążył się w chaosie politycznym. Argentyna wraz z Brazylią rozpoczęły okupację Paragwaju, która trwała do 1876. Rok później powstała konserwatywna Partia Czerwona (Asociación Nacional Republicana – Partido Colorado) oraz Partia Liberalna. Partia Czerwona obejmowała rządy do roku 1904, kiedy miał miejsce przewrót liberałów (na czele stał Benigno Ferreira), dzięki czemu Partia Liberalna doszła do władzy (którą utrzymała do 1940). W międzyczasie wyprzedano ziemie państwowe, co doprowadziło do powstania wielkich, prywatnych latyfundiów, i złamano monopol państwowy w handlu zagranicznym, dzięki czemu Paragwaj wyszedł z kryzysu gospodarczego i uzależnił się od obcych kapitałów. Jeszcze w latach 20. XX wieku istniało ryzyko wybuchu wojny domowej (na linii liberaliści–konserwatyści), nasilały się konflikty z Boliwią, które doprowadziły do wojny o Chaco.
Wojna o Chaco.
W wojnie o Pacyfik (zakończonej w 1884) Boliwia utraciła dostęp do morza. Możliwość połączenia z morzem dostrzeżono w rzece Parana. Władze boliwijskie zaczęły rościć sobie prawa do części terytorium spornego leżącego na terenie Gran Chaco; wysyłały w głąb tego regionu zarówno osadników, jak i wojska. Doprowadziło to do wybuchu wojny o Chaco, która rozpoczęła się od nasłania wojsk boliwijskich na paragwajski fort 15 czerwca 1932. Ówczesny prezydent Paragwaju Eusebio Ayala powierzył obronę kraju generałowi Estigarribia, dzięki któremu wojska boliwijskie zostały niemal całkowicie wyparte z Chaco. 12 czerwca 1935 konflikt zakończono przez podpisanie traktatu o złożenie broni. Trzy lata później przy okazji podpisania traktatu pokojowego Boliwia oddała Paragwajowi 3/4 terytorium spornego; konflikt zakończył się zwycięstwem dla Paragwaju.
Losy po wojnie i reżim Stroessnera.
W 1936 miał miejsce zamach stanu; członkowie ruchu febrerystów ("febreristas") porwali i uwięlili Ayalę i Estigarribię. Na krótko przejęli władzę, która upadła w 1937. Liberałowie organizowali program febrerystów, jednak krótko. W 1939 Estigarribia został ponownie wybrany na prezydenta. 7 sierpnia 1940 zginął w katastrofie samolotu. Po jego śmierci władzę objął Higinio Morínigo, który przywrócił rządy Partii Czerwonej nie licząc się ze zwolennikami liberalistów. Znaczny wpływ na rządy zdobyła armia. W Paragwaju w 1947 wybuchła wojna domowa (marzec–sierpień). Rok później zwolennicy Partii Czerwonej usunęli ze stanowiska Morínigiego; przez następne sześć lat wybrano sześciu prezydentów. W wyniku wojskowego zamachu stanu w 1954 władzę przejął Alfredo Stroessner. Wcześniej, w trakcie II wojny światowej, Paragwaj opierał się naciskom aliantów, by ograniczyć wpływy niemieckie, dopiero w lutym 1945 wypowiedział wojnę państwom Osi. Koniunktura wojenna (szczególnie zapotrzebowanie na produkty rolne, będące towarem eksportowym Paragwaju) poprawiła sytuację gospodarczą państwa, na czym skorzystała armia, wzmacniając swoją pozycję.
W 1954 roku, w wyniku wojskowego zamachu stanu, władzę objął Alfredo Stroessner. Stroessner podporządkował sobie i rozbudował prawicową Partię Czerwoną, która wraz z wojskiem stała się głównym filarem jego rządów. Członkowie proreżimowej partii cieszyli się ułatwionym dostępem do miejsc pracy i opieki zdrowotnej. Dyktator rządził zmieniając konstytucję tak, by mógł uczestniczyć w kolejnych wyborach i utrzymując stale stan wyjątkowy. Pod pozorami demokracji brutalnie zwalczał opozycję w kraju i za granicą. W kraju stosowano tortury (tj. rażenie prądem czy wbijanie szpilek w paznokcie ofiar), ofiarami zbrodni padali nawet senatorowie. Nagrania krzyków ofiar tortur reżim wysyłał rodzinom ofiar w celu wymuszenia na rodzinach wykupienie ciała zmarłych dysydentów. Do więzienia trafiały setki tysięcy osób a pozostałe tysiące znikały bez żadnego śladu. Wielu działaczy opozycji na skutek prześladowań znalazło się na emigracji (w trakcie operacji Kondor przygotowanej we współpracy z CIA i innymi reżimami kontynentu). Pod jego rządami kraj stał się "bezpieczną przystanią" dla obalonych dyktatorów i nazistowskich zbrodniarzy (m.in. Josef Mengele). Od drugiej połowy lat 50. reżim Stroessnera był zwalczany przez antyrządową partyzantkę, a od lat 60. także Kościół katolicki.
W polityce gospodarczej rząd udzielił gwarancji (udogodnień) obcym inwestycjom, a dzięki bliskim relacjom z USA uzyskał pomoc gospodarczą i kredyty międzynarodowych organizacji finansowych. Na bogaceniu się kraju wbrew propagandzie Stroessnera korzystali niemal wyłącznie posiadacze ziemscy i najbogatsi biznesmeni. Rząd w pewnej mierze utrzymywał się z przemytu, handlu narkotykami i nielegalną bronią. W 1963 Stronessner przeprowadził reformę rolną (podział ziemi państwowej bez naruszania latyfundiów). W 1983 został wybrany na 7. kadencję. Obalono go 3 lutego 1989 w wyniku wojskowego zamachu stanu Andrésa Rodrígueza.
Powrót do demokracji.
1 maja 1989 Rodríguez zwyciężył w wyborach (74% głosów za). Rodríguez był „człowiekiem numer dwa” w reżimie Stroessnera. Uczestniczył on w przemytach i handlu narkotykami w trakcie rządów junty. Niemniej jednak doprowadził on do znacznej demokratyzacji kraju. 20 czerwca 1992 wdrożono nową konstytucję. Nowy prezydent zezwolił na wolność prasy, zniósł zakaz tworzenia partii o danym stronnictwie i część represyjnych przepisów, zatwierdził prawa człowieka ustanowione przez ONZ i OPA oraz nakazał uwolnić więźniów politycznych.
W następnych wyborach zwyciężył konserwatywny Juan Carlos Wasmosy Monti. W czasie jego rządów dochodziło do licznych afer korupcyjnych, udziału wysokiej rangi urzędników i wojskowych w przemycie narkotyków, praniu brudnych pieniędzy i konfliktu z głównodowodzącym siłami zbrojnymi, generałem Lino Oviedo, który w 1996 dokonał nieudanej próby zamachu stanu. W 1998 został kandydatem na prezydenta jako przedstawiciel Partii Czerwonej, jednak tuż przed wyborami sąd wojskowy skazał go na 10 lat więzienia. Zwyciężył inny przedstawiciel "colorados" – Raúl Cubas Grau. Trzy dni po objęciu rządów w sierpniu 1998 uwolnił Oviedo. 23 marca zamordowano politycznego oponenta, jakim był Luís María Argaña. W stolicy Paragwaju rozpoczęły się zamieszki, zwolennicy Oviedo otworzyli ogień do uczestników, którzy uważali generała za zamieszanego w morderstwo; zginęło 8 osób. Prezydent ustąpił i wyjechał do Brazylii, zaś Oviedo do Argentyny.
We wrześniu 2002 Transparency International uznała Paragwaj za najbardziej skorumpowany kraj Ameryki Łacińskiej i 3. na świecie. W kolejnych wyborach, 27 kwietnia 2003, wybrany został Nicanor Duarte Frutos z Partii Czerwonej; w trakcie swoich rządów Duarte usunął z Sądu Najwyższego sześciu sędziów oskarżonych o korupcję. W czerwcu 2004 Oviedo wrócił z Brazylii i został skazany za wykroczenia z 1996 (zwolniono go warunkowo w 2007). W 2005 roku rozpoczęła się zbrojna rebelia partyzanckiej Ludowej Armii Paragwaju stworzonej na bazie lewicowej Partii Wyzwolenia Ojczyzny. Walki z partyzantami toczą się do tej pory. Partyzanci przyjęli ideologię łączącą elementy boliwarianizmu, myśli lewicowej i programu Jose Rodrigueza de Francia (przywódcy kraju z XIX wieku). Rebelia uzyskała wsparcie armii partyzanckiej FARC z Kolumbii a założyciele paragwajskiej grupy pierwsze akcje zbrojne przeprowadzili już w 1997 roku, ówcześnie przechodząc przeszkolenie partyzanckie w Chile (z rąk członków Frontu Patriotycznego Manuela Rodrígueza).
Wybory przeprowadzone 20 kwietnia 2008 roku dały zwycięstwo byłemu biskupowi Fernando Lugo z centrolewicowej partii Alianza Patriótica para el Cambio, kończąc 62-letnie rządy Partii Czerwonej. W 2009 okazało się, iż Lugo dochował się syna, podczas gdy był jeszcze biskupem. Zarzekł się, że dokończy swoją 5 letnią kadencję. Cztery lata później, 22 czerwca 2012 po procesie impeachmentu parlament usunął z urzędu Fernando Lugo. Zastąpił go dotychczasowy wiceprezydent Federico Franco. W przyspieszonych wyborach prezydenckich 21 kwietnia 2013 r. zwyciężył kandydat Partii Colorado Horacio Cartes.

</doc>
<doc id="2045147" url="https://pl.wikipedia.org/wiki?curid=2045147" title="Herb Pruszcza Gdańskiego">
Herb Pruszcza Gdańskiego

Herb Pruszcza Gdańskiego – jeden z symboli miasta Pruszcz Gdański w postaci herbu.
Wygląd i symbolika.
Herb przedstawia lwa trzymającego lewą łapą literę „P” z głową zwróconą w heraldycznie prawą stronę, barwy złotej, z czarnymi konturami na czerwonej tarczy herbowej.
Litera „P” odnosi się do nazwy miasta, zaś lew nawiązuje do trzymaczy z herbu wielkiego Miasta Gdańska.

</doc>
<doc id="2045148" url="https://pl.wikipedia.org/wiki?curid=2045148" title="Denis Gremelmayr">
Denis Gremelmayr

Denis Gremelmayr (ur. 16 sierpnia 1981 w Heidelbergu) – niemiecki tenisista.
Kariera tenisowa.
Jako zawodowy tenisista występował w latach 2000–2013.
W grze pojedynczej wygrał 6 turniejów rangi ATP Challenger Tour.
W turniejach rangi ATP World Tour Niemiec najdalej doszedł w roku 2008, podczas rozgrywek w Estoril osiągając półfinał. Po drodze wyeliminował m.in. Jarkka Nieminena, natomiast przegrał z Rogerem Federerem.
Najwyżej w rankingu ATP singlistów zajmował 59. miejsce (5 maja 2008), a rankingu deblistów 188. pozycję (22 czerwca 2009).

</doc>
<doc id="2045163" url="https://pl.wikipedia.org/wiki?curid=2045163" title="Carl Paul Caspari">
Carl Paul Caspari

Carl Paul Caspari (ur. 8 lutego 1814 w Dessau, zm. 11 kwietnia 1892 w Oslo) – norweski teolog luterański.
Życiorys.
Carl Paul Caspari pochodził z żydowskiej rodziny i wychował się w wierze swoich ojców. W latach 1834–1838 studiował na Uniwersytecie w Lipsku, gdzie pod kierunkiem H.L. Fleischera poznał języki arabski i perski. Częściowo pod wpływem swoich kolegów, takich jak Franz Delitzsch, przeszedł na chrześcijaństwo i przyjął chrzest w 1838 roku. Jego żydowskie pochodzenie sprawiało, że był wręcz przeznaczony, by zająć się egzegezą Starego Testamentu. Studiował przez dwa lata w Berlinie pod kierunkiem E.W. Hengstenberga. W 1842 roku został doktorem filozofii w Lipsku, w 1847 roku objął posadę w Christianii (obecne Oslo), gdzie pozostał przez całe życie, odrzucając propozycję objęcia posady w Rostocku w 1850 roku, w Dorpacie w 1856 roku i w Erlangen w 1857 i 1867 roku. Jego zdolności językowe sprawiały, że szybko doskonale poznał norweski, tak, że mógł rozpocząć wykłady po niespełna roku od przybycia. W 1857 roku został profesorem zwyczajnym. Na uniwersytecie Caspari zajmował się interpretacją różnych ksiąg biblijnych i introdukcją do Starego Testamentu. W zakresie egzegezy i apologetyki był naśladowcą Hengstenberga i do końca sprzeciwiał się nowoczesnej krytyce biblijnej. Jednak jego działalność nie ograniczała się jedynie do zagadnienia Starego Testamentu. W 1825 roku Nikolai Frederik Severin Grundtvig głosił osobliwe poglądy, np. że wyznanie chrzcielne, Modlitwa Pańska i słowa ustanowienia Wieczerzy Pańskiej pochodzą bezpośrednio od Chrystusa i nie uległy nigdy zmianie, dlatego stoją ponad Pismem Świętym. Przekonanie to znalazło swoich zwolenników w Danii i Norwegii, co wzbudziło obawę, że podstawy nauki Kościoła luterańskiego są zagrożone. Caspari podjął się szczegółowych badań dotyczących formuły wyznania chrzcielnego i jej historii, co wymagało wnikliwej analizy dzieł Ojców Kościoła. Rezultatem prac była długa seria publikacji, w większości w języku norweskim. Dokonał tłumaczenie Księgi zgody na język norweski. Był jednym z tłumaczy nowego przekładu Starego Testamentu dokonanego pod patronatem Norweskiego Towarzystwa Biblijnego, ukończonego w 1891 roku. Śmierć przerwała jego pracę nad tłumaczeniem Nowego Testamentu. Był członkiem komitetu centralnego Towarzystwa Biblijnego, przewodniczył norweskiej misji wśród Żydów i należał do szeregu towarzystw naukowych i honorowych.

</doc>
<doc id="2045165" url="https://pl.wikipedia.org/wiki?curid=2045165" title="Herb Krynicy Morskiej">
Herb Krynicy Morskiej

Herb Krynicy Morskiej – jeden z symboli miasta Krynica Morska w postaci herbu.
Wygląd i symbolika.
Herb przedstawia na niebieskiej tarczy trzy białe żagle na tle pomarańczowego słońca. Z heraldycznie prawej strony żagli widnieje czarna latarnia morska, natomiast z obu stron widnieją czarne fragmenty Mierzei Wiślanej.
Symbolika herbu wiąże się z wypoczynkowym charakterem miasta.

</doc>
<doc id="2045166" url="https://pl.wikipedia.org/wiki?curid=2045166" title="Theriophonum">
Theriophonum

Theriophonum Blume – rodzaj geofitów ryzomowych, należący do rodziny obrazkowatych, liczący 5 gatunków endemicznych dla Indii i Sri Lanki, zasiedlających wilgotne, trawiaste miejsca w runie lasów równikowych oraz wilgotne nieużytki. Nazwa naukowa pochodzi od greckich słów θεριών ("therion" – dzikie zwierzę) i φόνος ("phonos" – morderstwo) i odnosi się do cech fitochemicznych tych roślin.
Systematyka.
Rodzaj należy do podrodziny "Aroideae" z rodziny obrazkowatych.

</doc>
<doc id="2045173" url="https://pl.wikipedia.org/wiki?curid=2045173" title="Christian-Albrechts-Universität zu Kiel">
Christian-Albrechts-Universität zu Kiel



</doc>
<doc id="2045179" url="https://pl.wikipedia.org/wiki?curid=2045179" title="Julius-Maximilians-Universität Würzburg">
Julius-Maximilians-Universität Würzburg



</doc>
<doc id="2045183" url="https://pl.wikipedia.org/wiki?curid=2045183" title="Herb Gniewa">
Herb Gniewa

Herb Gniewa – jeden z symboli miasta Gniew i gminy Gniew w postaci herbu.
Wygląd i symbolika.
Herb przedstawia na błękitnej tarczy herbowej stojącą na złotym wzniesieniu białą mewę z czerwonymi nogami i dziobem, trzymającą złotą, wygiętą rybę w dziobie.

</doc>
<doc id="2045188" url="https://pl.wikipedia.org/wiki?curid=2045188" title="3 Armia (Imperium Rosyjskie)">
3 Armia (Imperium Rosyjskie)

3 Armia – związek operacyjny Armii Imperium Rosyjskiego w okresie I wojny światowej.
Dowództwo i sztab polowy 3. Armii utworzono w lipcu 1914 roku na bazie Kijowskiego Okręgu Wojskowego. Rozformowana w początku 1918. W okresie I wojny światowej była w składzie Frontu Południowo-Zachodniego od lipca 1914 do czerwca 1915, w składzie Frontu Północno-Zachodniego od czerwca do sierpnia 1915, w składzie Frontu Zachodniego od sierpnia 1915 do czerwca 1916, w składzie Frontu Południowo-Zachodniego od czerwca do lipca 1916, w składzie Front Zachodniego od czerwca 1916 do początku 1918.
W jej skład w okresie wojny wchodziły:

</doc>
<doc id="2045189" url="https://pl.wikipedia.org/wiki?curid=2045189" title="Johann Wolfgang Goethe-Universität Frankfurt am Main">
Johann Wolfgang Goethe-Universität Frankfurt am Main



</doc>
<doc id="2045196" url="https://pl.wikipedia.org/wiki?curid=2045196" title="Fadżr">
Fadżr

Fadżr () – modlitwa muzułmańska (salat), pierwsza w ciągu dnia, odmawiana o świcie. Obejmuje dwa obowiązkowe rakaty.

</doc>
<doc id="2045198" url="https://pl.wikipedia.org/wiki?curid=2045198" title="Konstanty Skąpski">
Konstanty Skąpski

Konstanty Zdzisław Skąpski (ur. 21 stycznia 1894 w Kaliszu, zm. 6 września 1971 w Warszawie) – pułkownik saperów Wojska Polskiego II RP i Polskich Sił Zbrojnych, mianowany generałem brygady przez Władysława Andersa.
Życiorys.
Urodził się w rodzinie ziemiańskiej Karola i Józefy z Dzierżawskich. Do 1905 uczył się w kaliskim gimnazjum, skąd został wydalony za udział w strajku szkolnym. Naukę kontynuował w Szkole Handlowej w Kaliszu, później w Kiszyniowie. W 1910 uzyskał maturę polską, w 1913 – rosyjską. W tym samym roku wstąpił do Instytutu Technologicznego w Petersburgu, gdzie brał czynny udział w polskim ruchu niepodległościowym.
1 lutego 1915 został powołany do armii rosyjskiej i przydzielony do Pawłowskiej Szkoły Wojskowej w Petersburgu, jako szeregowiec na prawach wolontariusza. 29 kwietnia 1915 awansował na podoficera. 1 czerwca 1915, po ukończeniu kursu, awansował na chorążego i został przydzielony do 171 zapasowego batalionu piechoty. W sierpniu tego roku został odkomenderowany do Oficerskiej Szkoły Elektrotechnicznej w Petersburgu, w charakterze słuchacza kursu telegraficzno-telefonicznego. 25 września 1917 awansował na porucznika. 19 listopada 1915, po ukończeniu kursu, otrzymał przydział do 41 batalionu saperów w Dorpacie na stanowisko młodszego oficera kompanii telegraficznej. 21 listopada 1915 został zaliczony do korpusu oficerów wojsk inżynieryjnych. Następnie został wyznaczony na stanowisko naczelnika 1 oddziału kablowego w kompanii telegraficznej. Na stopień podporucznika został mianowany ze starszeństwem 1 lutego 1916, a na stopień porucznika 25 września 1917 ze starszeństwem z 1 września 1916. Na froncie przebywał do 13 listopada 1917.
25 listopada 1917, na własną prośbę, został przeniesiony do I Korpusu Polskiego w Rosji i przydzielony do 1 pułku inżynieryjnego na stanowisko młodszego oficera 2 kompanii saperów. W Twierdzy Bobrujsk zajął się tłumaczeniem rosyjskich regulaminów i instrukcji na język polski. 19 marca 1918 złożył przysięgę na wierność Ojczyźnie Radzie Regencyjnej. 12 czerwca 1918 dowódca I Korpusu Polskiego mianował go kapitanem. W szeregach korpusu służył do 4 lipca 1918.
10 listopada 1918 wziął udział w rozbrajaniu Niemców. 25 listopada został przyjęty do Wojska Polskiego z zatwierdzeniem posiadanego stopnia kapitana ze starszeństwem od 7 listopada 1918 i przydzielony do 1 pułku inżynieryjnego, w którym objął stanowisko dowódcy kompanii reflektorów. Obowiązki dowódcy pododdziału nie przeszkodziły mu opracować instrukcje, regulaminy techniczne i podręczniki w języku polskim dla oficerów formacji saperskich, zresztą jedyne w latach 1918–1920.
18 stycznia 1919 został przeniesiony z 1 pułku inżynieryjnego do „Okręgu Wojskowego Poznań”, czyli do Armii Wielkopolskiej. W Poznaniu został przydzielony do I batalionu saperów wielkopolskich na stanowisko dowódcy 1 kompanii. W czasie powstania wielkopolskiego (od 23 kwietnia do 14 maja 1919) walczył okresie na froncie południowym, a od 20 maja 1919 na froncie północnym. 23 maja 1919 Komisariat Naczelnej Rady Ludowej mianował go kapitanem w wojskach technicznych ze starszeństwem z 7 listopada 1918. 28 maja 1919 został przeniesiony do XVII batalionu saperów wielkopolskich na stanowisko dowódcy kompanii. Wziął udział w wojnie z bolszewikami, w czasie której czasowo pełnił obowiązki dowódcy batalionu. 5 lipca 1920 pod wsią Kowale ocalił sztab 17 Dywizji Piechoty przed atakiem bolszewickiej konnicy. Za ten wybitny czyn otrzymał Krzyż Srebrny Orderu Virtuti Militari. 9 września 1920 został zatwierdzony z dniem 1 kwietnia 1920 „w Korpusie Inżynierii i Saperów, w grupie byłych Korpusów Wschodnich i byłej armii rosyjskiej”. Z frontu wrócił 15 grudnia 1920.
W marcu 1921 został odkomenderowany do Warszawy na Kurs Oficerów Sztabowych Saperów. W okresie od marca do października 1921 był dowódcą XVIII baonu saperów w Pińsku. W okresie od 3 listopada 1921 do 1 stycznia 1924 studiował we francuskiej Wojskowej Szkole Inżynierii (franc. École du génie militaire). W międzyczasie, 3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 2. lokatą w korpusie oficerów inżynierii i saperów. 25 stycznia 1924 został przedzielony Oficerskiej Szkoły Inżynierii w Warszawie na stanowisko asystenta miernictwa. 31 marca 1924 został mianowany majorem ze starszeństwem z dniem 1 lipca 1923 i 1. lokatą w korpusie oficerów inżynierii i saperów. W 1926 otrzymał dyplom inżyniera budowlanego w École du génie civil.
W sierpniu 1929 został przeniesiony ze Szkoły Podchorążych Inżynierii do 1 pułku saperów na stanowisko dowódcy batalionu. W grudniu tego roku został zastępcą dowódcy 3 batalionu saperów w Wilnie. W marcu 1931 został przeniesiony do 7 batalionu saperów wielkopolskich w Poznaniu na stanowisko dowódcy batalionu. W 1931 Inspektor Armii gen. dyw. Edward Śmigły-Rydz wystawił mu następującą opinię: "„duża inteligencja, jasna, logiczna; sumienny i dokładny. Dobrze fachowo przygotowany. W stosunku do podwładnych sprawiedliwy, równy i konsekwentny. Ponad przeciętność”". 29 stycznia 1932 został mianowany podpułkownikiem ze starszeństwem z dniem 1 stycznia 1932 i 1. lokatą w korpusie oficerów inżynierii i saperów. W marcu 1935 został przeniesiony do Dowództwa Saperów Ministerstwa Spraw Wojskowych w Warszawie na stanowisko I zastępcy dowódcy saperów. 13 listopada 1935 gen. dyw. Leon Berbecki wystawił mu następującą opinię: "„spokojny i równy. Dobry dowódca i oficer. Wykształcony saper, trochę za mało temperamentu w dowodzeniu w polu. Dalsze użycie: na obecnym stanowisku”". Na stopień pułkownika został mianowany ze starszeństwem z dniem 19 marca 1938 w korpusie oficerów saperów.
6 września 1939 został ewakuowany z personelem Ministerstwa Spraw Wojskowych w rejon Lublina. 18 września 1939 przekroczył granicę z Rumunią i 10 grudnia przedostał się do Francji. Od grudnia 1939 do czerwca 1940 był komendantem Kursu dla Oficerów Saperów w École du génie militaire w Wersalu. Od czerwca 1940 był organizatorem formacji saperskich w Wielkiej Brytanii. W okresie styczeń–październik 1941 był komendantem Ośrodka Wyszkolenia Saperów I Korpusu Polskiego w Dundee. Później został mianowany na stanowisko dowódcy saperów I Korpusu.
W sierpniu 1942 został przeniesiony z Wielkiej Brytanii na Bliski Wschód, gdzie objął dowództwo saperów 2 Korpusu Strzelców. Następnie został dowódcą saperów Armii Polskiej na Wschodzie i 2 Korpusu Polskiego. Wziął udział w kampanii włoskiej. Dowodził saperami w bitwie o Monte Cassino.
W grudniu 1946, po powrocie do Wielkiej Brytanii, został mianowany na stanowisko dowódcy saperów Polskich Sił Zbrojnych. Następnie, do lutego 1949, był inspektorem saperów Polskiego Korpusu Przysposobienia i Rozmieszczenia. Po demobilizacji był Seniorem Saperów. W 1949 zatrudnił się w polskiej firmie wysyłkowej Haskoba w Londynie, w której pracował do 1964, do czasu przejścia na emeryturę. Na generała brygady został awansowany przez Naczelnego Wodza, gen. broni Władysława Andersa ze starszeństwem z dniem 1 stycznia 1964 w korpusie generałów. Do Polski wrócił 12 maja 1970. Zmarł 6 września 1971. Został pochowany na cmentarzu Bródnowskim w Warszawie.
Konstanty Skąpski 15 sierpnia 1928 zawarł związek małżeński z Marią Murzynowską, z którą miał dwoje dzieci: Krystynę (ur. 1929) i Henryka (ur. 1933).

</doc>
<doc id="2045199" url="https://pl.wikipedia.org/wiki?curid=2045199" title="Oskars fon Lēviss">
Oskars fon Lēviss



</doc>
<doc id="2045210" url="https://pl.wikipedia.org/wiki?curid=2045210" title="Izabela Kostruba-Rój">
Izabela Kostruba-Rój



</doc>
<doc id="2045211" url="https://pl.wikipedia.org/wiki?curid=2045211" title="Herb Żukowa">
Herb Żukowa

Herb Żukowa – jeden z symboli miasta Żukowo i gminy Żukowo w postaci herbu.
Wygląd i symbolika.
Herb jest dwudzielny. Mniejsza tarcza herbowa jest barwy błękitnej. Widnieje na niej czarny gryf ze złotą koroną na głowie, trzymający złotą tarczę z czarną literą „Ż”. Większa tarcza herbowa jest barwy białej. Widnieją na niej kwiatowe wzory haftu kaszubskiego.
Litera „Ż odnosi się do nazwy miasta.

</doc>
<doc id="2045215" url="https://pl.wikipedia.org/wiki?curid=2045215" title="Michał Żuk">
Michał Żuk

Michał Żuk (ur. 4 lipca 1985 w Sosnowcu) – polski siatkarz, grający na pozycji przyjmującego. Od sezonu 2019/2020 jest zawodnikiem BBTS-u Bielsko-Biała.
Michał Żuk rozpoczynał siatkarską karierę w MKS MOS Będzin, następnie występował w AZS-ie Norwid Częstochowa i SMS-ie Spała. W 2004 trafił do AZS-u Częstochowa. Nie grał często i był rezerwowym, choć trener Edward Skorek dawał mu szansę zaprezentowania swoich umiejętności w meczach ze słabszymi rywalami. W sezonie 2005/2006 przebywał na wypożyczeniu w Polskiej Energii Sosnowiec.
Latem 2006 powrócił do AZS-u i jego barwy reprezentował jeszcze przez rok. Na treningach wypadał bardzo dobrze, ale nie potrafił przebić się do podstawowego składu. W 2007 został graczem AZS-u PWSZ Nysa. Przez następne dwa sezony grał w jego barwach w rozgrywkach I ligi. W 2009 podpisał kontrakt z Treflem Gdańsk. Rok później związał się umową z beniaminkiem PlusLigi, Fartem Kielce. Nie wywalczył jednak miejsca w podstawowym składzie i 22 grudnia 2010 przeszedł do AZS-u Częstochowa. Od sezonu 2011/2012 zawodnik Cuprum Lubin. W 2013 roku ponownie bronił barw MKS Banimex Będzin przez 3 kolejne lata. W 2016 przeniósł się do I-ligowca Aluron Virtu Warta Zawiercie.
Michał Żuk występował także w juniorskich reprezentacjach Polski. W 2003 wraz z kadrą kadetów został wicemistrzem Europy.
Sukcesy klubowe.
Mistrzostwo Polski:
Mistrzostwo I ligi:

</doc>
<doc id="2045224" url="https://pl.wikipedia.org/wiki?curid=2045224" title="Herb Helu">
Herb Helu

Herb Helu – jeden z symboli miasta Hel w postaci herbu.
Wygląd i symbolika.
Herb przedstawia w polu błękitnym złoty klucz w slup piórem do góry pomiędzy dwiema złotymi gwiazdami.
Klucz symbolizuje patrona rybaków – św. Piotra oraz obronny charakter miasta, niebieska barwa – Morze Bałtyckie.
Historia.
Na pieczęci pochodzącej z 1414 roku widniał wizerunek św. Piotra z aureolą na głowie, oraz kluczem w jednej i koroną w drugiej uniesionej ręce, otoczony napisem „S(IGILLUM) CONSULIS TERRE HELENS”. Około roku 1500 z herbu zniknęła postać św. Piotra, pozostał tylko złoty klucz, a po obu stronach klucza pojawiły się sześcioramienne, głęboko wcięte gwiazdy, których znaczenie nie jest do końca wyjaśnione.

</doc>
<doc id="2045225" url="https://pl.wikipedia.org/wiki?curid=2045225" title="Igoris Morinas">
Igoris Morinas

Igoris Morinas (ur. 21 lutego 1975 w Wilnie) – litewski piłkarz, grający w Žalgirisie Wilno. Występuje na pozycji napastnika.

</doc>
<doc id="2045226" url="https://pl.wikipedia.org/wiki?curid=2045226" title="Piast Czerwieńsk">
Piast Czerwieńsk

Piast Czerwieńsk – polski klub piłkarski z siedzibą w Czerwieńsku, założony w 1947 roku. Występuje w rozgrywkach klasy okręgowej.

</doc>
<doc id="2045238" url="https://pl.wikipedia.org/wiki?curid=2045238" title="Ricardo Dabrowski">
Ricardo Dabrowski

Ricardo Mariano Dabrowski (ur. 28 marca 1961) – argentyński piłkarz polskiego pochodzenia, który grał w Argentynie, Meksyku i Chile.
W Argentynie grał w takich klubach jak Temperley, Huracán i Platense, następnie przeszedł do chilijskiego CSD Colo-Colo z którym zdobył Copa Libertadores w 1991 roku był także najlepszym zawodnikiem tamtego turnieju. Dabrowski zdobył trzy mistrzostwa z CSD Colo-Colo w 1989, 1990 i 1991.
Po przejściu na emeryturę Dabrowski zajął się trenowaniem takich drużyn jak Palestino, Santiago Wanderers i CSD Colo-Colo.

</doc>
<doc id="2045243" url="https://pl.wikipedia.org/wiki?curid=2045243" title="Warta Gorzów Wielkopolski">
Warta Gorzów Wielkopolski

Warta Gorzów Wielkopolski – polski klub piłkarski z Gorzowa Wielkopolskiego, który został założony w 1945 roku.
Historia klubu.
Piłkarze Warty w swej historii przez kilka sezonów występowali w III lidze (obecnej drugiej lidze). To najstarszy klub byłego województwa gorzowskiego, a starsi gorzowscy kibice do dziś pamiętają pasjonujące mecze derbowe Kolejarza (późniejszej Warty) ze Stilonem, który wcześniej nosił nazwę Unia. Za datę powstania klubu przyjęto dzień 14 maja 1945 r., choć już dwa tygodnie wcześniej gorzowscy kolejarze rozegrali swój pierwszy mecz z drużyną żołnierzy Armii Czerwonej, stacjonujących w mieście nad Wartą. Pierwsza nazwa brzmiała: Klub Sportowy Związku Zawodowego Kolejarzy, ale już 15 października 1949 r. po reformie polskiego sportu powstało Zrzeszenie Sportowe „Kolejarz” - Klub Sportowy w Gorzowie, a następnie w 1951 r. Koło Sportowe Z.S. „Kolejarz”. W styczniu 1957 r. koło uzyskało osobowość prawną, stając się klubem i przyjmując nazwę Kolejowy Klub Sportowy „Warta”. Prezesem został J. Kozłowski. Wcześniej, w sezonie 1952, Kolejarz został mistrzem okręgu zielonogórskiego, co skutkowało uzyskaniem prawa do gry o wejście do II ligi. W następnych latach gorzowianie grali w lidze międzywojewódzkiej (odpowiednik III ligi), a w sezonie 1957, już pod szyldem KKS Warta, ponownie zostali mistrzami województwa. W walce o II ligę ulegli wówczas Pogoni Szczecin. Przez kilkanaście następnych sezonów zespół Warty grał na szczeblu międzywojewódzkim, po czym spadł do klasy A. W sezonie 1989/1990 piłkarze Warty zdobyli mistrzostwo okręgu gorzowskiego, a w wyniku reformy systemu rozgrywek zostali włączeni do III ligi. W późniejszych latach wskutek problemów finansowych zlikwidowano najpierw zespół seniorów, a następnie wycofano z rozgrywek drużynę juniorów. Od sezonu 2001/2002 nie było w klubie żadnej drużyny piłki nożnej. W 2008 r. reaktywowano sekcję piłkarską zgłaszając drużynę seniorów do gorzowskiej Klasy B (ósmy poziom rozgrywkowy). W kolejnych sezonach klub stopniowo odbudowywał swoją pozycję awansując w 2018 r. do III ligi (czwarty poziom rozgrywkowy).
W swej historii KS Warta miała aż 18 sekcji sportowych.
Stadion.
Warta rozgrywa mecze na stadionie przy ulicy Krasińskiego w Gorzowie Wielkopolskim. Dane techniczne obiektu:

</doc>
<doc id="2045245" url="https://pl.wikipedia.org/wiki?curid=2045245" title="Giedrius Barevičius">
Giedrius Barevičius

Giedrius Barevičius (ur. 9 sierpnia 1976 w Wilnie) – litewski piłkarz występujący na pozycji pomocnika.

</doc>
<doc id="2045251" url="https://pl.wikipedia.org/wiki?curid=2045251" title="Herb Jastarni">
Herb Jastarni

Herb Jastarni – jeden z symboli miasta Jastarnia i gminy Jastarnia w postaci herbu.
Wygląd i symbolika.
Herb przedstawia błękitną literę „J” w kształcie rybackiego haczyka. Dodatkowym elementem jest wizerunek dwóch srebrnych ryb tworzących literę "B", odnoszącą się do dawnej wsi Bór, której pozostałości znajdują się w granicach miasta. Całość znajduje się na złotej tarczy herbowej. W dolnej części tarczy znajduje się błękitne pole symbolizujące Morze Bałtyckie.

</doc>
<doc id="2045256" url="https://pl.wikipedia.org/wiki?curid=2045256" title="Commercial Orbital Transportation Services">
Commercial Orbital Transportation Services

Commercial Orbital Transportation Services (Systemy Komercyjnego Transportu Orbitalnego), skr. COTS – program NASA utworzony w celu sfinansowania i koordynowania prac zmierzających do zapoczątkowania komercyjnych dostaw zaopatrzenia (cargo) na Międzynarodową Stację Kosmiczną (ISS).
W wyniku wycofania z eksploatacji w 2011 r. amerykańskich promów kosmicznych Space Shuttle, zaopatrzenie ISS odbywało się wyłącznie za pomocą zagranicznych środków transportu kosmicznego: rosyjskimi statkami Progress, a także europejskimi Automated Transfer Vehicle (ATV) i japońskimi H-II Transfer Vehicle (HTV). Program COTS ma na celu zmniejszenie uzależnienia się Stanów Zjednoczonych od zagranicznych partnerów ISS i ich środków transportu.
Program COTS został ogłoszony 18 stycznia 2006 r. Jeszcze w 2006 r. NASA ogłosiła, że zwycięzcami konkursu na dostawy towarów do ISS zostały firmy Rocketplane Limited oraz SpaceX. Gdy okazało się, że Rocketplane nie będzie w stanie wywiązać się z zadania, 19 lutego 2008 r. NASA ogłosiła, że w jej miejsce zwycięzcą konkursu jest firma Orbital Sciences Corporation.
23 grudnia 2008 r. NASA ogłosiła zawarcie kontraktów z przedsiębiorstwami SpaceX i Orbital Sciences Corporation na korzystanie w przyszłości z produkowanych przez nie w ramach kontraktu statków kosmicznych, odpowiednio Dragon i Cygnus, celem dostarczania towarów na ISS. Kwoty kontraktów za dostawę 20 ton towarów na ISS w okresie 2011–2015, wynoszą 1,6 mld USD dla SpaceX i 1,9 mld USD dla Orbital Sciences Corporation. Wartość końcowa obydwóch kontraktów może zostać zwiększona do kwot 3,1 mld USD.
W ramach tych kontraktów zrealizowano następujące prace:
Po serii lotów testowych, pierwszy kontraktowy lot w ramach programu Commercial Resupply Services, którego celem było sfinansowanie i koordynacja lotów zaopatrzeniowych na ISS, odbył się w dniach 8–28 października 2012 r. z udziałem statku Dragon.

</doc>
<doc id="2045266" url="https://pl.wikipedia.org/wiki?curid=2045266" title="Historia Sławianobułgarska">
Historia Sławianobułgarska



</doc>
<doc id="2045269" url="https://pl.wikipedia.org/wiki?curid=2045269" title="Cerkiew Ofiarowania MB w Świątyni w Krupcu">
Cerkiew Ofiarowania MB w Świątyni w Krupcu



</doc>
<doc id="2045272" url="https://pl.wikipedia.org/wiki?curid=2045272" title="Czarni Szczecin">
Czarni Szczecin

Czarni Szczecin – reaktywowany polski klub piłkarski z siedzibą w Szczecinie.
Klub kilkukrotnie bezskutecznie walczył w barażach o awans do II ligi: 1958, 1961, 1962, 1962/63, 1964/65.
Pozycje w III lidze:
W roku 1989 decyzją ówczesnych władz został rozwiązany. Reaktywacja nastąpiła w roku 2017. Obecnie klub występuje w grupie 4 klasy A Zachodniopomorskiego Okręgu Piłki Nożnej.
Pozycje w A klasie:

</doc>
<doc id="2045275" url="https://pl.wikipedia.org/wiki?curid=2045275" title="Adolf Harless">
Adolf Harless

Gottlieb Christoph Adolf von Harless (ur. 21 listopada 1806 w Norymberdze, zm. 7 września 1879 w Monachium) – niemiecki teolog luterański.
Życiorys.
Adolf Harless początkowo interesował się muzyką i poezją, a przede wszystkim literaturą starożytną i klasyczną niemiecką, głównie dziełami Jean Paula. Był obojętny, a nawet wrogi wobec chrześcijaństwa, i postanowił, by nigdy nie studiować teologii. W 1823 podjął studia na Uniwersytecie w Erlangen. Początkowo studiował filologię, później prawo. Żadna z tych nauk nie odpowiadała mu jednak, więc ostatecznie spróbował teologii. Żaden z profesorów nie wywarł na niego decydującego wpływu, z wyjątkiem może G. B. Winera, i jego duchowy rozwój był generalnie niezależny od wykładowców. Próbował zrozumieć przyczyny siły religii chrześcijańskiej w życiu ludzi i historii świata. Sądził, że filozofia Hegla najlepiej odpowiada na to pytanie, jednak później uznał jego system filozoficzny za niesatysfakcjonujący. To poprowadziło go do filozofii Spinozy, w której szukał źródeł filozofii Hegla i Schellinga. Przeniósł się więc na Uniwersytet w Halle, gdzie znaczny wpływ wywarła na niego osobowość Augusta Tholucka. W trakcie swoich studiów teologicznych postanowił zgłębić twórczość antycznych filozofów, Ojców Kościoła, teologów reformacji oraz późniejszych teologów i filozofów, przeanalizować ich poglądy na temat ludzkiej wolności i zła, a następnie spisać rezultat swoich prac. Chociaż praca nigdy nie została opublikowana, wywarła duży wpływ na jego rozwój. Kolejnym impulsem była lektura "Myśli" Pascala. Mniej więcej w tym czasie uznał, że jego serce nie jest prawe przed Bogiem. Przeanalizował więc dzieła teologów luterańskich i, ku swemu zaskoczeniu, uznał je za zgodne ze swoim doświadczeniem wiary. W sposób szczególny uznał za właściwą luterańską teologię usprawiedliwienia, która stała się głównym punktem jego wiary i teologii.
W 1828 roku Harless powrócił z Halle do Erlangen jako "Privatdozent" teologii i trzy lata później został profesorem egzegezy Nowego Testamentu. Objęcie przez niego posady miało wpływ nie tylko na historię wydziału teologii w Erlangen, który pod wpływem Harlessa przyjął konserwatywny profil, ale także na całą ortodoksyjną teologię luterańską. W 1836 roku został profesorem zwyczajnym i kaznodzieją uniwersyteckim. Nie przyjął propozycji objęcia posady w Rostocku, Berlinie, Dorpacie czy Zurychu. W 1840 roku został delegatem na zgromadzenie stanowe w Monachium, gdzie bronił praw Kościoła luterańskiego, jednak w 1845 roku jego przeciwnikom udało odsunąć się go na dalszy plan. W tymże roku został jednak profesorem teologii na Uniwersytecie w Lipsku, gdzie jego działalność osiągnęła swój szczytowy punkt. W Saksonii myśl racjonalistyczna była wciąż silna, jednak błyskotliwa osobowość Harlessa i głębokość, z jaką prezentował Ewangelię, pomogła szybko ją zwalczyć i jego wpływ na studentów okazał się nie mniejszy niż w Erlangen. W Lipsku po raz pierwszy wykładał dogmatykę, a także został kaznodzieją w kościele św. Mikołaja.
W 1850 roku przeniósł się do Drezna, gdzie objął wysokie funkcje w Kościele i państwie, jednak dwa lata później został mianowany przez króla Maksymiliana II przewodniczącym konsystorza w jego rodzimej Bawarii. Harless zwalczył tam resztki racjonalizmu i wprowadził nowy śpiewnik reprezentujący punkt widzenia ortodoksyjnego luteranizmu, wprowadzono też, choć nie bez problemów, nowy porządek kościelny. Doszedł do znaczącej pozycji w całym Kościele luterańskim.
W ostatnich latach życia Harless prawie całkowicie utracił wzrok. Zmarł w 1879 roku w Monachium.

</doc>
<doc id="2045276" url="https://pl.wikipedia.org/wiki?curid=2045276" title="Gottlieb Christoph Adolf von Harless">
Gottlieb Christoph Adolf von Harless



</doc>
<doc id="2045278" url="https://pl.wikipedia.org/wiki?curid=2045278" title="Bognera recondita">
Bognera recondita

Bognera recondita – gatunek ryzomowego geofitu, endemicznego dla pogranicza brazylijsko-peruwiańskiego w zachodniej Amazonii. Gatunek należy do monotypowego rodzaju "Bognera", z plemienia "Dieffenbachieae", z rodziny obrazkowatych. Nazwa naukowa rodzaju została nadana na cześć Josefa Bognera, niemieckiego botanika, badacza podrodziny "Aroideae"; nazwa gatunkowa "recondita" w języku łacińskim oznacza "ukryta", "tajna" i została nadana z uwagi na odosobnione siedliska tej rośliny.
Charakterystyka.
"Bognera recondita" jest rośliną zielną runa amazońskiego lasu deszczowego. Tworzy płożące, naziemne kłącze, z którego węzłów wyrasta pojedynczy liść właściwy. Ogonek liściowy otoczony jest u nasady łuskowatymi cataphyllami. Blaszki liściowe mają kształt jajowato-lancetowaty i pierzaste unerwienie pierwszorzędowe. Roślina tworzy pojedynczy kwiatostan, typu kolbiastego pseudancjum, na szypułce krótszej od ogonka liściowego. Pochwa kwiatostanu ma łódkowaty kształt i nie jest zwężona. Kwiaty żeńskie, położone w dolnej części kolby, oddzielone są od położonych wyżej, 3-pręcikowych kwiatów męskich nagim odcinkiem, pokrytym kilkoma okrągłymi prątniczkami. Zalążnie jednokomorowe z położonym bazalnie łożyskiem. Owocostan składa się z jagód. Nasiona nie zostały zbadane. Liczba chromosomów 2n = 34.

</doc>
<doc id="2045293" url="https://pl.wikipedia.org/wiki?curid=2045293" title="Tadas Gražiūnas">
Tadas Gražiūnas

Tadas Gražiūnas (ur. 18 kwietnia 1978) – litewski piłkarz, grający w Tauras Taurogi. Występuje na pozycji obrońcy.

</doc>
<doc id="2045298" url="https://pl.wikipedia.org/wiki?curid=2045298" title="Parafia św. Michała Archanioła w Marshall">
Parafia św. Michała Archanioła w Marshall

Parafia św. Michała Archanioła – parafia prawosławna w Marshall, w dekanacie Russian Mission diecezji Alaski Kościoła Prawosławnego w Ameryce.
Nabożeństwa prawosławne w Marshall odbywały się w prywatnych domach do 1960, kiedy została wzniesiona kaplica pod wezwaniem św. Michała Archanioła. Do nowej cerkwi przeniesiono ikonostas pierwotnie znajdujący się w cerkwi Opieki Matki Bożej znajdującej się w granicach dzisiejszego Marshall, wzniesionej w latach 1842–1845 przez rosyjskich misjonarzy. Istnieją plany budowy nowej świątyni w miejsce obecnej kaplicy.

</doc>
<doc id="2045301" url="https://pl.wikipedia.org/wiki?curid=2045301" title="WASP-3 c">
WASP-3 c

WASP-3 c – niepotwierdzona planeta pozasłoneczna znajdująca się w kierunku konstelacji Lutni w odległości około 727 lat świetlnych od Ziemi. Jej odkrycie przez międzynarodowy zespół astronomów kierowany przez dra Gracjana Maciejewskiego z Uniwersytetu Mikołaja Kopernika w Toruniu zostało ogłoszone w 2010 roku. Byłaby to druga planeta w układzie gwiazdy WASP-3.
Planeta WASP-3 c została odkryta dzięki analizie odchyłek w ruchu większej planety WASP-3 b znajdującej się bliżej gwiazdy. Odchyłki te wynoszące kilka minut w okresie orbitalnym wykryto dzięki zebraniu danych obserwacyjnych o dokładności rzędu 0,1%. W tym celu korzystano z teleskopów znajdujących się w Niemczech oraz w Obserwatorium Astronomicznym na Rożenie w Bułgarii wyposażonych w specjalistyczną aparaturę do precyzyjnych pomiarów jasności ciał niebieskich.
W skład zespołu, który ogłosił odkrycie planety, wchodzili: dr Gracjan Maciejewski (UMK Toruń), dr hab. Andrzej Niedzielski (UMK Toruń), mgr Dinko Dimitrow (Bułgaria) oraz prof. Ralph Neuhaeuser i dr Markus Mugrauer wraz z doktorantami i studentami z Uniwersytetu Friedricha Schillera w Jenie.
Późniejsze obserwacje tranzytów WASP-3 b oraz prędkości radialnej gwiazdy macierzystej wykonane przez różne zespoły naukowców, w tym również zespół dra Maciejewskiego, nie potwierdziły istnienia tej planety.
Planeta ta ma masę wynoszącą 0,05 masy Jowisza. Jest jedną z najmniejszych znanych planet pozasłonecznych. Obiega swoją gwiazdę z okresem wynoszącym ok. 90 godzin.

</doc>
<doc id="2045303" url="https://pl.wikipedia.org/wiki?curid=2045303" title="Parafia św. Piotra Aleuta w Mountain Village">
Parafia św. Piotra Aleuta w Mountain Village

Parafia św. Piotra Aleuta – parafia prawosławna w Mountain Village, w dekanacie Russian Mission diecezji Alaski Kościoła Prawosławnego w Ameryce.

</doc>
<doc id="2045307" url="https://pl.wikipedia.org/wiki?curid=2045307" title="Parafia św. Włodzimierza w Ohagamiut">
Parafia św. Włodzimierza w Ohagamiut

Parafia św. Włodzimierza – parafia prawosławna w Ohagamiut, w dekanacie Russian Mission diecezji Alaski Kościoła Prawosławnego w Ameryce.
Według informacji na stronach Kościoła nabożeństwa w parafii nie odbywają się, gdyż miejscowość Ohagamiut jest opuszczona. Część jej dawnych mieszkańców należy do parafii w Marshall.

</doc>
<doc id="2045308" url="https://pl.wikipedia.org/wiki?curid=2045308" title="Reginald Krzyżanowski">
Reginald Krzyżanowski

Reginald Krzyżanowski (ur. 19 sierpnia 1894 w Dziewierzewie, zm. 16 października 1939 w Lesie Szpęgawskim) – Sługa Boży Kościoła katolickiego, polski duchowny katolicki.
Był synem Franciszka i Anny z domu Hachart. 9 lipca 1922 roku przyjął święcenia kapłańskie. Pracował jako wikariusz w Pucku i Grudziądzu, później jako kuratus w parafii Sumin. W Suminie prowadził Katolickie Stowarzyszenie Młodzieży Męskiej i Żeńskiej. Organizował również wycieczki dla młodzieży, nauczał pieśni i różańca. Cichość i spokój, którymi się wyróżniał zachował nawet wtedy, gdy został aresztowany.
W nocy z 15 na 16 października 1939 r. został aresztowany przez pijanych Niemców. Zanim został przewieziony do więzienia przez wiele godzin był katowany i poniżany. Następnego dnia trafił do więzienia w Starogardzie i tam przekazał współwięźniowi ks. Ignacemu Stryszykowi, relację z tych wydarzeń. W grupie innych duchownych wywieziony został do Lasu Szpęgawskiego i rozstrzelany.
Jest jednym z 122 Sług Bożych wobec których 17 września 2003 roku rozpoczął się, proces beatyfikacyjny drugiej grupy męczenników z okresu II wojny światowej.

</doc>
<doc id="2045313" url="https://pl.wikipedia.org/wiki?curid=2045313" title="Pavel Leus">
Pavel Leus

Pavel Leus (ros. Павел Андреевич Леус, "Pawieł Andriejewicz Leus", ur. 15 września 1978 w Wilnie) – litewski piłkarz rosyjskiego pochodzenia grający na pozycji bramkarza, reprezentant Litwy w latach 1998-2001.

</doc>
<doc id="2045315" url="https://pl.wikipedia.org/wiki?curid=2045315" title="Parafia Przemienienia Pańskiego w Pilot Station">
Parafia Przemienienia Pańskiego w Pilot Station

Parafia Przemienienia Pańskiego – parafia prawosławna w Pilot Station, w dekanacie Russian Mission diecezji Alaski Kościoła Prawosławnego w Ameryce. Istnieje od 1955, posiada wolno stojącą cerkiew.

</doc>
<doc id="2045319" url="https://pl.wikipedia.org/wiki?curid=2045319" title="Parafiada Archidiecezji Gnieźnieńskiej">
Parafiada Archidiecezji Gnieźnieńskiej

Parafiada Archidiecezji Gnieźnieńskiej - cykliczna impreza sportowo-wiedzowo-muzyczna organizowana przez duszpasterza sportu Archidiecezji Gnieźnieńskiej ks. Dariusza Żochowskiego w Inowrocławiu. Nagrodą główną jest Puchar Arcybiskupa Metropolity Gnieźnieńskiego Prymasa Polski i Prezydenta Miasta Inowrocławia. Od 2005 roku gromadzi wielu zawodników na dwudniowych konkurencjach sportowych, a także konkursie biblijnym i Festiwalu Piosenki Religijnej.
Historia.
3 maja 2005 roku odbyła się pierwsza Parafiada. Zgromadziła ona 14 parafii z całej diecezji(ale żadnej z Gniezna). Zwycięzcą okazała się parafia św. Mikołaja ze Sławna, która otrzymała ornat. Parafia, która zajęła drugie miejsce otrzymała komplet bielizny liturgicznej, a za trzecie miejsce książki. Rok później, w drugiej Parafiadzie wzięło udział 18 parafii, wśród nich znalazła się pierwsza gnieźnieńska parafia - parafia Świętej Trójcy(fara). Zwycięzcą ponownie została parafia św. Mikołaja ze Sławna. W 2007 roku Parafiada stała się dwudniową imprezą. Jej uroczystego otwarcia dokonał bp Wojciech Polak. Wzięło w niej udział 25 parafii, wśród których trzeci raz z rzędu okazała się parafia ze Sławna. Rok później IV Parafiada zgromadziła 35 parafii całej archidiecezji. Ponownie na najwyższym stopniu podium stanęła parafia św. Mikołaja ze Sławna. Nagrody za miejsca na podium ufundował abp Henryk Muszyński metropolita gnieźnieński. Były to: I miejsce – kielich mszalny, II miejsce – ornat, III miejsce – komplet bielizny kielichowej. W V Parafiadzie wzięło udział 30 parafii. Została ona pierwszy raz poszerzona o konkurs muzyczny - Festiwal Piosenki Religijnej i konkurs intelektualny - wiedzy biblijnej. Nagrody za trzy pierwsze miejsca zostały ufundowane przez gnieźnieńskich biskupów, były to: za I miejsce - kielich mszalny, za II miejsce – ornat, a za III miejsce – komplet lekcjonarzy mszalnych. Zwycięzcami znów okazali się reprezentanci parafii ze Sławna. Rozdawaniu nagród towarzyszył koncert laureatów festiwalu. VI Parafiada, która odbyła się 2-3 maja zgromadziła 35 parafii. Z powodu deszczowej pogody, która towarzyszyła zawodnikom drugiego dnia, wszystkie konkurencje, a także rozdanie nagród zostały przeniesione do hali widowiskowo-sportowej. Nagrody za miejsca na podium, wzorem ubiegłego roku ufundowali gnieźnieńscy biskupi - za I miejsce kielich mszalny, za II mszał, a za III kapę. Zwycięzcą szósty raz z rzędu została parafia św. Mikołaja. Jednak na podium, a dokładnie na drugim miejscu, pierwszy raz w historii imprezy stanęła gnieźnieńska parafia - Parafia bł. Michała Kozala. Pierwszy raz także doszło do zmian w klasyfikacji generalnej po zakończeniu Parafiady, kiedy to po dyskwalifikacji drużyn piłkarskich jednej z parafii, straciła ona II. miejsce na rzecz parafii z Gniezna. W dniach 2-3 maja 2011 roku odbyła się VII już Parafiada, w której wzięło udział 31 parafii. Miejsce konkursu biblijnego zajął w tym roku konkurs wiedzy o Janie Pawle II. Uatrakcyjnieniem rozgrywek sportowych były natomiast specjalne konkursy, które nie wliczały się do ogólnej klasyfikacji. W tym roku po raz pierwszy zwycięstwo odniosła Parafia bł. Michała Kozala z Gniezna, pokonując dotychczasowych sześciokrotnych finalistów - Parafię św. Mikołaja ze Sławna. Zwycięzcy otrzymali złoty ornat, ufundowany przez abp Józefa Kowalczyka, parafia ze Sławna mszał ufundowany przez bp Bogdana Wojtusia, natomiast Parafia św. Ducha z Inowrocławia, która zajęła III miejsce, zdobyła zestaw ampułek oraz ewangeliarz, ufundowany przez bp Wojciecha Polaka.
W 2012r. na najwyższy stopień podium wróciła parafia ze Sławna.
Stały plan imprezy.
Plan Parafiady.
Pierwszego dnia Parafiady odbywają się mecze fazy grupowej wszystkich dyscyplin drużynowych oraz tenisa stołowego. Drugiego dnia mają miejsce rozgrywki finałowe konkurencji drużynowych oraz dyscypliny indywidualne - pływanie, biegi przełajowe oraz ścianka wspinaczkowa. Odbywa się także konkurs wiedzy religijnej. Po ich zakończeniu ma miejsce koncert laureatów muzycznych oraz rozdanie nagród we wszystkich konkurencjach i dyscyplinach. Od 2010 roku pierwsze sześć parafii otrzymuje puchary, a trzy pierwsze dodatkowo nagrody rzeczowe, fundowane przez biskupów gnieźnieńskich.

</doc>
<doc id="2045328" url="https://pl.wikipedia.org/wiki?curid=2045328" title="Kościół św. Bartłomieja w Fleury la Montagne">
Kościół św. Bartłomieja w Fleury la Montagne

Kościół św. Bartłomieja w Fleury la Montagne – romański kościół w Fleury-la-Montagne w Burgundii, w departamencie Saona i Loara pod wezwaniem św. Bartłomieja apostoła.
Początki kościoła nie są dokładnie znane. Najstarsza część wieża oraz apsyda pochodzą z XIII wieku. Kościół został gruntownie przebudowany w XVIII i XIX wieku. W 1780 roku mistrzowie włoscy dokonali przebudowy wystroju kościoła oraz kaplic w stylu barokowym. W 1814 roku dokonano kolejnej przebudowy kościoła. Rozszerzono nawę główną oraz nawy boczne. Wówczas także dobudowano ośmiokątny spiczasty dach na wieży kościoła.
Z oryginalnego romańskiego wystroju zachował się zachodni portal. Zwieńcza go prosty półkolisty tympanon z postacią Chrystusa, na nadprożu wyrzeźbiona jest scena składania darów przez Trzech Królów. Na głowicy lewej kolumny można zauważyć postacie muzykujących zwierząt, a na prawej uzbrojonego wojownika z okrągłą tarczą walczącego z potworem.

</doc>
<doc id="2045335" url="https://pl.wikipedia.org/wiki?curid=2045335" title="Toffi">
Toffi

Toffi – gęsta, słodka, dosyć twarda masa, sporządzana z cukru (lub melasy) i masła. Kolorem i smakiem przypomina nieco miód. Nazwy używa się też dla cukierków wytwarzanych z masy toffi z dodatkiem różnych aromatów, orzechów i innych dodatków. Toffi mogą mieć różną twardość, ale odpowiednią ich konsystencję uzyskuje się przez podgrzewanie i mieszanie masy w odpowiednio wysokiej temperaturze (150-160 st. C). Występują różne odmiany toffi, a w wielu krajach masę o tym składzie nazywa się zwyczajowo inaczej.
W krajach anglojęzycznych odmianą toffi jest "butterscotch".
W Szwecji znane jest "knäck", toffi tradycyjnie przygotowywane na Boże Narodzenie.
W Rosji cukierki toffi są popularne pod nazwą "irysy" i wytwarzane w różnych odmianach: z polewą czekoladową, makiem, orzechami lub owocowe.

</doc>
<doc id="2045339" url="https://pl.wikipedia.org/wiki?curid=2045339" title="Puchar Andory w piłce nożnej (2007)">
Puchar Andory w piłce nożnej (2007)

Copa Constitució 2007 czyli (Puchar Andory w piłce nożnej 2007) to coroczny turniej piłkarski w Andorze.
I runda.
Pierwsza runda rozgrywek miała miejsce 21 stycznia 2007.
II runda.
Drugą rundę rozegrano 28 stycznia 2007.
Ćwierćfinały.
Ćwierćfinały rozegrano 4 lutego 2007.
Półfinały.
Półfinały rozegrano 13 maja 2007.
Finał.
Finał został rozegrany 19 maja 2007.

</doc>
<doc id="2045351" url="https://pl.wikipedia.org/wiki?curid=2045351" title="Parafia Podwyższenia Krzyża Świętego w Russian Mission">
Parafia Podwyższenia Krzyża Świętego w Russian Mission

Parafia Podwyższenia Krzyża Świętego – parafia prawosławna w Russian Mission, w dekanacie Russian Mission diecezji Alaski Kościoła Prawosławnego w Ameryce.
Wioska nazwana później Russian Mission została założona ok. 1836 przez członków rosyjskiej misji prawosławnej na Aleutach i Alasce. W 1849 ks. Jakub Niecwietow wzniósł w niej pierwszą cerkiew; miejscowość stanowiła jego stałe miejsce zamieszkania, skąd udawał się na misje do miejscowej ludności aleuckiej. Przed budową cerkwi nabożeństwa odbywały się w namiocie. Część jego wyposażenia do dnia dzisiejszego znajduje się w świątyni, która według parafian jest piątą z kolei cerkwią w Russian Mission (wzniesiona w 1997). Wspólnota prawosławna Russian Mission liczy ok. 300 osób, co stanowi zdecydowaną większość mieszkańców miejscowości.

</doc>
<doc id="2045352" url="https://pl.wikipedia.org/wiki?curid=2045352" title="Trzynastka (miesięcznik)">
Trzynastka (miesięcznik)

Trzynastka- miesięcznik dla nastolatek, wydawany przez Egmont Polska od marca 2001 r. Magazyn poświęcony jest modzie, urodzie, gwiazdom, zawiera artykuły poradnicze. Do każdego wydania dołączony jest prezent.

</doc>
<doc id="2045356" url="https://pl.wikipedia.org/wiki?curid=2045356" title="Masaż tajski">
Masaż tajski

 
Masaż tajski jest typem tzw. głębokiego masażu. Stanowi on sekwencję technik, stanowiących połączenie akupresury ważniejszych punktów na ciele człowieka z elementami pasywnej jogi, rozciągania i refleksologii. W Tajlandii jest znany jako "nuat phaen boran" (Tajski: นวดแผนโบราณ, IPA: [nûɑt pʰἔːn boːraːn]), co można przetłumaczyć jako starożytny klasyczny masaż.
Sposób wykonania.
Masowana osoba jest ubrana w luźne, wygodne ubranie i leży na specjalnym materacu o umiarkowanej giętkości. Masaż może być wykonywany indywidualnie, bądź "na dwie ręce". Masażysta podczas wykonywania masażu bardzo intensywnie pracuje swoim ciałem, używając dłoni, kciuków, łokci i przedramion, a także stóp. Nacisk łokciem następuje w sposób rytmiczny na przebiegające arterie, powodując uczucie głębokiego odprężenia. Większość masażu przebiega po tzw. liniach Sen, co znajduje swoją analogię, podobnie jak meridiany czy hinduskie kanały nadi. Osoba masowana przyjmuje wiele pozycji, które wywodzą się z pięciu zasadniczych postaw jogi pasywnej: leżenia przodem, tyłem, bokiem oraz postawy siedzącej i odwróconej. Pełna, w pełni kompletna sesja masażu tajskiego winna trwać 2 godziny lub więcej, podczas których w sposób rytmiczny następuje ucisk i rozciągnięcie całego ciała: to dotyczy również wyciągania palców, stóp u nóg, uszu oraz przyjmowania przez osobę masowaną różnych wyciągniętych pozycji. Wszystko odbywa się zgodnie z wielowiekową procedurą.
Historia.
Za twórcę masażu tajskiego jest uznawany Shivago Komarpaj (Jīvaka Komarabhācca), który wedle legendy był osobistym lekarzem buddy 500 p.n.e. W istocie jednak, historia masażu tajskiego jest zdecydowanie bardziej skomplikowana niż ta uproszczona legenda. Masaż tajski, podobnie jak medycyna tajska zawiera wpływy kultur z Chin, Indii oraz innych południowoazjatyckich państw. Sztuka masażu wykonywanego obecnie ma najwięcej wspólnego z mającym miejsce w XIX wieku usystematyzowaniem kolejności sekwencji, w oparciu o wiedzę szkół z różnych zakątków Syjamu. Mimo wszystko nawet teraz występują różnice w wykonywanych masażach, choć różnice z czasem się marginalizują. Obecnie za najlepszą szkołę masażu tajskiego uważa się Królewską Akademię Masażu w Chiang Mai, mającą wielowiekową tradycję masaży, natomiast niską renomą cieszą się szkoły pochodzące ze stolicy Tajlandii Bangkoku, z racji trenowania zbyt dużej ilości masażystów oraz zbyt krótkich kursów.
Filozofia.
Tajowie uważają, iż współczesny masaż tajski bazuje na teorii, iż ciało ludzkie jest wypełnione cząsteczkami, zwanymi "lom" bądź "powietrze", które najpierw są wdychane do płuc, a następnie podróżuje przez 72 tys. niewidocznych dla oka ludzkiego kanalików, zwanych "senami". Masażysta tajski koncentruje się na masażu skupisk tych miejsc, poprzez techniki uciskowe i wyciągające. Większość szkół uważa, iż najważniejsze skupiska "senów" mają swój początek na pępku i kończą się na ustach. Joga pasywna, stanowiąca największą część masażu tajskiego ma na celu stymulować "seny" i przekierowywać "lom" poprzez całe ciało kończąc masaż na głowie.
Rodzaje masażu tajskiego i ich działanie.
Poprzez tysiące lat rozwój masażu tajskiego ewoluował, doprowadzając do rozwoju około 80 różnych typów masażu. Najpopularniejsze z nich to masaż klasyczny, olejkowy oraz stemplami ziołowymi.
Klasyczny masaż tajski.
Klasyczny masaż tajski stanowi połączenie technik akupresury oraz jogi pasywnej (zwaną również jogą dla leniwych). Masaż ten powoduje rozładowane napięcia mięśni, stawów i ścięgien, pobudzony zostaje układ krwionośny i limfatyczny, co przywraca równowagę w organizmie, relaksuje, jednocześnie dając zastrzyk energii.
Masaż olejkowy.
Masaż olejkowy wykonywany jest za pomocą olejków aromatycznych – ekstraktów z lawendy, palisandra, pranjipani, drzewa sandałowego, różanego, miętowego ylang-ylang. Stanowi połączenie ajuwerdyjskiej filozofii masażu wraz z technikami akupresury. Ma on na celu usprawnienie układu odpornościowego i nerwowego oraz przyspieszenie wydalania nadmiaru wody z organizmu poprzez stymulowanie porów skórnych.
Masaż stemplami ziołowymi.
Masaż stemplami ziołowymi jest wykonywany za pomocą białych bawełnianych torebek, zawierających mieszankę ziół mających zbawienny wpływ na ludzki organizm. Należą do nich: trawa cytrynowa, kurkuma, liście eukaliptusa, imbir lekarski czy cynamonowiec. Stemple ziołowe są przed masażem podgrzewane, tak aby uwolnić zgromadzone w nich olejki eteryczne, a następnie są wmasowywane w ciało. Masaż ziołowy oprócz silnego działania odprężającego, działa także przeciwbólowo oraz pobudza przemianę materii. W Tajlandii często stosowany jest jako "apteczka pierwszej pomocy" na rozmaite schorzenia.
Refleksologia (masaż stóp).
Refleksologia, czyli masaż stóp obejmuje m.in. masaż podeszwy, grzbietu stopy, palców, kostek, łydek, okolic kolana. Poprzez działanie na strefy refleksologiczne stóp masaż wspomaga odtruwanie organizmu z toksyn, poprawia sen, usuwa uczucie "ciężkich nóg". Wpływa również na procesy trawienne, system hormonalny, gruczoły limfatyczne i centralny system nerwowy.
Masaż pleców, ramion i głowy.
Masaż ramion, pleców i głowy stanowi połączenie różnych technik masażu, a ma na celu wyeliminowanie zarówno pourazowych, jak i chronicznych bólów różnych części kręgosłupa. Wykonywany jest przy użyciu rozgrzewających maści zawierających mentol i kamforę. Oprócz działania na kręgosłup niweluje również ból, napięcia i ucisk odczuwany w okolicach karku i ramion. Łagodzi także bóle głowy i pobudza krążenie krwi na skórze głowy wzmacniając cebulki włosów.

</doc>
<doc id="2045372" url="https://pl.wikipedia.org/wiki?curid=2045372" title="Gmina Kobylany Nadbużne">
Gmina Kobylany Nadbużne



</doc>
<doc id="2045375" url="https://pl.wikipedia.org/wiki?curid=2045375" title="Gmina Międzylas">
Gmina Międzylas



</doc>
<doc id="2045389" url="https://pl.wikipedia.org/wiki?curid=2045389" title="Jakub Siemek">
Jakub Siemek

Jakub Kazimierz Siemek (ur. 2 marca 1937 w Brzozowicach-Kamieniu, obecnie dzielnicy Piekar Śląskich) – profesor nauk technicznych, specjalizujący się w fizyce i inżynierii złóż węglowodorów i surowców płynnych, górnictwie i gazownictwie ziemnym.
Życiorys.
W 1953 roku ukończył Liceum Ogólnokształcące w Tarnowskich Górach i podjął studia na Wydziale Górniczym Akademii Górniczo–Hutniczej, które ukończył w 1958 roku. Studiował też fizykę – tytuł magistra uzyskał w 1963 roku. W 1968 roku uzyskał na AGH stopień doktora nauk technicznych, a w roku 1973 stopień doktora habilitowanego na tej samej uczelni. Tytuł profesora nadzwyczajnego nauk technicznych otrzymał w roku 1979, a tytuł profesora zwyczajnego w roku 1990.
W latach 1976-1981 pełnił funkcję zastępcy dyrektora Instytutu Górnictwa Naftowego i Gazownictwa. Kierował Katedrą Inżynierii Gazowniczej na Wydziale Wiertnictwa, Nafty i Gazu AGH, w latach 1987-1990 był prodziekanem, a od 1999 do 2002 roku dziekanem tego wydziału.
Jest członkiem Akademii Inżynierskiej w Polsce.
Wyróżnienia i nagrody.
Odznaczony Krzyżem Kawalerskim i Krzyżem Oficerskim Orderu Odrodzenia Polski oraz Medalem Komisji Edukacji Narodowej.

</doc>
<doc id="2045398" url="https://pl.wikipedia.org/wiki?curid=2045398" title="Gottfried Thomasius">
Gottfried Thomasius

Gottfried Thomasius (ur. 26 czerwca 1802 w Egenhausen, zm. 24 stycznia 1875 w Erlangen) – niemiecki duchowny i teolog luterański.
Gottfried Thomasius był potomkiem Christiana Thomasiusa. Uczył się w gimnazjum w Ansbach, w 1821 roku podjął studia na Uniwersytecie w Erlangen, półtora roku później przeniósł się na Uniwersytet w Halle, a następnie ukończył studia na Uniwersytecie w Berlinie, gdzie wpływ na niego wywarli Schleiermacher, Hegel, Philip Marheineke i August Tholuck. W 1825 roku opuścił uniwersytet i przez 17 lat był pastorem, najpierw w wiosce pomiędzy Erlangen a Norymbergą, a od 1829 roku w Norymberdze. Tam jego działalność wzbudziła zainteresowanie lokalnej inteligencji, a jego popularność jako nauczyciela religii w gimnazjum doprowadziła go do objęcia posady profesora teologii dogmatycznej w Erlangen w marcu 1842 roku. Przez następne trzydzieści trzy lata wywierał silny wpływ na swoich studentów, z czego przez trzydzieści lat był kaznodzieją uniwersyteckim.
Jego znaczenie jako autora było niewiele mniejsze. Jego wczesna praca "Origenes. Ein Beitrag zur Dogmengeschichte des dritten Jahrhunderts" przetarła mu drogę do objęcia posady profesora. W sposób znaczący rozwinął teologię kenozy. Jego wyjaśnienie nauki o Trójcy spotkało się z krytyką, wysoko ceniono natomiast teologię odkupienia, łączącą nauczanie luterańskie z poglądami Anzelma z Canterbury.

</doc>
<doc id="2045406" url="https://pl.wikipedia.org/wiki?curid=2045406" title="Izabela Sobolewska">
Izabela Sobolewska



</doc>
<doc id="2045407" url="https://pl.wikipedia.org/wiki?curid=2045407" title="Izabela Elżbieta Sobolewska">
Izabela Elżbieta Sobolewska



</doc>
<doc id="2045414" url="https://pl.wikipedia.org/wiki?curid=2045414" title="Spuštiak">
Spuštiak

Spuštiak (też: "sedlo Spuštiak"; 1095 m) – przełęcz w masywie Wielkiego Chocza w Górach Choczańskich w Karpatach Zachodnich, na Słowacji. W niektórych wydawnictwach polskich pojawia się pod nazwą "Przełęcz za Przednim Choczem".
Przełęcz oddziela wyższy, wschodni wierzchołek Przedniego Chocza ("Predný Choč", 1249 m) od szczytu Kopa ("Kopa", 1217 m). W kierunku wschodnim zbocza spod przełęczy opadają do doliny potoku Turík, zaś w kierunku zachodnim ku dolinie potoku "Biely breh", będącego dopływem Likawki. Niewielka polanka na siodle przełęczy zarosła już lasem, a rejon przełęczy należy do ścisłego rezerwatu przyrody Choč.

</doc>
<doc id="2045427" url="https://pl.wikipedia.org/wiki?curid=2045427" title="Stawiguda (stacja kolejowa)">
Stawiguda (stacja kolejowa)

Stawiguda — stacja kolejowa w Stawigudzie, w województwie warmińsko-mazurskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="2045434" url="https://pl.wikipedia.org/wiki?curid=2045434" title="Józef Grassi">
Józef Grassi



</doc>
<doc id="2045442" url="https://pl.wikipedia.org/wiki?curid=2045442" title="Nowy samochód Mike’a">
Nowy samochód Mike’a

Nowy samochód Mike’a (ang. "Mike’s New Car") – krótkometrażowy film animowany z wytwórni Disney Pixar, w którym występują bohaterowie z filmu "Potwory i spółka" – Mike Wazowski i Sulley.
Opis fabuły.
Mike Wazowski kupił sobie nowy sześciokołowy samochód i zaprasza swojego najlepszego przyjaciela Sulleya na przejażdżkę. Po drodze czeka ich parę niespodzianek.
Wersja polska.
Reżyseria: Agnieszka Zwolińska
Dialogi polskie: Ewa Mart
Wystąpili:
Miriam Aleksandrowicz-Krasko 
Wyróżnienia.
W 2003 roku film został nominowany do Oscara w kategorii „Najlepszy krótkometrażowy film animowany”.

</doc>
<doc id="2045443" url="https://pl.wikipedia.org/wiki?curid=2045443" title="Gearum brasiliense">
Gearum brasiliense

Gearum brasiliense – gatunek ryzomowego geofitu, endemicznego dla środkowej Brazylii, występujący na obszarze Tocantins, Goiás i Mato Grosso. Gatunek należy do monotypowego rodzaju "Gearum", z plemienia "Spathicarpeae", z rodziny obrazkowatych. Nazwa naukowa rodzaju pochodzi od greckich słów γη ("geo" – ziemia) i άρον ("aron" → "arum" – roślina z rodzaju obrazków); nazwa gatunkowa "brasiliense" odnosi się do zasięgu geograficznego występowania gatunku.
Charakterystyka.
"Gearum brasiliense" jest rośliną zielną, zasiedlającą okresowo zalewane, tropikalne sawanny ekoregionu "Cerrado" w Brazylii. Z podziemnej, kłączastej bulwy pędowej wyrasta od 1 do 2 liści na 15-centymetrowych ogonkach, tworzących pochwę na połowie swojej długości. Blaszki liściowe wachlarzowatopalczaste, skórzaste, o siatkowatym użyłkowaniu i wymiarach 10–12,5×12–18 cm. Przed liśćmi roślina tworzy pojedynczy kwiatostan, typu kolbiastego pseudancjum, na szypułce o długości od 2,5 do 6 cm. Szarobrązowa pochwa kwiatostanu, o długości około 17 cm i szerokości (w górnej części) około 4 cm, dzieli się na część dolną, zwiniętą i górną, otwartą; obie części oddzielone są zwężeniem. Kwiaty żeńskie, położone w dolnej części kolby, oddzielone są od położonych wyżej, 4-5-pręcikowych kwiatów męskich (pręciki tworzą synandrium), płytkimi, ściętymi prątniczkami. Zalążnie spłaszczono-kuliste, 3-4-komorowe. W każdej komorze znajduje się pojedynczy, ortotropowy zalążek. Łożysko położone szczytowo-bazalnie. Znamię słupka niemal siedzące, słabo 3-4-dzielne. Owocostan składa się ze spłaszczono-kulistych jagód. Nasiona szeroko eliptyczne o cienkiej łupinie, z dużym zarodkiem, bez bielna. Liczba chromosomów 2n = 34 i ok. 68. Gatunek jest podobny do roślin z rodzaju "Gorgonidium", od których różni się brakiem nitkowatych prątniczek otaczających zalążnie.

</doc>
<doc id="2045459" url="https://pl.wikipedia.org/wiki?curid=2045459" title="Gryźliny (przystanek kolejowy)">
Gryźliny (przystanek kolejowy)

Gryźliny – przystanek kolejowy w Gryźlinach, w województwie warmińsko-mazurskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="2045463" url="https://pl.wikipedia.org/wiki?curid=2045463" title="Herb Łeby">
Herb Łeby

Herb Łeby – jeden z symboli miasta Łeba w postaci herbu.
Wygląd i symbolika.
Herb przedstawia na białej tarczy herbowej typu gotyckiego, czerwonego rybogryfa z ogonem jesiotra. Zwierzę zwrócone jest w heraldycznie prawą stronę, ma rozwarte łapy oraz oręż w kolorze żółtym. Za rybogryfem stoi duży czarny krzyż łaciński.
Symbolika herbu związana jest z rodem Święców (rybogryf) i zakonem krzyżackim (krzyż łaciński), który w przeszłości posiadał władzę nad miastem.

</doc>
<doc id="2045466" url="https://pl.wikipedia.org/wiki?curid=2045466" title="Monaster Kazańskiej Ikony Matki Bożej w Wysznim Wołoczoku">
Monaster Kazańskiej Ikony Matki Bożej w Wysznim Wołoczoku

Monaster Kazańskiej Ikony Matki Bożej – żeński klasztor prawosławny w Wysznim Wołoczoku, w eparchii twerskiej.
Klasztor założyła w 1881 mniszka Dosytea (Sałtykowa), która w momencie jego powstania stała na czele wspólnoty liczącej 24 siostry. Zabudowania klasztorne wzniesiono w stylu rosyjsko-bizantyjskim; inwestycję tę sfinansowali prywatni ofiarodawcy. W 1882 ukończone zostały prace nad głównym soborem, poświęconym Kazańskiej Ikonie Matki Bożej, zaprojektowanym przez A. Kaminskiego. Zakonnice prowadziły szpital na osiem osób, przy którym wzniesiono cerkiew Bogolubskiej Ikony Matki Bożej. W miarę wzrostu liczby mniszek kompleks klasztorny był rozbudowywany: powstawały zabudowania mieszkalne, pracownia ikonopisarska, dom przełożonej oraz budynki gospodarskie, wreszcie cerkwie św. Efrema Syryjczyka i św. Neonili oraz św. Eliasza i św. Pantelejmona. Jeszcze w latach 1897–1901 powstał drugi sobór pod wezwaniem Andronikowskiej Ikony Matki Bożej, następnie zaś dom pielgrzyma, przytułek oraz refektarz. Pod ścianą soboru urządzono cmentarz dla zmarłych mniszek, sad i ogród. Na początku XX wieku monaster w Wysznim Wołoczku był największym klasztorem żeńskim w eparchii twerskiej i kaszyńskiej, licząc 600 zakonnic. 
Klasztor był celem licznych pielgrzymek członków rodziny carskiej, w tym Aleksandra III z żoną Marią Fiodorowną. Do klasztoru w Wysznim Wołoczku pielgrzymował również późniejszy święty ks. Jan Siergijew. Monaster został skasowany w 1919, a w jego zabudowaniach rozmieszczono jednostkę wojskową. W czasach radzieckich zniszczone zostały sad, ogród i cmentarz klasztorny. Z cerkwi monasterskich zdjęto kopuły i usunięto z nich całe wyposażenie.
29 stycznia 1991 dekretem biskupa twerskiego i kaszyńskiego Wiktora (Olejnika), potwierdzonym przez Święty Synod Rosyjskiego Kościoła Prawosławnego monaster został reaktywowany. Obowiązki jego przełożonej pełni igumenia Teodora (Pilipczuk), która stoi na czele wspólnoty liczącej 11 mniszek i posłusznic. Zabudowania klasztoru są nadal w remoncie. W klasztorze obowiązuje reguła skitu, co ogranicza kontakt mniszek ze światem zewnętrznym – dla osób spoza monasteru otwarta jest jedynie jedna z jego cerkwi, wyłącznie w czasie niedzielnej Świętej Liturgii.

</doc>
<doc id="2045468" url="https://pl.wikipedia.org/wiki?curid=2045468" title="Veľké Borové (meteoryt)">
Veľké Borové (meteoryt)

Veľké Borové (inne nazwy: Liptov, Nagy-Borové) – meteoryt kamienny należący do chondrytów oliwinowo-hiperstenowych LL, spadły 9 maja 1895 roku w okolicach słowackiej wsi Wielkie Borowe, na północny zachód od miasta Liptowski Mikułasz. Meteoryt spadł w postaci pojedynczej bryły kamiennej o masie 5,9 kg. Obecnie największy fragment meteorytu Veľké Borové o masie 5880 g przechowywany jest w Muzeum Narodowym w Budapeszcie. Jedyne szersze opracowanie na jego temat sporządził A. Brezina w 1896 roku.

</doc>
<doc id="2045473" url="https://pl.wikipedia.org/wiki?curid=2045473" title="Przejście graniczne Dorohusk-Jahodyn">
Przejście graniczne Dorohusk-Jahodyn



</doc>
<doc id="2045481" url="https://pl.wikipedia.org/wiki?curid=2045481" title="Kinoteatr Uciecha">
Kinoteatr Uciecha

Kino Uciecha – dawne krakowskie kino, istniejące od 1912 roku. Znajdowało się przy ulicy Starowiślnej 16 w Krakowie.
Rozpoczęło działalność 7 grudnia 1912 roku. Secesyjne wnętrza z witrażem z głową Meduzy nad wejściem zaprojektował Henryk Uziembło. Było jednym z najstarszych kin w Krakowie. Mieściło ponad 600 widzów i przez wiele lat było największym kinem w mieście. Dopiero kino Kijów powstałe w 1967 roku pokonało je pod względem pojemności sali kinowej. Jako pierwsze z krakowskich kin 21 grudnia 1929 roku zastosowało aparaturę dźwiękową i pokazywało publiczności filmy dźwiękowe. Pierwszym wyświetlonym tu filmem dźwiękowym był "Śpiewak jazzbandu", amerykański film muzyczny w reżyserii Alana Croslanda. 
Od 1989 było kinem prywatnym. Zostało zamknięte 27 grudnia 2001 z powodów finansowych. Przez kilka lat w pomieszczeniach zajmowanych przez kino działała jedna z krakowskich szkół wyższych. 16 marca 2009 Uciecha była reaktywowana – wznawiała działalność jako kinoteatr. "Uciecha" posiadała 2 sale: dużą na 300 miejsc, małą na 48 miejsc. Scena ma wymiary 9,5 m x 7 m.
Kino miało profil studyjny – można było oglądać głównie klasykę filmową. Oprócz działalności kinowej Uciecha była także teatrem realizującym wiele form scenicznych: komedie, farsy a także recitale, kabarety, koncerty i musicale oraz przedstawienia familijne. Na początku 2011 kinoteatr został zamknięty. 
W budynku przy ul. Starowiślnej 16 po dawnym kinie "Uciecha" powstał klub muzyczny. Prowadzona była w 2012 „przebudowa i remont istniejącego lokalu muzyczno-rozrywkowo-gastronomicznego”.

</doc>
<doc id="2045485" url="https://pl.wikipedia.org/wiki?curid=2045485" title="Świat na krawędzi">
Świat na krawędzi

Świat na krawędzi. Ze Stanisławem Lemem rozmawia Tomasz Fiałkowski – obszerny wywiad ze Stanisławem Lemem, który przeprowadził krytyk i publicysta Tomasz Fiałkowski, wydany po raz pierwszy przez Wydawnictwo Literackie w 2000 roku.
Tematyką poruszaną w rozmowach są m.in. wspomnienia biograficzne, początki twórczości literackiej, rozważania o kondycji kultury współczesnej, rozwój biotechnologii, problemy Polski i Polaków oraz przyszłość ludzkości na progu XXI wieku.
Linki zewnętrzne.
Informacje o książce na stronie Stanisława Lema

</doc>
<doc id="2045486" url="https://pl.wikipedia.org/wiki?curid=2045486" title="Johann Christian Konrad von Hofmann">
Johann Christian Konrad von Hofmann

Johann Christian Konrad von Hofmann (ur. 21 grudnia 1810 w Norymberdze, zm. 20 grudnia 1877 w Erlangen) – niemiecki teolog luterański i historyk.
Życiorys.
Johann Christian Konrad von Hofmann studiował teologię i historię na Uniwersytecie w Erlangen (1827–1829) i Uniwersytecie w Berlinie (1829–1832). Kilka lat nauczał w gimnazjum w Erlangen i ponownie studiował na wydziale teologicznym uniwersytetu, gdzie poświęcił się studiowaniu Biblii. W 1838 roku został "Privatdozentem", jednocześnie pozostając nauczycielem w gimnazjum. W 1841 roku został profesorem, a rok później przeniósł się do Rostocku. Choć liczba słuchaczy jego wykładów była tam o wiele mniejsza, otwarło się przed nim nowe pole działalności – we współpracy z Kliefothem, Karstenem i Wichernem działał w zakresie tzw. misji domowej. Pozostał w Rostocku do 1845 roku, następnie powrócił do Erlangen. Jego zapał misyjny po powrocie do ojczyzny jedynie się zwiększył, był członkiem różnych towarzystw misyjnych oraz Synodu Głównego Bawarii, był także redaktorem pisma „Zeitschrift für Protestantismus und Kirche”. Interesował się także polityką, reprezentował Erlangen i Fürth w parlamencie bawarskim. Nie zapomniał jednak o działalności naukowej. Wykładał egzegezę Nowego Testamentu, hermeneutykę, propedeutykę i etykę, był autorem wielu publikacji. 
W swej teologii wskazywał na łączność historii z proroctwem, wskazywał, że Stary i Nowy Testament są częścią tej samej historii zbawienia. Całe Pismo Święte uznawał za proroctwo ostatecznej i wiecznej relacji Boga z człowiekiem. Dowodził nadprzyrodzonego pochodzenia chrześcijaństwa. Kontrowersje wzbudziło odrzucenie przez niego koncepcji odkupienia jako zadośćuczynienia zastępczego – oskarżano go o negowaniu odkupienia w ogóle. Hofmann odpierał te zarzuty w dziele "Schutzschriften".

</doc>
<doc id="2045519" url="https://pl.wikipedia.org/wiki?curid=2045519" title="Friedrich von Ingenohl">
Friedrich von Ingenohl

Gustav Heinrich Ernst Friedrich von Ingenohl (ur. 30 czerwca 1857 w Neuwied, zm. 19 grudnia 1933 w Berlinie) − niemiecki oficer marynarki, admirał dowodzący Hochseeflotte w początkowym okresie I wojny światowej.
Friedrich von Ingenohl rozpoczął swą karierę w Kaiserliche Marine w 1874 roku. W toku służby obejmował rozmaite stanowiska zarówno na morzu, jak i w sztabie marynarki, między innymi w latach 1904−1906 i 1907−1908 dowodził jachtem cesarskim SMY "Hohenzollern". W 1907 roku został awansowany do stopnia kontradmirała ("Konteradmiral"), zaś w 1913 roku admirała ("Admiral") i otrzymał dowództwo najpotężniejszej floty cesarskich Niemiec − Hochseeflotte.
Po wybuchu I wojny światowej działania admirała von Ingenohla cechowała nadmierna ostrożność i niechęć do starcia się z potęgą Royal Navy. Prowadziło to do błędnych decyzji i powodowało niepowodzenia okrętów Hochseeflotte w początkowym okresie wojny. Krytykowany za wycofanie się do portów podczas rajdu na miasta wschodniego wybrzeża Anglii w grudniu 1914 roku został ostatecznie zdymisjonowany decyzją cesarza Wilhelma II z 2 lutego 1915 roku po przegranej bitwie na Dogger Bank. Jego następcą został dotychczasowy szef sztabu floty Hugo von Pohl.
Friedrich von Ingenohl został czasowo przeniesiony na stanowisko sił niemieckich na Morzu Bałtyckim i ostatecznie emerytowany w sierpniu 1915 roku. Zmarł w Berlinie 19 grudnia 1933 roku. Podczas swej służby był odznaczony między innymi pruskimi Orderem Orła Czerwonego I Klasy, Krzyżem Żelaznym I i II klasy, Orderem Korony i Orderem Hohenzollernów oraz saskimi Orderem Sokoła Białego i Orderem Alberta.

</doc>
<doc id="2045521" url="https://pl.wikipedia.org/wiki?curid=2045521" title="Bastowa Rudnia">
Bastowa Rudnia

Bastowa Rudnia (ukr. Бастова Рудня) – wieś na Ukrainie w rejonie emilczyńskim obwodu żytomierskiego.

</doc>
<doc id="2045532" url="https://pl.wikipedia.org/wiki?curid=2045532" title="Huta-Zełenyćka">
Huta-Zełenyćka

Huta-Zełenyćka () – wieś na Ukrainie, w obwodzie żytomierskim, w rejonie emilczyńskim. W 2001 roku liczyła 62 mieszkańców.

</doc>
<doc id="2045535" url="https://pl.wikipedia.org/wiki?curid=2045535" title="Herb Wieruszowa">
Herb Wieruszowa

Herb Wieruszowa – jeden z symboli miasta Wieruszów i gminy Wieruszów w postaci herbu.
Wygląd i symbolika.
Herb przedstawia w polu srebrnym kozła kroczącego czarnego na murawie zielonej, za grzbietem którego fasada kościoła czerwona z takimiż wieżami. 
Kościół symbolizuje świątynię parafialną w mieście.
Historia.
Wizerunek herbowy przedstawiający kroczącego kozła dźwigającego na grzbiecie kościół zachował się na pieczęciach miejskich z XVIII wieku. W połowie XIX wieku herb ten został przez carskich urzędników zastąpiony nowym: na szachowanym polu wieża obronna z otwartą bramą i trzema oknami, zwieńczona pięcioblankowym krenelażem, a na jej szczycie połukozła w słup w prawo. Historyczny herb przywrócono oficjalnie w 18 czerwca 1937 roku.

</doc>
<doc id="2045545" url="https://pl.wikipedia.org/wiki?curid=2045545" title="Krywotyn">
Krywotyn

Krywotyn (ukr. Кривотин) – wieś na Ukrainie w rejonie emilczyńskim obwodu żytomierskiego.

</doc>
<doc id="2045549" url="https://pl.wikipedia.org/wiki?curid=2045549" title="Memoriał Huberta Jerzego Wagnera 2010">
Memoriał Huberta Jerzego Wagnera 2010

Memoriał Huberta Jerzego Wagnera 2010 – 8. edycja turnieju siatkarskiego odbyła się w dniach 20–22 sierpnia 2010 roku w hali Łuczniczka w Bydgoszczy.

</doc>
<doc id="2045551" url="https://pl.wikipedia.org/wiki?curid=2045551" title="I Promise">
I Promise

I Promise - trzeci singel z drugiego albumu Stacie Orrico wydany w Wielkiej Brytanii w styczniu 2004.
Utwór został napisamny przez Diane Warren i wydany jako singel tylko w Europie, Azji i Australii. Piosenka nie stała się takim hitem jak dwa poprzednie single, jednak dotarła do #22 miejsca UK Singles Chart.
Lista utworów.
UK: CD 1
UK: CD 2

</doc>
<doc id="2045559" url="https://pl.wikipedia.org/wiki?curid=2045559" title="De Havilland DH.60 Moth">
De Havilland DH.60 Moth

de Havilland DH.60 Moth – brytyjski samolot sportowy, szkolny i turystyczny z okresu międzywojennego, skonstruowany w 1925 roku w wytwórni lotniczej de Havilland, najbardziej znany w odmianie DH.60G Gypsy Moth.
Historia i rozwój.
Samolot DH.60 Moth ("ćma") powstał w brytyjskiej wytwórni de Havilland jako lekki i popularny samolot nadający się do szkolenia, turystyki i sportu lotniczego. W prototypie i pierwszej serii użyto będącego wówczas nowością lekkiego silnika rzędowego chłodzonego powietrzem ADC Cirrus I o mocy 60 KM (samolot określany był przez to jako Cirrus I Moth). Prototyp, oblatany w lutym 1925, okazał się wyjątkowo udanym samolotem. Brytyjskie Ministerstwo Lotnictwa zgodziło się subsydiować pięć aeroklubów, które miały zostać wyposażone w te samoloty. Już w lipcu 1925 pierwszy samolot otrzymał aeroklub w Lancashire i w roku tym zbudowano 20 samolotów. Udana konstrukcja spowodowała liczne zamówienia z kraju i zagranicy.
Konstrukcja samolotu podlegała następnie rozwojowi, głównie w kierunku wyposażania w nowsze i mocniejsze silniki. W 1926 opracowano model z silnikiem Cirrus II o mocy 85 KM, produkowany od 1927, początkowo pod oznaczeniem DH.60X, następnie DH.60 Cirrus II Moth. W 1926 opracowano też wariant z silnikiem gwiazdowym Armstrong Siddeley Genet o mocy 75 KM, przeznaczony do akrobacji, lecz zbudowany w małej liczbie. 
W 1928 pojawił się ostatni wariant z silnikiem rodziny Cirrus - Cirrus III o mocy 90 KM, oznaczony oficjalnie DH.60X. Wprowadzono też na nim podwozie z łamaną osią. Do końca 1928 zbudowano 403 samoloty z silnikiem Cirrus. Wariant ten jednak nie był produkowany dłużej, gdyż de Havilland postanowił uniezależnić się od wielkości produkcji silników Cirrus i opracować własny silnik podobnej klasy. Efektem prac był udany silnik de Havilland Gipsy I. 
Pod koniec 1928 wszedł do produkcji najpopularniejszy model samolotu, DH.60G Gipsy Moth, napędzany silnikiem Gipsy I o mocy maks. 100 KM, a później Gipsy II o mocy maks. 120 KM. Obok wersji lądowej, istniały wersje wodnosamolotu pływakowego (z dwoma pływakami) oraz amfibii z centralnym pływakiem wyposażonym w składane podwozie kołowe oraz pływakami podpierającymi (konstrukcji Short Brothers). Oprócz podstawowej wersji z dwiema odkrytymi kabinami, wykonywano także nieliczne samoloty z zakrytymi kabinami (tzw. "coupé top"), w różnych wariantach. Istniały także samoloty z nowszymi silnikami Cirrus Hermes I 105 KM.
Produkcję DH.60G zakończono w Wielkiej Brytanii w 1934, po zbudowaniu 595 maszyn. 40 samolotów Morane Moth było zbudowanych na licencji we Francji przez Morane-Saulnier, 18 zbudowano w USA przez Moth Aircraft Corporation, a 32 w Australii przez Larkin Aircraft Supply Company Ltd.
W 1928 pojawił się także równolegle produkowany wariant DH.60M z metalową konstrukcją kadłuba i silnikiem Gipsy I, nazywany także Metal Moth. W zakładach de Havilland zbudowano ich 535, 161 przez Moth Aircraft w USA, 40 w Kanadzie i 10 w Norwegii.
W 1932 rozpoczęto produkcję wersji DH.60GIII z silnikiem Gipsy III o mocy 120 KM. Silnik ten miał cylindry w układzie odwróconym (wiszące), co zmieniło sylwetkę przodu samolotu. Zbudowano 30 samolotów i dalsze 87 wersji Moth Major z nowszym silnikiem Gipsy Major IIIA o mocy 133 KM. Ken Follett wykorzystał samolot DH 60 GIII - "Moth Major" z zamkniętą kabiną w swojej powieści z 2002 "Lot ćmy".
Ostatnią wersją DH.60, wywodzącą się z metalowego DH.60M, był wojskowy samolot szkolny DH.60T Moth Trainer, z silnikiem Gipsy II. Zbudowano 64 samoloty dla odbiorców zagranicznych. Dalszym rozwinięciem tego samolotu był DH.82 Tiger Moth.
Użycie.
Samoloty Moth były przede wszystkim masowo używane w brytyjskim lotnictwie cywilnym: szkołach lotniczych, aeroklubach, a także przez prywatnych właścicieli, stając się najbardziej popularnym typem lekkiego samolotu w Wielkiej Brytanii. W prasie lotniczej podkreślano wręcz, że Moth stworzył ruch lekkich samolotów w Wielkiej Brytanii.
Liczne samoloty DH.60 używane były w sporcie lotniczym, m.in. do wyścigów lotniczych i lotów rekordowych. W latach 1926, 1927 i 1928 samoloty tego typu zwyciężyły w wyścigach o Puchar Króla ("King's Cup Race"). 
DH.60 stał się popularnym samolotem także za granicą, dokąd był eksportowany, a w USA, Francji, Kanadzie i Australii także produkowany na licencji.
Samoloty DH.60 używane były także w lotnictwie wojskowym wielu państw do celów szkolnych lub łącznikowych, m.in. Wielkiej Brytanii, Kanady, Finlandii, Szwecji, Norwegii, Danii, Iraku, Brazylii. 
W Polsce używano przed wojną około 10 samolotów DH.60, głównie w lotnictwie sportowym i prywatnych, z tego jeden był używany w latach 1930-32 przez PLL LOT do lotów taksówkowych (nr rej. SP-ADX). Dwa samoloty używane były w polskim lotnictwie wojskowym do celów łącznikowych i szkolnych.

</doc>
<doc id="2045560" url="https://pl.wikipedia.org/wiki?curid=2045560" title="De Havilland Gipsy Moth">
De Havilland Gipsy Moth



</doc>
<doc id="2045561" url="https://pl.wikipedia.org/wiki?curid=2045561" title="Rychalśke">
Rychalśke

Rychalśke (ukr. Рихальське) – wieś na Ukrainie w rejonie emilczyńskim obwodu żytomierskiego.

</doc>
<doc id="2045563" url="https://pl.wikipedia.org/wiki?curid=2045563" title="Tunezja na Letnich Igrzyskach Olimpijskich 2000">
Tunezja na Letnich Igrzyskach Olimpijskich 2000

Tunezję na Letnich Igrzyskach Olimpijskich 2000 reprezentowało 47 zawodników, 40 mężczyzn i 7 kobiet.
Skład kadry.
Boks.
Mężczyźni
Judo.
Mężczyźni
Kobiety
Lekkoatletyka.
Mężczyźni
Kobiety
Piłka ręczna.
Mężczyźni
Pływanie.
Mężczyźni
Podnoszenie ciężarów.
Mężczyźni
Szermierka.
Mężczyźni
Tenis stołowy.
Mężczyźni
Wioślarstwo.
Mężczyźni
Kobiety
Zapasy.
Mężczyźni

</doc>
<doc id="2045564" url="https://pl.wikipedia.org/wiki?curid=2045564" title="Filtr składowych symetrycznych">
Filtr składowych symetrycznych

Filtr składowych symetrycznych – urządzenie wydzielające odpowiednie składowe symetryczne napięcia i prądu w układach trójfazowych.
Do zacisków wejściowych filtra podłącza się odpowiednią sieć trójfazową, w której mogą występować składowe symetryczne. Zaciski wyjściowe podłącza się do układów pomiarowych lub przekaźników, które sygnalizują występowanie zakłóceń w sieci lub wyłączają urządzenia wrażliwe na składowe symetryczne zerowe bądź przeciwne.
Filtry składowych symetrycznych podzielić można na filtry składowej zerowej, filtry składowej przeciwnej i filtry składowej zgodnej.
Filtry składowej zerowej.
Najprostszy i najbardziej rozpowszechniony typ filtra składowych symetrycznych. Ich prosta budowa wynika z faktu, że składowa zerowa jest równa ⅓ sumie mierzonych napięć i prądów. Konstrukcja filtra musi być więc taka aby jego wskazanie było proporcjonalne do sumy odpowiednich wielkości. Przykładem filtra składowej zerowej prądu w sieci czteroprzewodowej jest amperomierz podłączony do przewodu neutralnego. W instalacjach trójprzewodowych rolę filtrów spełniają układ Holmgreena i układ Ferrantiego. W przypadku filtra składowej zerowej napięcia uzwojenie pierwotne filtru podłączone jest w gwiazdę z uziemionym punktem neutralnym sieci a uzwojenie wtórne połączone w otwarty trójkąt z woltomierzem.

</doc>
<doc id="2045565" url="https://pl.wikipedia.org/wiki?curid=2045565" title="Mecze reprezentacji Niemiec w piłce siatkowej mężczyzn prowadzonej przez Raúla Lozano">
Mecze reprezentacji Niemiec w piłce siatkowej mężczyzn prowadzonej przez Raúla Lozano

Mecze i turnieje towarzyskie.
Bilans:
Mecze nieoficjalne.
Bilans:

</doc>
<doc id="2045567" url="https://pl.wikipedia.org/wiki?curid=2045567" title="Filtry składowych symetrycznych">
Filtry składowych symetrycznych



</doc>
<doc id="2045573" url="https://pl.wikipedia.org/wiki?curid=2045573" title="Zapruda">
Zapruda

Zapruda (ukr. Запруда) – wieś na Ukrainie w rejonie nowogrodzkim obwodu żytomierskiego.

</doc>
<doc id="2045574" url="https://pl.wikipedia.org/wiki?curid=2045574" title="Mistrzostwa Azji w Piłce Ręcznej Mężczyzn 2010">
Mistrzostwa Azji w Piłce Ręcznej Mężczyzn 2010

Mistrzostwa Azji w Piłce Ręcznej Mężczyzn 2010 – czternaste mistrzostwa Azji w piłce ręcznej mężczyzn, które odbyły się w dniach 6-19 lutego 2010 roku w stolicy Libanu, Bejrucie. Mistrzostwa były jednocześnie kwalifikacjami do Mistrzostw Świata 2011, które odbyły się w Szwecji.
Faza wstępna.
Grupa A.
Uwagi:
6 lutego 2010
8 lutego 2010
10 lutego 2010
Grupa B.
7 lutego 2010
9 lutego 2010
11 lutego 2010
Grupa C.
7 lutego 2010
9 lutego 2010
11 lutego 2010
Grupa D.
6 lutego 2010
8 lutego 2010
10 lutego 2010
Mecze o miejsca 9-12.
Półfinały.
14 lutego 2010
15 lutego 2010
Mecz o 11. miejsce.
16 lutego 2010
Mecz o 9. miejsce.
16 lutego 2010
Faza Zasadnicza.
Grupa E.
13 lutego 2010
14 lutego 2010
15 lutego 2010
Grupa F.
13 lutego 2010
14 lutego 2010
15 lutego 2010
Mecze o miejsca 5-8.
Mecz o 7 miejsce.
17 lutego 2010
Mecz o 5 miejsce.
17 lutego 2010
Faza Finałowa.
Półfinały.
17 lutego 2010
Mecz o 3 miejsce.
19 lutego 2010
Finał.
19 lutego 2010
ZWYCIĘZCA MISTRZOSTW AZJI 2010
Korea Południowa ÓSMY TYTUŁ

</doc>
<doc id="2045578" url="https://pl.wikipedia.org/wiki?curid=2045578" title="Ike">
Ike



</doc>
<doc id="2045580" url="https://pl.wikipedia.org/wiki?curid=2045580" title="Tyskie Muzeum Piwowarstwa">
Tyskie Muzeum Piwowarstwa



</doc>
<doc id="2045584" url="https://pl.wikipedia.org/wiki?curid=2045584" title="Gilgil">
Gilgil

Gilgil – miasto w Kenii, w hrabstwie Nakuru. W 2019 liczyło 60,7 tys. mieszkańców. Około 5 km na północny zachód od miasta znajduje się Jezioro Elmenteita. 

</doc>
<doc id="2045588" url="https://pl.wikipedia.org/wiki?curid=2045588" title="Kandara">
Kandara

Kandara – miasto w Kenii, w hrabstwie Murang'a. W 2010 liczyło 884 mieszkańców.

</doc>
<doc id="2045594" url="https://pl.wikipedia.org/wiki?curid=2045594" title="Kangema">
Kangema

Kangema – miasto w Kenii, w hrabstwie Murang'a. W 2010 liczyło 4 180 mieszkańców.

</doc>
<doc id="2045596" url="https://pl.wikipedia.org/wiki?curid=2045596" title="Hugo von Pohl">
Hugo von Pohl

Hugo von Pohl (ur. 25 sierpnia 1855 we Wrocławiu (Breslau), zm. 23 lutego 1916 w Berlinie) − niemiecki oficer marynarki, admirał dowodzący Hochseeflotte w czasie I wojny światowej.
Życiorys.
Hugo von Pohl urodził się we Wrocławiu w ówczesnym pruskim Śląsku. Do Kaiserliche Marine wstąpił w 1872 roku. W latach 1900−1901 brał udział w międzynarodowej interwencji w Chinach, wysłanej w celu stłumienia powstania bokserów, dowodząc krążownikiem pancernopokładowym SMS "Hansa".
Znany jako zdolny taktyk i dowódca, Hugo von Pohl zdobył uznanie admirała Alfreda von Tirpitza. Dzięki jego poparciu szybko awansował, uzyskując w 1913 roku pruski tytuł szlachecki, promocję do rangi admirała ("Admiral") i stanowisko szefa sztabu marynarki. Po wybuchu I wojny światowej został orędownikiem prowadzenia wojny głównie przy użyciu lekkich sił nawodnych i U-Bootów.
Po przegranej bitwie na Dogger Bank Hugo von Pohl zastąpił 2 lutego 1915 roku zdymisjonowanego decyzją cesarza Wilhelma II dotychczasowego dowódcę Hochseeflotte, admirała Friedricha von Ingenohla. Ograniczony cesarskimi rozkazami o nienarażaniu własnych wielkich okrętów na starcie z jednostkami Royal Navy, przesunął ciężar działań na agresywniejsze użycie okrętów podwodnych i sił lekkich. Hugo von Pohl zdecydował o rozpoczęciu nieograniczonej wojny podwodnej przeciwko Wielkiej Brytanii, wstrzymanej dopiero po zatopieniu transatlantyku RMS "Lusitania" w maju 1915 roku, z obawy przed możliwymi negatywnymi reakcjami opinii publicznej w Stanach Zjednoczonych.
Chory na nowotwór wątroby Hugo von Pohl ustąpił ze stanowiska w styczniu 1916 roku, zastąpiony przez admirała Reinharda Scheera. Wkrótce potem, 23 lutego 1916 roku, zmarł w szpitalu w Berlinie. W czasie swej służby został między innymi odznaczony Krzyżem Żelaznym II i I klasy, pruskim Orderem Korony oraz, jeszcze przed wybuchem wojny, brytyjskim Orderem Łaźni.

</doc>
<doc id="2045597" url="https://pl.wikipedia.org/wiki?curid=2045597" title="Połączenie śrubowe">
Połączenie śrubowe

Połączenie śrubowe – rozłączne połączenie kształtowe elementów, połączonych dodatkowymi elementami złącznymi (śruby, nakrętki, podkładki). Połączenie to należy do połączeń pośrednich, ponieważ elementami wiążącymi są dodatkowe elementy złączne.
Połączenie śrubowe śrubą zwykłą.
Nakrętka w tym połączeniu wraz z łbem śruby wpływa ściskająco na łączone elementy. Połączenie zabezpiecza się przed odkręceniem podczas pracy, poprzez stosowanie różnych podkładek, zawleczek, dodatkowych wkrętów itp.. Połączenia takie liczy się na rozciąganie trzpienia śruby oraz na tarcie pomiędzy łączonymi elementami, gdy jest to konstrukcyjnie uzasadnione. Śruba względem otworu jest pasowana luźno według normy PN-75/M-02046.
Połączenia śrubowe pasowane.
Połączenie przeznaczone do przenoszenia sił poprzecznych. Nakrętka w tym połączeniu zabezpiecza śrubę przed wypadnięciem. Połączenia takie liczy się na ścinanie i naciski powierzchniowe wywierane na powierzchnię trzpienia śruby. Śruba względem otworu jest pasowana wciskowo.
Połączenia śrubowe dociskowe.
W tego rodzaju połączeniach śruba przytwierdza jeden element złącza do drugiego. Jeden z elementów z naciętym gwintem pełni rolę nakrętki

</doc>
<doc id="2045601" url="https://pl.wikipedia.org/wiki?curid=2045601" title="Karatina">
Karatina

Karatina – miasto w Kenii, w hrabstwie Nyeri. W 2019 liczyło 23,5 tys. mieszkańców.

</doc>
<doc id="2045605" url="https://pl.wikipedia.org/wiki?curid=2045605" title="Karuri">
Karuri

Karuri – miasto w Kenii, w hrabstwie Kiambu. W 2019 liczyło 194,3 tys. mieszkańców. Jest częścią obszaru metropolitalnego Nairobi.

</doc>
<doc id="2045610" url="https://pl.wikipedia.org/wiki?curid=2045610" title="Cziłtier-Marmara">
Cziłtier-Marmara

Cziłtier-Marmara (Чилтер-мармара) – średniowieczny skalny klasztor prawosławny zbudowany przez ludność grecką w zachodniej części Krymu na Ukrainie, leżący 1,5 km na północny zachód od wsi Ternowka i po 20 km od Sewastopola oraz Bakczysaraju.
Człon nazwy "cziłtier" oznacza "krata", a Marmara to nazwa nieistniejącej dziś wsi, która w średniowieczu leżała poniżej klasztoru. Skalny klasztor tworzą 86 wykute w skałach (rzadziej zagospodarowane naturalne jaskinie) pomieszczenia (56 zachowanych i 30 mocno zniszczonych) rozmieszczone w pięciu poziomach. Groty najniższego poziomu były wykorzystywane jako kaplice grobowe i miejsca pochówku, a inne jako schronienia dla bydła. Leżący nad nim drugi poziom grot był najbardziej reprezentacyjny: wykute pomieszczenia są tu największe w całym kompleksie, a jedno z nich było główną i największą świątynią Cziłtier-Marmary (9x5,3 m, wysokość 2,5m, jest to część dużej 32x8 m jaskini naturalnej, w której ustawiono dwie ściany murowane wyodrębniając przestrzeń świątyni). Tu znajduje się także dawny refektarz. Kolejny od dołu, trzeci poziom, grupuje najliczniejsze groty (około 20), pełniące funkcję cel zakonników, z wyjątkiem jednej pieczary będącej cerkwią. Czwarty poziom pieczar był prawdopodobnie siedzibą przełożonych monastyru i składa się z 6 grot, w tym cerkiewnej oraz mieszkalno-gospodarczych. Funkcje grot najwyższego poziomu piątego nie są podane, z wyjątkiem jednej pieczary będącej małą kaplicą. Wszystkie poziomy, poza najniższym, mają klatki schodowe łączące je między sobą, z głównym wejściem do klatki na drugim poziomie. Ze zdobień zachowały się we wszystkich czterech cerkwiach wykute w ścianach krzyże, a w niektórych świątyniach także fragmenty napisów w języku greckim.
Klasztor powstał w XII - XIII w n.e., a rozkwit przechodził w XIV w. i w wieku następnym, aż do zajęcia przez Turcję tej części Krymu w 1475. Nie wiadomo czy po tej dacie klasztor porzucono, czy podupadał on stopniowo funkcjonując jakiś czas.
Z monastyrem Cziłtier-Marmara wiąże się też niewielki zespół sakralny położony kilometr na wschód od klasztoru i złożony z naturalnej jaskimi (20 x 5 m) przekształconej na cerkiew, kilkunastu schodów prowadzących do jaskini i portalu wejściowego w skale. Przypuszcza się, że był to skit podlegający klasztorowi.

</doc>
<doc id="2045611" url="https://pl.wikipedia.org/wiki?curid=2045611" title="Herb Lubniewic">
Herb Lubniewic

Herb Lubniewic – jeden z symboli miasta Lubniewice i gminy Lubniewice w postaci herbu ustanowiony przez radę miejską 16 sierpnia 2013.
Wygląd i symbolika.
Herb przedstawia w srebrnym polu postać kobiety w błękitnej sukni. Ukoronowana złotą koroną i przepasana złotym pasem z długimi złotymi włosami i złotymi pantoflami. W obu dłoniach kobieta trzyma złote jabłka.
Historia.
Herb nawiązuje do niemieckiej nazwy miasta – Königswalde (pol. "Królewskie Lasy"). Herb ten przedstawiał nagą kobietę w koronie z długimi włosami, trzymającą w dłoniach jodły. Jodły nawiązywały do lasu, korona do króla. Naga kobieta kojarzyła się natomiast z syrenami, rusałkami i duchami leśnymi.

</doc>
<doc id="2045612" url="https://pl.wikipedia.org/wiki?curid=2045612" title="Kerugoya">
Kerugoya

Kerugoya – miasto w Kenii, w hrabstwie Kirinyaga. W 2019 liczyło 30 tys. mieszkańców. Leży 8 km na północny zachód od stolicy hrabstwa Kutus. 

</doc>
<doc id="2045614" url="https://pl.wikipedia.org/wiki?curid=2045614" title="Karwinówka">
Karwinówka

Karwinówka (ukr. Карвинівка) – wieś na Ukrainie w rejonie romanowskim obwodu żytomierskiego.

</doc>
<doc id="2045616" url="https://pl.wikipedia.org/wiki?curid=2045616" title="Czyłter-Marmara">
Czyłter-Marmara



</doc>
<doc id="2045619" url="https://pl.wikipedia.org/wiki?curid=2045619" title="Kijabe">
Kijabe

Kijabe – miasto w Kenii, w hrabstwie Kiambu. W 2010 liczyło 4 528 mieszkańców.

</doc>
<doc id="2045621" url="https://pl.wikipedia.org/wiki?curid=2045621" title="Pulpety (film)">
Pulpety (film)

Pulpety (oryg. Meatballs) - film z 1979 roku, w reżyserii Ivana Reitmana.

</doc>
<doc id="2045622" url="https://pl.wikipedia.org/wiki?curid=2045622" title="Kikuyu">
Kikuyu

Kikuyu – miasto w Kenii, w hrabstwie Kiambu. W 2019 liczyło 323,9 tys. mieszkańców. Jest częścią obszaru metropolitalnego Nairobi. Nazwa miasta wzięła się od zamieszkałej go ludności Kikuju. 

</doc>
<doc id="2045623" url="https://pl.wikipedia.org/wiki?curid=2045623" title="Niwka (obwód żytomierski)">
Niwka (obwód żytomierski)

Niwka (ukr. Нивна) – wieś na Ukrainie w rejonie romanowskim obwodu żytomierskiego.

</doc>
<doc id="2045624" url="https://pl.wikipedia.org/wiki?curid=2045624" title="Limuru">
Limuru

Limuru – miasto w Kenii, w hrabstwie Kiambu. W 2019 liczyło 81,3 tys. mieszkańców. Jest częścią obszaru metropolitalnego Nairobi.

</doc>
<doc id="2045625" url="https://pl.wikipedia.org/wiki?curid=2045625" title="Makuyu">
Makuyu

Makuyu – miasto w Kenii, w hrabstwie Murang'a. W 2010 liczyło 185 mieszkańców.

</doc>
<doc id="2045626" url="https://pl.wikipedia.org/wiki?curid=2045626" title="Maragua">
Maragua

Maragua – miasto w Kenii, w hrabstwie Murang'a. W 2019 liczyło 8597 mieszkańców.

</doc>
<doc id="2045628" url="https://pl.wikipedia.org/wiki?curid=2045628" title="Sobolówka">
Sobolówka

Sobolówka (ukr. Соболівка) – wieś na Ukrainie w rejonie romanowskim obwodu żytomierskiego.

</doc>
<doc id="2045629" url="https://pl.wikipedia.org/wiki?curid=2045629" title="Chryzeida">
Chryzeida



</doc>
<doc id="2045630" url="https://pl.wikipedia.org/wiki?curid=2045630" title="Ol Kalou">
Ol Kalou

Ol Kalou – miasto w Kenii, stolica hrabstwa Nyandarua. W 2019 liczyło 13,2 tys. mieszkańców.

</doc>
<doc id="2045631" url="https://pl.wikipedia.org/wiki?curid=2045631" title="Chauna torquata">
Chauna torquata



</doc>
<doc id="2045632" url="https://pl.wikipedia.org/wiki?curid=2045632" title="Othaya">
Othaya

Othaya – miasto w Kenii, w hrabstwie Nyeri. W 2010 liczyło 4 324 mieszkańców.

</doc>
<doc id="2045636" url="https://pl.wikipedia.org/wiki?curid=2045636" title="Sagana">
Sagana

Sagana – miasto w Kenii, w hrabstwie Kirinyaga, nad rzeką Sagana. W 2019 liczyło 11,2 tys. mieszkańców.

</doc>
<doc id="2045637" url="https://pl.wikipedia.org/wiki?curid=2045637" title="Żowtyj Brid">
Żowtyj Brid

Żowtyj Brid (ukr. Жовтий Брід, pol. hist. "Żółty Bród") – wieś na Ukrainie, w obwodzie żytomierskim, w rejonie romanowskim.

</doc>
<doc id="2045645" url="https://pl.wikipedia.org/wiki?curid=2045645" title="Pulpety II">
Pulpety II

Pulpety II (oryg. "Meatballs Part II") - film z 1984 roku, w reżyserii Kena Wiederhorna.

</doc>
<doc id="2045646" url="https://pl.wikipedia.org/wiki?curid=2045646" title="Pulpety 2">
Pulpety 2



</doc>
<doc id="2045648" url="https://pl.wikipedia.org/wiki?curid=2045648" title="Klopsy II">
Klopsy II



</doc>
<doc id="2045649" url="https://pl.wikipedia.org/wiki?curid=2045649" title="Klopsy 2">
Klopsy 2



</doc>
<doc id="2045655" url="https://pl.wikipedia.org/wiki?curid=2045655" title="Zdzisław Sikorski (polityk)">
Zdzisław Sikorski (polityk)

Zdzisław Jan Sikorski (ur. 6 stycznia 1931 w Komorowie, zm. 16 października 2014) – polski polityk, poseł na Sejm PRL VIII kadencji.
Życiorys.
Uzyskał tytuł zawodowy magistra inżyniera zootechnika w Szkole Głównej Gospodarstwa Wiejskiego w Warszawie 1955, w 1965 na tej samej uczelni ukończył studia rolnicze. Był prezesem zarządu rolniczej spółdzielni w Wołominie, a także przewodniczącym prezydium tamtejszej Powiatowej Rady Narodowej. W latach 1980–1985 pełnił mandat posła na Sejm PRL VIII kadencji w okręgu Warszawa Praga-Południe. Zasiadał w Komisji Handlu Wewnętrznego, Drobnej Wytwórczości i Usług, Komisji Rolnictwa i Przemysłu Spożywczego, Komisji Rolnictwa, Gospodarki Żywnościowej i Leśnictwa oraz w Komisji Rynku Wewnętrznego, Drobnej Wytwórczości i Usług.
Pochowany na Cmentarzu Komunalnym Północnym w Warszawie.

</doc>
<doc id="2045665" url="https://pl.wikipedia.org/wiki?curid=2045665" title="Synagoga w Wieruszowie">
Synagoga w Wieruszowie

Synagoga w Wieruszowie – synagoga powstała w XIX wieku. Mieściła się przy moście na rzece Prośnie. We wrześniu 1939 roku została zniszczona przez hitlerowców. Do lat dziewięćdziesiątych zachowały się szczątki ogrodzenia i fundamenty budowli.

</doc>
<doc id="2045669" url="https://pl.wikipedia.org/wiki?curid=2045669" title="Jan Słomiński">
Jan Słomiński

Jan Słomiński (ur. 9 maja 1915 w Sacinie, zm. 2 kwietnia 2005) – polski rolnik, działacz spółdzielczy i polityk, poseł na Sejm PRL VIII kadencji.
Życiorys.
Syn Antoniego i Józefy. Posiadał wykształcenie zasadnicze zawodowe. W czasie wojny żołnierz Armii Krajowej, następnie Batalionów Chłopskich. Od 1945 członek Stronnictwa Ludowego, a od 1949 Zjednoczonego Stronnictwa Ludowego, w którym zasiadał w Naczelnym Komitecie. Prowadził własne gospodarstwo rolne. W latach 1980–1985 pełnił mandat posła na Sejm PRL VIII kadencji w okręgu Radom. Zasiadał w Komisji Administracji, Gospodarki Terenowej i Ochrony Środowiska, Komisji Komunikacji i Łączności, Komisji Nadzwyczajnej do rozpatrzenia projektu ustawy o Spółdzielniach i ich Związkach oraz w Komisji Administracji, Gospodarki Przestrzennej i Ochrony Środowiska.
Pochowany na cmentarzu parafialnym w Nowym Mieście nad Pilicą.

</doc>
<doc id="2045675" url="https://pl.wikipedia.org/wiki?curid=2045675" title="Pulpety III">
Pulpety III

Pulpety III (ang. "Meatballs III: Summer Job") - film z 1986 roku, w reżyserii Kena Wiederhorna.

</doc>
<doc id="2045676" url="https://pl.wikipedia.org/wiki?curid=2045676" title="Pulpety 3">
Pulpety 3



</doc>
<doc id="2045679" url="https://pl.wikipedia.org/wiki?curid=2045679" title="Bogdan Walerczyk">
Bogdan Walerczyk

Bogdan Marian Walerczyk (ur. 17 maja 1933 w Kórniku, zm. 7 października 1998) – polski rolnik, działacz społeczny i polityk, poseł na Sejm PRL VIII kadencji.
Życiorys.
Uzyskał wykształcenie zasadnicze zawodowe. W 1962 wstąpił do Zjednoczonego Stronnictwa Ludowego. Był prezesem Miejsko-Gminnego Komitetu partii w Kórniku oraz przez cztery kadencje (16 lat) radnym Gminnej Rady Narodowej (wykonując tę funkcję społecznie). Pełnił także funkcję prezesa w kółkach rolniczych. Działał w zarządzie Wojewódzkiego Związku Producentów Trzody Chlewnej. Był więziony w Rawiczu. W latach 1980–1985 pełnił mandat posła na Sejm PRL VIII kadencji w okręgu Poznań, zasiadając w Komisji Komunikacji i Łączności, Komisji Przemysłu Lekkiego, Komisji Rolnictwa i Przemysłu Spożywczego oraz w Komisji Rolnictwa, Gospodarki Żywnościowej i Leśnictwa. Wraz z żoną Zofią prowadził gospodarstwo rolne, które w 1998 przekazał najmłodszemu synowi Pawłowi, odchodząc na emeryturę. Był ojcem także Jerzego i Waldemara.
Otrzymał Krzyż Kawalerski Orderu Odrodzenia Polski, Złoty, Srebrny i Brązowy Krzyż Zasługi, odznakę honorową Za Zasługi w Rozwoju Województwa Poznańskiego, inne odznaczenia resortowe, a także w 1979 Medal Matki. W Radzewie od 2001 odbywa się memoriał jego imienia w tenisie stołowym.
Pochowany na cmentarzu parafialnym w Kórniku.

</doc>
<doc id="2045682" url="https://pl.wikipedia.org/wiki?curid=2045682" title="Karlsztejn">
Karlsztejn

Czechy:
Inne:

</doc>
<doc id="2045684" url="https://pl.wikipedia.org/wiki?curid=2045684" title="Drzewo terpentynowe">
Drzewo terpentynowe



</doc>
<doc id="2045690" url="https://pl.wikipedia.org/wiki?curid=2045690" title="Festiwal Birofilia">
Festiwal Birofilia

Festiwal Birofilia – były międzynarodowy festiwal poświęcony tematyce piwnej i piwowarskiej. Odbywał się w czerwcu na terenie Browaru Żywiec i Piwiarni Żywieckiej. Składał się z Międzynarodowej Giełdy Birofiliów oraz Festiwalu Piwowarów, który obejmuje Konkurs Piw Domowych, Konkurs Piw Rzemieślniczych, Konkurs Etykiet Piw Domowych oraz Konkurs Dziennikarzy „Pszeniczna Bomba”. Na terenie festiwalu organizowana jest tzw. Aleja Piw Świata prezentująca najciekawsze piwa zagraniczne. Swoje stoiska mają również polskie rzemieślnicze browary restauracyjne, piwowarzy domowi, sklepy specjalistyczne i organizacje piwowarskie. Coroczną atrakcją festiwalu była wizyta księżnej Marii Krystyny Altenburg, córki arcyksięcia Karola Olbrachta Habsburga – właściciela żywieckiego browaru do 1945 r. W trakcie festiwalu organizowany jest pokaz warzenia piwa, palenia słodu, zwiedzanie browaru i przyległego muzeum. Część rozrywkową festiwalu wypełniają konkursy i zabawy piwowarskie na scenie giełdowej, występy folklorystyczne i koncerty zespołów muzycznych.
Międzynarodowa Giełda Birofiliów.
Pierwsza giełda w Żywcu została zorganizowana w 1996 r. z inicjatywy Władysława Gawlińskiego, jednego z prekursorów ruchu birofilskiego oraz Grzegorza Zwierzyny, kierownika Piwiarni Żywieckiej, a wsparta została przez ówczesnego dyrektora handlowego Browaru Żywiec Jarosława Koźlika. Odbyła się w sąsiadującej z browarem Hali Sportowej Górala Żywiec. Rok później browar przejął patronat nad giełdą, która sukcesywnie rozwijała się o dodatkowe imprezy piwowarskie, kolekcjonerskie i rozrywkowe. W 1999 r. giełda nabrała charakteru międzynarodowego i przeniesiona została do pałacu Habsburgów żywieckich. W 2000 r. nastąpiła ostatnia zmiana lokalizacji giełdy – odbyła się ona na terenie przynależnej do browaru Piwiarni Żywieckiej i tu odbywała się do ostatniej edycji festiwalu w roku 2014. W 2003 r. zadebiutował konkurs piw domowych, a stale rozwijająca się impreza nabrała charakteru piwowarskiego festiwalu i od kolejnego roku przedłużona została do 2 dni.
Konkurs Piw Domowych.
Konkurs Piw Domowych w Żywcu to pierwszy w Polsce konkurs poświęcony piwom warzonym przez piwowarów domowych. Pomysłodawcą i inicjatorem imprezy był Ziemowit Fałat, który zaprosił dr Andrzeja Sadownika jako przewodniczącego składu sędziowskiego do przeprowadzenia konkursu. W latach 2003-2010 organizatorem konkursu był Browamator, natomiast od roku 2011 organizację przejęło Polskie Stowarzyszenie Piwowarów Domowych.
Pierwsza edycja odbyła się w 2003 r. Wzięły w niej udział 42 piwa, a najwyższe oceny otrzymali ex aequo Izabela Niżnik za piwo ciemne oraz Tomasz Wójcik w kategorii otwartej za piwo Imbirowe Jasne. W 2004 r. najwyższej ocenione zostało piwo w kategorii Jasne Ale do 13 Blg., które uwarzył Hubert Cała. W kolejnym roku zwycięzcą został Piotr Bodner za piwo pszeniczne, a jury postanowiło od następnego roku przyznawać tytuł Grand Championa – Wielkiego Mistrza – za najlepsze piwo spośród wszystkich kategorii. Pierwszym Grand Championem został Tomasz Banachowicz za swoje piwo typu koźlak. W 2009 r. Grupa Żywiec ustanowiła specjalną nagrodę dla najlepszego piwowara – nagrodą tą jest przemysłowe uwarzenie piwa w cieszyńskim Brackim Browarze Zamkowym według receptury najlepszego piwa festiwalu i pod nadzorem jej autora. Jan Krysiak został pierwszym piwowarem-amatorem, który warzył swoje piwo w Cieszynie. Piwo to pod nazwą Bracki Koźlak Dubeltowy zostało wprowadzone do sprzedaży 6 grudnia 2009 r.
Ocena piw w KPD dokonywana jest w kilku kategoriach przez kilkunastoosobowe, profesjonalne, międzynarodowe jury, któremu od początku przewodniczy dr Andrzej Sadownik. Wśród sędziów oceniających piwa byli m.in. Magdalena Banasiak (Bractwo Piwne), Małgorzata Bielec (Browar Perła), Joanna Bronkowska (Browar Okocim), Eric De Geyter (Belgium's Best, Belgia), Ian Hornsey (Royal Society of Chemistry, Anglia), Don Jeffrey (Brain Brewery, Walia), Dorota Klebieko (Browar Bosman), Tom Knox (Nethergate Brewery, Anglia), Honza Kočka (Browar Kocour, Czechy), Rafał Kowalczyk (Browarzyciel, PSPD), Jakub Kumorek (Browar Żywiec), Thomas Kraus (Słodownia Weyermann, Niemcy), Agnieszka Lipińska (Browar Bosman), Robert Makłowicz (krytyk kulinarny), Gert Jan Muts (Heineken, Holandia), Joanna Oko (Browar Perła), Maciej Paszkowski (Brovaria Poznań), Volker Quante (Niemieckie Stowarzyszenie Piwowarów Domowych), Bruno Reinders (Browar Mort Subite, Belgia), Andreas Richter (Słodownia Weyermann, Niemcy), Michal Rouc (Pivovar Velke Brezno, Czechy), Małgorzata Staniszewska (Browar Kasztelan), Beata Stawska –Trela (Browar Kasztelan), Conrad Seidl (Bierpapst, Austria), Jan Šuráň (Pivovarský dům, Czechy), Dominik Szczodry (Bracki Browar Zamkowy), Artur Szudrowicz (Browar.biz), Anna Trąba (Browar Okocim), Dirk Wagner (Niemieckie Stowarzyszenie Piwowarów Domowych), Rafał Wesołowski (Stowarzyszenie Winiarzy i Miodosytników Polskich), Martin Zuber (Browar Paulaner, Niemcy).
Konkurs Piw Rzemieślniczych.
W 2006 r. na festiwalu pojawiły się po raz pierwszy piwa z browarów restauracyjnych. Były to piwa pszeniczne z Bierhalle (Warszawa), Browarmii (Warszawa) i Brovarii (Poznań). W nieoficjalnej degustacji zwyciężyło piwo z Bierhalle, a organizatorzy festiwalu i konkursu postanowili od następnego roku wprowadzić oficjalną kategorię konkursową dla piw pszenicznych z browarów rzemieślniczych. W 2009 r. konkurs został rozszerzony o piwa typu pilzner, a rok później o ciemne lagery.
Konkurs Dziennikarzy „Pszeniczna Bomba”.
Od 2008 r. dziennikarze akredytowani przy Festiwalu Birofilia wybierają najlepsze piwo pszeniczne.

</doc>
<doc id="2045696" url="https://pl.wikipedia.org/wiki?curid=2045696" title="Jake Zyrus">
Jake Zyrus

Jake Zyrus, wcześniej występujący jako Charice (ur. jako Charmaine Clarice Relucio Pempengco 10 maja 1992 w San Pedro na Filipinach) – filipiński piosenkarz. Pierwszy wykonawca pochodzenia azjatyckiego w historii, którego album znalazł się w pierwszej dziesiątce amerykańskiej listy "Billboard". Do jego popularności w Stanach Zjednoczonych przyczyniły się klipy umieszczone przez fana na YouTube.
Życiorys.
Jake Zyrus urodził się jako Charmaine Clarice Relucio Pempengco 10 maja 1992 w San Pedro w prowincji Laguna na Filipinach. Wraz z bratem byli wychowywani przez samotną matkę, Raquel Pempengco, gdyż ojciec opuścił rodzinę, gdy Charice miał trzy lata. W 2011 jego ojca zamordowano. Aby pomóc w utrzymaniu rodziny, w wieku siedmiu lat zaczął brać udział w telewizyjnych konkursach wokalnych, z których wiele wygrał. W ciągu swojego dzieciństwa wystąpił w ponad stu tego typu konkursach.
Przełom nastąpił w 2005, gdy wziął udział w programie "Little Big Star", filipińskim konkursie talentów zbliżonym w swojej formule do talent show "Idol". Ostatecznie został finalistą programu. Dwa lata później zyskał międzynarodową rozpoznawalność po tym, jak jeden z fanów umieścił klipy z jego występami na YouTube pod nazwą FalseVoice. Klipy te uzyskały wielomilionową oglądalność (ponad 13 milionów), czyniąc z Charice międzynarodowy internetowy fenomen.
2 czerwca 2013, w wywiadzie udzielonym w filipińskim programie The Buzz, wyznał, że jest lesbijką. To wyznanie zostało źle przyjęte przez jego konserwatywną rodzinę, a Charice targnął się na swoje życie.
20 stycznia 2017 ujawnił się jako osoba transpłciowa pod imieniem Jake Zyrus.
Kariera.
W czerwcu 2007 do Charice zwróciła się szwedzka firma muzyczna Ten Songs/Productions, po tym jak producenci obejrzeli jego w programie "Little Big Star", w którym wystąpił w 2005. Nagrał dzięki nim płytę demo, na której umieszczono siedem piosenek, sześć coverów oraz premierową piosenkę „Amazing”. Dzięki "Little Big Star" został zaproszony także do południowokoreańskiego konkursu talentów, "Star King". Tam, 13 października 2007, brawurowo wykonał utwór „And I Am Telling You I’m Not Going”, spopularyzowany przez Jennifer Holiday. Po obejrzeniu jego występu na YouTube, amerykańska aktorka Ellen DeGeneres zaprosiła jego do "The Ellen Degeneres Show", w którym 19 grudnia wykonał dwa utwory „And I Am Telling You I'm Not Going” i „I Will Always Love You” z repertuaru Whitney Houston, za każdym razem otrzymując od zgromadzonej w studiu publiczności owację na stojąco. 28 grudnia ponownie pojawił się w południowokoreańskim programie "Star King", tym razem wykonując piosenkę Glorii Gaynor „I Will Survive” oraz zaśpiewał duet z Leną Park. W nagrodę za znamienite reprezentowanie kraju za granicą, w styczniu 2008 została zaproszony do Pałacu Malacanang w Manili, gdzie zaśpiewał dla prezydenta Filipin, Glorii Macapagal-Arroyo. 8 kwietnia wziął udział w ósmym odcinku "The Paul O’Grady Show" w Londynie.
W maju 2008 wydał debiutancki album studyjny, zatytułowany po prostu "Charice", na którym znalazło się sześć piosenek. Album został bardzo dobrze przyjętych przez słuchaczy, uzyskując status złotej, a następnie – platynowej płyty na Filipinach. 12 maja pojawił się w jednym z odcinków programu "The Oprah Winfrey Show", w którym zaśpiewał „I Have Nothing”. Po tym występie Winfrey zadzwoniła do producenta muzycznego, Davida Fostera, by zachęcić go do poznania artysty. 17 maja wystąpili razem na otwarciu MGM Grand w Foxwood Resort Casino w Ledyard w stanie Connecticut. Prawdziwy jego debiut nastąpił natomiast na międzynarodowym koncercie utworów Fostera pt. "Hitman: David Foster and Friends", który odbył się 17 maja 2008 w Mandalay Bay Resort and Casino w Las Vegas. Nagranie CD/DVD z tego koncertu ukazało się w sklepach 11 listopada 2008, pokazane zostało również kilkakrotnie w telewizji.
W styczniu 2009 wystąpił podczas dwóch wydarzeń inauguracyjnych w Waszyngtonie: na "Martin Luther King Realizing The Dream Gala" w Hyatt Regency Hotel oraz na "Pearl Presidential Inaugural Gala" w Mandarin Hotel. W lutym 2009 wystąpił na dwóch koncertach po ceremonii rozdania Oscarów, "Oscar Night at Mr. Chow’s" i "Oscar After Party" w Kodak Theatre w Hollywood. Zaśpiewał tam premierową piosenkę, „Fingerprint”, napisaną dla niego przez Robbiego Nevil i wyprodukowaną przez Davida Fostera. W kwietniu 2009 zaśpiewał kilka utworów podczas premiery "Ti lascio una canzone", włoskiego przedstawienia musicalowego Teatru Ariston w Sanremo, a także wystąpił podczas ceremonii otwarcia 52. sezonu Los Angeles Dodgers na stadionie drużyny, hymn Stanów Zjednoczonych, "The Star-Spangled Banner". W maju 2009 wydał drugi album studyjny pt. "My Inspiration", na którym znalazło się 12 utworów, w tym cover piosenki Helen Reddy „You and Me Against the World”, nagrany w duecie z matką. Album uzyskał status platynowej płyty na Filipinach. W maju ponownie wystąpił w koncercie "David Foster and Friends", odbywającym się w Mandalay Bay Resort and Casino w Las Vegas, a także wziął udział w kolejnym odcinku "The Oprah Winfrey Show", w którym zaśpiewał swój pierwszy, międzynarodowy singiel, „Note to God”, napisany przez Diane Warren i wyprodukowany przez Davida Fostera. Singiel znalazł się na 24. miejscu listy "Billboard’s Hot Digital Songs", 44. miejscu "Billboard Hot 100", 9. miejscu "Hot Canadian Digital Singles" i 35. miejscu listy "Canadian Hot 100". 23 i 30 maja ponownie wystąpił na "Ti lascio una canzone" w Sanremo. 27 czerwca zagrał pierwszy solowy koncert, który odbył się pod nazwą "Charice: The Journey Begins" w SMX Convention Center, SM Mall of Asia na Filipinach. 20 lipca zaśpiewał w duecie z Andreą Bocellim na jego jubileuszowym koncercie "The Cinema Tribute" w Teatro del Silenzio w Lajatico. 9 września ponownie wystąpił w "The Oprah Winfrey Show", w którym prowadząca opisała go jako „najbardziej utalentowaną dziewczynę na świecie”. W trakcie odcinka zaśpiewał „My Heart Will Go On” z akompaniamentem Davida Fostera na fortepianie; po występie został połączona satelitarnie na antenie z Céline Dion, która zaprosiła artystę do zaśpiewania duetu podczas koncertu w Madison Square Garden w Nowym Jorku, w ramach trasy koncertowej "Taking Chances". 15 września 2009 wspólnie zaśpiewali piosenkę „Because You Loved Me”, a ich występ uzyskał dobre recenzje w "New York Post" i "New York Times". 26 września wystąpił podczas 100. rocznicy klubu Feyenoord w Holandii, odśpiewując dla publiczności hymn drużyny „You’ll Never Walk Alone”. Wystąpił także w charytatywnym koncercie "Andre Agassi Grand Slam for Children Benefit", odbywającym się w kasynie Wynn w Las Vegas. W listopadzie 2009, wraz z Davidem Fosterem, wziął udział w programie "Good Morning America", by promować album Fostera pt. "Hitman: David Foster and Friends". Jesienią był jednym z głównych gości serii koncertów "David Foster and Friends 10-City North American Tour". 23 grudnia premierę miał film "Alvin i wiewiórki 2", w którym gościnnie wystąpił oraz zaśpiewał piosenkę Alicii Keys „No One” z chórkami The Chipettes. W grudniu wystąpił jako gość muzyczny w finale singapurskiej wersji "Idola".
23 stycznia 2010 pojawił się w popularnym włoskim konkursie talentów dla dzieci, "Io Canto", wykonując m.in. piosenkę Lary Fabian „Andante”. 31 stycznia wystąpił na NBC Sports podczas koncertu "Silk Soy Milk Skate for the Heart", zorganizowanego w celu propagowania metod zwalczania chorób serca, na którym zaśpiewał „Note to God” i dwie premierowe piosenki, „In This Song” i „Breathe Out”. 11 maja wydał międzynarodową wersję albumu "Charice", który promował singlem „Pyramid”, nagranym w duecie z Iyazem. W pierwszym tygodniu sprzedaży album dotarł do 8. miejsca "Billboard 200", dzięki czemu Charice został pierwszym wykonawcą pochodzącym z Azji, który znalazł się w pierwszej „dziesiątce” listy. W dniu wydania płyty pojawił się w programie "The Oprah Winfrey Show". 22 czerwca potwierdził dołączenie do obsady drugiego sezonu amerykańskiego serialu telewizyjnego "Glee", w którym zagrał uczennicę z wymiany zagranicznej, o oszałamiającym glosie, która rywalizować będzie z główną bohaterką opowieści Rachel Berry (graną przez Leę Michele). 30 czerwca, podczas inauguracji prezydenta elekta Benigno Aquino III, zaśpiewał filipiński hymn narodowy przed ponad półmilionowym tłumem słuchaczy.
Głos.
Zanim przyjechał do Stanów Zjednoczonych, nigdy nie pobierał lekcji śpiewu. Jedynych wskazówek udzielała mu mama – miłośniczka muzyki, która za młodu również lubiła śpiewać.
W wywiadzie dla "ABC News" David Foster stwierdził, iż zdolność do imitowania głosów innych artystów jest jego zdaniem cechą dobrych wokalistów. Muzyk Josh Groban powiedział w wywiadzie, iż głos Jake’a jest jednym z najpiękniejszych, jakie słyszał. Autor tekstu w "New York Post" nazwał go cudownym dzieckiem, umiejącym zaśpiewać nawet bardzo trudne technicznie piosenki w tak młodym wieku.
Jego umiejętności wokalne są porównywane do głosów Whitney Houston oraz Celine Dion. On sam wśród swoich inspiracji podaje również Mariah Carey oraz Regine Velasquez.
Działalność charytatywna.
Pod opieką swojego mentora, Davida Fostera, Jake wystąpił na wielu koncertach charytatywnych, m.in. w Barbara Davis’ Carousel of Hope Gala (październik 2008), Big Brothers Big Sisters Rising Stars Gala (październik 2008), Harmony with David Foster &amp; Friends Gala and Concert (wrzesień 2008), Friends of the Israel Defense Forces Gala (grudzień 2008), Muhammad Ali's Celebrity Fight Night (marzec 2009 i 2010), The Heart Foundation (maj 2009), The Songs of Our Lives Volume II Benefit Concert (czerwiec 2009), Andre Agassi’s 14th Annual Grand Slam for Children (wrzesień 2009), The 8th Annual Smile Gala (październik 2009), Miami Children’s Hospital 2009 Diamond Ball &amp; Concert (październik 2009), oraz 2009 Cedars-Sinai Board of Governor’s Gala (listopad 2009).
Jake sponsoruje także edukację siedmiu filipińskich dzieci poprzez World Vision Philippines oraz wspiera Bantay Bata. Wraz z innymi filipińskimi gwiazdami wziął również udział w telewizyjnym spocie „Ako Mismo”, będącym inicjatywą niepolitycznego ruchu zachęcającego młodzież do zwiększenia swej działalności społecznej. Wraz z Hewlett-Packard Phillipines pomógł w kampanii zwiększającej świadomość konieczności ochrony środowiska, odbywającej się pod hasłem „My Backyard”, użyczając swego głosu w piosence kampanii, napisanej na tę okazję przez studentów Center of Excellence (CENTEX).
Jake był jedną z ponad 30 artystów filipińskich, którzy zaśpiewali wspólnie piosenkę „Kaya Natin 'To” nagraną dla ofiar Tajfunu Ondoy z 2009 roku, wzorowaną na słynnym „We are the World”. Dochody ze sprzedaży singla przekazane zostały na pomoc w likwidacji szkód kataklizmu za pośrednictwem filipińskiego Czerwonego Krzyża oraz organizacji Gawad Kalinga.
W grudniu 2009 Jake został Młodzieżowym Ambasadorem Operation Smile.

</doc>
<doc id="2045701" url="https://pl.wikipedia.org/wiki?curid=2045701" title="Pulpety 4">
Pulpety 4

Pulpety 4 (oryg. "Meatballs 4") - film z 1992 roku, w reżyserii Boba Logana.

</doc>
<doc id="2045702" url="https://pl.wikipedia.org/wiki?curid=2045702" title="Pulpety IV">
Pulpety IV



</doc>
<doc id="2045709" url="https://pl.wikipedia.org/wiki?curid=2045709" title="Pałac Pugetów w Krakowie">
Pałac Pugetów w Krakowie

Pałac Pugetów – pałac znajdujący się w Krakowie przy ul. Starowiślnej 13-15.
Historia.
Został zbudowany w latach 1874–1875 na zlecenie Konstantego barona de Puget według projektu Józefa Kwiatkowskiego. Nawiązuje do renesansu francuskiego, stanowi jedyny w Krakowie w pełni zrealizowany pałac miejski. Budynek główny odsunięty od ulicy, poprzedzony dziedzińcem, po bokach dwie oficyny, z tyłu posesji ogród. 
Od 1892 roku własność rodziny Stablewskich. W 1901 roku na terenie pałacu zainstalowano wodociąg i kanalizację. W roku 1911 prawa oficyna, przy ulicy Starowiślnej 11, została odsprzedana klasztorowi Urszulanek.
W kolejnych latach pałac Pugetów był siedzibą:
W latach 1911–1971 wykonano liczne adaptacje, a w roku 1978 w wyniku pożaru zniszczeniu uległa klatka schodowa. Po roku 1991 przeprowadzono remont generalny – zachowany został pierwotny układ z korytarzem na osi, klatką schodową, reprezentacyjnymi salami w środkowej części i prywatnymi po bokach.
Współczesność.
Obecnie pod nazwą Donimirski Pałac Pugetów Business Center – jest centrum biurowym wynajmowanym, wraz z oficyną, głównie przez międzynarodowy koncern ABB. Wraz z oficyną posiada 5000 m² powierzchni biurowej. Do kompleksu pałacowego należy też Hotel Pugetów. Ponadto komercyjny parking na 130 samochodów.

</doc>
<doc id="2045718" url="https://pl.wikipedia.org/wiki?curid=2045718" title="Rząd Ivety Radičovej">
Rząd Ivety Radičovej

Rząd Ivety Radičovej – wielopartyjny gabinet rządzący Słowacją od 9 lipca 2010 do 4 kwietnia 2012.
Rząd został utworzony po wyborach parlamentarnych z 12 czerwca 2010. W głosowaniu najwięcej mandatów uzyskał rządzący socjaldemokratyczny SMER, jednak nie był w stanie sformować żadnej koalicji. Udało się to czterem centroprawicowym partiom opozycyjnym.
Historia.
W wyniku wyborów z 12 czerwca 2010 partie znajdujące się w opozycji wobec rządów centrolewicowego gabinetu Roberta Fica: Słowacka Unia Chrześcijańska i Demokratyczna – Partia Demokratyczna (SDKÚ-DS), Wolność i Solidarność (SaS), Ruch Chrześcijańsko-Demokratyczny (KDH) i Most-Híd otrzymały 79 mandatów w Radzie Narodowej, uzyskując większość niezbędną do samodzielnego rządzenia. 7 lipca 2010 liderzy czterech ugrupowań: Mikuláš Dzurinda (SDKÚ-DS), Richard Sulík (SaS), Ján Figeľ (KDH) i Béla Bugár (Most-Híd) wraz z przyszłą premier podpisali umowę koalicyjną, przewidującą powołanie do życia rządu Ivety Radičovej.
8 lipca 2010 Iveta Radičová uzyskała nominację na urząd premiera, zaś 9 lipca tego roku jej rząd został zaprzysiężony. W skład gabinetu oprócz premiera weszło czterech wicepremierów reprezentujących partie koalicji – trzech z nich objęło jednocześnie funkcje ministrów odpowiednich resortów. Ogółem w nowym rządzie powołano do życia 12 ministerstw. Rządowe teki zostały rozdzielone w proporcji: SDKÚ-DS – 5, SaS – 4, KDH – 3, Most-Híd – 2.
W październiku 2011 doszło do kryzysu koalicyjnego, co ostatecznie skutkowało przedterminowymi wyborami parlamentarnymi, w wyniku których do władzy powróciła partia Roberta Fica.

</doc>
<doc id="2045720" url="https://pl.wikipedia.org/wiki?curid=2045720" title="Amerykańska Izba Handlowa w Polsce">
Amerykańska Izba Handlowa w Polsce

Amerykańska Izba Handlowa w Polsce (ang. "American Chamber of Commerce in Poland" AmCham), kontynuując tradycje Polsko-Amerykańskiej Izby Handlowej (1921-1939), powstała w czerwcu 1990 na spotkaniu w Ambasadzie USA w Warszawie przedstawicieli około 20 przedsiębiorstw amerykańskich, z których siedmiu podpisało akt powołania izby. Celem jej utworzenia była potrzeba wspomożenia rozwoju polsko-amerykańskich stosunków gospodarczych, zaś aktywne promowanie amerykańskich inwestycji w Polsce oraz działania na rzecz poprawy klimatu inwestycyjnego, w szczególności. Organizacja jest niedochodowa i apolityczna. 11 stycznia 1991 izba została akredytowana jako członek stowarzyszony przy Izbie Handlowej Stanów Zjednoczonych ("U.S. Chamber of Commerce") w Waszyngtonie.
Historia.
Z inicjatywy Towarzystwa Polsko-Amerykańskiego najpierw w 1920 w Nowym Jorku a następnie w 1921 w Warszawie z siedzibą w pałacu Staszica przy ul. Nowy Świat 72 (1921-1938) powołano Amerykańsko-Polską Izbę Handlowo-Przemysłową w Polsce ("American-Polish Chamber of Commerce and Industry in Poland"). W 1927 zmieniono jej nazwę na Polsko-Amerykańską Izbę Handlową ("Polish-American Chamber of Commerce"). Następnie mieściła się w kamienicy Hersego przy pl. Dąbrowskiego 9 róg Kredytowej, róg Marszałkowskiej 150 (1939). Prezesami izby byli Jan Zagleniczny (1921-), Leopold Kotnowski (1927-1935), August Zaleski. Skupiała 200 członków. Izba, wraz z Towarzystwem Polsko-Amerykańskim, była wydawcą czasopisma „Ameryka” (1923-1924), następnie samodzielnie pt. „Ameryka-Polska” (1924-1925).
Pierwszymi członkami były następujące firmy: Baldwin Locomotive Works, Peoples Industrial Trading Corporation, Union Liberty Co, Pacific, Ali Trading Corporation, International General Electric Co, P. N. Gray, Mc Elwein Morse &amp; Rogers, Unicon Co, Spółka Akcyjna Handlu Zewnętrznego, Fabryka Maszyn Rolniczych w Łowiczu, Polsko-Bałtyckie Towarzystwo Transportowe, Bank Spółek Zarobkowych, Polo-Amerykana, Mundus, Polski Lloyd, Bracia Nobel.
Była restytuowana w 1945.
Siedziba.
Izby mieściła się przy ul. Świętokrzyskiej 36 (1996), następnie przy ul. Emilii Plater 53 (2001-2016), obecnie przy ul. Twardej 18 (2016-).
Propolski samorząd gospodarczy w Stanach Zjednoczonych.
Działający w okresie międzywojennym.
W okresie międzywojennym z ówczesną Polsko-Amerykańską Izbą Handlową w Warszawie ściśle współpracowała założona w 1920 Amerykańsko-Polska Izba Handlowa i Przemysłowa w Stanach Zjednoczonych Ameryki Północnej ("American Polish Chamber of Commerce &amp; Industry in the United States, Inc."), mająca swą siedzibę w Nowym Jorku w siedzibie Konsulatu Generalnego RP kolejno przy 40 West 40th St (1920-1921), 953 Third Ave (1927-1930), i przy 149-151 East 67th St (1934-1938).
Skupiała 90 członków założycieli, m.in. American International Corp., American-Italian Commercial Co., Irving National Bank, oraz Baldwin Locomotive Works, North-Western Trust &amp; Savings Bank of Chicago, Midwale Steel and Ordnance Co., Standard Steel Car Co., Westinghouse Electric and Manufacturing Co., Drexel and Co., Greene, Tweed and Co., American-Scantic Line, Gdynia-America Line GAL, Meat Packers Union, Anaconda Copper Mining Co., T.F. Devaney of Ulen and Co., Ampol Inc., Polish Guardian Bank in New York.
Pierwszym prezesem był Samuel Vauclain, prezes Baldwin Locomotive Works z Filadelfii.
Jej organami prasowymi były
31 października 1939 izba podjęła uchwałę o zawieszeniu działalności.
Funkcjonowała też Polska Izba Handlowa w Chicago ("Chicago Polish Chamber of Commerce") w Ashland State Bank Bldg. przy 180-05 Ashland Ave (1927-1930).
Działający współcześnie.
Współcześnie funkcjonuje jedenaście organizacji:

</doc>
<doc id="2045727" url="https://pl.wikipedia.org/wiki?curid=2045727" title="Rudobrody (film)">
Rudobrody (film)

 – japoński film z 1965 roku, w reżyserii Akiry Kurosawy, opowiadający historię lekarza (w tej roli Toshirō Mifune) i jego relacji z młodym praktykantem.
W drugim planie toczy się także historia zaczerpnięta ze "Skrzywdzonych i poniżonych" Fiodora Dostojewskiego, opowiadająca o młodej dziewczynie uratowanej z domu publicznego.
Nagrody.
Stowarzyszenie Krytyków Filmowych z Tokio (1966):
26. MFF w Wenecji:

</doc>
<doc id="2045728" url="https://pl.wikipedia.org/wiki?curid=2045728" title="J Records">
J Records

J Records – amerykańska wytwórnia muzyczna założona w 2002 roku, należąca do Sony Music Entertainment. Przestała istnieć w 2011 roku, a jej funkcje przejęło RCA Records. Dystrybutorem wytwórni było RCA/Jive Label Group.
Informacje o wytwórni.
Wytwórnia powstała w roku 2000, dzięki Clive’owi Davisowi. Pierwszym artystą, który podpisał kontrakt z J Records była Olivia. W 2001 roku wytwórnia podpisała kontrakt z Alicią Keys, której debiutancki album "Songs in A Minor" okazał się wielkim sukcesem i sprzedał się w nakładzie 12 mln egzemplarzy na całym świecie. Sukces z J Records osiągnęli też O-Town, D’Angelo, Jamie Foxx i Monica.

</doc>
<doc id="2045739" url="https://pl.wikipedia.org/wiki?curid=2045739" title="Kia Retona">
Kia Retona

Kia Retona − samochód terenowy klasy kompaktowej produkowany pod południowokoreańską marką Kia w latach 1998 – 2003.
Historia i opis modelu.
Model Rocsta zadebiutował pierwotnie jako produkt marki Asia jako Asia Retona, zastępując wysłużoną konstrukcję Asia Rocsta i stając się wobec niego znacznie przestronniejszy. Pojazd powstał jako cywilna wersja tworzonego dla wojska pojazdu Kia KM420. Po włączeniu Asia Motors z Kią, pojazd zmienił nazwę na Kia Retona.
Pojazd stylistycznie nawiązuje do klasycznych samochodów terenowych, szczególnie Jeepa Wranglera. Nadwozie dwubryłowe z ostro ściętymi przodem oraz tyłem. Przód samochodu wyróżniał się z kolei charakterystyczną atrapą chłodnicy oraz okrągłymi reflektorami. Tylną klapę zwieńczyło koło zapasowe.
Wnętrze samochodu utrzymano w prostym wzornictwie. Płaska deska rozdzielcza zawiera obrotomierz, prędkościomierz oraz wskaźniki paliwa, temperatury chłodziwa oraz wskaźniki dodatkowe. Samochód wyposażony jest z tyłu w kanapę dla trzech pasażerów, którą można złożyć by powiększyć przestrzeń bagażową.
Skrzynia biegów.
Samochód ma 5-biegową skrzynię biegów. Dodatkowo wyposażony jest w ręczny układ dołączania przedniego mostu oraz reduktor skrzyni podstawowej. Opcja (N) odłącza mosty od skrzyni biegów dzięki czemu przy holowaniu oraz używaniu wyciągarki samochód stawia mniejsze opory toczenia. Automatyczna skrzynia biegów dostępna była tylko na rynku azjatyckim.
Lifting.
W 2001 roku wyłącznie na rynku południowokroeańskim Kia Retona przeszła restylizację, zyskując zmodyfikowany pas przedni z inną atrapą chłodnicy w kolorze nadwozia i przestylizowanymi lampami tylnymi, zyskując nową nazwę Kia Retona Cruiser. W 2003 roku następcą został SUV Sportage.

</doc>
<doc id="2045759" url="https://pl.wikipedia.org/wiki?curid=2045759" title="Samotność (film 2007)">
Samotność (film 2007)

Samotność (oryg. "La soledad") - film z 2007 roku, w reżyserii Jaime Rosalesa.

</doc>
<doc id="2045786" url="https://pl.wikipedia.org/wiki?curid=2045786" title="Judaizm konserwatywny">
Judaizm konserwatywny

Judaizm konserwatywny – nurt judaizmu utworzony w 1845 roku przez rabina reformowanego Zachariasa Frankela.
Będąc ruchem pośrednim między judaizmem ortodoksyjnym i reformowanym, opowiada się za utrzymaniem języka hebrajskiego w liturgii, zachowaniem szabatu i przepisów koszerności. Kieruje się prawem żydowskim Halacha i ma otwarte i pluralistyczne podejście do współczesnej nauki, życia żydowskiego, ideałów demokratycznych. Rytuałów konwersji dokonywanych przez rabinów konserwatywnych nie uznają rabini ortodoksyjni (choć uznają je reformowani), tak samo jak w chrześcijaństwie przejście z ewangelicyzmu na katolicyzm, czy na prawosławie lub odwrotnie wymaga konwersji.
W Stanach Zjednoczonych należąca do nurtu konserwatywnego Zjednoczona Synagoga Ameryki jest najliczniejsza pod względem liczby synagog. Na 5,6 mln Żydów amerykańskich 962 000 tys. należy do judaizmu konserwatywnego, dalsze 1,5–2 mln do judaizmu reformowanego, 0,6 mln do judaizmu ortodoksyjnego, a 65 tys. do judaizmu rekonstrukcjonistycznego. Poza USA i Wielką Brytanią nurt ten jest nieliczny.
Historia polskiego judaizmu konserwatywnego jest krótka: od 1999 do 2004 roku we Wrocławiu i od 2018 roku w Warszawie, wtedy to synagoga Beit Centrum Ki Tov będąca częścią federacji postępowych gmin żydowskich Beit Polska odłączyła się od związku. Zmieniła również nazwę na Masorti Centrum Ki Tov . W Polsce trwają prace nad utworzeniem w ramach judaizmu konserwatywnego wspólnot w kilku centrach religijnych.
W wielu krajach judaizm konserwatywny ma bliższe kontakty religijne z denominacją reformowaną niż z ortodoksyjną.
Konwersja na judaizm konserwatywny wymaga zawsze obrzezania, zanurzenia w mykwie i egzaminu przed bejt dinem.

</doc>
<doc id="2045790" url="https://pl.wikipedia.org/wiki?curid=2045790" title="Cold 187um">
Cold 187um

Cold 187um', właściwie Gregory Fernan Hutchinson (ur. 4 sierpnia 1967, Pomona, Kalifornia, USA) to amerykański raper, producent muzyczny i członek grupy Above the Law.

</doc>
<doc id="2045791" url="https://pl.wikipedia.org/wiki?curid=2045791" title="Bocian garbaty">
Bocian garbaty

Bocian garbaty ("Ciconia stormi") – gatunek dużego ptaka z rodziny bocianów (Ciconiidae), zamieszkujący Azję Południowo-Wschodnią. Zagrożony wyginięciem.

</doc>
<doc id="2045793" url="https://pl.wikipedia.org/wiki?curid=2045793" title="Cai (okres Zhou)">
Cai (okres Zhou)

Cai – państwo w dawnych Chinach, istniejące w okresie Dynastii Zhou. Leżało na terenie dzisiejszej prowincji Henan. Powstało w XI w. p.n.e. podczas ekspansji państwa Zhou, jako markizat rządzony przez boczną linię królewskiego rodu Zhou, wywodzącą się od młodszego brata króla Wu. Władcy Cai nosili cesarskie nazwisko Ji (姫). Państwo należało do kulturalnego centrum dynastii, lecz podobnie jak inne tego typu państwa (np. Lu czy Song), miało małą możliwość ekspansji i rozwoju. Dlatego na początku okresu Królestw Walczących zostało zredukowane do roli bufora, a następnie zaanektowane w 447 przez państwo Chu, którego satelitą było już od połowy VII w. p.n.e.

</doc>
<doc id="2045801" url="https://pl.wikipedia.org/wiki?curid=2045801" title="Kwas heksafluorofosforowy">
Kwas heksafluorofosforowy

Kwas heksafluorofosforowy – związek chemiczny z grupy kwasów beztlenowych. Tworzy sole heksafluorofosforany.
Otrzymywanie.
Kwas heksafluorofosforowy otrzymywany jest zwykle w jednej z trzech reakcji:

</doc>
<doc id="2045802" url="https://pl.wikipedia.org/wiki?curid=2045802" title="Cypsiurus parvus">
Cypsiurus parvus



</doc>
<doc id="2045803" url="https://pl.wikipedia.org/wiki?curid=2045803" title="Chaetura pelagica">
Chaetura pelagica



</doc>
<doc id="2045805" url="https://pl.wikipedia.org/wiki?curid=2045805" title="Executive Decisions">
Executive Decisions

Executive Decisions to debiutancki album amerykańskiego rapera i producenta muzycznego Cold 187um nagrany pod pseudonimem Big Hutch, wydany 29 czerwca 1999 roku nakładem wytwórni West World Records.

</doc>
<doc id="2045807" url="https://pl.wikipedia.org/wiki?curid=2045807" title="La Brea Tar Pits">
La Brea Tar Pits



</doc>
<doc id="2045808" url="https://pl.wikipedia.org/wiki?curid=2045808" title="Oileus">
Oileus



</doc>
<doc id="2045810" url="https://pl.wikipedia.org/wiki?curid=2045810" title="Ajaks Mały">
Ajaks Mały



</doc>
<doc id="2045813" url="https://pl.wikipedia.org/wiki?curid=2045813" title="Guardian.co.uk">
Guardian.co.uk



</doc>
<doc id="2045820" url="https://pl.wikipedia.org/wiki?curid=2045820" title="The Trials and Tribulations of Russell Jones">
The Trials and Tribulations of Russell Jones

The Trials and Tribulations of Russell Jones – trzeci i ostatni album amerykańskiego rapera Ol’ Dirty Bastarda członka Wu-Tang Clan, wydany 19 marca 2002 roku nakładem wytwórni D3 Entertainment. 
Płyta oficjalnie jest uważana za trzeci solowy album rapera, lecz wydana została bez jego nadzoru ponieważ, w tym czasie Ol’ Dirty Bastard odbywał karę w więzieniu.
Album zawiera remiksy utworów z poprzednich płyt rapera i niepublikowane wcześniej utwory.

</doc>
<doc id="2045823" url="https://pl.wikipedia.org/wiki?curid=2045823" title="Szkoła dywersantów w Sankt Johann am Walde">
Szkoła dywersantów w Sankt Johann am Walde

Szkoła dywersantów w Sankt Johann am Walde – ośrodek szkoleniowy SS pod koniec II wojny światowej
Ośrodek został utworzony pod koniec 1944 r. Mieścił się w lasach koło wsi Sankt Johann am Walde w rejonie Baunau am Inn. Funkcję komendanta objął współpracownik VI Wydziału Głównego Urzędu Bezpieczeństwa Rzeszy (RSHA) mjr Igor L. Jung. Był on białym emigrantem rosyjskim, wywodzącym się z Narodowego Związku Pracujących (NTS), który na pocz. 1942 r. współtworzył Rosyjską Narodową Armię Ludową (RNNA). Kadrę szkoleniową szkoły, liczącą ok. 100 osób, w większości tworzyli inni emigranci rosyjscy z NTS, jak Jewstafij I. Mamukow, Aleksiej N. Radziewicz, Paweł W. Żadan, Roman N. Redlich. Formalnie byli oni wojskowymi Sił Zbrojnych Komitetu Wyzwolenia Narodów Rosji. Celem szkoły było szkolenie dywersyjno-ideologiczne słuchaczy, mających być później przerzuconymi na tyły Armii Czerwonej w celu dokonywania aktów dywersji i prowadzenia działań partyzanckich. Szkolenie odbywało się częściowo według regulaminów armii carskiej. Zajęciom bojowym przeznaczano jednak zdecydowanie mniej czasu, skupiając się na szkoleniu ideologicznym. Szkoła została zlikwidowana w marcu 1945 r. Jej działalność przyniosła niewielkie wyniki. Na terytorium ZSRR na Ukrainę zdołana przerzucić jedynie jedną grupę dywersyjną, wyszkoloną w szkole, kierowaną przez braci Soboliewych.

</doc>
<doc id="2045826" url="https://pl.wikipedia.org/wiki?curid=2045826" title="Ajas Mały">
Ajas Mały



</doc>
<doc id="2045827" url="https://pl.wikipedia.org/wiki?curid=2045827" title="Igor Jung">
Igor Jung

Igor Leonidowicz Jung, ros. Игорь Леонидович Юнг (ur. w 1914 w Taszkencie, zm. w 1971 w USA) – rosyjski działacz emigracyjny, współpracownik SD, a następnie komendant szkoły dywersantów w Sankt Johann am Walde podczas II wojny światowej
Pochodził z niemieckiej rodziny. W 1920 r. jego rodzice udali się na emigrację. W latach 30. I. L. Jung zamieszkał w Berlinie. Pod koniec lat 30. wstąpił do Narodowego Związku Pracujących (NTS). W marcu 1942 r. wraz z grupą członków NTS przyjechał do okupowanego Smoleńska. Współuczestniczył w formowaniu Rosyjskiej Narodowej Armii Ludowej (RNNA). We wrześniu 1942 r. z innymi emigrantami został odkomenderowany do Berlina. W 1943 r. rozpoczął współpracę z SD. Działał w ramach Organizacji "Zeppelin". Od końca 1944 r. do marca 1945 r. w stopniu majora pełnił funkcję komendanta szkoły dywersantów koło wsi Sankt Johann am Walde w Austrii. Następnie związał się ze służbami wywiadowczymi Sił Zbrojnych Komitetu Wyzwolenia Narodów Rosji. Prowadził rozmowy z Amerykanami w sprawie poddania się własowców. Po zakończeniu wojny przebywał do 1946 r. w obozie w Seckenheim. Zamieszkał w zachodnich Niemczech. Pod koniec lat 40. wyjechał do Chile, skąd w 1966 r. przybył do USA. Działał w NTS.

</doc>
<doc id="2045828" url="https://pl.wikipedia.org/wiki?curid=2045828" title="Jens Wilken Hornemann">
Jens Wilken Hornemann

Jens Wilken Hornemann (ur. 6 marca 1770 w Marstal, zm. 30 lipca 1841) - duński botanik i mykolog, profesor botaniki na Uniwersytecie w Kopenhadze, dyrektor Ogrodu Botanicznego w Kopenhadze, jeden z twórców atlasu botanicznego Flora Danica.
Zbierał i opisywał rośliny ówczesnego Królestwa Duńskiego (obecnie Dania, Norwegia i Szlezwik-Holsztyn). Opisane i nazwane przez niego rośliny oznaczane są skrótem Hornem.

</doc>
<doc id="2045829" url="https://pl.wikipedia.org/wiki?curid=2045829" title="78P/Gehrels">
78P/Gehrels

78P/Gehrels (też Gehrels 2) – kometa krótkookresowa, należąca do rodziny komet Jowisza.
Odkrycie.
Kometa została odkryta 29 września 1973 roku przez Toma Gehrelsa w Obserwatorium Palomar (Kalifornia). W nazwie znajduje się zatem nazwisko odkrywcy.
Orbita komety.
Orbita komety 90P/Gehrels ma kształt elipsy o mimośrodzie 0,46. Jej peryhelium znajduje się w odległości 2,01 j.a., aphelium zaś 5,46 j.a. od Słońca. Jej okres obiegu wokół Słońca wynosi 7,22 roku, nachylenie do ekliptyki to wartość 6,25˚.

</doc>
<doc id="2045831" url="https://pl.wikipedia.org/wiki?curid=2045831" title="Martin Vahl">
Martin Vahl

Martin Vahl (ur. 10 października 1749 w Bergen, zm. 24 grudnia 1804 w Kopenhadze) – duńsko-norweski botanik i zoolog, profesor zwyczajny na Uniwersytecie w Kopenhadze, wykładowca w Ogrodzie Botanicznym w Kopenhadze, członek Duńskiego Towarzystwa Historii Naturalnej, jeden z współautorów atlasu botanicznego Flora Danica.
Opisane i nazwane przez niego rośliny określane są skrótem Vahl.

</doc>
<doc id="2045832" url="https://pl.wikipedia.org/wiki?curid=2045832" title="Izerka">
Izerka



</doc>
<doc id="2045834" url="https://pl.wikipedia.org/wiki?curid=2045834" title="Otto Friedrich Müller">
Otto Friedrich Müller

Otto Friedrich Müller (ur. 11 marca 1730 w Kopenhadze, zm. 26 grudnia 1784) – duński przyrodnik, jeden z pionierów badań fauny Danii i Norwegii, autor klasyfikacji ponad 3 000 gatunków. Członek Królewskiej Szwedzkiej Akademii Nauk.
Był pionierem klasyfikacji kilku grup zwierząt, nieopisanych przez Linneusza, w tym Hydrachnellae, skorupiaków i wymoczków.
Mimo że główną sferą jego badań była zoologia, w latach 1775–1782 zajmował się również edycją atlasu botanicznego Flora Danica, opracowując 300 płyt do 5 zeszytów tej publikacji.
Gatunki opisane i sklasyfikowane przez niego określa się skrótem OFMüll.

</doc>
<doc id="2045835" url="https://pl.wikipedia.org/wiki?curid=2045835" title="Jewstafij Mamukow">
Jewstafij Mamukow

Jewstafij Ihnatiewicz Mamukow, ros. Евстафий Игнатьевич Мамуков (ur. w 1894 r. w stanicy Aleksandra Newskiego w okręgu terskim, zm. w 1976 r. w Monachium) – rosyjski wojskowy, działacz i publicysta emigracyjny, wykładowca w szkole dywersantów w Sankt Johann am Walde pod koniec II wojny światowej.
Ukończył wojskową szkołę topograficzną w Sankt Petersburgu. Brał udział w I wojnie światowej. Wstąpił do wojsk Białych. W listopadzie 1920 r. ewakuował się z Krymu do Gallipoli. Zamieszkał w Królestwie SHS. Został architektem. W 1932 r. wstąpił do Narodowego Związku Pracujących (NTS). Stanął na czele jugosłowiańskiego oddziału NTS. W latach 1942–1943 prowadził konspiracyjną działalność na okupowanej Ukrainie i południowej Rosji. Przez pewnie czas działał przy Rosyjskiej Wyzwoleńczej Armii Ludowej (RONA). Po aresztowaniach członków NTS przez Gestapo latem 1944 r., organizował sojusznicze centrum zapasowe. Opracowywał plan przeniesienia wszystkich jednostek wojskowych Sił Zbrojnych Komitetu Wyzwolenia Narodów Rosji w górskie tereny Jugosławii w celu połączenia się z kolaboracyjnymi oddziałami serbskimi i słoweńskimi, a następnie dalszej walki przeciwko Sowietom i miejscowym komunistom. Od końca 1944 r. do marca 1945 r. wykładał w szkole dywersantów koło wsi Sankt Johann am Walde w Austrii. W 1946 r. wyjechał do Argentyny, gdzie stanął na czele miejscowego oddziału NTS. Został redaktorem naczelnym pisma ogólno-politycznego „Вехи”. Na pocz. lat 50. powrócił do zachodnich Niemczech. Został członkiem Rady NTS. W 1955 r. opowiedział się przeciwko przewodniczącemu NTS Wiktorowi M. Bajdałakowowi, z powodu czego wykluczono go ze Związku.

</doc>
<doc id="2045836" url="https://pl.wikipedia.org/wiki?curid=2045836" title="Franciszek Skutnik">
Franciszek Skutnik

Franciszek Skutnik, Szkutnik (ur. 16 września 1861 w Józefowie koło Dąbrowy Górniczej, data śmierci nieznana), polski pisarz amator, górnik.
Urodził się w rodzinie górnika Jakuba i Weroniki. Oboje rodzice, podobnie jak rodzice chrzestni – górnik Franciszek Birkowski i Ewa Matysikowa – byli niepiśmienni. Prawdopodobnie kształcił się sam, co pozwoliło mu obok pracy górnika pisać amatorsko artykuły do czasopism, poświęcone głównie doli górnika. Jedyny zachowany utwór, podpisany "Górnik Franciszek Skutnik", to "Cudowne ocalenie górników żywcem zakopanych w kopalni węgla w Świętochłowicach". Ukazał się w dwóch numerach warszawskiej "Gazety Świątecznej" w 1884 (nr 205 i 207). Opowiadanie traktowało o rzeczywistym wydarzeniu – katastrofie w kopalni Gwidona Henckel von Donnersmarcka 20 czerwca 1884, kiedy woda ze stawu położonego nad kopalnią odcięła od świata 43 górników; po kilkudniowej akcji wszystkich uratowano. Autor z troską pisał też o losie górników po wypadku i oskarżeniach dyrektora kopalni, który zarzucał swoim pracownikom symulowanie choroby i zbyt długą hospitalizację.
Dane biograficzne Skutnika, poza datą urodzenia, nie są znane. Nieznana jest również data jego śmierci.

</doc>
<doc id="2045837" url="https://pl.wikipedia.org/wiki?curid=2045837" title="Policyjna opowieść 2">
Policyjna opowieść 2

Policyjna opowieść 2 lub Historia policyjna 2 (tytuł oryg. Ging chaat goo si juk jaap) – hongkoński film wydany 20 sierpnia 1988 roku. Reżyserem jest Jackie Chan, który napisał również scenariusz do filmu.
Fabuła.
Jackie Chan postanawia zrobić sobie wakacje, jednak gangsterzy nie dają mu odpocząć. Hongkong został sterroryzowany przez gang, który niszczy różne budynki. Jackie Chan po powrocie odkrywa kto jest szefem gangu, gangsterzy także wiedzą na jego temat dużo. Porywają jego dziewczynę aby Chan walczył przeciwko policji i by zaprzestał dalszego śledztwa. Jednak Chan nie da się złym gangsterom. Rusza na pomoc swojej dziewczynie i by pokonać bandytów.
Obsada.
Źródło: Filmweb
Odbiór.
Film zarobił 34 151 609 dolarów hongkońskich w Hongkongu.
W 1989 roku podczas 8 edycji. Hong Kong Film Awards film zdobył nagrodę Hong Kong Film Award w kategorii Best Action Choreography.

</doc>
<doc id="2045838" url="https://pl.wikipedia.org/wiki?curid=2045838" title="Modelarz odlewniczy">
Modelarz odlewniczy



</doc>
<doc id="2045839" url="https://pl.wikipedia.org/wiki?curid=2045839" title="Gmina Paszki">
Gmina Paszki

Paszki – dawna gmina wiejska istniejąca do 1868 roku w guberni siedleckiej. Siedzibą władz gminy były Paszki.
Za Królestwa Polskiego gmina Paszki należała do powiatu radzyńskiego w guberni siedleckiej.
Gminę zniesiono w 1868 roku, a Paszki znalazły się w gminie Biała.

</doc>
<doc id="2045840" url="https://pl.wikipedia.org/wiki?curid=2045840" title="Tarawa Południowa">
Tarawa Południowa



</doc>
<doc id="2045841" url="https://pl.wikipedia.org/wiki?curid=2045841" title="Herb Pszowa">
Herb Pszowa

Herb Pszowa – jeden z symboli miasta Pszów w postaci herbu.
Wygląd i symbolika.
Herb przedstawia na błękitnej tarczy po heraldycznie prawej stronie złoty krzyż łaciński z dwoma ukośnymi podporami. Po lewej kościół z białym murem, o dwóch czarnych oknach łukowych. Posiada on złoty dach (w kształcie trapezu równoramiennego), na nim trzy złote wieżyczki (środkowa nieco większa od dwóch pozostałych). Wieżyczki mają eliptyczne okna (w słup) i pokryte są stożkowatymi dachami barwy złotej, zwieńczonymi krzyżami łacińskimi barwy czarnej. Tarcza herbowa ma złotą bordiurę.
Symbolika herbu związana jest z kościołem Mariackim w mieście (kościół i krzyż) i Górnym Śląskiem (błękit tarczy herbowej).
Historia.
Wizerunek herbowy widnieje na pieczęciach począwszy od XVIII wieku, kiedy Pszów był jeszcze wsią.

</doc>
<doc id="2045842" url="https://pl.wikipedia.org/wiki?curid=2045842" title="Burza (gmina)">
Burza (gmina)



</doc>
<doc id="2045844" url="https://pl.wikipedia.org/wiki?curid=2045844" title="Gusztáv Juhász">
Gusztáv Juhász

Gusztáv Juhász (ur. 19 grudnia 1911 w Timișoarze, zm. 20 stycznia 2003 w Nowym Jorku) – rumuński piłkarz oraz trener, o pochodzeniu węgierskim, grywał na pozycji pomocnika. Uczestnik mistrzostw świata z 1934 roku.
Reprezentacja narodowa.
W roku 1934 został powołany przez ówczesnych trenerów - Josefa Uridila i Costela Rădulescu na mistrzostwa świata 1934, które odbywały się we Włoszech.

</doc>
<doc id="2045845" url="https://pl.wikipedia.org/wiki?curid=2045845" title="Herb Lędzin">
Herb Lędzin

Herb Lędzin – jeden z symboli miasta Lędziny w postaci herbu.
Wygląd i symbolika.
Herb przedstawia na białej tarczy stojący na zielonej murawie kościół czerwony, murowany, z wieżą i sygnaturką, pokryty niebieskim dachem.
Wizerunek herbowy nawiązuje do miejscowego kościoła św. Klemensa.

</doc>
<doc id="2045846" url="https://pl.wikipedia.org/wiki?curid=2045846" title="Scypek">
Scypek



</doc>
<doc id="2045847" url="https://pl.wikipedia.org/wiki?curid=2045847" title="Ryżki (gmina)">
Ryżki (gmina)

Ryżki – dawna gmina wiejska istniejąca w XIX wieku w guberni siedleckiej. Siedzibą władz gminy były Ryżki.
Za Królestwa Polskiego gmina Ryżki należała do powiatu łukowskiego w guberni siedleckiej.
Brak informacji o dacie likwidacji gminy, lecz w wykazie z 1884 roku gmina jest już zniesiona, a Ryżki należą do gminy Łuków.

</doc>
<doc id="2045848" url="https://pl.wikipedia.org/wiki?curid=2045848" title="Kreusa">
Kreusa



</doc>
<doc id="2045849" url="https://pl.wikipedia.org/wiki?curid=2045849" title="Ajaks Wielki">
Ajaks Wielki



</doc>
<doc id="2045850" url="https://pl.wikipedia.org/wiki?curid=2045850" title="97 Pułk Piechoty (austro-węgierski)">
97 Pułk Piechoty (austro-węgierski)

Pobrzeżny Kraiński Pułk Piechoty Nr 97 (IR. 97) – pułk piechoty cesarskiej i królewskiej Armii. 
Historia pułku.
Pułk został sformowany 1 stycznia 1883 roku w Puli z trzech batalionów liniowych wyłączonych ze składu Pułków Piechoty Nr 17, 22 i 79 oraz Batalionu Strzelców Polnych Nr 33. 
Okręg uzupełnień – Triest.
Szefem pułku był król Serbii Milan I Obrenowić (1883-1892) i generał piechoty Georg Freiherr von Waldstätten (1892-1918).
Kolory pułkowe: różowy, guziki srebrne. Skład narodowościowy w 1914 roku 45% – Słoweńcy, 27% – Chorwaci, Serbowie, 20% – Włosi.
W latach 1903-1906 komenda pułku i wszystkie bataliony stacjonowały w Trieście.
W latach 1907-1911 komenda pułku i wszystkie bataliony oprócz I stacjonowały w Trieście. I batalion stacjonował w Zizanie.
W latach 1912-1914 komenda pułku i bataliony I i II stacjonowały w Bjelovarze. III batalion stacjonował w Trieście. IV batalion stacjonował w Karlovacu.
W 1914 roku pułk, z wyjątkiem III batalionu, wchodził w skład 72 Brygady Piechoty należącej do 36 Dywizji Piechoty, która była podporządkowana komendantowi XIII Korpusu. III batalion pułku w Trieście wchodził w skład 55 Brygady Piechoty należącej do 28 Dywizji Piechoty (III Korpus).
W czasie I wojny światowej wszystkie bataliony walczyły na froncie wschodnim, w składzie 2 Armii. Bataliony pułku brały udział w walkach z Rosjanami w końcu 1914 roku w Galicji. Żołnierze pułku są pochowani m.in. na cmentarzach: Cmentarz wojenny nr 6 – Krempna, Cmentarz wojenny nr 22 – Jasło, Cmentarz wojenny nr 24 – Jasło, Cmentarz wojenny nr 217 – Januszkowice.

</doc>
<doc id="2045854" url="https://pl.wikipedia.org/wiki?curid=2045854" title="Marsel İlhan">
Marsel İlhan

Marsel İlhan (ur. 11 czerwca 1987 w Samarkandzie) – turecki tenisista, reprezentant w Pucharze Davisa, medalista igrzysk śródziemnomorskich.
Kariera tenisowa.
W gronie profesjonalistów od 2006 roku.
Występując jako zawodowiec wygrał 4 turnieje rangi ATP Challenger Tour w grze pojedynczej.
Od roku 2007 jest reprezentantem Turcji w Pucharze Davisa. Do końca 2016 rozegrał dla drużyny 46 meczów – w singlu odniósł 29 zwycięstwa, a 4 w deblu.
Najwyżej w rankingu ATP singlistów zajmował 77. miejsce (2 marca 2015), a rankingu deblistów 564. pozycję (25 maja 2009).

</doc>
<doc id="2045857" url="https://pl.wikipedia.org/wiki?curid=2045857" title="Geraint Thomas">
Geraint Thomas

Geraint Thomas (ur. 25 maja 1986 w Cardiff) – walijski kolarz torowy i szosowy. Jeździ w barwach profesjonalnej drużyny Team Ineos.
Jest mistrzem olimpijskim z 2008 i 2012 roku i trzykrotnym mistrzem świata w drużynowym wyścigu na dochodzenie na torze (2007, 2008, 2012).
Sukcesy odnosi również w wyścigach szosowych. Jest mistrzem Wielkiej Brytanii ze startu wspólnego w 2010 roku oraz w czasówce z 2018 roku. Zwycięzca Tour de France 2018, gdzie wygrał dwa etapy (11. oraz 12.), oraz Critérium du Dauphiné 2018.

</doc>
<doc id="2045860" url="https://pl.wikipedia.org/wiki?curid=2045860" title="Krótka wiadomość tekstowa">
Krótka wiadomość tekstowa

 
Krótka wiadomość tekstowa – trzeci album zespołu Plateau, nagrany w wynajętym domku w Bieszczadach w miejscowości Majdan k. Cisnej. Za produkcję albumu odpowiada zespół, a miksami zajął się producent i realizator Tomasz Bonarowski.
Po eksperymencie z brzmieniami elektronicznymi na drugiej płycie, trzeci album Plateau brzmi gitarowo i elektroakustycznie. Teksty zapisane przez Michała Szulima są opisem człowieka XXI wieku. Po raz pierwszy można tutaj usłyszeć wyraźną inspirację poezją (utwory: „Nic nie pachnie jak Ty”, „Uwierz mi, że”, „Skrzydła”), która od tego albumu zaczyna dominować w twórczości Plateau.
Na albumie zamieszczono wcześniejszy przebój zespołu- utwór „Nic nie pachnie jak ty” z gościnnym udziałem Renaty Przemyk. Poza tym, dwa utwory promujące płytę – „Słowiański”, oraz „Najbardziej”, były często grane przez rozgłośnie krajowe, oba utwory zaistniały również na Liście Przebojów „Trójki”. Piosenkę „Najbardziej” dodatkowo promował teledysk.
Skład.
gościnnie:

</doc>
<doc id="2045862" url="https://pl.wikipedia.org/wiki?curid=2045862" title="Parafia Najświętszego Serca Jezusowego w Nadolnej">
Parafia Najświętszego Serca Jezusowego w Nadolnej

Parafia pw. Najświętszego Serca Jezusowego – parafia rzymskokatolicka w miejscowości Nadolna. Należy do dekanatu szydłowieckiego w diecezji radomskiej.

</doc>
<doc id="2045863" url="https://pl.wikipedia.org/wiki?curid=2045863" title="Piłkarze Legii Warszawa">
Piłkarze Legii Warszawa

Poniżej znajduje się lista zawodników, którzy występowali w Legii Warszawa. Legia została założona w 1916 roku przez żołnierzy Legionów Polskich jako "drużyna Legjonowa", lecz po zakończeniu I wojny światowej drużynę rozwiązano. Została reaktywowana w 1920 roku pod nazwą "WKS Warszawa". Gdy w 1922 roku uchwalono statut, nazwę zmieniono na "Wojskowy Klub Sportowy "Legia" Warszawa". W 1939 roku sekcja piłkarska została rozwiązana. W 1945 roku, po zakończeniu II wojny światowej klub ponownie został reaktywowany, tym razem jako "I Wojskowy Klub Sportowy Warszawa", zaś w czerwcu tego roku dodano człon "Legia".
Lista piłkarzy.
Poniższa lista zawiera wszystkich piłkarzy, którzy rozegrali 100 lub więcej spotkań w barwach Legii. Liczą się występy we wszystkich spotkaniach Ekstraklasy, Pucharu Polski, Pucharu ligi oraz w europejskich pucharach: Lidze Mistrzów, Pucharze Zdobywców Pucharów, Pucharze Miast Targowych i w Pucharze UEFA.
"Gracze domyślnie posegregowani są według liczby występów dla klubu. Piłkarze wciąż znajdujący się w kadrze zespołu oznaczeni są czcionką pogrubioną. Statystyki aktualne na 24 lipca 2018."

</doc>
<doc id="2045864" url="https://pl.wikipedia.org/wiki?curid=2045864" title="Stacje HD dostępne w Wielkiej Brytanii">
Stacje HD dostępne w Wielkiej Brytanii

Poniżej znajduje się lista wszystkich kanałów HD dostępnych obecnie lub wkrótce w Wielkiej Brytanii.

</doc>
<doc id="2045865" url="https://pl.wikipedia.org/wiki?curid=2045865" title="Esteghlal Teheran">
Esteghlal Teheran

Esteghlal Teheran Football Club (perski. باشگاه فوتبال استقلال تهران - bāszgāh-e futbāl-e esteghlal-e tehrān) – irański klub piłkarski z siedzibą w Teheranie. Założony został w grudniu 1945 roku. Obecnie uczestniczy w rozgrywkach Iran Pro League.
Swoje mecze domowe Esteghlal rozgrywa na stadionie Azadi, który mieści 100 000 kibiców. Od lipca 2017 r. do 2019 r. szkoleniowcem klubu był Niemiec Winfried Schäfer. W 2022 r. pod wodzą trenera i byłego zawodnika drużyny - Farhada Madżidiego - Esteghlal zdobył mistrzostwo kraju. Od 2022 r. rolę trenera pełni Ricardo Sá Pinto.

</doc>
<doc id="2045867" url="https://pl.wikipedia.org/wiki?curid=2045867" title="NGC 563">
NGC 563



</doc>
<doc id="2045868" url="https://pl.wikipedia.org/wiki?curid=2045868" title="Moon (film)">
Moon (film)

Moon – brytyjski dramat science fiction z 2009 roku w reżyserii Duncana Jonesa.
Fabuła.
Sam Bell jest pracownikiem bazy księżycowej Sarang firmy Lunar Industries, gdzie nadzoruje ekstrakcję helu-3 potrzebnego do produkcji energii na Ziemi. Jego trzyletni kontrakt dobiega końca za dwa tygodnie. Baza Sarang, w której stacjonuje, jest w większości zautomatyzowana, a jego jedynym towarzyszem jest robot GERTY zaopatrzony w sztuczną inteligencję. Ze względu na błąd satelity komunikacyjnego nie ma on stałego kontaktu z Ziemią. Naprawa satelity nie jest jednak priorytetem firmy Lunar Industries. Zaczyna on dostawać halucynacji, w której widzi nastoletnią dziewczynę na stacji. Podczas rutynowej misji opróżnienia zbiorników helu-3 dostrzega postać na powierzchni księżyca, co powoduje, że rozbija się swoim czołgopodobnym łunochodem o kombajn służący do ekstrakcji helu. W zderzeniu pojazd traci szczelność, a Sam w ostatniej chwili zakłada hełm od swojego skafandra kosmicznego przed utratą przytomności.
Sam nagle budzi się w izbie chorych bazy, gdzie GERTY mówi mu, że miał wypadek. Sam nabiera podejrzeń gdy podsłuchuje rozmowę GERTY'ego z zarządem Lunar Industries oraz gdy słyszy, że GERTY ma nie pozwalać mu wychodzić na zewnątrz. Baza otrzymuje wiadomość, że statek "Eliza" przyleci, aby naprawić zepsuty kombajn. Sam przecina rurę z gazem, aby przekonać GERTY'ego aby go wypuścił na zewnątrz. Kłamie on, że musi wyjść na zewnątrz, aby sprawdzić, co spowodowało uszkodzenia. Gdy wychodzi z bazy, wsiada do następnego łunochodu i jedzie, aby dokonać inspekcji wraku rozbitego łunochodu. Znajduje tam ledwo żywego "Sama".
Gdy drugi Sam budzi się ze śpiączki, obydwaj zauważają, że wyglądają identycznie. Każdy jest przekonany, że drugi jest jego klonem. Gdy Sam znaleziony w rozbitym łunochodzie pyta się GERTY'ego czy jest klonem, ten mu odpowiada, że materiał genetyczny i pamięciowy oryginalnego Sama Bella został pobrany, aby wytworzyć setki jego klonów. Obydwóch Samów szuka powodów dla braku komunikacji z Ziemią, co pobudza ich do wyjazdu poza perymetr zewnętrzny bazy. Tam odnajdują kilka wież zakłócających sygnał. Pierwszy Sam zaczyna się nagle krztusić krwią, przez co decyduje się wracać do bazy. Tam odkrywa z pomocą GERTY'ego nagrania poprzednich Samów. Okazuje się, że "hibernator" służący do powrotu na Ziemię jest tak naprawdę urządzeniem do kremacji, a trzyletni kontrakt to jego całe życie.
Drugi Sam dedukuje, że klony gdzieś znajdują się wewnątrz bazy. Starszy odnajduje, że znajduje się on poniżej "hibernatora". Tam znajdują setki swoich klonów w stanie śpiączki. Pierwszy Sam decyduje się ponownie wybrać poza bazę, tym razem z wideotelefonem. Tam udaje mu się dodzwonić do "swojej" córki Eve. Eve mówi mu, że "jego" ukochana Tess zmarła kilka lat temu, oraz że prawdziwy Sam Bell jest cały zdrowy na Ziemi. Po powrocie drugi Sam dowiaduje się tego samego, oglądając nagranie rozmowy.
Wiedzą, że jeśli załoga "Elizy" odnajdzie ich obydwóch żywych, to zostaną zabici. Drugi Sam proponuje pierwszemu, żeby udał się na Ziemię w pustym zbiorniku helu, lecz ten odmawia. Wie, że umiera i chce, żeby to jego wsadzić do wraku łunochodu. Po wsadzeniu ciała pierwszego Sama drugi wraca do bazy. Tam zmienia namiary jednego z kombajnów, aby zniszczył on zakłócacze sygnału. Przed wejściem do zbiornika resetuje GERTY'emu pamięć. Tuż przed wejściem załogi "Elizy" ukrywa się.
Film kończy się sceną statku kosmicznego wchodzącego do atmosfery. W tle słychać wyrwane fragmenty wiadomości mówiące o skutkach jego powrotu na Ziemię.
Nagrody.
Otrzymane.
BAFTA awards 2010
British Independent Film Awards 2009
Fantastic'Arts 2010
Nagroda Hugo 2010
Nominacje.
BAFTA awards 2010
British Independent Film Awards 2009
Chlotrudis Awards 2010

</doc>
<doc id="2045870" url="https://pl.wikipedia.org/wiki?curid=2045870" title="Dyskografia Lloyd Banksa">
Dyskografia Lloyd Banksa

Poniżej przedstawiona została dyskografia amerykańskiego rapera Lloyd Banksa. Zawiera trzy albumy studyjne, listę singli, teledysków oraz mixtape’ów.

</doc>
<doc id="2045871" url="https://pl.wikipedia.org/wiki?curid=2045871" title="Stare Miasto (Tarnobrzeg)">
Stare Miasto (Tarnobrzeg)

Stare Miasto w Tarnobrzegu – jedno z osiedli administracyjnych ustanowionych decyzją Rady Miasta Tarnobrzega. Stanowi centralny, najstarszy i najważniejszy punkt wśród urbanistycznych jednostek miasta. Pełni funkcje wielofunkcyjnego centrum z najlepiej rozwiniętą bazą usługową. Skupia w sobie większość życia kulturalnego, biznesowego, administracyjnego i społecznego Tarnobrzega. Funkcja pozostałych osiedli ogranicza się do roli sypialni lub są to tereny wiejsko-rolnicze. Znajdują się tu m.in.: Urząd Miasta, siedziba Prezydenta i Rady Miasta, Sąd Rejonowy i Okręgowy, Urząd Stanu Cywilnego, Państwowa Inspekcja Pracy, Straż Miejska, Państwowa Wyższa Szkoła Zawodowa, Szkoła Muzyczna, Zespół Szkół Ogólnokształcących, Społeczne Liceum Ogólnokształcące. Do II wojny światowej teren ten zamieszkiwany był w większości przez ludność żydowską.
W węższym znaczeniu.
Granice i nazwy osiedli zostały sztucznie, administracyjnie narzucone przez Radę Miasta w 1991 r. Stare Miasto w powszechnym zwyczajowym nazewnictwie utożsamiane jest z pl. Bartosza Głowackiego i jego bezpośrednią okolicą (Klasztor o. Dominikanów, ul. Sandomierska, ul. Kościuszki, ul. Szeroka).
Pomniejsze części administracyjnego osiedla.
Jednostkami urbanistycznymi, będącymi częściami składowymi administracyjnego osiedla Stare Miasto są:

</doc>
<doc id="2045872" url="https://pl.wikipedia.org/wiki?curid=2045872" title="Wola Korycka (gmina)">
Wola Korycka (gmina)

Wola Korycka (także "Korycka Wola") – dawna gmina wiejska istniejąca w XIX wieku w guberni siedleckiej. Siedzibą władz gminy była Wola Korycka.
Za Królestwa Polskiego gmina Wola Korycka należała do powiatu garwolińskiego w guberni siedleckiej.
Gmina została zniesiona w 1874 roku, a jej obszar włączono do gmin Trojanów i Sobolew.

</doc>
<doc id="2045873" url="https://pl.wikipedia.org/wiki?curid=2045873" title="Gorycz tropików">
Gorycz tropików

Gorycz tropików () – francuski serial dramatyczny nadawany przez stację France 3 od 10 maja 2007 roku. W Polsce nadawany na kanale TVP1, obecnie w każdy wtorek o godzinie 20.25 począwszy od 12 lipca 2010 roku.
Opis fabuły.
Serial przedstawia życie białych rodzin francuskich, właścicieli plantacji trzciny cukrowej oraz pracujących tam niewolników.

</doc>
<doc id="2045874" url="https://pl.wikipedia.org/wiki?curid=2045874" title="Życzyn (gmina)">
Życzyn (gmina)

Życzyn (także "Żyżyn") – dawna gmina wiejska istniejąca w XIX wieku w guberni siedleckiej. Siedzibą władz gminy był Życzyn.
Za Królestwa Polskiego gmina Życzyn należała do powiatu garwolińskiego w guberni siedleckiej.
Gmina została zniesiona w 1874 roku, a jej obszar włączono do gminy Trojanów.

</doc>
<doc id="2045875" url="https://pl.wikipedia.org/wiki?curid=2045875" title="Żyżyn (gmina)">
Żyżyn (gmina)

Nazwa ta może dotyczyć dwóch gmin (forma używana w XIX wieku

</doc>
<doc id="2045876" url="https://pl.wikipedia.org/wiki?curid=2045876" title="Unin (gmina)">
Unin (gmina)

Unin – dawna gmina wiejska istniejąca w XIX wieku w guberni siedleckiej. Siedzibą władz gminy był Unin.
Za Królestwa Polskiego gmina Unin należała do powiatu garwolińskiego w guberni siedleckiej.
Gmina została zniesiona w 1874 roku, a z jej obszaru oraz z obszaru zniesionej utworzono nową gminę Górzno.

</doc>
<doc id="2045877" url="https://pl.wikipedia.org/wiki?curid=2045877" title="Wałentyn Płatonow">
Wałentyn Płatonow

Wałentyn Wiktorowycz Płatonow (ukr. Валентин Вікторович Платонов; ur. 15 stycznia 1977 w Krzywym Rogu, w obwodzie dniepropetrowskim) – ukraiński piłkarz, grający na pozycji pomocnika, a wcześniej obrońcy.
Kariera piłkarska.
Kariera klubowa.
Wychowanek szkółki piłkarskiej w Krzywym Rogu. Pierwszy trener - Witalij Barsukow. W latach 1990-1994 uczył się w Internacie Sportowym w Dniepropetrowsku. W 1994 rozpoczął karierę piłkarską w Chimiku Siewierodonieck. W następnym roku przeszedł do Metałurha Nowomoskowsk. W 1996 został zaproszony do Dnipra Dniepropetrowsk, ale rozegrał tylko jeden mecz i w październiku przeniósł się do rodzimego klubu Krywbas Krzywy Róg. W nim występował przez 8 lat, pełnił często funkcje kapitana drużyny. Zimą 2004 przeszedł do Illicziwca Mariupol, a w grudniu 2006 otrzymał status wolnego agenta. W kwietniu 2007 został zaproszony przez trenera Ołeksandra Kosewicza do Zorii Ługańsk. W lutym 2008 opuścił Zorię jako wolny agent i podpisał kontrakt z drużyną Mykoły Pawłowa Worskłą Połtawa. W rundzie jesiennej sezonu 2008/09 występował w Hirnyku Krzywy Róg, a w kwietniu 2009 podpisał kontrakt z Zakarpattia Użhorod. Latem 2010 przeszedł do Heliosu Charków.
Kariera reprezentacyjna.
W 1998 rozegrał jeden mecz w młodzieżowej reprezentacji Ukrainy.

</doc>
<doc id="2045878" url="https://pl.wikipedia.org/wiki?curid=2045878" title="Ruda Talubska (gmina)">
Ruda Talubska (gmina)

Ruda Talubska – dawna gmina wiejska istniejąca w XIX wieku w guberni siedleckiej. Siedzibą władz gminy była Ruda Talubska.
Za Królestwa Polskiego gmina Ruda Talubska należała do powiatu garwolińskiego w guberni siedleckiej.
Gmina została zniesiona w 1874 roku, a z jej obszaru oraz z obszaru zniesionej gminy Unin utworzono nową gminę Górzno.

</doc>
<doc id="2045879" url="https://pl.wikipedia.org/wiki?curid=2045879" title="Frank Cluskey">
Frank Cluskey

Frank Cluskey (irl. "Proinsias Mac Bhloscaidh"; ur. 8 kwietnia 1930 w Dublinie, zm. 7 maja 1989 tamże) – irlandzki polityk i działacz związkowy, deputowany krajowy i europejski, minister, działacz Partii Pracy i lider tego ugrupowania w latach 1977–1981.
Życiorys.
Naukę porzucił w wieku 12 lat, pracował później głównie jako rzeźnik. Został działaczem związkowym w ramach organizacji Workers’ Union of Ireland, w której kierowniczą funkcję pełnił jego ojciec. W latach 1954–1968 pełnił funkcję sekretarza oddziału WUI skupiającego rzeźników.
Zaangażował się w działalność polityczną w ramach Partii Pracy. W latach 60. zasiadał w radzie miejskiej Dublina, a od 1968 do 1969 sprawował urząd burmistrza irlandzkiej stolicy. W 1965 po raz pierwszy wybrany na posła do Dáil Éireann, z powodzeniem ubiegał się o reelekcję w 1969, 1973 i 1977. Nie uzyskał reelekcji w 1981, powrócił do niższej izby parlamentu w wyniku wyborów z lutego 1982, utrzymując mandat w głosowaniach z listopada 1982 oraz z 1987. Reprezentował krajowy parlament w Zgromadzeniu Parlamentarnym Rady Europy (1967–1973).
Od marca 1973 do maja 1977 zajmował stanowisko parlamentarnego sekretarza przy ministrze zabezpieczenia społecznego. W 1977 został nowym liderem Partii Pracy, utracił tę funkcję po nieobronieniu mandatu poselskiego w wyborach z 1981. Od 1981 do 1982 zasiadał w Parlamencie Europejskim I kadencji. W latach 1982–1983 sprawował urząd ministra handlu i turystyki w gabinecie Garreta FitzGeralda.

</doc>
<doc id="2045880" url="https://pl.wikipedia.org/wiki?curid=2045880" title="98 Pułk Piechoty (austro-węgierski)">
98 Pułk Piechoty (austro-węgierski)

Czeski Pułk Piechoty Nr 98 (niem. "Böhmisches Infanterieregiment Nr. 98") – pułk piechoty cesarskiej i królewskiej Armii. 
Historia pułku.
Pułk został sformowany 1 stycznia 1883 roku w Józefowie () z trzech batalionów liniowych wyłączonych ze składu Pułków Piechoty Nr 18, 21 i 71 oraz Batalionu Strzelców Polnych Nr 39. 
Okręg uzupełnień – Vysoké Mýto ().
W swojej historii nosił między innymi następujące imię:
Kolory pułkowe: popielaty (niem. lichtdrap), guziki złote. Skład narodowościowy w 1914 roku: 28% – Czesi, 68% – Niemcy.
W latach 1903-1914 komenda pułku oraz III batalion stacjonowały w Twierdzy Josefov (niem. "Josephstadt"). IV batalion stacjonował Vysokim Mýcie. II batalion do 1907 roku stacjonowała w Hradcu Králové (niem. "Königgrätz"), a od 1908 został przeniesiony do Twierdzy Josefov. I batalion podlegał dyslokacjom: do 1908 w Twierdzy Josefov, 1908-1909 – Perzgno, 1910-1911 – Teodo, 1912-1913 – Budvie (wł. "Budua"), i 1914 – Perzgno.
Wszystkie bataliony walczyły na froncie wschodnim. Bataliony I, II, III wchodziły w skład 19 Brygady Piechoty w 10 Dywizji Piechoty, w IX Korpusie Armijnymz 4 Armii.
Bataliony pułku brały udział w walkach z Rosjanami w końcu 1914 roku w Galicji. W czasie operacji gorlickiej w maju 1915 roku pułk poniósł bardzo duże straty w walkach w okolicach Brzostka. Żołnierze pułku są pochowani m.in. na cmentarzach: Cmentarz wojenny nr 6 – Krempna, Cmentarz wojenny nr 223 – Brzostek, Cmentarz wojenny nr 218 – Bukowa, Cmentarz wojenny nr 217 – Januszkowice, Cmentarz wojenny nr 77 – Ropica Ruska, Cmentarz wojenny nr 79 – Sękowa.

</doc>
<doc id="2045885" url="https://pl.wikipedia.org/wiki?curid=2045885" title="Franz Hermann Reinhold von Frank">
Franz Hermann Reinhold von Frank

Franz Hermann Reinhold von Frank (ur. 25 marca 1827 w Altenburgu, zm. 7 lutego 1894 w Erlangen) – niemiecki teolog luterański.
Życiorys.
Franz Hermann Reinhold von Frank spędził swą młodość w Zschernitz, w 1839 roku podjął naukę w gimnazjum w Altenburgu. W 1845 roku rozpoczął studia na filozoficzne, filologiczne i teologiczne na Uniwersytecie w Lipsku, gdzie w 1850 roku został doktorem filozofii, a rok później uzyskał licencjat z teologii. Początkowo był racjonalistą, pod wpływem Adolfa Harlessa zmienił poglądy i stał się zagorzałym zwolennikiem wiary luterańskiej i wczesnej teologii protestanckiej. W 1851 roku został prorektorem szkoły w Ratzeburgu, a dwa lata później nauczycielem religii w gimnazjum w Altenburgu. W 1857 roku został profesorem nadzwyczajnym historii Kościoła i teologii systematycznej w Erlangen, a następnego roku – profesorem zwyczajnym. Od 1875 roku do swojej śmierci był kierownikiem katedry teologii systematycznej. 
Frank wywierał znaczny wpływ na otoczenie nie tylko jako teolog, ale też jako autorytet moralny. Był przekonany o prawdziwości idei konserwatywnych, lecz, dzięki swemu zakorzenieniu w Ewangelii, był zainteresowany współczesnością i dostrzegał ówczesne problemy, dlatego też sprzeciwiał się tendencjom reakcyjnym w sprawach kościelnych i państwowych. Według R. Seeberga jego poglądy znacząco zmieniły się dwukrotnie – w Lipsku został zdobyty dla starej prawdy, w Erlangen – dla starej prawdy głoszonej w nowy sposób. 
Według Franka chrześcijańskie doświadczenie wiary opiera się na trzech czynnikach: wewnętrznym (świadomości grzechu, realności nowego życia), transcendentnym (Bogu osobowym) i pośredniczącym (Słowie Bożym, sakramentach, Kościele). Z tego powodu krytykował racjonalizm za negowanie doświadczenia duchowego, panteizm za kwestionowanie osobowości Boga i poglądy Bauera i Straussa, którzy uważali Kościół za dzieło ludzkie. W swych pracach opisywał ewolucję relacji człowieka do Boga, polegającą na przejściu od stworzenia przez upadek do odrodzenia. Zajmował się także teologią wcielenia.

</doc>
<doc id="2045887" url="https://pl.wikipedia.org/wiki?curid=2045887" title="Puchar Świata w narciarstwie alpejskim kobiet 2003/2004">
Puchar Świata w narciarstwie alpejskim kobiet 2003/2004

Puchar Świata w narciarstwie alpejskim kobiet sezon 2003/2004 to 38. edycja tej imprezy. Cykl ten rozpoczął się w austriackiej miejscowości Sölden 25 października 2003 roku, a zakończył 14 marca 2004 roku we włoskim Sestriere.

</doc>
<doc id="2045889" url="https://pl.wikipedia.org/wiki?curid=2045889" title="Waldemar Tumiński">
Waldemar Tumiński

Waldemar Tumiński (ur. 15 lutego 1953 w Grodzisku Mazowiecki) – były polski piłkarz występujący na pozycji obrońcy. Jest wychowankiem Pogoni Grodzisk Mazowiecki. Od 1974 roku występował w Legii Warszawa, z którą dwukrotnie zdobył Puchar Polski. W 1983 roku wyjechał do Belgii i występował tam aż do 1993 roku w takich klubach jak Royal Francs Borains, Royale Union Saint-Gilloise, SC Elouges i Royale Union Jemappes-Flénu. W międzyczasie przez krótki okres reprezentował barwy amerykańskiego Eagle Yonkers New York. W rundzie jesiennej sezonu 1994/95 reprezentował barwy Pogoni Grodzisk Mazowiecki, a następnie zakończył karierę.

</doc>
<doc id="2045890" url="https://pl.wikipedia.org/wiki?curid=2045890" title="II Publiczne Liceum Ogólnokształcące z Oddziałami Dwujęzycznymi im. Marii Konopnickiej w Opolu">
II Publiczne Liceum Ogólnokształcące z Oddziałami Dwujęzycznymi im. Marii Konopnickiej w Opolu

Publiczne Liceum Ogólnokształcące nr II z Oddziałami Dwujęzycznymi im. Marii Konopnickiej w Opolu – publiczne liceum ogólnokształcące w Opolu.
Dane teleadresowe.
ul. K. Pułaskiego 3
45-048 Opole

</doc>
<doc id="2045891" url="https://pl.wikipedia.org/wiki?curid=2045891" title="Villaverde Bajo-Cruce">
Villaverde Bajo-Cruce

Villaverde Bajo-Cruce – stacja metra w Madrycie, na linii 3. Znajduje się w dzielnicy Villaverde, w Madrycie i zlokalizowana pomiędzy stacjami Ciudad de los Ángeles i San Cristóbal. Została otwarta 21 kwietnia 2007.

</doc>
<doc id="2045892" url="https://pl.wikipedia.org/wiki?curid=2045892" title="San Cristóbal (stacja metra)">
San Cristóbal (stacja metra)

San Cristóbal – stacja metra w Madrycie, na linii 3. Znajduje się w dzielnicy Villaverde, w Madrycie i zlokalizowana pomiędzy stacjami Villaverde Bajo-Cruce i Villaverde Alto. Została otwarta 21 kwietnia 2007.

</doc>
<doc id="2045893" url="https://pl.wikipedia.org/wiki?curid=2045893" title="Villaverde Alto">
Villaverde Alto

Villaverde Alto – stacja końcowa metra w Madrycie, na linii 3. Znajduje się w dzielnicy Villaverde, w Madrycie i zlokalizowana jest za stacją San Cristóbal. Została otwarta 21 kwietnia 2007.

</doc>
<doc id="2045896" url="https://pl.wikipedia.org/wiki?curid=2045896" title="75 mm KwK 37">
75 mm KwK 37



</doc>
<doc id="2045898" url="https://pl.wikipedia.org/wiki?curid=2045898" title="75 mm KwK 40">
75 mm KwK 40



</doc>
<doc id="2045904" url="https://pl.wikipedia.org/wiki?curid=2045904" title="Puente Genil-Herrera">
Puente Genil-Herrera

Puente Genil-Herrera – stacja kolejowa położona pomiędzy Puente Genil i Herrera, na granicy prowincji Sewilla i Kordoba, we wspólnocie autonomicznej Andaluzja, w Hiszpanii.
Jest częścią trasy szybkiej kolei Kordoba-Malaga. Obsługuje ona, wraz ze stacją Antequera-Santa Ana, środkową część Andaluzji.

</doc>
<doc id="2045906" url="https://pl.wikipedia.org/wiki?curid=2045906" title="OK Jedinstvo Bijelo Polje">
OK Jedinstvo Bijelo Polje

OK Jedinstvo Bijelo Polje – czarnogórski klub siatkarski z miejscowości Bijelo Polje. Jest jedną z sekcji klubu sportowego Jedinstvo.
OK Jedinstvo Bijelo Polje obecnie występuje w najwyższej klasie rozgrywek klubowych w Czarnogórze.

</doc>
<doc id="2045907" url="https://pl.wikipedia.org/wiki?curid=2045907" title="Jedinstvo Bijelo Polje (piłka siatkowa)">
Jedinstvo Bijelo Polje (piłka siatkowa)



</doc>
<doc id="2045908" url="https://pl.wikipedia.org/wiki?curid=2045908" title="Port lotniczy Toliara">
Port lotniczy Toliara

Port lotniczy Toliara (IATA: TLE, ICAO: FMST) – port lotniczy położony w Toliara, w prowincji Toliara, na Madagaskarze.

</doc>
<doc id="2045911" url="https://pl.wikipedia.org/wiki?curid=2045911" title="Barnaba (Kiedrow)">
Barnaba (Kiedrow)

Barnaba, imię świeckie Władimir Wiktorowicz Kiedrow, "Владимир Викторович Кедров" (ur. 21 kwietnia 1931 w Wysokim, zm. 1 czerwca 2020 w Czeboksarach) – metropolita Rosyjskiego Kościoła Prawosławnego.
Życiorys.
Urodził się w religijnej rodzinie, wielu z jego przodków było kapłanami prawosławnymi w cerkwi w rodzinnej wsi Wysokoje w obwodzie riazańskim; jego ojciec był absolwentem seminarium duchownego, lecz nie przyjął święceń. Po ukończeniu szkoły średniej zaczął służyć jako hipodiakon w soborze Świętych Borysa i Gleba w Riazaniu. W maju 1955 został posłusznikiem w ławrze Troicko-Siergijewskiej; w grudniu tego samego roku złożył tam wieczyste śluby zakonne przed jej przełożonym, archimandrytą Pimenem (Izwiekowem). 15 lutego 1956 w soborze Objawienia Pańskiego w Moskwie patriarcha moskiewski i całej Rusi Aleksy I udzielił mu święceń diakońskich. W monasterze pełnił od 1956 r. obowiązki głównego zakrystiana. 9 marca 1957 został hieromnichem.
Trzy lata później otrzymał godność igumena; za pracę dla Cerkwi został w 1963 nagrodzony krzyżem z ozdobami. W 1965 mianowany archimandrytą. W 1971 reprezentował wspólnotę monastyczną ławry Troicko-Siergijewskiej na Soborze Lokalnym Rosyjskiego Kościoła Prawosławnego. 30 listopada 1976 w cerkwi św. Sergiusza z Radoneża w kompleksie Ławry miała miejsce jego chirotonia na biskupa czeboksarskiego i czuwaskiego, w której jako konsekratorzy wzięli udział patriarcha Moskwy i całej Rusi Pimen, metropolita kruticki i kołomieński Serafin, arcybiskup wołokołamski Pitirim, biskup riazański i kasimowski Szymon oraz biskup orłowski i briański Gleb. W 1984 otrzymał godność arcybiskupa, zaś w 2001 – metropolity.
W 2011 odznaczony Orderem Honoru.
Zmarł w 2020 r. na Covid-19.

</doc>
<doc id="2045913" url="https://pl.wikipedia.org/wiki?curid=2045913" title="Johann Brenz">
Johann Brenz

Johann Brenz (ur. 24 czerwca 1499 w Weil der Stadt, zm. 11 września 1570 w Stuttgarcie) – niemiecki teolog i działacz reformacyjny, reformator Szwabii. 
Życiorys.
Brenz urodził się mieście Weil nieopodal Stuttgartu. Studiował w Heidelbergu, gdzie uzyskał tytuł magistra. Tam stał się zwolennikiem Marcina Lutra, z którym miał okazję zetknąć się osobiście podczas dysputy heidelberskiej w kwietniu 1518 roku. W 1522 roku Brenzowi groził proces o herezję, jednak uniknął go poprzez podjęcie posługi w Schwäbisch Hall. W 1524 roku znalazł sojusznika w Johannesie Isenmannie, który został proboszczem w Hall. Święto Bożego Ciała zostało zniesione, a okoliczny klasztor zamieniony w szkołę. Podczas wojny chłopskiej potępiał nadużycie wolności ewangelicznej przez chłopów, błagał o litość dla pokonanych i przypominał władzom o ich obowiązkach. W 1528 roku, a więc na rok przed powstaniem "Małego" i "Dużego katechizmu" Lutra, napisał większy i mniejszy katechizm dla młodzieży.
21 października 1525 roku Brenz opublikował dzieło "Syngramma Suevicum", które przeniosło mu szeroki rozgłos. Krytykował w nim poglądy Johannesa Oecolampadiusa i znajdował potwierdzenie twórczej mocy słowa Chrystusa w realnej obecności ciała i krwi Chrystusa w Sakramencie Ołtarza. Brenz brał udział we wszystkich istotnych spotkaniach poświęconych kwestiom religijnym. W październiku 1529 roku uczestniczył w rozmowie marburskiej, a następnego roku, na zaproszenie margrabiego Jerzego Hohenzollerna, brał udział w sejmie augsburskim, gdzie popierał Filipa Melanchtona w jego próbach pojednania z katolikami, odrzucał natomiast możliwość porozumienia ze zwolennikami Huldrycha Zwingliego. Brenz zawarł też związek małżeński. W lutym 1537 roku był obecny w Schmalkalden, jednak wyjechał przed podpisaniem "Artykułów szmalkaldzkich"; podpis w jego imieniu złożył Jan Bugenhagen. Dwa miesiące później dokonał odnowy Uniwersytetu w Tybindze w duchu reformacji.
Brenz był początkowo sceptyczny wobec działań politycznych przeciwnych władzy cesarskiej, jednak ze względu na wrogie nastawienie cesarza Karola V jego poglądy stopniowo ulegały zmianie. W 1538 roku Hall przystąpiło do związku szmalkaldzkiego. 16 grudnia 1546 roku cesarz zdobył miasto, a Brenz został zmuszony do ucieczki, pomimo przeraźliwego zimna. Wiele jego pism wpadło w ręce wroga. Brenz wrócił do miasta 4 stycznia 1547 roku, ogłoszenie "Interim augsburskiego", które Brenz nazywał "interitus" („ruina”), zmusiło go bowiem do działania i zdecydowanego protestu. Kanclerz cesarski Antoine Perrenot de Granvelle zażądał od Brenza poddania się, i ostrzeżony reformator ponownie zbiegł z miasta 24 czerwca 1548 roku. Schronił się w zamku Hohenwittlingen, gdzie opiekę zapewnił mu książę Ulryk Wirtemberski, i ukrył się pod pseudonimem Joannes Witlingius. Cesarz nie ustawał w próbach odnalezienia go, więc udał się do Strasburga, a następnie Bazylei, gdzie napisał wykład proroctwa Izajasza. W styczniu 1549 roku Brenz dowiedział się o śmierci żony. Sytuacja dzieci skłoniła go do udania się do Szwabii, jednak ze względu na poszukiwanie go przez cesarza cały czas znajdował się w niebezpieczeństwie. Spędził osiemnaście miesięcy na zamku Hornberg, pod pseudonimem Huldrich Engster. W sierpniu 1549 roku udał się do Urach, gdzie jego przyjaciel Isenmann był wówczas pastorem, by naradzić się z księciem, jego doradcami i Matheusem Alberem w sprawie przywrócenia nabożeństwa ewangelickiego. Jesienią 1550 roku poślubił swoją drugą żonę Catherine, najstarszą córkę Isenmanna.
Po śmierci Ulryka Brenz został poproszony, by przygotować wyznanie wiary (zwane "confessio Wirtembergica"), które zostanie przedstawione na soborze trydenckim. W marcu 1552 roku udał się do Trydentu, wraz z trzema innymi wirtemberskimi teologami i Johannesem Marbachem ze Strasburga, by bronić tam swego wyznania. Przybycie Brenza zaskoczyło zgromadzonych, jednak ci odmówili przyjmowania pouczeń od tych, którzy winni byli im posłuszeństwo. W tym czasie "Interim augsburskie" zostało zniesione. Brenz, po okresie pobytu w Stuttgarcie, Tybindze, Ehningen i Sindelfingen jako doradca księcia, został 24 września 1554 roku proboszczem katedry w Stuttgarcie i dożywotnim radcą książęcym. Otrzymał od księcia wolną rękę w reformowaniu spraw kościelnych i szkolnictwa. Przeprowadzona reforma była zgodna z założeniami "confessio Wirtembergica", odrzucił natomiast propozycje Leysera i Andreä, by wprowadzić dyscyplinę kościelną w stylu kalwińskim. Działał też na polu działalności literackiej, jego "Catechismus pia et utile explicatione illustratus" zdobył uznanie poza granicami kraju i wśród następnych pokoleń.
Kontrowersja powstała z powodu nauki Andreasa Osiandra na temat usprawiedliwienia, która wywołała rozłam w Kościele pruskim, doprowadziła do pojawienia się zarzutów wobec Brenza, według którego zaistniały konflikt był jedynie sporem o słowa. W 1558 roku wydał edykt przeciwko anabaptystom i Schwenkfeldowi, bronił nauki o Wieczerzy Pańskiej przeciwko tendencjom kalwińskim. Brenz, na gruncie radykalnie rozumianej doktryny o unii personalnej, opowiadał się za poglądem o wszechobecności ciała Chrystusa, która zacząć się miała nie z chwilą wniebowstąpienia, ale już przy wcieleniu. Napisał też obronę "Wyznania augsburskiego" przez zarzutami dominikanina Piotra Soto.
Brenz utrzymywał kontakty z waldensami i francuskimi protestantami, jednak wszelkie próby zbliżenia zakończyły się niepowodzeniem. Jego wsparciem cieszyli się ewangelicy z Bawarii, którzy znosili ucisk od księcia Albrechta. Zalecał mieszczanom ze Strasburga nie brać udziału w katolickich obrzędach, interesował się też sytuacją ewangelików w Austrii. 
W 1569 doznał paraliżu i utracił siły. Po swojej śmierci został pochowany pod amboną katedry w Stuttgarcie. W późniejszych czasach jezuici zbezcześcili jego grób.

</doc>
<doc id="2045915" url="https://pl.wikipedia.org/wiki?curid=2045915" title="Tadeusz Cypka">
Tadeusz Cypka

Tadeusz Cypka (ur. 9 lipca 1952 w Osieczku) – były polski piłkarz występujący na pozycji napastnika. Jest wychowankiem Legii Warszawa. W klubie tym występował od 1966 roku, zaś od 1971 roku znajdował się w pierwszym zespole. W barwach Legii zadebiutował 14 sierpnia 1971 roku w ligowym spotkaniu z Górnikiem Zabrze. Swój ostatni mecz w barwach stołecznego zespołu Cypka rozegrał 17 maja 1980 roku przeciwko Lechowi Poznań. W 1980 roku został zawodnikiem Motoru Lublin, lecz już rok później ponownie zmienił klub. Tym razem podpisał kontrakt z Radomiakiem Radom. W 1982 roku wyjechał do Austrii, do klubu ASV Schrems, w którym występował do 1988 roku. Wtedy to zdecydował się zakończyć karierę.

</doc>
<doc id="2045917" url="https://pl.wikipedia.org/wiki?curid=2045917" title="Kyūshū Shinkansen">
Kyūshū Shinkansen

 – część linii kolejowej superekspresów sieci Shinkansen, łącząca dwa japońskie miasta położone na wyspie Kiusiu: Fukuokę i Kagoshimę. 
Południowy odcinek o długości 127 km jest obecnie eksploatowany, natomiast północny 130 km odcinek jest w budowie i planowany do otwarcia w marcu 2011. Odnoga z Shin-Tosu do Nagasaki ma około 118 km długości, a jej budowę rozpoczęto w 2008.
Linia biegnie równolegle do istniejącej linii kolejowej Kagoshima, obsługiwanej przez Kyushu Railway Company.

</doc>
<doc id="2045919" url="https://pl.wikipedia.org/wiki?curid=2045919" title="Dibenzotiofen">
Dibenzotiofen

Dibenzotiofen – organiczny związek chemiczny z grupy heterocyklicznych związków aromatycznych o szkielecie węglowym fluorenu. Zawiera jeden heteroatom – siarkę. Jest to związek trójpierścieniowy, występujący w smole pogazowej.

</doc>
<doc id="2045920" url="https://pl.wikipedia.org/wiki?curid=2045920" title="Puchar Azji w Piłce Nożnej 1992 (eliminacje)">
Puchar Azji w Piłce Nożnej 1992 (eliminacje)

Kwalifikacje do Pucharu Azji 1992 odbyły się w tymże roku. Wzięło w nich udział 20 drużyn, które zostały podzielone na 6 grup, których zwycięzcy awansowali do finałów (Japonia i Arabia Saudyjska miały zapewniony awans).

</doc>
<doc id="2045921" url="https://pl.wikipedia.org/wiki?curid=2045921" title="Angel Martino">
Angel Martino

Angelina L. „Angel” Martino (ur. 25 kwietnia 1967) – amerykańska pływaczka. Wielokrotna medalistka olimpijska.
Największe sukcesy odnosiła w stylu dowolnym, choć startowała również w innych stylach. Brała udział w dwóch igrzyskach (IO 92, IO 96), na obu olimpiadach zdobywała medale (łącznie sześć). Wywalczyła trzy złote krążki w wyścigach sztafetowych, indywidualnie również trzykrotnie zajmowała trzecie miejsce. Ma w dorobku medale m.in. mistrzostw świata na krótkim basenie i igrzysk panamerykańskich.

</doc>
<doc id="2045923" url="https://pl.wikipedia.org/wiki?curid=2045923" title="Feliks Niedziółka">
Feliks Niedziółka

Feliks Niedziółka (ur. 22 stycznia 1945 w Karczewie) – polski piłkarz występujący na pozycji obrońcy. Jest wychowankiem Mazura Karczew, którego barwy reprezentował od 1958 do 1965 roku. W 1966 roku został zawodnikiem Legii Warszawa, w której zadebiutował 9 kwietnia 1966 w spotkaniu przeciwko Stali Rzeszów. 30 listopada 1974 roku przeciwko Zagłębiu Sosnowiec rozegrał swój ostatni mecz w barwach Legii. W 1975 roku przez krótki czas występował w amerykańskim Rochester Lancers, jednakże w tym samym roku przeszedł do szwedzkiego Veberöd RHC, w którym występował przez następny rok. W 1976 roku zakończył karierę.

</doc>
<doc id="2045925" url="https://pl.wikipedia.org/wiki?curid=2045925" title="Pomnik 15. Południk">
Pomnik 15. Południk

Pomnik 15. Południk w Stargardzie – pomnik wyznaczający przebieg 15. południka długości geograficznej wschodniej, położony przy ul. Szczecińskiej, nieopodal ronda 15. Południk.
Pomnik został ustawiony w okresie międzywojennym. Posiada on formę kamienia narzutowego z wyobrażeniem siatki południków i równoleżników na szczycie oraz płytą informującą, iż Stargard leży dokładnie 15 stopni na wschód od południka zerowego, przebiegającego przez przedmieście Londynu Greenwich, który stanowi podstawę wyznaczania czasu środkowoeuropejskiego (CET). W 1996 pomnik został odrestaurowany.
Teren wokół pomnika jest urządzony i otacza go wieniec 6 kasztanowców.
Mimo iż pomnik nosi nazwę "15. Południk", faktycznie znajduje się ok. 200 m na zachód od południka. Wynika to z niedokładności sprzętów geodezyjnych w okresie, gdy ustawiano pomnik.
Pomnik oraz jego otoczenie podlegają ochronie konserwatorskiej.

</doc>
<doc id="2045927" url="https://pl.wikipedia.org/wiki?curid=2045927" title="Against Gravity">
Against Gravity

Against Gravity – polska firma dystrybucyjna założona w 2004 roku w Warszawie przez Artura Liebharta, specjalizująca się w dystrybucji filmów dokumentalnych oraz kina niezależnego. Jest organizatorem festiwalu filmowego Planete Doc Review oraz współproducentem filmu "Fuck for Forest". W 2011 roku z inicjatywy Against Gravity zainaugurowana została Akademia Dokumentalna, której celem jest edukacja uczniów gimnazjów, liceów i szkół wyższych poprzez filmy dokumentalne. Firma trzykrotnie zdobyła Nagrodę Polskiego Instytutu Sztuki Filmowej: w 2009 roku za 5. Festiwal Filmowy Planete Doc Review w kategorii „międzynarodowe wydarzenie filmowe” oraz za dystrybucję filmów "" Ulricha Seidla (2013) i "Lewiatan" Andrieja Zwiagincewa (2015) w kategorii „dystrybucja niekomercyjnego filmu zagranicznego w Polsce”. W 2015 roku firma została nagrodzona Wężem w kategorii „najgorszy przekład tytułu zagranicznego” za film "Uciekinier z Nowego Jorku".

</doc>
<doc id="2045931" url="https://pl.wikipedia.org/wiki?curid=2045931" title="Janusz Baran">
Janusz Baran

Janusz Baran (ur. 16 stycznia 1957 w Stalowej Woli) – były polski piłkarz występujący na pozycji napastnika. Jest wychowankiem Stali Stalowa Wola, którego barwy reprezentował do 1977 roku. W 1977 roku został zawodnikiem Legii Warszawa, w której zadebiutował 20 kwietnia 1977 roku w spotkaniu przeciwko Śląskowi Wrocław. Dnia 29 sierpnia 1979, w towarzyskim meczu z Rumunią, jedyny raz wystąpił w meczu jako reprezentant Polski (grał przez 17 minut). Dnia 8 kwietnia 1984 roku przeciwko Zagłębiu Sosnowiec rozegrał swój ostatni mecz w barwach Legii. W 1984 roku wyjechał do Belgii, gdzie reprezentował barwy takich klubów jak Royal Francs Borains i SC Elouges. Od 1986 do 1990 roku występował w australijskich klubach APIA Leichhardt Tigers w Sydney i Maribyrnong Poloniaw Melbourne. W 1987 zdobył tytuł mistrza stanu Victorii z Maribyrnong Polonia. W 1990 roku zakończył karierę.

</doc>
<doc id="2045932" url="https://pl.wikipedia.org/wiki?curid=2045932" title="Liberty Island">
Liberty Island

Liberty Island (dawniej Bedloe's Island) – nowojorska wyspa położona u ujścia rzeki Hudson.
Wyspa ta znajduje się całkowicie w granicach Jersey City, lecz podlega jurysdykcji ze strony Nowego Jorku, do którego należy. Jest niezamieszkana ze względu na charakter turystyczny (m.in. Statua Wolności), a od 15 października 1966 roku wpisana do Krajowego Rejestru Miejsc Historycznych.

</doc>
<doc id="2045933" url="https://pl.wikipedia.org/wiki?curid=2045933" title="Gmina Dayton (hrabstwo Bremer)">
Gmina Dayton (hrabstwo Bremer)

Gmina Dayton (ang. "Dayton Township") – gmina w USA, w stanie Iowa, w hrabstwie Bremer. Według danych z 2000 roku gmina miała 428 mieszkańców. 

</doc>
<doc id="2045934" url="https://pl.wikipedia.org/wiki?curid=2045934" title="Gmina Douglas (hrabstwo Bremer)">
Gmina Douglas (hrabstwo Bremer)

Gmina Douglas (ang. "Douglas Township") – gmina w USA, w stanie Iowa, w hrabstwie Bremer. Według danych z 2000 roku gmina miała 405 mieszkańców. 

</doc>
<doc id="2045936" url="https://pl.wikipedia.org/wiki?curid=2045936" title="Gmina Franklin (hrabstwo Bremer)">
Gmina Franklin (hrabstwo Bremer)

Gmina Franklin (ang. "Franklin Township") – gmina w USA, w stanie Iowa, w hrabstwie Bremer. Według danych z 2000 roku gmina miała 431 mieszkańców. 

</doc>
<doc id="2045937" url="https://pl.wikipedia.org/wiki?curid=2045937" title="Dénes Makovics">
Dénes Makovics

Dénes Makovics (ur. 12 maja 1962 roku w Ózd) – węgierski muzyk, grający na instrumentach dętych, członek zespołu Bikini.
Życiorys.
Dénes Makovics urodził się 12 maja 1962 roku w Ózd jako syn Ferenca Makovicsa i Évy Kláry Kriston.
W latach 1984–1987 uczęszczał do Średniej Szkoły Muzycznej im. Béli Bartóka, gdzie uczył się gry na saksofonie. W latach 1994–1996 studiował na Wydziale Jazzu Akademii Muzycznej im. Ferenca Liszta.
W latach 1986–1987 grał w zespole Bikini. W 1988 roku grał w zespole Ádáma Töröka. W latach 1988–1991 był członkiem zespołu Telegram. W latach 1991–1992 wystąpił w kilku krajach (Dania, Norwegia, Szwecja, Finlandia, Szwajcaria). Od 1993 roku występował w kwartecie Aladára Pege. W latach 1993–1996 grał w sekstecie Kálmána Oláha. W 1996 roku współzałożył grupę Jeff Porcaro Emlékzenekart, gdzie był basistą. Od 1996 roku był saksofonistą grupy Police Band. W 1997 roku wrócił do Bikini, gdzie gra do dziś.

</doc>
<doc id="2045938" url="https://pl.wikipedia.org/wiki?curid=2045938" title="Gmina Frederika">
Gmina Frederika

Gmina Frederika (ang. "Frederika Township") – gmina w USA, w stanie Iowa, w hrabstwie Bremer. Według danych z 2000 roku gmina miała 393 mieszkańców. 

</doc>
<doc id="2045939" url="https://pl.wikipedia.org/wiki?curid=2045939" title="Polana na Kordowcu">
Polana na Kordowcu

Polana na Kordowcu – duża polana na szczycie i podwierzchołkowych stokach Kordowca (763 m) w Beskidzie Sądeckim w Paśmie Radziejowej. Główna część polany znajduje się na tuż pod wierzchołkiem Kordowca, na północnych, opadających do doliny Popradu stokach. W dolnej części polany ma swoje źródła potok Kordowiec.
Administracyjnie należy do miejscowości Obłazy Ryterskie. Znajduje się tutaj jedno gospodarstwo oraz budynek dawnej szkoły, która działała w latach 1961-76 (została tutaj przeniesiona z wyższej polany Niemcowa, na której istniała od 1936). Obecnie w budynku tym działa sezonowe schronisko agroturystyczne „Chata Kordowiec”. Z północnych stoków polany rozciąga się rozległy widok na dolinę Popradu, Beskid Wyspowy i pobliskie Pasmo Jaworzyny. Druga część polany znajduje się na południowo-wschodnich, podwierzchołkowych stokach Kordowca, na grzbiecie łączącym go z Niemcową (przy niebieskim szlaku turystycznym). Z polany tej rozciąga się ograniczony widok na Niemcową z jej polanami i zalesiony szczyt Kiczory.
W 2010 polana na Kordowcu była jeszcze koszona.

</doc>
<doc id="2045940" url="https://pl.wikipedia.org/wiki?curid=2045940" title="Gmina Fremont (hrabstwo Bremer)">
Gmina Fremont (hrabstwo Bremer)

Gmina Fremont (ang. "Fremont Township") – gmina w USA, w stanie Iowa, w hrabstwie Bremer. Według danych z 2000 roku gmina miała 1 788 mieszkańców. 

</doc>
<doc id="2045942" url="https://pl.wikipedia.org/wiki?curid=2045942" title="Gmina Jackson (hrabstwo Bremer)">
Gmina Jackson (hrabstwo Bremer)

Gmina Jackson (ang. "Jackson Township") – gmina w USA, w stanie Iowa, w hrabstwie Bremer. Według danych z 2000 roku gmina miała 1 315 mieszkańców. 

</doc>
<doc id="2045943" url="https://pl.wikipedia.org/wiki?curid=2045943" title="Gmina Jefferson (hrabstwo Bremer)">
Gmina Jefferson (hrabstwo Bremer)

Gmina Jefferson (ang. "Jefferson Township") – gmina w USA, w stanie Iowa, w hrabstwie Bremer. Według danych z 2000 roku gmina miała 2 878 mieszkańców. 

</doc>
<doc id="2045944" url="https://pl.wikipedia.org/wiki?curid=2045944" title="Gmina Lafayette (hrabstwo Bremer)">
Gmina Lafayette (hrabstwo Bremer)

Gmina Lafayette (ang. "Lafayette Township") – gmina w USA, w stanie Iowa, w hrabstwie Bremer. Według danych z 2000 roku gmina miała 582 mieszkańców. 

</doc>
<doc id="2045945" url="https://pl.wikipedia.org/wiki?curid=2045945" title="Gmina Le Roy (Iowa)">
Gmina Le Roy (Iowa)

Gmina Le Roy (ang. "Le Roy Township") – gmina w USA, w stanie Iowa, w hrabstwie Bremer. Według danych z 2000 roku gmina miała 210 mieszkańców. 

</doc>
<doc id="2045946" url="https://pl.wikipedia.org/wiki?curid=2045946" title="Thomas Collins (kardynał)">
Thomas Collins (kardynał)

Thomas Christopher Collins (ur. 16 stycznia 1947 w Guelph, Ontario) – kanadyjski duchowny katolicki, arcybiskup Toronto w latach 2007–2023, kardynał.
Życiorys.
Urodził się w Guelph w prowincji Ontario. Od najmłodszych lat służył jako ministrant. Za namową jednego z nauczycieli ze szkoły średniej wstąpił do seminarium duchownego w Hamilton. Święcenia kapłańskie przyjął 5 maja 1973 w katedrze Chrystusa Króla w Hamilton z rąk biskupa Paula Redinga, ordynariusza Hamilton. Podjął następnie dalsze studia w Rzymie i w roku 1976 uzyskał licencjat na Papieskim Instytucie Biblijnym. W roku 1986 został doktorem teologii na Uniwersytecie Gregoriańskim. Był następnie wykładowcą i rektorem w Seminarium św. Piotra w London.
25 marca 1997 otrzymał nominację na biskupa-koadiutora diecezji Saint Paul. Sakrę otrzymał 14 maja w rodzimej katedrze w Hamilton. Udzielił jej Anthony Frederick Tonnos, biskup Hamilton. Sukcesję w diecezji Saint Paul przejął 30 czerwca 1997. 18 lutego 1999 przeniesiono go do archidiecezji Edmonton, także jako koadiutora. Sukcesję przejął 7 czerwca 1999. Był członkiem kilku kanadyjskich narodowych komisji, m.in. Teologicznej i Jedności Chrześcijan.
16 grudnia 2006 został mianowany arcybiskupem Toronto, jednej z najważniejszych archidiecezji w Kanadzie, jako następca kardynała Ambrozica. Ingres odbył się 30 stycznia 2007. Od stycznia 2010 jest również członkiem Papieskiej Komisji ds. Środków Społecznego Przekazu.
6 stycznia 2012 ogłoszona została jego kreacja kardynalska, której papież Benedykt XVI dokonał oficjalnie na konsystorzu w dniu 18 lutego 2012.
Brał udział w konklawe 2013, które wybrało papieża Franciszka.
11 lutego 2023 papież Franciszek przyjął jego rezygnację z funkcji arcybiskupa metropolity Toronto.

</doc>
<doc id="2045947" url="https://pl.wikipedia.org/wiki?curid=2045947" title="Gmina Maxfield">
Gmina Maxfield

Gmina Maxfield (ang. "Maxfield Township") – gmina w USA, w stanie Iowa, w hrabstwie Bremer. Według danych z 2000 roku gmina miała 1 353 mieszkańców. 

</doc>
<doc id="2045948" url="https://pl.wikipedia.org/wiki?curid=2045948" title="Gmina Polk (hrabstwo Bremer)">
Gmina Polk (hrabstwo Bremer)

Gmina Polk (ang. "Polk Township") – gmina w USA, w stanie Iowa, w hrabstwie Bremer. Według danych z 2000 roku gmina miała 991 mieszkańców. 

</doc>
<doc id="2045949" url="https://pl.wikipedia.org/wiki?curid=2045949" title="Gmina Sumner No. 2">
Gmina Sumner No. 2

Gmina Sumner No. 2 (ang. "Sumner No. 2 Township") – gmina w USA, w stanie Iowa, w hrabstwie Bremer. Według danych z 2000 roku gmina miała 365 mieszkańców. 

</doc>
<doc id="2045950" url="https://pl.wikipedia.org/wiki?curid=2045950" title="Andrius Arlauskas">
Andrius Arlauskas

Andrius Arlauskas (ur. 16 stycznia 1986) – litewski piłkarz, od początku kariery grający w Ekranasie Poniewież. Występuje na pozycji pomocnika. W reprezentacji Litwy zadebiutował w 2010 roku. Do tej pory rozegrał w niej jedno spotkanie (stan na 28 marca 2013).

</doc>
<doc id="2045951" url="https://pl.wikipedia.org/wiki?curid=2045951" title="Gmina Warren (hrabstwo Bremer)">
Gmina Warren (hrabstwo Bremer)

Gmina Warren (ang. "Warren Township") – gmina w USA, w stanie Iowa, w hrabstwie Bremer. Według danych z 2000 roku gmina miała 616 mieszkańców. 

</doc>
<doc id="2045952" url="https://pl.wikipedia.org/wiki?curid=2045952" title="Gmina Washington (hrabstwo Bremer)">
Gmina Washington (hrabstwo Bremer)

Gmina Washington (ang. "Washington Township") – gmina w USA, w stanie Iowa, w hrabstwie Bremer. Według danych z 2000 roku gmina miała 515 mieszkańców. 

</doc>
<doc id="2045954" url="https://pl.wikipedia.org/wiki?curid=2045954" title="Maximilian Leidesdorf">
Maximilian Leidesdorf

Maximilian Leidesdorf (ur. 27 czerwca 1818 w Wiedniu, zm. 9 października 1889 tamże) – austriacki lekarz psychiatra.
Syn Maximiliana Josepha Leidesdorfa (1787–1840) i Elisabeth Cremes. Studiował na Uniwersytecie Wiedeńskim, tytuł doktora medycyny otrzymał w 1845. Następnie specjalizował się w psychiatrii i przedsięwziął podróż po zakładach psychiatrycznych Europy, zwiedzając ośrodki we Włoszech, Niemczech, Anglii i Francji. W 1856 roku w Wiedniu habilitował się. W 1872 został ordynatorem oddziału psychiatrycznego w szpitalu miejskim w Wiedniu, w 1875 został dyrektorem Landesirrenanstalt. Jego asystentem był Julius Wagner-Jauregg. Razem z Theodorem Meynertem założył kwartalnik poświęcony psychiatrii, "Vierteljahresschrift für Psychiatrie". W 1876 został wysłany do Konstantynopola, gdzie miał ocenić stan psychiczny zdetronizowanego Murada V. W 1886 diagnozował króla Ludwika II.
Żonaty z Amalie Seiss (1826–1915) pochodzącą z Akwizgranu. Jego córka Helene wyszła za Heinricha Obersteinera.
W 1894 w dzielnicy Wiednia Döbling nazwano na jego cześć ulicę ("Leidesdorfgasse").

</doc>
<doc id="2045955" url="https://pl.wikipedia.org/wiki?curid=2045955" title="Plac im. ojca Adama Studzińskiego w Krakowie">
Plac im. ojca Adama Studzińskiego w Krakowie

Plac im. ojca Adama Studzińskiego – plac, mający kształt trójkąta, położony na terenie Starego Miasta w Krakowie, u podnóża wzgórza wawelskiego pomiędzy kościołem św. Idziego, ulicą Grodzką i ul. św. Idziego.
Od strony zachodniej nad placem góruje Zamek Królewski na Wawelu, po stronie północnej znajduje się kościół św. Idziego i Krzyż Katyński, a po stronie wschodniej budynek dawnego Arsenału Królewskiego w którym obecnie znajduje się Wydział Polonistyki Uniwersytetu Jagiellońskiego a dawniej Instytut Geografii UJ.
Poprzednio nosił nazwę św. Idziego, w listopadzie 2009 r. otrzymał imię ojca Adama Studzińskiego, dominikanina, kapelana w II Korpusie Polskich Sił Zbrojnych na Zachodzie, generała brygady Wojska Polskiego, harcmistrza Związku Harcerstwa Rzeczypospolitej.

</doc>
<doc id="2045958" url="https://pl.wikipedia.org/wiki?curid=2045958" title="Max Leidesdorf">
Max Leidesdorf



</doc>
<doc id="2045959" url="https://pl.wikipedia.org/wiki?curid=2045959" title="Karthago">
Karthago

Karthago – węgierski zespół rockowy, założony w 1979 roku w Budapeszcie.
Historia.
Zespół został założony w 1979 roku przez Ferenca Szigeti. Pierwszy album, zatytułowany "Karthago", został wydany w 1981 roku i sprzedał się w 178 tys. egzemplarzy. Następnie zespół wygrał międzynarodowy konkurs w Austrii, po czym koncertował w Austrii oraz różnych krajach bloku wschodniego. Grupa rozpadła się w 1985 roku, ale tymczasowo reaktywowała się w 1990 roku, by udzielić koncertu w Petőfi Csarnok. Następne koncerty zostały udzielone w latach 1997 oraz 2000. Zespół reaktywował się na stałe w 2003 roku, kiedy to odbył tourneé, a następnie wydał nową płytę.

</doc>
<doc id="2045963" url="https://pl.wikipedia.org/wiki?curid=2045963" title="Karthago (ujednoznacznienie)">
Karthago (ujednoznacznienie)



</doc>
<doc id="2045988" url="https://pl.wikipedia.org/wiki?curid=2045988" title="Zbigniew Kakietek">
Zbigniew Kakietek

Zbigniew Kakietek (ur. 11 sierpnia 1957 w Chyliczkach) – polski piłkarz występujący na pozycji pomocnika. Jest wychowankiem Znicza Pruszków, którego barwy reprezentował do 1975 roku. W 1976 roku został zawodnikiem Legii Warszawa, w której zadebiutował 7 marca 1976 roku w spotkaniu przeciwko Polonii Bytom. 15 czerwca 1983 roku przeciwko Wiśle Kraków rozegrał swój ostatni mecz w barwach Legii. W 1983 roku przeszedł do Motoru Lublin, w którym występował przez następny rok. W 1984 roku zakończył karierę.

</doc>
<doc id="2045989" url="https://pl.wikipedia.org/wiki?curid=2045989" title="Stephen Ademolu">
Stephen Ademolu

Stephen Ademolu (ur. 20 listopada 1982) – kanadyjski piłkarz, grający w Ekranasie Poniewież. Występuje na pozycji napastnika.

</doc>
<doc id="2045994" url="https://pl.wikipedia.org/wiki?curid=2045994" title="Bernhard Gudden">
Bernhard Gudden



</doc>
<doc id="2045998" url="https://pl.wikipedia.org/wiki?curid=2045998" title="Shinya Aoki">
Shinya Aoki



</doc>
<doc id="2046001" url="https://pl.wikipedia.org/wiki?curid=2046001" title="Ajas Wielki">
Ajas Wielki



</doc>
<doc id="2046003" url="https://pl.wikipedia.org/wiki?curid=2046003" title="Serghei Pogreban">
Serghei Pogreban

Serghei Pogreban (ur. 13 maja 1978) – mołdawski piłkarz, grający w Ekranasie Poniewież. Występuje na pozycji napastnika.

</doc>
<doc id="2046004" url="https://pl.wikipedia.org/wiki?curid=2046004" title="Pochód narodów Europy do Krzyża">
Pochód narodów Europy do Krzyża

Pochód narodów Europy do Krzyża – fresk anonimowego artysty datowany na przełom XIV/XV wieku. Nazywany również "Marsz narodów do krzyża" lub – jak chcą niektórzy – "Poczet narodów Europy". Znajduje się w kościele Saint-Pierre-le-Jeune w Strasburgu.
Fresk przedstawia Europę chrześcijańską jako trzynastu konnych rycerzy i dwóch pieszych. W orszaku podąża Germania, Włochy, Francja, Anglia, Irlandia, Fryzja, Szkocja, Slawonia, Aragonia, Sycylia, Kastylia, Węgry, Polska. Jako ostatni kroczą: Orient (kościoły wschodnie) i Litwa.

</doc>
<doc id="2046005" url="https://pl.wikipedia.org/wiki?curid=2046005" title="São Tiago">
São Tiago



</doc>
<doc id="2046007" url="https://pl.wikipedia.org/wiki?curid=2046007" title="Alfred Nowakowski">
Alfred Nowakowski

Alfred Nowakowski (ur. 10 czerwca 1908 w Warszawie, zm. 12 listopada 1961 tamże) – polski piłkarz występujący na pozycji pomocnika i trener.
Życiorys.
Był wychowankiem Orkanu Warszawa. W 1924 z tego klubu trafił do Legii Warszawa. W jej barwach zadebiutował w lidze 3 kwietnia 1927 w spotkaniu przeciwko Warszawiance. Swój ostatni mecz w Legii i zarazem ostatni w karierze rozegrał 9 czerwca 1935 przeciwko Polonii Warszawa. W tamtym roku zakończył karierę. W 1956 był członkiem komisji selekcyjnej reprezentacji Polski w przegranym 1:2 spotkaniu z reprezentacją Bułgarii. Zmarł 12 listopada 1961 w wieku 53 lat.

</doc>
<doc id="2046011" url="https://pl.wikipedia.org/wiki?curid=2046011" title="Aias">
Aias



</doc>
<doc id="2046017" url="https://pl.wikipedia.org/wiki?curid=2046017" title="Against Gravity sp. z o.o.">
Against Gravity sp. z o.o.



</doc>
<doc id="2046018" url="https://pl.wikipedia.org/wiki?curid=2046018" title="Marzena Kościelniak">
Marzena Kościelniak

Marzena Kościelniak (ur. 28 grudnia 1989) – polska lekkoatletka, płotkarka.
Kariera.
Mistrzyni Polski w różnych kategoriach wiekowych, w tym m.in. złota medalistka w biegu na 400 metrów przez płotki podczas seniorskich mistrzostw kraju (2010). Wielokrotnie reprezentowała Polskę na międzynarodowych zawodach, jednak bez większych sukcesów, odpadła w eliminacjach mistrzostw Europy juniorów (bieg na 100 m przez płotki, 2007), mistrzostw świata juniorów (bieg na 100 m przez płotki, 2008) oraz młodzieżowych mistrzostw Europy (bieg na 400 m przez płotki, 2009). Swój debiut na międzynarodowej imprezie seniorskiej (mistrzostwa Europy – Barcelona 2010) zakończyła na półfinałowym biegu na 400 metrów przez płotki. Na tym samym dystansie zajęła 8. miejsce podczas młodzieżowych mistrzostw Europy (Ostrawa 2011), podczas tych zawodów była także 4. w sztafecie 4 x 400 metrów.

</doc>
<doc id="2046021" url="https://pl.wikipedia.org/wiki?curid=2046021" title="Rostratula benghalensis">
Rostratula benghalensis



</doc>
<doc id="2046022" url="https://pl.wikipedia.org/wiki?curid=2046022" title="Goście, goście II – korytarz czasu">
Goście, goście II – korytarz czasu

Goście, goście II – korytarz czasu () – francuski film komediowy z 1998 roku, kontynuacja filmu "Goście, goście" z 1993 roku.
Na festiwalu w Cannes w 2013 roku Christian Clavier oficjalnie zapowiedział powstanie filmu "".
Opis fabuły.
Rycerz Godefroy przygotowuje się do zawarcia ślubu z Frenegundą, jednak w tajemniczych okolicznościach znikają relikwie, bez których rodzina panny młodej nie zgadza się na ślub. Czarownik Euzebiusz sugeruje Godefroyowi, że zostały przeniesione w przyszłość przez jeden z tuneli czasu, które pozostały niezamknięte po poprzedniej podróży do XX wieku. Przy okazji chce odnaleźć giermka, który zaginął podczas poprzedniej wyprawy.
Obsada.
i inni

</doc>
<doc id="2046023" url="https://pl.wikipedia.org/wiki?curid=2046023" title="Jacek Traczyk">
Jacek Traczyk

Jacek Traczyk (ur. 9 lutego 1968 w Łodzi) – polski piłkarz grający na pozycji pomocnika. Piłkarską karierę rozpoczynał w ŁKS-ie Łódź, w którego barwach w sezonie 1987/1988 zadebiutował w rozgrywkach I ligi. Wiosną 1990 trafił do Zawiszy Bydgoszcz, w którym rozegrał jedno spotkanie a jesienią został zesłany do rezerw. Następnie powrócił do ŁKS-u i był jego podstawowym graczem. W 1992 przeszedł do Boruty Zgierz, a później do Petrochemii Płock. Wraz z nią wywalczył awans do I ligi i w sezonie 1994/1995 wystąpił w 22 pojedynkach, strzelając jednego gola. Swoją karierę kontynuował później w m.in. Koronie Kielce i RKS-ie Radomsko. Po jej zakończeniu podjął pracę jako trener z juniorami ŁKS-u. Obecnie trener MKS Piaseczno.

</doc>
<doc id="2046025" url="https://pl.wikipedia.org/wiki?curid=2046025" title="Poznański Czerwiec '56">
Poznański Czerwiec '56



</doc>
<doc id="2046028" url="https://pl.wikipedia.org/wiki?curid=2046028" title="Michał Łopaczewski">
Michał Łopaczewski

Michał Łopaczewski (ur. 2 maja 1989) – polski żużlowiec.
Karierę rozpoczął w 2004 roku, odbywając treningi w Pawłowicach na tamtejszym minitorze żużlowym. Wychowanek Stanisława Śmigielskiego.

</doc>
<doc id="2046031" url="https://pl.wikipedia.org/wiki?curid=2046031" title="Fidżi na Letnich Igrzyskach Olimpijskich 2000">
Fidżi na Letnich Igrzyskach Olimpijskich 2000

Fidżi na XXVII Letnich Igrzyskach Olimpijskich w Sydney reprezentowało 6 sportowców (4 mężczyzn, 2 kobiety) w 5 dyscyplinach.
Był to 10. start Fidżi na letnich igrzyskach olimpijskich.
Reprezentanci.
Podnoszenie ciężarów.
Kobiety

</doc>
<doc id="2046037" url="https://pl.wikipedia.org/wiki?curid=2046037" title="Powrót do błękitnej laguny">
Powrót do błękitnej laguny

Powrót do błękitnej laguny (ang. "Return to the Blue Lagoon") − amerykański film przygodowy z 1991 roku, remake Błękitnej laguny z 1980 roku. Film na podstawie książki Henry’ego Stacpoole’a.
Opis fabuły.
Wdowa Sarah z marynarzem i dwójką niemowląt uciekają ze statku ogarniętego epidemią cholery. Dryfują po oceanie, marynarz próbuje uśmiercić dzieci, ale Sarah staje w ich obronie i go zabija. Razem z dziećmi ląduje na bezludnej wyspie; po kilku latach umiera. Odtąd dzieci są zdane na siebie.

</doc>
<doc id="2046046" url="https://pl.wikipedia.org/wiki?curid=2046046" title="Moriz Kaposi">
Moriz Kaposi



</doc>
<doc id="2046051" url="https://pl.wikipedia.org/wiki?curid=2046051" title="Stadion Garbarni w Krakowie">
Stadion Garbarni w Krakowie

Stadion Garbarni w Krakowie – stadion piłkarski w Krakowie, na którym mecze domowe rozgrywa Garbarnia Kraków. Bezpośrednio obok stadionu znajduje się siedziba klubu.
Charakterystyka stadionu.
Obecny obiekt Garbarni położony jest przy ul. Rydlówka, na prawym brzegu Wilgi, inaczej niż poprzedni Stadion Garbarni przy ul. Barskiej, który znajdował się w samym sercu historycznego Ludwinowa po przeciwnej stronie rzeki.
Stadion przed przebudową.
Pierwotnie Stadion Garbarni przy ul. Rydlówka został oddany do użytku w 1990 roku. Posiadł licencję na rozgrywanie na nim meczów III ligi. Był obiektem typowo piłkarskim i nie jest wyposażony w bieżnię lekkoatletyczną. Pole gry stadionu było wyjątkowo dużych rozmiarów (ponad 5 metrów szersze i dłuższe niż jest to typowo spotykane na boiskach piłkarskich). Trybuny stadionu Garbarni były wyposażone w ławki z miejscami siedzącymi dla około 1000 widzów. Otaczały one boisko od zachodu (trybuna główna z ławkami) oraz od północy i południa (trybuny z miejscami stojącymi, pozbawione ławek ). W centralnej części trybuny głównej znajdował się zadaszony sektor z miejscami dla około 100 osób oraz budka spikera zawodów wraz z podwyższeniem umożliwiającym umieszczenie na nim kamer telewizyjnych do relacjonowania przebiegu meczu. Wydzielony sektor dla kibiców drużyn przyjezdnych znajduje się na trybunie południowej. Główne wejście na stadion prowadziło od ulicy Rydlówka, na ważniejsze mecze otwierane były również bramy od strony ulicy Konopnickiej.
W sierpniu 2010 roku dodatkowo obniżono do minimum ogrodzenie oddzielające trybunę główną od płyty boiska.
Stadion po przebudowie.
W latach 2013-2016 przeprowadzono generalną przebudowę stadionu. Zburzono stary budynek klubowy, część trybun, pozostawiając jedynie część północną, a boisko zostało obrócone o 90°. Zbudowano dwa nowe boiska treningowe (w tym jedno ze sztuczną murawą) oraz nowy budynek klubowy. Trybuna posiada miejsca dla mediów (ze stolikami) oraz sektor gości na 50 miejsc. Wejść na mecze można wyłącznie od strony ul. Konopnickiej.
W 2019 roku dobudowano zadaszenie na części trybuny, aby stadion spełniał wymogi organizacji meczów II ligi.
Rozbudowa stadionu i plany na przyszłość.
W maju 2020 roku Garbarnia otrzymała pozwolenie na budowę nowej (południowej) trybuny, która miałaby pomieścić 1700 widzów oraz dopełniać wymogi infrastrukturalne I ligi. Docelowo, po dobudowaniu trybuny wschodniej i północnej, stadion ma spełniać wymogi kategorii III UEFA.
W dniach 12-19 września 2021 roku na stadionie odbyły się rozgrywki grupowe Mistrzostw Europy 2020 w Amp Futbolu.

</doc>
<doc id="2046052" url="https://pl.wikipedia.org/wiki?curid=2046052" title="Halina Żytkowiak">
Halina Żytkowiak

Halina Żytkowiak (ur. 1947, zm. 22 marca 2011 w Los Angeles) – polska wokalistka współpracująca m.in. z zespołami Tarpany, Amazonki i Trubadurzy, jak również występująca solo.
Życiorys.
Zadebiutowała na Festiwalu Młodych Talentów w Szczecinie. Swą karierę muzyczną rozpoczęła w 1964 roku w studenckim klubie Politechniki Poznańskiej Agora, śpiewając w zespole Meteory, a następnie w zespole Poznańscy Trubadurzy. W latach 1966–1967 występowała z założonym w Poznaniu zespole Tarpany, a od stycznia 1968 r. współpracowała z żeńską grupą wokalną Amazonkach z którą 1 kwietnia 1968 zadebiutowała, biorąc udział w Radiowej Giełdzie Piosenki. Z zespołem tym wystąpiła również w 1969 na VII Festiwalu Piosenki Polskiej w Opolu, otrzymując wyróżnienie za debiut. Z Amazonkami rozstała się jesienią 1969 roku wraz z końcem tournée po Mongolii i ZSRR. 
W listopadzie 1969 rozpoczęła występy z zespołem Trubadurzy, gdzie śpiewała, ale też grała na rożnego rodzaju instrumentach. Z tą grupą zdobywała nagrody na festiwalach w Opolu i na Kołobrzegu oraz zarejestrowała wiele nagrań radiowych i nagrywała płyty. 
W 1974 opuściła zespół i wraz z Krzysztofem Krawczykiem koncertowała m.in. pod szyldem nowo powstałej grupy Fair. Wspólnie występowali dla amerykańskiej Polonii oraz w przedstawieniu telewizyjnym "Kochałem Panią" i kilkukrotnie gościnnie z Trubadurami. 
W 1978 piosenkarka nagrała swój jedyny album solowy pt. "Jestem tylko dziewczyną" oraz wystąpiła na Festiwalu Piosenki w Berlinie. W tym okresie komponowali dla niej: Aleksander Maliszewski, Krzysztof Krawczyk, Ryszard Poznakowski i Zbigniew Hołdys. Na początku lat 80. XX w. występowała na Festiwalu Piosenki Żołnierskiej w Kołobrzegu. W ostatnich latach życia koncertowała sporadycznie. Zmarła na raka płuc.
Życie prywatne.
Była drugą żoną Krzysztofa Krawczyka, z którym miała syna Krzysztofa Igora (ur. 1973) – ojca ich wnuka, Bartka (ur. 2006).

</doc>
<doc id="2046071" url="https://pl.wikipedia.org/wiki?curid=2046071" title="Teodozjusz (Prociuk)">
Teodozjusz (Prociuk)

Teodozjusz imię świeckie Ihor Iwanowicz Prociuk, "Игорь Иванович Процюк", "Ігор Іванович Процюк" (ur. 7 stycznia 1927 w Topilnym, zm. 28 maja 2016 w Omsku) – metropolita Rosyjskiego Kościoła Prawosławnego.
Urodził się w rodzinie kapłana prawosławnego. Jego dwaj bracia również są duchownymi prawosławnymi. W czasie II wojny światowej ukończył kurs na psalmistę prowadzony w Ławrze Poczajowskiej. Został następnie psalmistą w cerkwi w Drużkopolu, zaś od 1944 był hipodiakonem w soborze Trójcy Świętej w Łucku. Jako mężczyzna żonaty 24 marca 1945 przyjął święcenia diakońskie, zaś 1 kwietnia – kapłańskie. W tym samym roku rozpoczął pracę duszpasterską w cerkwi św. Szymona w Sielcu, zaś w 1947 został proboszczem parafii Trójcy Świętej w Myslinach. W 1949 przeniesiony do parafii Narodzenia Matki Bożej w Kuźminie; w 1961 został dziekanem dekanatu kamieńsko-podolskiego. Od 1956 protojerej; w 1959 zaocznie ukończył studia teologiczne.
27 listopada 1962 złożył wieczyste śluby zakonne w Ławrze Troicko-Siergijewskiej i już następnego dnia otrzymał godność archimandryty. 2 grudnia 1962 w jednej z cerkwi ławry miała miejsce jego chirotonia na biskupa czernihowskiego i nieżyńskiego. Dwa lata później przeniesiony na katedrę połtawską i krzemieńczuską, zaś w 1967 został biskupem czernowieckim i bukowińskim. Po pięciu latach służby w tej eparchii został wyznaczony na biskupa smoleńskiego i wiaziemskiego. Od 1978 arcybiskup, zaś od 1979 – magister nauk teologicznych.
26 grudnia 1984 został egzarchą patriarchy Moskwy i całej Rusi dla Europy Środkowej oraz ordynariuszem eparchii berlińskiej i niemieckiej. 29 czerwca 1986 przeniesiony do eparchii omskiej z tytułem arcybiskupa omskiego i tiumeńskiego. Po reorganizacji eparchii jego tytuł uległ zmianie na "arcybiskup omski i tarski". Od 1997 metropolita.
W 2011 Święty Synod Rosyjskiego Kościoła Prawosławnego przeniósł go w stan spoczynku. W 2012 jego następca na katedrze, metropolita Włodzimierz (Ikim) ujawnił, iż odchodząc z katedry Teodozjusz przejął większość majątku zarządu eparchii, korzystając z zapisów regulaminu wewnętrznego Patriarchatu Moskiewskiego umożliwiającego biskupom przepisywanie na siebie mienia cerkiewnego, a następnie odmówił jego zwrotu.
Zmarł w 2016.

</doc>
<doc id="2046074" url="https://pl.wikipedia.org/wiki?curid=2046074" title="Iwan z Riły">
Iwan z Riły



</doc>
<doc id="2046076" url="https://pl.wikipedia.org/wiki?curid=2046076" title="Jan Rilski">
Jan Rilski

Jan Rilski (także: "Iwan Rilski", "Iwan z Riły"; ur. ok. 876 roku w Skrinie koło Sredecu, zm. 18 sierpnia 946) – bułgarski mnich prawosławny, który większość swego życia spędził w pustelni rilskiej w bułgarskich górach Riła, modląc się i poszcząc. Jego relikwie znajdują się w rilskim monastyrze.
Kult.
Święty wspominany jest dwukrotnie:

</doc>
<doc id="2046088" url="https://pl.wikipedia.org/wiki?curid=2046088" title="Wiesław Korzeniowski">
Wiesław Korzeniowski

Wiesław Korzeniowski (ur. 18 sierpnia 1944 w Warszawie, zm. 2 lutego 2004) – polski piłkarz występujący na pozycji pomocnika. 
Był wychowankiem Legii Warszawa. Po raz ostatni w Legii wystąpił 1 czerwca 1972 roku w meczu ze Stalą Mielec. W 1972 roku przeszedł do Zawiszy Bydgoszcz, gdzie występował przez rok. W 1978 roku został zawodnikiem Toronto Falcons.

</doc>
<doc id="2046093" url="https://pl.wikipedia.org/wiki?curid=2046093" title="Łaciński patriarchat Jerozolimy">
Łaciński patriarchat Jerozolimy

Łaciński Patriarchat Jerozolimy (; ; heb. הפטריארכיה הלטינית) – rzymskokatolicki patriarchat ze stolicą w Jerozolimie. Nie wchodzi w skład żadnej metropolii ani nie ma żadnych sufraganii. Na terenie patriarchatu pracuje 596 zakonników i 1076 sióstr zakonnych.
Terytorium.
Łaciński patriarchat Jerozolimy obejmuje w całości obszar Izraela, Jordanii, Cypru oraz Autonomii Palestyńskiej.
Historia.
Diecezja jerozolimska powstała niedługo po śmierci i zmartwychwstaniu Chrystusa. Pierwszym biskupem został apostoł Jakub Sprawiedliwy. Po zburzeniu miasta przez Rzymian w roku 70 i upadku jego znaczenia nastąpił również upadek znaczenia tutejszego biskupstwa. Biskupi powstałego na miejscu Jerozolimy Aelia Capitolina byli sufraganami biskupa Cezarei.
Sobór nicejski I w roku 325, uznając wyjątkowość miasta, nadał biskupom Jerozolimy honorowe pierwszeństwo bezpośrednio po patriarchatach (Rzymie, Aleksandrii i Antiochii). Przywilej ten nie ingerował jednak w metropolitalne prawa biskupa Cezarei jako metropolitę Kapadocji. Sytuacja, w której biskup sufragan miał honorowe pierwszeństwo przed swoim metropolitą, była wyjątkowa i prowadziła do nieporozumień w relacjach pomiędzy hierarchami.
Ostatecznie dzięki zabiegom biskupa jerozolimskiego Juwenalisa – Sobór chalcedoński w roku 451, wydzielił z patriarchatu Antiochii obszar Palestyny i Arabii, ustanawiając na tych terenach odrębny patriarchat w Jerozolimie.
Po schizmie wschodniej, początkowo działał jedynie prawosławny patriarchat Jerozolimy. Łaciński patriarchat Jerozolimy został utworzony w 1099 – po zdobyciu Jerozolimy przez krzyżowców.
W okresie Królestwa Jerozolimskiego patriarchom jerozolimskim podlegali arcybiskupi Tyru, Cezarei, Nazaretu i Petry oraz ich biskupi sufragani.
Po zdobyciu Jerozolimy przez Saladyna, siedzibę patriarchy przeniesiono do Akki, a po jej upadku w roku 1291 na Cypr.
W 1342 papież Klemens VI zniósł jurysdykcję terytorialną patriarchy, powierzając opiekę duszpasterską nad katolikami w Palestynie – ojcom franciszkanom z kustodii Ziemi Świętej, jednak godność patriarchy została zachowana, jako tytularna. Od 1374 łaciński patriarcha rezydował w Rzymie przy bazylice św. Wawrzyńca za Murami.
W 1847 papież Pius IX przywrócił łaciński patriarchat w Jerozolimie jako normalną jednostkę podziału terytorialnego Kościoła katolickiego.
Wikariaty.
Łaciński patriarchat Jerozolimy podzielony jest na pięć wikariatów:

</doc>
<doc id="2046096" url="https://pl.wikipedia.org/wiki?curid=2046096" title="Socha (narzędzie)">
Socha (narzędzie)



</doc>
<doc id="2046097" url="https://pl.wikipedia.org/wiki?curid=2046097" title="Błąd antropologiczny">
Błąd antropologiczny

Błąd antropologiczny – sformułowanie użyte przez Jana Pawła II w encyklice "Centesimus annus", określające fałszywą koncepcję człowieka przyjętą przez socjalizm. W dokumencie tym czytamy: "podstawowy błąd socjalizmu ma charakter antropologiczny" (13). Krytyka ta opiera się na personalistycznej wizji ludzkiej osoby, która jest przeciwieństwem marksistowskiej koncepcji człowieka. Według papieża najważniejszy element "błędu antropologicznego" socjalizmu stanowi kolektywizm, a jego główną przyczyną jest ateizm.

</doc>
<doc id="2046100" url="https://pl.wikipedia.org/wiki?curid=2046100" title="Laser He-Ne">
Laser He-Ne



</doc>
<doc id="2046105" url="https://pl.wikipedia.org/wiki?curid=2046105" title="August Friedrich Christian Vilmar">
August Friedrich Christian Vilmar

August Friedrich Christian Vilmar (ur. 21 listopada 1800 w Solz, zm. 30 lipca 1868 w Marburgu) – niemiecki teolog luterański i działacz kościelny.
Życiorys.
August Friedrich Christian Vilmar urodził się w Solz, które obecnie jest częścią miasta Bebra. Studiował teologię w Marburgu, gdzie był pod silnymi wpływami racjonalizmu, dlatego też popadł w niewiarę. W 1823 roku został rektorem szkoły miejskiej w Retenburgu, gdzie pozostał do 1827 roku, następnie udał się do Bad Hersfeld, gdzie osiągnął wysoką pozycję w lokalnym gimnazjum. W tych latach odrzucił racjonalizm, początkowo sądząc, że świat jest uczuciem Boga. Na jego dalszy duchowy rozwój wpłynęła lektura dzieł Ojców Kościoła, głównie Tertuliana i Ireneusza, a także "Lehre von der Sünde" Augusta Tholucka. Niedługo po ukończeniu trzydziestu uznał, że wszystko czego szukał znajduje się w Kościele luterańskim, do czego doszedł w wyniku wnikliwej lektury Konfesji Augsburskiej i jej Apologii.
w 1831 roku Vilmar został deputowanym na nowo utworzony parlament elektoratu Hesji. Jako deputowany wzywał do utworzenia uniwersytetu narodowego, zwiększenia kadry naukowej i doposażenia placówek edukacyjnych. W grudniu tegoż roku został członkiem ministerialnego komitetu ds. religii i szkolnictwa. Od października 1832 roku do kwietnia 1833 roku pracował w ministerstwie spraw wewnętrznych, był także nauczycielem w gimnazjum w Hanau, po czym, w latach 1833–1850, dyrektorem gimnazjum w Marburgu. W latach 1836–1850 był członkiem komitetu do spraw gimnazjów. Głęboko zreformował gimnazja w Hesji, a zwłaszcza nauczanie religii. Swoje poglądy na ten temat przedstawiał w założonym przez E. W. Hengstenberga piśmie „Evangelische Kirchenzaitung”. W 1850 przeniósł się do ministerstwa spraw wewnętrznych jako radca konsystorza, a w latach 1851–1855 wykonywał obowiązki wiekowego superintendenta Ernsta. W 1855 roku Ernst zmarł i Vilmar został obrany jego następcą, wybór jednak nie został zatwierdzony przez księcia elektora. 27 października tegoż roku został profesorem teologii na Uniwersytecie w Marburgu. Jako profesor teologii Vilmar szybko osiągnął duże znaczenie. 
Według Vilmara Kościół wchodził w nową erę, w której to osiągnięta zostanie pełna jedność Kościoła widzialnego i niewidzialnego. Przed opierającym się na takim przekonaniu Vilmarem stanęły dwa zagadnienia. Pierwsze dotyczyło wyznań Kościoła Hesji. Według Vilmara przyszłe losy Kościoła zależą od pełnej wierności Wyznaniu Apostolskiemu i niezmienionej Konfesji Augsburskiej, co w przypadku tak zwanego Reformowanego Kościoła Dolnej Hesji nie było wcale oczywiste (wydział teologii w Marburgu wymagał uznania Katechizmu Heidelberskiego). Vilmar dowodził, że nazwa „Reformowany” nie odnosi się do związków z kalwinizmem, a korzenie wspólnoty były luterańskie. Drugim zagadnieniem był rozdział Kościoła od państwa. 
W latach 1848–1850 Vilmar wywierał istotny wpływ na życie polityczne. Będąc oddanym swemu władcy konserwatystą, nie tylko osobiście wspierał księcia elektora, lecz także w 1848 roku założył pismo „Hessischer Volksfreund”, które od połowy 1851 roku redagował samodzielnie. Pismo to skupiało wokół siebie wszystkich heskich lojalistów. Vilmar był głębokim patriotą i starał się ocalić przed zapomnieniem przeszłość swego kraju, dlatego badał przeszłość Hesji i poświęcił jej kilka publikacji. 
Pod koniec życia Vilmar czuł się samotny, pomimo towarzystwa swoich studentów. Popadł w melancholię, do czego znacząco przyczyniły się wydarzenia 1866 roku. Zmarł na udar mózgu niedługo po śmierci swojej drugiej żony.

</doc>
<doc id="2046115" url="https://pl.wikipedia.org/wiki?curid=2046115" title="Fiore dei Liberi">
Fiore dei Liberi

Fiore dei Liberi, pełne nazwisko "Fiore Furlano de Civida d'Austria delli Liberi da Premariacco" (ur. ok. 1350 - zm. 1410). Mistrz bolońskiej szkoły fechtunku.
Znany jest ze stworzenia rękopisu traktującego o nauce fechtowania pod nazwą "Flos Duellatorum" (czyli "Kwiat walki"). Zachowany faksymile z 1902 roku (tzw. rękopis pizański) zawiera 35 ilustrowanych kart.
Urodził się w Cividale del Friuli we Włoszech. Uczestniczył w wojnach między miastami włoskimi. Jako mistrz miecza miał wielu utytułowanych uczniów.

</doc>
<doc id="2046116" url="https://pl.wikipedia.org/wiki?curid=2046116" title="John Atcherley Dew">
John Atcherley Dew

John Atcherley Dew (ur. 5 maja 1948 w Waipawa) – nowozelandzki duchowny katolicki, arcybiskup Wellington, kardynał.
Życiorys.
Kształcił się m.in. w St. Joseph College, a także w seminariach w Christchurch i Holly Cross College. Święcenia kapłańskie otrzymał w 9 maja 1976 z rąk kardynała Reginalda Delargeya. Pracował duszpastersko w diecezjach Waipukurau i Rarotonga, po czym wyjechał na Wyspy Cooka, gdzie wykładał w tamtejszym Holy Cross College. W latach 1991-1992 kształcił się w Wielkiej Brytanii. Powrócił do ojczyzny w 1993 i służył w parafii w Newtown.
1 kwietnia 1995 otrzymał nominację na biskupa pomocniczego Wellington ze stolicą tytularną Privata. Sakrę otrzymał 31 maja 1995 z rąk kardynała Thomasa Williamsa, arcybiskupa Wellington. 24 maja 2004 został koadiutorem kard. Williamsa. Sukcesję przejął po przejściu poprzednika na emeryturę 21 marca 2005. Od 1 kwietnia tego samego roku jest też biskupem ordynariuszem armii nowozelandzkiej. Aktualnie sprawuje również funkcję sekretarza Episkopatu Nowej Zelandii.
4 stycznia 2015 ogłoszony kardynałem przez papieża Franciszka. Insygnia nowej godności odebrał 14 lutego.

</doc>
<doc id="2046119" url="https://pl.wikipedia.org/wiki?curid=2046119" title="Belgijska Izba Gospodarcza">
Belgijska Izba Gospodarcza

Belgijska Izba Gospodarcza (ang. "Belgian Business Chamber, BBC") jest dobrowolną organizacją pozarządową, działającą jako związek pracodawców. Powstała w 1992 jako nieformalny klub, w którym belgijscy przedsiębiorcy i ich rodziny mogli spotykać się i dzielić doświadczeniami.
Obecnie Belgijska Izba Gospodarcza zrzesza dużą liczbę firm belgijskich działających w Polsce. Jej członkami mogą również zostać inne przedsiębiorstwa zainteresowane nawiązaniem stosunków biznesowych z partnerami belgijskimi.
Misją Belgijskiej Izby Gospodarczej jest przede wszystkim budowanie sprzyjających warunków dla współpracy gospodarczej między firmami z obu państw oraz promocja Belgii w Polsce. W tym celu Izba organizuje m.in. spotkania typu Business Mixer, Speed Business Meeting i Business Breakfast, konferencje, seminaria i szkolenia. Belgijska Izba Gospodarcza przygotowuje corocznie Dni Belgijskie – cykl imprez o charakterze biznesowo-kulturalnym, które tradycyjnie odbywają się w drugiej połowie listopada. Oprócz tego BBC wydaje również katalog firm "Belgian Business Directory Poland", w którym odnaleźć można informacje o ponad 300 przedsiębiorstwach powiązanych z Belgią i działających w Polsce oraz wiele innych cennych informacji.
Historia.
W okresie międzywojennym od 1920 działała w Warszawie Polsko-Belgijska Izba Handlowa ("Chambre de Commerce Polono-Belge"), z siedzibą w Al. Jerozolimskich 26 (1927-1930), w kamienicy Bychowskiego/Natansona przy ul. Nowy Świat 2 (1932), następnie przy ul. Zgody 11 (1934-1939). Skupiała 100 członków.
Propolski samorząd gospodarczy w Belgii.
W 1921 powołano Belgijsko-Polską Izbę Handlową ("Chambre de Commerce Belgo-Polonaise"), która w latach 1927–1938 mieściła się w Brukseli przy "rue du Cale" 33. Izba zrzeszała 225 członków. Od 1926 izba wydawała „Bulletin de la Chambre de Commerce Belgo-Polonaise”.
Współcześnie w Brukseli działa od 1959 Belgijsko-Polsko-Luxemburska Izba Handlowa Bepolux ("Belgisch-Luxemburgs-Poolse Kamer van Koophandel") przy "Bd. A. Reyerslaan" 80. Zrzesza 54 firmy. strona izby oraz
Siedziba.
Belgijska Izba Gospodarcza mieściła się m.in. przy ul. Postępu 15 (2004), w al. Jana Pawła II 23 (-2012), Al. Jerozolimskich 92 (2012-2015), przy ul. 17 Stycznia 48 (2015-2020), i obecnie ul. Komitetu Obrony Robotników 48 (2020-).

</doc>
<doc id="2046126" url="https://pl.wikipedia.org/wiki?curid=2046126" title="Adam Zdunikowski">
Adam Zdunikowski

Adam Zdunikowski (ur. 30 maja 1966 w Warszawie) – polski śpiewak operowy (tenor).
Życiorys.
Kontakty z muzyką rozpoczął już w wieku siedmiu lat, śpiewając w warszawskim chórze chłopięcym „Lutnia”.
W 1990 roku podjął współpracę z Warszawską Operą Kameralną, na scenie której zadebiutował w 1990 roku partią Clema w "Małym kominiarczyku" B. Brittena.
W 1991 roku ukończył Akademię Muzyczną im. Fryderyka Chopina w Warszawie, w klasie śpiewu solowego prof. Romana Węgrzyna. 
W tym samym roku został solistą Teatru Wielkiego w Warszawie a także uczestniczył w "Konkursie Sztuki Wokalnej im. Ady Sari" w Nowym Sączu, gdzie otrzymał wyróżnienie.
Począwszy od 1992 roku artysta współpracuje regularnie z teatrami operowymi w Bydgoszczy, Bytomiu, Krakowie, Poznaniu, Wrocławiu, Gdańsku i Szczecinie. W 1996 roku nawiązał współpracę z hamburską Staatsoper, śpiewając Ferranda w "Così fan tutte" W.A. Mozarta. Z zespołem tym odbył tournée po Japonii (maj 1996). W sezonie artystycznym 1998/1999 nawiązał współpracę z Teatrem Narodowym w Pradze. Występował tam w przedstawieniach "Cyrulik sewilski" G. Rossiniego i "Czarodziejski flet" W.A. Mozarta oraz uczestniczył w inauguracji sezonu w Filharmonii Narodowej w Warszawie – "Pory roku" J. Haydna pod dyrekcją Kazimierza Korda.
W latach 1990, 1991, 1996, 1998 brał udział w organizowanych przez Warszawską Operę Kameralną Festiwalach Mozartowskich. W 1991 otrzymał wyróżnienie na IV "Międzynarodowym Konkursie Sztuki Wokalnej im. Ady Sari" w Nowym Sączu. W 1992 został laureatem III nagrody na "I Międzynarodowym Konkursie Wokalnym im. Stanisława Moniuszki" w Warszawie. W 1995 został finalistą "Międzynarodowego Konkursu Wokalnego Belvedere" w Wiedniu. Występował również na następujących festiwalach muzycznych: "Festiwal Mozartowski" w Zielonej Górze (1991), "XXX Festiwal Moniuszkowski" w Kudowie-Zdroju (1991), "X Tydzień Talentów" w Tarnowie (1992), "XXX Międzynarodowy Festiwal Wratislavia Cantans" (1995), "I" i "III Festiwal Operowy" w Bydgoszczy (1994 i 1996), "V Międzynarodowe Spotkania Muzyczne Wschód-Zachód" w Zielonej Górze (1996), "I" i "II Festiwal Operowy" w Krakowie (1997, 1998), "Międzynarodowy Festiwal Muzyki i Sztuki" w Bejrucie (1999).
Jest laureatem I edycji Nagrody Ministra Kultury i Sztuki "AD ASTRA".
Do bardziej znaczących wydarzeń w jego karierze artystycznej zaliczyć należy: udział w europejskim prawykonaniu "Psalmów Jerozolimskich" Noama Sheriffa pod dyrekcją samego kompozytora (1996), polskiej prapremierze opery "I Lituani" A. Ponchielliego w wersji koncertowej, koncercie "Stabat Mater" G. Rossiniego pod dyrekcją Nello Santiego, światowej premierze "Stabat Mater" J. Stefaniego pod dyrekcją Grzegorza Nowaka, koncercie "IX Symfonii" L. van Beethovena pod dyrekcją Jerzego Semkowa na zakończenie obchodów 25-lecia orkiestry Sinfonia Varsovia, produkcji "Strasznego dworu" St. Moniuszki w Buffalo (USA) oraz w koncercie "Mszy As-dur" F. Schuberta pod dyrekcją Siegfrieda Köhlera na zakończenie obchodów Roku Schubertowskiego.
Od chwili debiutu konsekwentnie poszerza swój repertuar – obecnie posiada około 40 partii operowych. W swoim dorobku ma role w takich operach, jak: "Fidelio" L. van Beethovena, "Norma" V. Belliniego, "Carmen" G. Bizeta, "Eugeniusz Oniegin" P. Czajkowskiego, "Łucja z Lammermooru" G. Donizettiego, "Faust" Ch. Gounoda, "Straszny dwór" St. Moniuszki, "Uprowadzenie z seraju, Wesele Figara" i "Don Giovanni" W.A. Mozarta, "Opowieści Hoffmanna" J. Offenbacha, "Madame Butterfly" G. Pucciniego, "Cyrulik sewilski" G. Rossiniego, "Salome" R. Straussa, "La Traviata" G. Verdiego.
W Operze Narodowej wystąpił między innymi w partiach: Pasterza w "Królu Rogerze" K. Szymanowskiego (2000), Leńskiego w "Eugeniuszu Onieginie" P. Czajkowskiego (2002), Don Ottavia w "Don Giovannim" W.A. Mozarta (2002), Pruniera w "La Rondine" G. Pucciniego (2003), Narrabotha w "Salome" R. Straussa (2004), jako Szalona w "Curlew River" B. Brittena (2005), jako książę Filip w "Iwonie, księżniczce Burgunda" Z. Krauzego (2007), jako Tamino w spektaklu "W krainie czarodziejskiego fletu" W.A. Mozarta (2007) oraz w roli hrabiego Almavivy w "Cyruliku sewilskim" G. Rossiniego (2007).
Artysta posiada w swoim dorobku również bogaty repertuar oratoryjno-kantatowy (około 50 tytułów), z którym występował m.in. w Filharmoniach: Białostockiej, Koszalińskiej, Olsztyńskiej, Opolskiej, Rzeszowskiej, Szczecińskiej, Wrocławskiej, Zielonogórskiej i za granicą.
Występował pod batutami takich znakomitości jak: Jerzy Semkow, Nello Santi, Jiří Bělohlávek, Kazimierz Kord, Antoni Wit, Siegfried Köhler, Noam Sheriff, Jerzy Maksymiuk czy Krzysztof Penderecki.
W styczniu 2012 otrzymał Srebrny Medal „Zasłużony Kulturze Gloria Artis”.

</doc>
<doc id="2046136" url="https://pl.wikipedia.org/wiki?curid=2046136" title="Maurycy Komorowicz">
Maurycy Komorowicz

Maurycy Komorowicz (ur. 21 lipca 1881 w Kijowie, zm. 7 stycznia 1923 w Gorzycach) – polski geolog, podróżnik, pisarz i kompozytor. Pionier polskiej wulkanologii.
Życiorys.
Jego ojcem był wcześnie zmarły Piotr, matką Helena z Horwattów. Ukończył studia na Uniwersytecie Berlińskim, w 1912 uzyskał tytuł doktora. W czasie studiów wykazał się uzdolnieniami muzycznymi. Skomponował marsz żałobny oraz kilkanaście pieśni, których część wydało Wydawnictwo Muzyczne „Media” w Berlinie.
Już podczas studiów rozpoczął samodzielne wyprawy i badania wulkanologiczne na wyspach Oceanu Atlantyckiego. Każdą z wypraw opisywał w osobnych publikacjach, ilustrowanych przez jego żonę Cecylię z Popielów, która towarzysząc w trudach podróży, również uzupełniała fotograficzną dokumentację badanych obiektów. Od 1906 do 1909 Komorowiczowie odbyli co najmniej trzy podróże badawcze, w tym jedną trzymiesięczną w Islandii i dwie dwumiesięczne na Maderze i Teneryfie oraz na algierskiej Saharze. Informacje o podróżach po Islandii Komorowicz zamieścił w "Notatkach z podróży do Islandii" oraz w obszernej, bogato ilustrowanej książce "Quer durch Island", wydanej ok. 1909 w Charlottenburgu. Zebrane przez niego materiały i poczynione obserwacje stanowiły duży wkład w poznawanie geologii i przejawów wulkanizmu na Islandii, jak również podstawę opublikowanej rozprawy doktorskiej "Vulkanonologische Studien auf einigen Inselen des Atlantischen Oceans", wydanej w formie bogato ilustrowanej książki i zadedykowanej „Cieniom dziadka Artura Horwatta”. Została ona wysoko oceniona przez polskich przyrodników. Pochlebną opinię wystawił Franciszek Chłapowski oraz Stanisław Pawłowski i Eugeniusz Romer w pracy zbiorowej "Polska w kulturze powszechnej".
Wymownym dowodem uznania dla osiągnięć 26-letniego wulkanologa było zaproszenie na uroczystości jubileuszowe 100-lecia Londyńskiego Towarzystwa Geologicznego. Wiadomości o następnych dwóch podróżach Komorowiczów zostały zawarte w bogato ilustrowanej książce "An Sonnigen Gestaden", zadedykowanej księżnej Marii z Zamojskich Radziwiłłowej. Wiosną 1913 Komorowicz, obejmując stanowisko geologa rządowego, wyjechał z żoną do Indii Holenderskich. Celem badań wulkanologicznych zleconych Komorowiczowi przez rząd holenderski było zbadanie przyczyn i zasięgu wstrząsów sejsmicznych, jakie miały miejsce w tym rejonie w marcu tego roku. Ciężka praca oraz niezdrowy klimat wysp Sundajskich niekorzystnie odbiły się na zdrowiu Komorowiczów. Po powrocie do Berlina zmarła żona Cecylia, a Maurycego zmogła ciężka choroba tropikalna. W 1919 schorowanego zabrał z Berlina do Gorzyczek koło Czempinia jego wuj Edward Horwatt i umieścił w swoim domu w Gorzycach. Silne wyniszczenie organizmu przez nieuleczalną chorobę i stosowanie morfiny doprowadziły do śmierci Komorowicza. Został pochowany na cmentarzu w Czempiniu.
Pod koniec lat 80. XX w. staraniem czempińskich regionalistów, w szczególności Józefa Świątkiewicza, bezimienną mogiłę ozdobiła kamienna płyta nagrobna, przypominająca współczesnym i potomnym zasługi i dzieło życia Maurycego Komorowicza. Zapomniana postać tego wulkanologa, podróżnika, pisarza i kompozytora z niemałym trudem została także opracowana, przedstawiona i przypomniana przez prof. Wojciecha Narębskiego w „Pracach Muzeum Ziemi” nr 15 cz. I.

</doc>
<doc id="2046140" url="https://pl.wikipedia.org/wiki?curid=2046140" title="Mato Jajalo">
Mato Jajalo

Mato Jajalo (ur. 25 maja 1988 w Jajcach) – chorwacki piłkarz, pomocnik, zawodnik US Palermo.
Kariera.
Slaven Belupo.
Jako junior występował w Kickers Offenbach i Slaven Belupo, a 21 lipca 2007 w meczu z Osijekiem zadebiutował w pierwszej lidze chorwackiej. 4 sierpnia tego samego roku w meczu z Dinamem Zagrzeb strzelił pierwszego gola w zawodowej karierze. W sezonie 2008/09 rozegrał 32 mecze w lidze oraz zdobył cztery bramki, a w kolejnym wystąpił w 30 spotkaniach i strzelił tyle samo goli.
Siena.
W czerwcu 2009 za 1,6 miliona euro został przetransferowany do włoskiej Sieny. W sezonie 2009/10 rozegrał 25 spotkań w Serie A i nie zdobył żadnej bramki.
Köln.
2 lipca 2010 został wypożyczony na jeden sezon do Köln z opcją pierwokupu. W czerwcu 2011 został wykupiony przez niemiecki klub.
Sarajevo.
W lutym 2014 został wypożyczony na pół roku do FK Sarajevo.
Rijeka.
W czerwcu 2014 podpisał dwuletni kontrakt z HNK Rijeka z możliwością przedłużenia o kolejne dwa.
Palermo.
W styczniu 2015 podpisał czteroipółletni kontrakt z US Palermo.
Reprezentacyjna.
Jajalo rozegrał 21 meczów i zdobył cztery gole w reprezentacji Chorwacji U-21. Był także jej kapitanem. W dorosłej reprezentacji zadebiutował 12 listopada 2014 w przegranym 1:2 meczu towarzyskim z Argentyną. W lipcu 2016 FIFA zezwoliła mu na występy w kadrze Bośni i Hercegowiny, w której zadebiutował 7 października 2016 w przegranym 0:4 meczu eliminacji do Mistrzostw Świata 2018 z Belgią.

</doc>
<doc id="2046152" url="https://pl.wikipedia.org/wiki?curid=2046152" title="Monaster Ikony Matki Bożej „Znak” w Ostaszkowie">
Monaster Ikony Matki Bożej „Znak” w Ostaszkowie

Monaster Ikony Matki Bożej „Znak” – nieistniejący już żeński klasztor prawosławny w Ostaszkowie. Założony w 1673, zlikwidowany.
Monaster powstał w XVII wieku na północ od miasta Ostaszkowa, na miejscu uznawanym tradycyjnie za święte. W 1655, a zatem jeszcze przed oficjalnym powołaniem do życia klasztoru, na miejscu tym żyła już wspólnota 23 mniszek i posłusznic. Zgodę na założenie monasteru wyraził w 1673 car Aleksy I. Zakonnice otrzymały od władcy i prywatnych ofiarodawców liczne nadania ziemskie, zaś w 1692 została dla nich wzniesiona drewniana cerkiew. Pięćdziesiąt lat później na jej miejscu zbudowano świątynię murowaną pod wezwaniem Wniebowstąpienia Pańskiego, która w XVIII i XIX stuleciu była kilkakrotnie przebudowywana (w 1780 wzniesiono pięć kopuł). W 1868, po pożarze całego miasta, cerkiew poniosła znaczne straty i została gruntownie przebudowana według projektu Diemidowa. Oprócz głównej świątyni, podniesionej do rangi soboru, w monasterze funkcjonowała cerkiew Tichwińskiej Ikony Matki Bożej, usytuowana nad zachodnią bramą wjazdową na teren klasztoru. 
Po rewolucji październikowej monaster został zamieniony na muzeum sztuki, w którym wystawiano m.in. relikwie szczególnie czczonego w regionie twerskim świętego mnicha Nilusa ze Stołobny, przeniesione z Pustelni Niłowo-Stołobieńskiej, również zamkniętej przez władze. Po upadku ZSRR do użytku liturgicznego została przywrócona jedynie główna cerkiew monasterska. Pozostała część zabudowań pełni funkcje świeckie (m.in. mieszkania).

</doc>
<doc id="2046154" url="https://pl.wikipedia.org/wiki?curid=2046154" title="Germán Aceros">
Germán Aceros

Germán Aceros (ur. 30 września 1938 w Bucaramandze, zm. 29 października 2018) – kolumbijski piłkarz, napastnik.
Uczestniczył w mistrzostwach świata 1962, gdzie zagrał we wszystkich trzech meczach grupowych swojej drużyny.

</doc>
<doc id="2046157" url="https://pl.wikipedia.org/wiki?curid=2046157" title="7,5 cm PaK 42">
7,5 cm PaK 42



</doc>
<doc id="2046158" url="https://pl.wikipedia.org/wiki?curid=2046158" title="La Higuera">
La Higuera

La Higuera (hiszp. "Drzewo Figowe") – wieś w Boliwii, w departamencie Santa Cruz.
Geografia.
Miejscowość oddalona jest ok. 150 km od Santa Cruz. Leży na wysokości 2160 m n.p.m.
Według danych spisu z 2001 roku miejscowość liczyła 119 mieszkańców, głównie Indian Guarani.
Historia.
8 października 1967 roku armia boliwijska i CIA schwytały tutaj Ernesto „Che” Guevarę. Żołnierze zamknęli w potrzasku rewolucjonistów w dolinie Quebrada del Churo. Ernesto „Che” Guevara został uwięziony w miejscowej szkole, gdzie został zastrzelony przez porucznika Mario Terána.
Pomnik „El Che” i pomnik w byłym budynku szkolnym są główną atrakcją turystyczną miejscowości. La Higuera to ostatni przystanek na "Ruta del Che" – szlaku Che Guevary.

</doc>
<doc id="2046163" url="https://pl.wikipedia.org/wiki?curid=2046163" title="Sami Vrioni">
Sami Vrioni

Sami Vrioni, także Sami bej Vrioni (ur. 1868 w Beracie, zm. 1947 tamże) – albański polityk i działacz niepodległościowy.
Życiorys.
Pochodził z rodziny właścicieli ziemskich (çiftligarów) z południa Albanii, był synem Omera Paszy i Senije z d. Ikbal. Ukończył szkołę dla urzędników osmańskich Mekteb-i Mülkiye w Stambule i rozpoczął pracę w administracji osmańskiej. W wyborach do parlamentu osmańskiego w 1912 uzyskał mandat deputowanego z okręgu Berat.
W listopadzie 1912 został wybrany delegatem Beratu na obrady zgromadzenia, które ogłosiło deklarację niepodległości. W tym czasie współpracował z Esadem Paszą Toptanim, z którym był spokrewniony. W 1914 znalazł się w składzie delegacji albańskiej do Neuwiedu, która ofiarowała koronę Albanii Wilhelmowi Wiedowi. W czasie I wojny światowej pełnił funkcję prefekta okręgu Berat.
W 1918 uczestniczył w Kongresie w Durrësie, który działał w imieniu Włoch i doprowadził do wyłonienia rządu, kierowanego przez Turhana Paszę. Vrioni objął w tym rządzie funkcję delegata d.s. Rolnictwa i Handlu (członkowie rządu nie posługiwali się tytułami ministrów). W 1919 objął funkcję delegata spraw wewnętrznych.
W latach 1922–1924 był wybierany deputowanym z okręgu Beratu do parlamentu albańskiego. W czasie kryzysu politycznego, do którego doszło w maju 1924 po śmierci Avni Rustemiego, Sami Vrioni należał do grupy deputowanych, którzy zbojkotowali obrady parlamentu uniemożliwiając jego dalsze funkcjonowanie. W czerwcu Vrioni stanął na czele rządu tymczasowego, tworzonego we Wlorze, ale potem przekazał władzę w ręce Fana Noliego.
W latach 1942–1943 wchodził w skład rady powołanej przez okupacyjne władze włoskie (Këshilli të Eperm Fashist Kooperativ). W 1945 Vrioni został aresztowany przez władze komunistyczne. Zmarł w więzieniu, w wyniku odniesionych tortur.
Był dwukrotnie żonaty. Ze związku z Mahmude miał syna Omera (ur. 1930). Druga żona Pertefe była córką Esada Paszy Toptaniego.

</doc>
<doc id="2046164" url="https://pl.wikipedia.org/wiki?curid=2046164" title="Efraín Sánchez">
Efraín Sánchez

Efraín Sánchez (ur. 26 lutego 1926 w Barranquilla, zm. 16 stycznia 2020 w Bogocie) – kolumbijski piłkarz, bramkarz.
Uczestniczył w Mistrzostwach Świata 1962, gdzie zagrał we wszystkich trzech meczach grupowych swojej drużyny.
Od 2 grudnia 1947 do 7 czerwca 1962 rozegrał 30 meczów w reprezentacji Kolumbii.
W latach 1983–1984 był również trenerem reprezentacji.

</doc>
<doc id="2046170" url="https://pl.wikipedia.org/wiki?curid=2046170" title="Puchar Świata w narciarstwie alpejskim mężczyzn 2003/2004">
Puchar Świata w narciarstwie alpejskim mężczyzn 2003/2004

Puchar Świata w narciarstwie alpejskim mężczyzn sezon 2003/2004 to 38. edycja tej imprezy. Cykl ten rozpoczął się w austriackim Sölden 24 października 2003 roku, a zakończył 14 marca 2004 roku we włoskim Sestriere.

</doc>
<doc id="2046171" url="https://pl.wikipedia.org/wiki?curid=2046171" title="DreamWorks Interactive">
DreamWorks Interactive



</doc>
<doc id="2046172" url="https://pl.wikipedia.org/wiki?curid=2046172" title="Etalon (satelity)">
Etalon (satelity)

ETALON – seria radzieckich satelitów naukowych wykorzystywana w badaniach, mających na celu zapewnienie odniesienia dla pomiarów geodynamicznych i geodezyjnych ziemi.
System składa się z dwóch bliźniaczych satelitów Etalon I i Etalon II wystrzelonych 10 stycznia i 31 maja 1989 na orbitę okołoziemską. Są to kule o średnicy 1,294 m i masie 1415 kg, pokryte retroreflektorami, nadającymi im wygląd gigantycznych piłek golfowych. Nie mają na pokładzie urządzeń ani czujników elektronicznych i nie są kontrolowane ich wysokości. Krążą na orbicie na wysokości 19 121 kilometrów od powierzchni Ziemi, znacznie powyżej niskiej orbity okołoziemskiej i znacznie poniżej orbit geostacjonarnych.
Pomiary laserowe SLR polegają na emisji impulsów lasera od stacji naziemnych do satelitów. Promienie laserowe odbijają się od satelitów, by następnie powrócić na Ziemię do stacji obserwacyjnej. Czas podróży jest dokładnie zmierzony, umożliwiając dokładne wyznaczenie odległości pomiędzy satelitą a stacją.

</doc>
<doc id="2046174" url="https://pl.wikipedia.org/wiki?curid=2046174" title="Aphrodite (album)">
Aphrodite (album)

Aphrodite – jedenasty album studyjny australijskiej piosenkarki Kylie Minogue. 
Wydawnictwo promują single "All The Lovers", który został wydany w czerwcu 2010 roku, oraz "Get Outta My Way", wydany we wrześniu tego samego roku.

</doc>
<doc id="2046175" url="https://pl.wikipedia.org/wiki?curid=2046175" title="Mistrzostwa Świata w Piłce Nożnej 1990 (eliminacje strefy OFC)">
Mistrzostwa Świata w Piłce Nożnej 1990 (eliminacje strefy OFC)

W eliminacjach do Mistrzostw Świata w Piłce Nożnej 1990 strefy OFC wzięły udział 3 drużyny z Oceanii i dwie z Azji. Zwycięzca rozegrał baraż o awans ze zwycięzcą grupy 2 eliminacji strefy CONMEBOL.

</doc>
<doc id="2046177" url="https://pl.wikipedia.org/wiki?curid=2046177" title="Roger Galera Flores">
Roger Galera Flores

Roger Galera Flores (ur. 17 sierpnia 1978 w Rio de Janeiro) – brazylijski piłkarz, występujący na pozycji ofensywnego pomocnika.
Kariera klubowa.
Roger rozpoczął piłkarską karierę we Fluminense FC w 1996 roku. Z Fluminense kolejno spadał do drugiej w 1997 i trzeciej ligi w 1998, a w 1999 świętował awans do drugiej ligi. W 2000 roku przeszedł do Benfiki Lizbona i był jej zawodnikiem do 2005 roku. Po rozegraniu w sezonie 2000/2001 12 meczów i strzeleniu 2 bramek, Roger powrócił 2001 roku do Fluminensu i był wypożyczony do końca sezonu 2001/2002.
W latach 2002-2004 ponownie grał w Benfice, lecz był głównie rezerwowym. W 2004 roku po raz drugi był wypożyczony do Fluminense, w którym w 33 meczach strzelił 5 bramek. Na początku 2005 roku został zawodnikiem Corinthians Paulista. Z Corinthians zdobył mistrzostwo Brazylii 2005. W kolejnych latach Roger był wypożyczany do CR Flamengo 2007 oraz Grêmio Porto Alegre w 2008 roku.
W tym samym roku został zaowdnikiem katarskiego klubu Qatar SC. W 2009 roku przebywał na wypożyczeniu w innym katarskim klubie Al-Sailiya, po czym styczniu 2010 powrócił do Brazylii i został zawodnikiem Cruzeiro EC.
Kariera reprezentacyjna.
Roger ma za sobą powołania do reprezentacji Brazylii. 18 sierpnia 2004 roku wystąpił jedyny raz w reprezentacji w wygranym 6-0 meczu w Port-au-Prince z reprezentacją Haiti. Roger strzelił w tym meczu dwie bramki.
W 2000 roku Roger uczestniczył w eliminacjach do Igrzysk Olimpijskich w Sydney. Na turnieju w Australii wystąpił w trzech meczach ze Słowacją, Japonią i Kamerunem.

</doc>
<doc id="2046179" url="https://pl.wikipedia.org/wiki?curid=2046179" title="Brytyjsko-Polska Izba Handlowa">
Brytyjsko-Polska Izba Handlowa

Brytyjsko-Polska Izba Handlowa (ang. "British Polish Chamber of Commerce" - BPCC), powstała w 1992 jako Brytyjska Izba Handlowa w Polsce ("British Chamber of Commerce in Poland"). W 1998 połączyła się z założoną w 1995 podobną izbą w Londynie. W 1997 zmieniono nazwę i jej statut, aby stała się izbą bilateralną oraz wspierającą wzajemną wymianę gospodarczą między Wielką Brytanią i Polską. Przy współpracy z członkami Izby oraz lokalnymi organizacjami gospodarczymi i samorządowymi BPCC realizuje program promocji polskich regionów, wspiera polskich eksporterów i przyczynia się do tworzenia nowych miejsc pracy dla Polaków w Polsce i w Wielkiej Brytanii.
Zaliczana jest do prężnych bilateralnych pozarządowych organizacji gospodarczych w Polsce. Firmy zrzeszone w BPCC zainwestowały w Polsce ponad 12 mld € i zatrudniają ponad 150 000 osób.
Rada Brytyjskich Izb Handlowych w Europie Kontynentalnej ("Council of British Chambers of Commerce in Europe" - COBCOE) wielokrotnie (w latach 2005, 2006, 2007, 2008) przyznawała BPCC Puchar Najlepszej Brytyjskiej Izby Handlowej w Europie.
Historia.
W okresie międzywojennym działała w Warszawie Polsko-Angielska Izba Handlowa ("Polish-English Chamber of Commerce") przy ul. Marszałkowskiej 154 (1930), następnie od 1933 Polsko-Brytyjska Izba Handlowa ("Polish-British Chamber of Commerce"), z siedzibą w budynku Centralnego Towarzystwa Rolniczego z 1911 przy ul. Kopernika 30 (1934-1936), następnie w budynku Prudentialu przy pl. Napoleona 9 (1937-1939).
Siedziba.
Siedziba izby mieściła się kolejno - przy ul. Zimnej 2 (2001-2004), ul. Fabrycznej 16-22 (2004-2011), ul. Nowogrodzkiej 12/3 (2011-2012), al. Szucha 3/14 (2012-2013), ul. Marszałkowskiej 89 (2013-2015), obecnie w Centrum Konferencyjnym Zielna przy ul. Zielnej 37 (2015-).

</doc>
<doc id="2046183" url="https://pl.wikipedia.org/wiki?curid=2046183" title="Joseph Jacquard">
Joseph Jacquard



</doc>
<doc id="2046187" url="https://pl.wikipedia.org/wiki?curid=2046187" title="Układy scalone">
Układy scalone



</doc>
<doc id="2046188" url="https://pl.wikipedia.org/wiki?curid=2046188" title="Marta Kalmus">
Marta Kalmus



</doc>
<doc id="2046189" url="https://pl.wikipedia.org/wiki?curid=2046189" title="Où je vais (singel)">
Où je vais (singel)

Où je vais to piosenka francuskiej wokalistki Amel Bent, która została wydana jako pierwszy singel promujący jej trzeci studyjny album Où je vais. Autorami tekstu piosenki są Amel Bent, Jérôme Sebag oraz Tunisiano. Producentem natomiast jest Volodia. Singel zajął 4 miejsce na francuskiej liście download.
Lista utworów.
Promo - Digital Jive - (Sony) 

</doc>
<doc id="2046190" url="https://pl.wikipedia.org/wiki?curid=2046190" title="Babia Góra (Beskid Wyspowy)">
Babia Góra (Beskid Wyspowy)

Babia Góra (727 m) – góra we wschodniej części głównego grzbietu Pasma Łososińskiego w Beskidzie Wyspowym. Znajduje się w tym paśmie pomiędzy Jaworzem a Chełmem, w obrębie miejscowości Stańkowa w województwie małopolskim, w powiecie nowosądeckim, w gminie Łososina Dolna
Babia Góra ma 2 wierzchołki o wysokości 727 i 697 m. Stoki góry są częściowo porośnięte lasem, a na rozległym grzbiecie rozpościera się ogromna polana, zajęta przez pola uprawne i zabudowania. Na polanie tej znajduje się oficjalne i często używane startowisko paralotniarzy. Duża polana z domami, należąca do miejscowości Kłodne znajduje się również na południowych stokach Babiej Góry. Potoki spływające ze stoków północnych uchodzą do Łososiny, ze stoków południowych do Smolnika. Przez grzbiet prowadzi niebieski szlak turystyczny. Przy szlaku tym znajduje się malowana na niebiesko kapliczka.

</doc>
<doc id="2046191" url="https://pl.wikipedia.org/wiki?curid=2046191" title="Marta Anna Jankowska">
Marta Anna Jankowska



</doc>
<doc id="2046194" url="https://pl.wikipedia.org/wiki?curid=2046194" title="Achito Vivas">
Achito Vivas

Adelmo Achito Vivas (ur. 1 marca 1934 w Buenaventura) – kolumbijski piłkarz, bramkarz.
Występował w zespole Deportivo Pereira.
Znalazł się w składzie na Mistrzostwa Świata 1962, ale nie zagrał w żadnym meczu.

</doc>
<doc id="2046195" url="https://pl.wikipedia.org/wiki?curid=2046195" title="Marian Stępniewski">
Marian Stępniewski

Marian Stępniewski (ur. 3 sierpnia 1935 w Kowlu) – polski mineralog i geochemik, specjalista w dziedzinie zastosowań metod rentgenowskich metod rentgenowskich w geologii.
Życiorys.
Urodził się w rodzinie nauczycielskiej. Ojciec, Antoni Stępniewski, po ukończeniu w 1926 Seminarium Nauczycielskiego w Solcu nad Wisłą, skierowany został do powiatu kowelskiego na Wołyniu.
Tragicznego losu większości Polaków na Wołyniu rodzina Stępniewskich uniknęła dzięki akcji kuzynów, którzy kilkanaście godzin przed wkroczeniem Armii Czerwonej wywieźli ich furmanką aż w kieleckie. W czasie wojny rodzice Mariana pracowali na wsi w gospodarstwach krewnych koło Opatowa, później koło Solca n/Wisłą. Ojciec cały czas był głęboko zaangażowany w działalność podziemną (Bataliony Chłopskie,pseudonim 'Młot') tajnie nauczał; po wojnie był represjonowany.
Marian czytania i pisania nauczył się w domu w wieku 5 lat. Później uczęszczał do wiejskich szkół w miejscu pobytu rodziców. Szkołę średnią ukończył w Starachowicach w 1951.
Mimo zdanego egzaminu wstępnego na Wydział Mechaniczny Politechniki Warszawskiej, nie został przyjęty „z powodu braku miejsc”. Rzeczywistą przyczyną było „inteligenckie” pochodzenie, z kresowym epizodem i okupacyjne zaangażowanie ojca, a oficjalnie zbyt młody wiek.
W 1951 objął stanowisko laboranta na Wydziale Chemii Uniwersytetu Warszawskiego. Pracował u Ludwika Chrobaka, krystalografa i rentgenografa, kierownika Katedry Krystalografii UW. W 1952 został przyjęty na Wydział Geologii Uniwersytetu Warszawskiego, na kierunek mineralogii i geochemii. Na IV roku studiów został zatrudniony przez L. Chrobaka na stanowisku asystenta w Katedrze Krystalografii.
Pracę magisterską na temat pierwiastków śladowych w amfibolitach i serpentynitach z okolic Dzierżoniowa na Dolnym Śląsku, przygotowaną pod kierunkiem Antoniego Polańskiego obronił w 1957. W pracy tej po raz pierwszy w Polsce wykorzystał spektrometrię rentgenowską w badaniach próbek geologicznych.
1 lipca 1960 został zatrudniony w Instytucie Geologicznym CUG przez dyr. Edwarda Rühle, z rekomendacji Ferdynanda Szumlasa, organizującego w Instytucie Zakład Geochemii .
Doktoryzował się na podstawie rozprawy o solach potasowych nawierconych w rejonie Zatoki Puckiej (promotorem był Antoni Łaszkiewicz). Uzasadniała ona tezę, że sole te są produktem wtórnym, który powstał na skutek oddziaływania roztworów bogatych w potas i magnez na skały siarczanowe. W związku z tym złoża mogły mieć postać nieregularnych, trudnych do określenia gniazd, nieprzydatnych do eksploatacji.
W latach 1981–1989 był kierownikiem Zakładu Geochemii i Chemii Analitycznej, w skład którego wchodziło Centralne Laboratorium Chemiczne PIG w Warszawie.
Przez kilka kadencji (1984–1995) był członkiem Komitetu Chemii Analitycznej PAN, a także Komisji Problemowej Polskiego Komitetu Normalizacyjnego (1992–1998). Był mianowany Dyrektorem Górniczym III stopnia i wyróżniony odznaczeniami resortowymi, m.in. Złotą Odznaką Państwowego Instytutu Geologicznego.
Jest autorem ponad 50 publikacji, 30 opracowań archiwalnych oraz kilkunastu recenzji i opinii.
Na emeryturę odszedł w 2001. Nadal prowadzi działalność naukową i utrzymuje kontakty z Państwowym Instytutem Geologicznym. Ponadto zajął się genealogią rodów za strony obojgu rodziców. Udokumentował włoskie pochodzenie założyciela rodu matki. Na te tematy opublikował dwie książki: 'Saga rodu spod Św. Krzyża' (o rodzinie matki) i 'Marcin i Katarzyna' (o rodzinie ojca).

</doc>
<doc id="2046198" url="https://pl.wikipedia.org/wiki?curid=2046198" title="Osiedle Staszica (Gorzów Wielkopolski)">
Osiedle Staszica (Gorzów Wielkopolski)

Osiedle Staszica – osiedle w Gorzowie Wielkopolskim, położone w północno-zachodniej części miasta graniczące z dzielnicami Śródmieście (od południowego wschodu) i Piaski (od wschodu) oraz osiedlem Słonecznym (od południa) i osiedlem Małyszyn (od zachodu). Główne ulice osiedla:
Zieleń.
Na terenie osiedla położony jest Park Słowiański o powierzchni ok. 37 ha. Ponadto przy większych skupiskach bloków znajdują się mniejsze tereny zielone.
Handel.
Osiedle niemal od początku swego istnienia posiadało dobrze rozwiniętą bazę handlową. Dzięki temu mieszkańcy mogli na bieżąco i bez szczególnego wysiłku zaspokajać podstawowe potrzeby. Oryginalny układ ośrodków handlu (z lat 70. i 80., a zatem z czasu budowy osiedla) obejmował dwukondygnacyjne pawilony. W tym zakresie wskazać należy przede wszystkim:
Na osiedlu znajduje się kilka sklepów wielkopowierzchniowych:
Edukacja.
Na terenie osiedla znajduje się:
Komunikacja.
Komunikację z innymi dzielnicami i miejscowościami zapewnia MZK Gorzów. Oto połączenia z Osiedla:

</doc>
<doc id="2046201" url="https://pl.wikipedia.org/wiki?curid=2046201" title="Sceny z życia małżeńskiego">
Sceny z życia małżeńskiego

Sceny z życia małżeńskiego (oryg. Scener ur ett äktenskap) – film z 1973 roku, w reżyserii Ingmara Bergmana.
Nagrody.
Złote Globy 1975:
Włoska Akademia Filmowa 1975:
Amerykańskie Stowarzyszenie Krytyków Filmowych 1975:
Stowarzyszenie Nowojorskich Krytyków Filmowych 1974:

</doc>
<doc id="2046204" url="https://pl.wikipedia.org/wiki?curid=2046204" title="Édouard Roger-Vasselin">
Édouard Roger-Vasselin

Édouard Roger-Vasselin (ur. 28 listopada 1983 w Gennevilliers) – francuski tenisista, mistrz French Open 2014 w grze podwójnej.
Vasselin jest synem półfinalisty French Open z 1983 roku, Christophe Rogera-Vasselina.
Kariera tenisowa.
W gronie profesjonalistów od 2002 roku.
W grze pojedynczej wygrał 4 turnieje rangi ATP Challenger Tour. Na początku marca 2013 roku Vasselin osiągnął finał zawodów kategorii ATP World Tour w Delray Beach, po wyeliminowaniu m.in. w półfinale Johna Isnera. Spotkanie o tytuł przegrał 6:7(3), 3:6 z Ernestsem Gulbisem. Drugi finał singlowy w imprezach tej rangi Vasselin osiągnął w styczniu 2014 roku w Ćennaju, pokonany przez Stana Wawrinkę. Francuz trzykrotnie osiągał trzecią rundę zawodów wielkoszlemowych – po raz pierwszy podczas French Open w 2007 roku, kiedy otrzymawszy od organizatorów dziką kartę, zwyciężył w I rundzie z Marcosem Danielem, w II rundzie z Radkiem Štěpánkiem, by przegrać w dalszej fazie z Juanem Mónaco.
W rozgrywkach deblowych Francuz triumfował w 23 turniejach, w tym w czerwcu 2014 roku w Rolandzie Garrosie w parze z Julienem Benneteau. Dodatkowo Vasselin przegrał 16 finałów imprez gry podwójnej, wliczając w to mecze mistrzowskie Wimbledonu 2016 i Wimbledonu 2019.
We wrześniu 2022 osiągnął finał w mikście podczas US Open, partnerując Kirsten Flipkens, z którą w finale przegrali z parą Storm Sanders–John Peers 6:4, 4:6, 7–10.
Najwyżej w rankingu ATP singlistów zajmował 35. miejsce (10 lutego 2014), a rankingu deblistów 6. pozycję (3 listopada 2014).

</doc>
<doc id="2046212" url="https://pl.wikipedia.org/wiki?curid=2046212" title="Melton (borough)">
Melton (borough)

Melton – dystrykt w hrabstwie Leicestershire w Anglii. Od kilkunastu lat utrzymuje stosunki partnerskie z miastem Sochaczew woj. mazowieckie.
Inne miejscowości.
Ab Kettleby, Asfordby, Asfordby Hill, Ashby Folville, Belvoir, Bottesford, Brooksby, Broughton and Old Dalby, Buckminster, Burrough on the Hill, Burton Lazars, Burton and Dalby, Chadwell, Coston, Croxton Kerrial, Eastwell, Eaton, Freeby, Frisby on the Wreake, Gaddesby, Garthorpe, Goadby Marwood, Great Dalby, Harby, Harston, Hose, Kirby Bellars, Knipton, Little Dalby, Long Clawson, Muston, Old Dalby, Pickwell, Redmile, Saltby, Saxelbye, Scalford, Sewstern, Somerby, Sproxton, Stapleford, Stathern, Stonesby, Thorpe Arnold, Waltham on the Wolds, Wycomb, Wymondham.

</doc>
<doc id="2046218" url="https://pl.wikipedia.org/wiki?curid=2046218" title="Willy Cohn">
Willy Cohn

Willy Cohn (ur. 12 grudnia 1888 we Wrocławiu, zm. 29 listopada 1941 w Kownie) – niemiecki historyk żydowskiego pochodzenia.
Życiorys.
Urodzony w rodzinie żydowskiej, właścicieli domu handlowego na wrocławskim Rynku. W okresie 1906-1909 studiował historię na uniwersytecie w Heidelbergu, kończąc studia doktoratem z dziejów floty normańsko-sycylijskiej. W czasie służby w armii niemieckiej odznaczony Krzyżem Żelaznym. Po wojnie pracował jako nauczyciel we wrocławskim Gimnazjum św. Jana do czerwca 1933, gdy został zwolniony z pracy z powodu żydowskiego pochodzenia. Jednocześnie, do początku nazizmu, publikował artykuły na temat wczesnośredniowiecznej historii Sycylii i na temat dziejów Żydów we Wrocławiu. W okresie władzy hitleryzmu, z Niemiec do Palestyny wyjechali obaj synowie Cohna, sam Cohn był zresztą zwolennikiem utworzenia tam państwa żydowskiego, choć sam nie zgodził się na stały wyjazd z Wrocławia. Jako socjaldemokrata i Żyd był przeciwnikiem wewnętrznej polityki Hitlera, natomiast cenił sukcesy Hitlera wojenne i w politycy zagranicznej, np. anszlus Austrii i zdobycze Niemiec w czasie pierwszej fazy II wojny światowej. Od 1933 prowadził też pamiętnik dokumentujący losy swojej rodziny, a także Żydów wrocławskich w czasie nazizmu. Pod koniec listopada 1941, wraz z tysiącem wrocławskich Żydów, został zatrzymany przez władze niemieckie i wywieziony do Kowna, gdzie wszystkich zamordowano od razu po przybyciu. Zginęli wówczas też członkowie rodziny Cohna: żona i dwie malutkie córki (9 i 3 lata). Po wojnie wydano jego wspomnienia zarówno w Niemczech, jak i w Polsce.

</doc>
<doc id="2046219" url="https://pl.wikipedia.org/wiki?curid=2046219" title="SQL Insertion">
SQL Insertion



</doc>
<doc id="2046221" url="https://pl.wikipedia.org/wiki?curid=2046221" title="GS Lamia">
GS Lamia



</doc>
<doc id="2046222" url="https://pl.wikipedia.org/wiki?curid=2046222" title="Krzysztof Złotek">
Krzysztof Złotek

Krzysztof Złotek (ur. 18 lipca 1968 w Zbydniowie) – były polski piłkarz grający na pozycji obrońcy.
Piłkarską karierę rozpoczynał i kończył w Siarce Tarnobrzeg. W jej barwach w sezonie 1992/1993 zadebiutował i strzelił pierwszego, a zarazem jedynego w I lidze. W najwyższej polskiej klasie rozgrywkowej występował także będąc graczem KSZO Ostrowiec Św., w którym rozegrał 14 spotkań, większość w podstawowym składzie. W 1994 Złotek zaliczył epizod w amerykańskim zespole SC Vistula Garfield.
Krzysztof Złotek był także zawodnikiem Korony Kielce, Odry Opole oraz RKS-u Radomsko, z którym w sezonie 2000/2001 dotarł do 1/4 finału Pucharu Ligi. Trzy i pół roku spędził także w Tłokach Gorzyce, z którymi rywalizował w rozgrywkach II ligi.

</doc>
<doc id="2046223" url="https://pl.wikipedia.org/wiki?curid=2046223" title="Teresa Woźniak">
Teresa Woźniak



</doc>
<doc id="2046224" url="https://pl.wikipedia.org/wiki?curid=2046224" title="Rachele Guidi">
Rachele Guidi



</doc>
<doc id="2046229" url="https://pl.wikipedia.org/wiki?curid=2046229" title="Rachele Mussolini">
Rachele Mussolini

Rachele Mussolini (ur. 11 kwietnia 1890 w Predappio (Alta), zm. 30 października 1979 w Forlì) – pierwotnie konkubina, następnie żona Benita Mussoliniego.
Życiorys.
Rachele była córką Agostina Guidiego i jego żony Anny, z domu Lombardi. Od 1910 roku była konkubiną Benita Mussoliniego. Związek cywilny 17 grudnia 1915 roku, a w 1925 potwierdzili swój związek zawierając ślub kościelny.
Z Mussolinim mieli pięcioro dzieci:

</doc>
<doc id="2046234" url="https://pl.wikipedia.org/wiki?curid=2046234" title="Karlsztejn (kraj środkowoczeski)">
Karlsztejn (kraj środkowoczeski)

Karlsztejn (czes. "Karlštejn", niem. "Karlstein") − miasteczko w Czechach, w kraju środkowoczeskim i powiecie Beroun. Według danych z 2006 powierzchnia miasta wynosiła 12,08 km², a liczba jego mieszkańców 775 osób.

</doc>
<doc id="2046239" url="https://pl.wikipedia.org/wiki?curid=2046239" title="Sindbad (film 1971)">
Sindbad (film 1971)

Sindbad (oryg. Szindbád) – film z 1971 roku, w reżyserii Zoltána Huszárika.

</doc>
<doc id="2046240" url="https://pl.wikipedia.org/wiki?curid=2046240" title="ZVH Volleybal">
ZVH Volleybal

ZVH Volleybal – holenderski klub siatkarski z Zevenhuizen, występujący w latach 2000-2011 w Rotterdamie. Założony został w 1964 roku. W najwyższej klasie rozgrywkowej zadebiutował w sezonie 1984/1985. Ośmiokrotny mistrz Holandii, sześciokrotny zdobywca Pucharu Holandii oraz trzykrotny zwycięzca Superpucharu Holandii. Finalista Pucharu Top Teams (2005).
W sezonie 2019/2020 męski zespół występuje w Eredivisie pod nazwą RECO ZVH.
Historia.
26 maja 1964 roku w miejscowości Zevenhuizen utworzono stowarzyszenie sportowe De Zevenklappers. W latach 70. i 80. klub występował w niższych ligach pod różnymi nazwami, m.in.: V&amp;A Zevenklappers i V&amp;A Zevenhuizen. W 1984 roku męski zespół po raz pierwszy awansował do Eredivisie.
Przełomowym momentem w historii klubu było pozyskanie w 1987 roku oficjalnego sponsora - firmy Rentokil - od której klub przyjął nazwę Rentokil ZVH. Współpraca zakończyła się po sezonie 1996/1997. W tym okresie klub zdobył dwa mistrzostwa Holandii (1990, 1992), trzykrotnie triumfował w Pucharze Holandii (1989, 1990, 1991) oraz zdobył Superpuchar Holandii (1994). Po opuszczeniu klubu przez firmę Rentokil, "Stichting Eredivisie Volleybal Zevenhuizen" (SEVZ), tj. stowarzyszenie posiadające licencję na grę klubu w Eredivisie, postanowiło zrzeszyć się w "Rotterdam Topsport", co miało pozwolić na łatwiejsze pozyskanie sponsorów. Pociągało to konieczność przeniesienia siedziby klubu do Rotterdamu, co miało nastąpić w ciągu dwóch lat. 1 sierpnia 1997 roku klub przyjął nazwę VC Nesselande od jednej z dzielnic Rotterdamu. Ostatecznie do Rotterdamu klub przeniósł się pod koniec 1999 roku, a w styczniu 2000 roku rozegrał pierwsze spotkanie w Topsportcentrum Rotterdam (do końca 1999 roku VC Nesselande wciąż rozgrywał swoje mecze w małej Sporthal Swanla w Zevenhuizen).
W sezonie 1997/1998 VC Nesselande zdobył mistrzostwo Holandii. W latach 1999-2001 występował pod nazwą Cadenz Nesselande, a w sezonie 2001/2002 - Holland Casino.Nesselande. W 2001 roku klub pozyskał nowego sponsora - firmę ORTEC - która stała się głównym sponsorem w sezonie 2002/2003, a drużyna występowała jako ORTEC Rotterdam.Nesselande. Współpraca sponsorska trwała do końca sezonu 2008/2009. W tym czasie drużyna zdobyła cztery mistrzostwa Holandii (2004, 2005, 2006, 2009), trzykrotnie sięgała po Puchar Holandii (2005, 2006, 2007) i dwukrotnie zwyciężała w meczu o Superpuchar Holandii (2005, 2009). W sezonie 2004/2005 ORTEC Rotterdam.Nesselande doszedł do finału Pucharu Top Teams, w którym zmierzył się z greckim Olympiakosem, przegrywając 0:3.
W kwietniu 2009 roku, po opuszczeniu klubu przez firmę ORTEC, VC Nesselande ogłosił bankructwo. Licencję na grę w A-League przejęło stowarzyszenie "Rotterdam Topsport". W grudniu 2009 r. klub pozyskał nowego sponsora - firmę Zadkine - i od tego czasu do końca sezonu występował pod nazwą Zadkine Rotterdam.Nesselande. W marcu 2010 r. stowarzyszenie poinformowało, iż rezygnują z nazwy Nesselande i w następnym sezonie będzie budować zespół pod szyldem Rotterdam Volleybal. W sezonie 2010/2011 drużyna występowała pod nazwą Rivium Rotterdam Volleybal od nazwy nowego głównego sponsora - firmy Rivium. W tym sezonie Rivium Rotterdam Volleybal zdobył mistrzostwo Holandii i doszedł do półfinału Pucharu Holandii.
Stowarzyszenie "Rotterdam Topsport" zrezygnowało z licencji na grę w A-League, tym samym licencja ta ponownie przeszła na rzecz VC Nesselande. "Rotterdam Topsport" natomiast rozpoczęło współpracę z klubem Fusion Rotterdam, który w sezonie 2011/2012 jako zwycięzca B-League uzyskał prawo gry w A-League. VC Nesselande ze względów finansowych, jak i organizacyjnych nie zdecydowała się na grę w A-League, zgłaszając pierwszy zespół jedynie do 1e divisie. Drużyna postanowiła też wrócić do swojej dawnej hali - Sporthal Swanla w Zevenhuizen. W 2012 r. głównym sponsorem VC Nesselande została firma ETEC, stąd w latach 2012-2015 klub występował pod nazwą ETEC Nesselande. W sezonach 2012/2013 i 2013/2014 drużyna występowała w 2e divisie.
W sezonie 2014/2015 ETEC Nesselande uzyskał prawo gry bezpośrednio w Topdivisie. Stało się to możliwe po tym, jak Holenderski Związek Piłki Siatkowej (Nevobo) ogłosił, że wakat, który powstał w Topdivisie zostanie uzupełniony poprzez losowanie zgłoszonych drużyn, które wypełniają warunki regulaminowe, niezależnie od klasy rozgrywkowej, w której grają. Losowanie to wygrał ETEC Nesselande. W Topdivisie ETEC Nesselande zajął 11. miejsce (przedostatnie), co skutkowało spadkiem do 1e divisie.
W latach 2015-2017 klub występował pod nazwą Nesselande/Voorelkaar.nl. W sezonie 2015/2016 zwyciężył w rozgrywkach 1e divisie (B). W sezonie 2016/2017 VC Nesselande powrócił do najwyższej klasy rozgrywkowej - Eredivisie - po raz kolejny wygrywając losowanie zorganizowane przez Nevobo w związku z powstałym wakatem na grę w Eredivisie. W sezonie 2016/2017 po wygraniu w fazie play-out z ARBO Rotterdam Volleybal zajął 9. miejsce. W wyniku reformy ligi i zmniejszeniu liczby startujących zespołów do dziesięciu, klub VC Nesselande nie utrzymał się w Eredivisie.
Od sezonu 2017/2018 męski zespół występuje w Topdivisie pod nazwą CAS CRM ZVH. Przed sezonem 2018/2019 klub zmienił nazwę na ZVH Volleybal, męski zespół ze względów sponsorskich wciąż występował jako CAS CRM ZVH. Od sezonu 2019/2020 klub występuje pod nazwą RECO ZVH.
Bilans od sezonu 2003/2004.
Poziom rozgrywek:
Kadra.
Sezon 2017/2018

</doc>
<doc id="2046241" url="https://pl.wikipedia.org/wiki?curid=2046241" title="ORTEC Rotterdam.Nesselande">
ORTEC Rotterdam.Nesselande



</doc>
<doc id="2046242" url="https://pl.wikipedia.org/wiki?curid=2046242" title="Joaquín Torres García">
Joaquín Torres García

Joaquín Torres García (ur. 28 lipca 1874 w Montevideo, zm. 8 sierpnia 1949 tamże) – urugwajski artysta malarz.

</doc>
<doc id="2046243" url="https://pl.wikipedia.org/wiki?curid=2046243" title="Lipa (stacja kolejowa)">
Lipa (stacja kolejowa)

Lipa – stacja kolejowa w Lipie, w gminie Zaklików, w powiecie stalowowolskim, w województwie podkarpackim, w Polsce.
W roku 2017 stacja obsługiwała 10–19 pasażerów na dobę.
Jest to obecnie ostatnia stacja na odcinku Lublin-Rozwadów, wyposażona w sygnalizację kształtową. Posiada rozbudowany układ torowy, w skład którego wchodzą m.in.trzy tory główne. Znajduje się tu jeden peron pomiędzy torami nr 1 i 2. Dworzec na stacji jest nieczynny, a górne kondygnacje są zajęte przez mieszkańców. Oprócz torów głównych istnieją także tory boczne, prowadzące m.in. do rampy i placu ładunkowego, jak również bocznica do pobliskiej nasycalni podkładów. Od strony Zaklikowa Stacja posiada urządzenia mechaniczne scentralizowane. Ruch prowadzą dwie nastawnie: „Lp” (od strony Zaklikowa) i „Lp1” (od strony Stalowej Woli). Nastawnia „Lp” obsługuje także przejazd kolejowy z zaporami. Jest po 5 odjazdów w obu kierunkach.
Wiosną 2019 roku ruszyły prace polegające na elektryfikacji i kompleksowej modernizacji stacji. Dotychczas zdemontowano stare semafory kształtowe, przebudowano obydwie głowice rozjazdowe, wymieniono też nawierzchnię torów nr 1 i 2, jak również wyremontowano peron. W przyszłości w nastawni dysponującej uruchomiony zostanie LCS, który będzie sterować ruchem zarówno w Lipie jak i w Zaklikowie.

</doc>
<doc id="2046244" url="https://pl.wikipedia.org/wiki?curid=2046244" title="Kościół św. Philiberta w Charlieu">
Kościół św. Philiberta w Charlieu

Kościół pod wezwaniem św. Philiberta w Charlieu - romański kościół w Charlieu w Burgundii, w departamencie Saona i Loara pod wezwaniem w. Philiberta.
Kościół został wzniesiony na początku XIII w. Najstarsze dokumenty pisane wspominające kościół pochodzą z 1238 roku. Kościół został zbudowany w burgundzkim stylu wczesnogotyckim z wyraźnymi wpływami cysterskimi. Nawa główna oraz apsyda pochodzą z XII wieku, natomiast kaplice oraz nawy boczne zostały dobudowane w XV i XVI wieku.
Ostatecznie kościół został powiększony w 1864 roku. Wówczas dodano dwa rzędy ławek oraz przebudowano zachodnią stronę kościoła. 
Wewnątrz kościoła zachowały się XV wieczne stalle z na których zostało namalowanych przez "Maitre Coliet" 12 apostołów. Ciekawe są także witraże z 1867 roku wykonane przez E. Thibaud.

</doc>
<doc id="2046245" url="https://pl.wikipedia.org/wiki?curid=2046245" title="Potok Kraśnicki">
Potok Kraśnicki

Potok Kraśnicki – przystanek kolejowy (dawniej mijanka i przystanek) w Potoku Wielkim, w powiecie janowskim, w województwie lubelskim.
W roku 2017 przystanek obsługiwał 10–19 pasażerów na dobę.
Znajdowały się tu dwa tory, jeden peron i dwie nastawnie, w tym jedna w budynku stacyjnym, który obecnie jest zaadaptowany na prywatne mieszkanie. Likwidacja mijanki nastąpiła pod koniec roku 1991. Skrótem telegraficznym było „PK”. Jest to ostatni przystanek na terenie województwa lubelskiego, następna stacja mieści się w Zaklikowie w województwie podkarpackim.
Na przełomie roku 2018 i 2019 przystanek został wyposażony w nowy peron, usytuowany po przeciwnej stronie torowiska w stosunku do poprzednika.

</doc>
<doc id="2046247" url="https://pl.wikipedia.org/wiki?curid=2046247" title="Generalne Gubernatorstwo Korei">
Generalne Gubernatorstwo Korei

Korea była pod okupacją japońską przez 35 lat, od 22 sierpnia 1910 do 15 sierpnia 1945 roku, jako Generalne Gubernatorstwo Korei.
W 1910 roku ostatni koreański cesarz Sunjong podpisał traktat aneksyjny swojego kraju po tym Japonia anektowała Koreę. Protektorat zmieniono na Generalne Gubernatorstwo Korei. Pod panowaniem japońskim zaczęła rozwijać się gospodarka. Na północy rozwijał się przemysł, a na żyznym południu zmodernizowano rolnictwo. Zaczęła się japonizacja społeczeństwa, Koreańczycy jednak nie pogodzili się z obcym panowaniem i organizowali protesty przeciwko japońskim rządom, natomiast Japończycy bezwzględnie rozprawiali się z przejawami niezależności ze strony Koreańczyków.
Japońskie rządy zakończyły się po klęsce Japonii w II wojnie światowej wraz z wkroczeniem Armii Czerwonej od północy, a wojska amerykańskie zajęły południową część kraju. Wzdłuż 38 równoleżnika powstała linia demarkacyjna, która stała się przyczyną powojennego podziału półwyspu na dwa zwaśnione państwa koreańskie.

</doc>
<doc id="2046249" url="https://pl.wikipedia.org/wiki?curid=2046249" title="Zadkine Rotterdam.Nesselande">
Zadkine Rotterdam.Nesselande



</doc>
<doc id="2046250" url="https://pl.wikipedia.org/wiki?curid=2046250" title="Policyjna opowieść">
Policyjna opowieść

Policyjna opowieść lub Historia policyjna (tytuł oryg. Ging chat goo si) – hongkońska komedia kryminalna akcji z 1985 roku.
Fabuła.
Jackie Chan wciela się w postać pracującego w Hongkongu policjanta. Podczas pierwszej samodzielnej akcji aresztował on szefa miejscowych handlarzy narkotyków, ale szybko okazuje się, że złapanie go nie jest łatwe. Przestępca sam wnosi oskarżenie przeciwko policjantowi a następnie wrabia go w morderstwo.
Obsada.
Źródło: Filmweb
Odbiór.
Film zarobił 26 626 760 dolarów hongkońskich w Hongkongu.
W 1986 roku podczas 5. edycji Hong Kong Film Awards zespół Jackie Chan's Martial Art's Group zdobył nagrodę Hong Kong Film Award w kategorii Best Action Choreography, film zdobył nagrodę w kategorii Best Picture. Brigitte Lin, Yiu-Tsou Cheung i Peter Cheung byli nominowani w kategorii Best Actress, Best Cinematography i Best Film Editing. Jackie Chan był nominowany w kategorii Best Actor i Best Director.

</doc>
<doc id="2046254" url="https://pl.wikipedia.org/wiki?curid=2046254" title="Carl Ferdinand Wilhelm Walther">
Carl Ferdinand Wilhelm Walther

Carl Ferdinand Wilhelm Walther (ur. 25 października 1811 w Langenchursdorfie, zm. 7 maja 1887 w Saint Louis) – niemiecko-amerykański duchowny i teolog luterański, pierwszy prezydent Kościoła Luterańskiego Synodu Missouri.
Życiorys.
Carl Ferdinand Wilhelm Walther urodził się w Langenchursdorfie w Saksonii. 21 listopada 1829 roku podjął studia na Uniwersytecie w Lipsku, które ukończył w 1833 roku. Na uniwersytecie silne byłe tendencje racjonalistyczne, Walther dołączył jednak do niewielkiej grupy głęboko wierzących chrześcijan, a drezdeński pastor Martin Stephan rozwiał jego duchowe wątpliwości. Podczas studiów Walther uznał, że księgi symboliczne luteranizmu są prawdziwym wykładem Pisma Świętego. W latach 1834–1836 był prywatnym nauczycielem w Kahle i Altenburgu. 15 stycznia 1837 roku został ordynowany i przez rok był pastorem parafii w Bräunsdorfie. Jego ortodoksja, stojąca z opozycji wobec racjonalizmu i lokalnych władz, w połączeniu z nieudanymi próbami religijnego ożywienia swojego zboru, sprawiły, że Walther dołączył do grupy Saksończyków udającej się na emigrację do Stanów Zjednoczonych. 5 stycznia 1839 roku jego statek przybił do portu w Nowym Orleanie. Następnie grupa udała się w górę rzeki Missisipi i osiedliła się w St. Louis i hrabstwie Perry w Missouri. 26 kwietnia 1841 roku został pastorem parafii Świętej Trójcy w St. Louis. Od września 1844 roku był redaktorem wydawanego przez jego parafię czasopisma „Der Lutheraner”, mającego na celu integrowanie niemieckiej diaspory luterańskiej w Ameryce. W kwietniu 1847 roku powołano Niemiecki Ewangelicko-Luterański Synod Missouri, Ohio i Innych Stanów. Walther został jego pierwszym prezydentem i był nim do 1850 roku. Został też przełożonym profesorem seminarium teologicznego w St. Louis.
Walther brał udział w sporze z Wilhelmem Löhe, któremu nie odpowiadała demokratyczna organizacja Synodu Missouri. W 1851 roku Synod postanowił wysłać Walthera i F. C. D. Wynekena do Niemiec, by tam znaleźli sposób na uniknięcie potencjalnego rozłamu. Löhe przyklasnął temu pomysłowi. Wysłannicy mieli odwiedzić wszystkich znaczących luteranów w rodzimym kraju, jednak Walther większość czasu spędził w Erlangen, gdzie zbierał materiały uzasadniającego jego sprzeciw wobec poglądów wysokokościelnych reprezentowanych przez J.A.A. Grabaua i Synod Buffalo. W październiku 1851 roku Walther i Löhe spotkali się, by przedstawić swoje poglądy, jednak ich poglądy na temat ordynacji okazały się trudne do pogodzenia. Zjednoczenia amerykańskiego luteranizmu nie udało się osiągnąć.
W 1853 roku Walther założył Towarzystwo Biblijne w St. Louis, którego przewodniczącym był do końca życia. W 1855 założył czasopismo „Lehre und Wehre”. W 1864 roku ponownie został prezydentem Synodu, którym był do 1878 roku. W 1872 roku stanął też na czele konferencji synodalnej skupiającej wszystkich zachodnich luteranów o poglądach zbliżonych do Synodu Missouri.
Walther był nie tylko działaczem kościelnym, ale i autorem wielu dzieł teologicznych. Doprowadził też do powstania komisji śpiewnikowej, która w 1847 roku opracowała nowy zbiór pieśni, "Kirchengesangbuch für Evangelisch-Lutherische Gemainden ungeaenderter Augsburgischer Konfession".
Wybrane dzieła.
Wydania pośmiertne:

</doc>
<doc id="2046255" url="https://pl.wikipedia.org/wiki?curid=2046255" title="Sielec (Tarnobrzeg)">
Sielec (Tarnobrzeg)

Sielec – osiedle administracyjne Tarnobrzega, ustanowione decyzją Rady Miasta w 1991, dawniej wieś królewska. Stanowi jednostkę pomocniczą gminy. Położone w północnej części miasta, graniczy z Wielowsią, Sobowem i Zakrzowem. W granicach miasta od 1976 r. Osiedle do dziś jednak ma charakter wiejsko-rolniczy. Najważniejszym zabytkiem Sielca jest kaplica św. Jacka z XIX wieku.
Zasięg Sielca.
W obrębie Sielca znajdują się następujące ulice: Warszawska, Sielecka, Dąbrowa, Nowowiejska, Spółdzielcza, Długa, Kąpielowa, Sowia, Dąbie.

</doc>
<doc id="2046258" url="https://pl.wikipedia.org/wiki?curid=2046258" title="Rondo Solidarności w Poznaniu">
Rondo Solidarności w Poznaniu

Rondo Solidarności – rondo w Poznaniu, na Winogradach, skrzyżowanie ulic: Al. Solidarności, Murawa, Serbska. Rondo Solidarności stanowi punkt graniczny trzech osiedli samorządowych: Nowe Winogrady Północ, Nowe Winogrady Wschód i Nowe Winogrady Południe. Znajduje się w ciągu II ramy komunikacyjnej.
W 2005 roku, w 25. rocznicę porozumień sierpniowych zawartych przez NSZZ „Solidarność” dotychczasowe rondo "Serbska" zmieniło nazwę na rondo "Solidarności".
Od strony Ronda prowadzi główne wejście do Parku Gagarina, tutaj także ustawiony jest pomnik tego kosmonauty.

</doc>
<doc id="2046266" url="https://pl.wikipedia.org/wiki?curid=2046266" title="Wybory do Izby Radców w 2010 roku">
Wybory do Izby Radców w 2010 roku

Wybory do Izby Radców w Japonii w 2010 roku – wybory do Izby Radców, wyższej izby parlamentu Japonii odbyły się 11 lipca 2010. W ich wyniku rządząca Partia Demokratyczna utraciła większość parlamentarną w izbie. 
Sytuacja przed wyborami.
W trakcie wyborów na 6-letnią kadencję wybranych zostało 121 nowych członków 242-osobowej izby (co trzy lata odnawiana jest połowa jej składu). 
Rządząca Partia Demokratyczna walczyła o utrzymanie większości mandatów, którą posiadała razem ze swoim partnerem koalicyjnym Nową Partią Ludową. Sondaże przedwyborcze wskazywały jednak, że mogła utracić kilka miejsc w parlamencie. Premier Naoto Kan w czasie kampanii wyborczej przedstawił plan naprawy gospodarki i obniżenia deficytu budżetowego, zakładający m.in. podwyżkę podatku obrotowego. 
Naoto Kan objął urząd na miesiąc przed wyborami, zastępując premiera Yukio Hatoyamę. Jednym z powodów zmiany szefa rządu było niskie poparcie społeczne dla Partii Demokratycznej.
Wyniki wyborów.
Najwięcej mandatów (51) uzyskała opozycyjna Partia Liberalno-Demokratyczna na czele z Sadakazu Tanigakim. Rządząca koalicja utraciła większość parlamentarną w izbie. Partia Demokratyczna zdobyła 22 mandaty, natomiast Nowa Partia Ludowa nie uzyskała żadnego; w rezultacie po wyborach koalicja kontrolowała 109 miejsc w Izbie Radców. Premier Naoto Kan, pomimo słabego wyniku wyborczego, wykluczył ustąpienie ze stanowiska i zaapelował do obywateli o szansę dla jego administracji na wykazanie się skutecznymi rządami. 

</doc>
<doc id="2046268" url="https://pl.wikipedia.org/wiki?curid=2046268" title="Osamotnieni długodystansowcy">
Osamotnieni długodystansowcy



</doc>
<doc id="2046271" url="https://pl.wikipedia.org/wiki?curid=2046271" title="Juan Manuel Blanes">
Juan Manuel Blanes

Juan Manuel Blanes (ur. 8 czerwca 1830 w Montevideo w Urugwaju, zm. 15 kwietnia 1901 w Pizie we Włoszech) – urugwajski artysta malarz, przedstawiciel realizmu w malarstwie. 
Jego imię nosi założone w 1930 roku w Montevideo Museo Municipal de Bellas Artes „Juan Manuel Blanes“.

</doc>
<doc id="2046272" url="https://pl.wikipedia.org/wiki?curid=2046272" title="Ewa Karaśkiewicz">
Ewa Karaśkiewicz

Ewa Karaśkiewicz (ur. 1942 w Ciechanowie) – polska śpiewaczka operowa.
Życiorys.
W 1965 roku otrzymała dyplom Państwowej Średniej Szkoły Muzycznej w Olsztynie w klasie śpiewu prof. Marii Stankowej. W następnych latach kształciła swój kunszt wokalny u wielkiej Maestry Ady Sari w Warszawie. Przez 12 sezonów była czołową solistką Państwowej Opery Śląskiej w Bytomiu, gdzie zadebiutowała w 1970 roku w prapremierze opery „Magnus” Józefa Świdra napisanej na jubileusz 25-lecia Opery Śląskiej. Od 1982 roku została solistką Teatru Wielkiego w Łodzi. W dorobku artystycznym posiada ogromny repertuar czołowych i tytułowych ról od „Normy” V. Belliniego przez „Madame Butterfly” G. Pucciniego i „Halkę” St. Moniuszki do „Salome” R. Straussa. Występowała gościnnie w kraju i za granicą w ramach zaproszeń indywidualnych i uczestnicząc w licznych tournée z zespołem Teatru Wielkiego w Łodzi. 
Pasje.
Poezją i teatrem dramatycznym pasjonuje się od najwcześniejszej młodości, co zaowocowało uczestnictwem w dwu spektaklach dramatycznych: „Wesele” Antona Czechowa i „Bramy Raju” według Jerzego Andrzejewskiego w Teatrze im. Stefana Jaracza w Łodzi.
Od 1997 roku związana jest z grupą literacką „Akant” działającą przy Klubie Garnizonowym w Łodzi, gdzie przez wiele lat użycza swojego głosu, interpretując twórczość członków „Akantu” na licznych wieczorach autorskich i w innych spotkaniach z poezją. Sama tworzy poezję, którą publikowała m.in. na łamach „Posłańca Warmińskiego” w ramach stałego cyklu: „Opera moja miłość”. Publikuje na łamach miesięcznika społeczno-kulturalnego SDP „Bez Wierszówki”. 
Obecnie współpracuje z Teatrem Wielkim w Łodzi jako konsultantka wokalno-aktorska. Członkini Warmińsko-Mazurskiego Oddziału Stowarzyszenia Dziennikarzy Polskich.

</doc>
<doc id="2046274" url="https://pl.wikipedia.org/wiki?curid=2046274" title="Most Nowohucki w Krakowie">
Most Nowohucki w Krakowie

Most Nowohucki (nazywany także "mostem w Łęgu") – most w Krakowie na Wiśle, leżący w ciągu ul. Nowohuckiej. Ma 281,2 metra długości i około 18,9 metrów szerokości. Jest mostem czteroprzęsłowym konstrukcji złożonej z blachownicowych belek stalowych. Zaprojektowany przez Józefa Szulca, został wybudowany w latach 1950–1951 na potrzeby nowo powstałej dzielnicy Nowa Huta. W bliskim sąsiedztwie mostu znajduje się Elektrociepłownia Kraków–Łęg. Na moście w każdym kierunku prowadzą po 2 pasy ruchu samochodowego oraz chodniki dla pieszych. W 1986 roku rozbudowano go poszerzając według projektu Andrzeja Sobonia. 

</doc>
<doc id="2046275" url="https://pl.wikipedia.org/wiki?curid=2046275" title="Spryciarz">
Spryciarz

Spryciarz (oryg. Frauds) - film z 1993 roku, w reżyserii Stephana Elliotta.
Fabuła.
Dorośli Jonathan Wheats i jego najlepszy przyjaciel Michael Allen wciąż lubią się wygłupiać i mimo dorosłego wieku mają dziecinne poczucie humoru. Ich zachowanie nie spotyka się z pozytywnym odbiorem przez żonę Johnatana. Gdy pewnej nocy Beth wraca do domu, zastaje w nim włamywaczy. Pod wpływem emocji za pomocą broni zabija zamaskowanego włamywacza. Owym złodziejem okazał się być Michael. Wkrótce Beth zostaje uniewinniona, ze względu na to, że działała w samoobronie, a śmierć mężczyzny była przypadkowa. Kiedy Jonathan zgłasza kradzież, firma ubezpieczeniowa przysyła swojego człowieka, Rolanda Coppinga (Phil Collins), aby zbadał sprawę na miejscu. 

</doc>
<doc id="2046276" url="https://pl.wikipedia.org/wiki?curid=2046276" title="Phil Oszust Collins">
Phil Oszust Collins



</doc>
<doc id="2046277" url="https://pl.wikipedia.org/wiki?curid=2046277" title="Monaster Zaśnięcia Matki Bożej w Staricy">
Monaster Zaśnięcia Matki Bożej w Staricy

Monaster Zaśnięcia Matki Bożej – męski klasztor prawosławny w Staricy, w obwodzie twerskim. Podlega eparchii twerskiej.
Historia.
Klasztor został założony na brzegu Wołgi ok. 1110 przez dwóch mnichów z Monasteru Kijowsko-Pieczerskiego, Nikandra i Tryfona. Zakonnicy ci pragnęli uczynić z nowego klasztoru bazę dla dalszej działalności misyjnej w północnej części współczesnej europejskiej Rosji. Klasztor cieszył się poparciem książąt twerskich. Zabudowania klasztorne powstałe w XII w. zostały jednak zniszczone w czasie najazdów tatarskich; w 1272 najeźdźcy wymordowali całą wspólnotę monastyczną – ihumena Serapiona oraz ok. 100 zakonników. Do odrodzenia życia klasztornego pod kierownictwem ihumena Hermana doszło dopiero w XVI wieku. Wspólnotę wspierał finansowo ród Starickich. W 1530 zakończono budowę głównego soboru – Zaśnięcia Matki Bożej. Z kolei w 1570 car Iwan IV Groźny sfinansował wzniesienie refektarza połączonego z cerkwią Wprowadzenia Matki Bożej do Świątyni.
Pozycja klasztoru szybko wzrastała; jednym z jego mnichów był patriarcha moskiewski i całej Rusi Hiob. W XVI i XVII w. kontynuowano rozbudowę klasztoru ze środków prywatnych dobroczyńców. W 1681 w pożarze uległ zniszczeniu jeden z budynków mieszkalnych; w czasie odbudowy wzniesiono również cerkiew św. Jana Teologa nad bramą wjazdową do monasteru (następnie zamurowaną). W 1819 powstał drugi sobór klasztorny – Trójcy Świętej.
W 1918 klasztor został zamknięty, zaś pięć lat później formalnie zlikwidowany przez władze. Jego reaktywacja miała miejsce dopiero w 1997 na mocy dekretu arcybiskupa twerskiego i kaszyńskiego Wiktora (Olejnika). Jego pierwszym przełożonym po odnowieniu został ihumen Hermogen (Czirkow). Mnisi wrócili jednak tylko do części pierwotnego kompleksu budynków, gdyż cerkiew Wprowadzenia Matki Bożej do Świątyni z refektarzem została zaadaptowana na muzeum, zaś inne budynki zostały całkowicie zdewastowane. Główny sobór, przywrócony do użytku liturgicznego, stracił większość wyposażenia – istniejący w nim ikonostas jest współczesny.
Mnisi prowadzą działalność dobroczynną i edukacyjną (ośrodek kulturalny dla dzieci i młodzieży), klasztor jest znaczącym ośrodkiem pielgrzymkowym na ziemi twerskiej. W 2008 wspólnotę monastyczną tworzyło 4 zakonników.
Architektura.
Kompleks zabudowań monasterskich tworzą następujące obiekty:
Ponadto w budowie są obiekty mające w przyszłości mieścić łaźnię, dom gościnny oraz kolejne cele dla mnichów. 

</doc>
<doc id="2046283" url="https://pl.wikipedia.org/wiki?curid=2046283" title="Piłka siatkowa na Letnich Igrzyskach Olimpijskich 1964 – turniej halowy mężczyzn">
Piłka siatkowa na Letnich Igrzyskach Olimpijskich 1964 – turniej halowy mężczyzn

Turniej olimpijski w piłce siatkowej mężczyzn podczas XVIII Letnich Igrzysk Olimpijskich w Tokio był pierwszą edycją w historii i odbył się wyłącznie w halowej odmianie tej dyscypliny sportu. Do rywalizacji przystąpiło 10 drużyn. Turniej olimpijski rozegrano w dniach od 13 do 23 października 1964 roku systemem kołowym (tj. każdy z każdym, po jednym meczu), bez rozgrywek pucharowych.
Pierwszym mistrzem olimpijskim została reprezentacja Związku Radzieckiego, która wygrała 8 na 9 rozegranych spotkań.

</doc>
<doc id="2046295" url="https://pl.wikipedia.org/wiki?curid=2046295" title="Sharon Marley">
Sharon Marley

Sharon Marley Prendergast (ur. 23 listopada 1964) jest biologiczną córką Rity Marley, zaadoptowaną przez Boba Marleya. Grała w zespole Ziggy Marley &amp; The Melody Makers razem z rodzeństwem w roku 1988.

</doc>
<doc id="2046298" url="https://pl.wikipedia.org/wiki?curid=2046298" title="I Liceum Ogólnokształcące im. Króla Jana III Sobieskiego w Wejherowie">
I Liceum Ogólnokształcące im. Króla Jana III Sobieskiego w Wejherowie

I Liceum Ogólnokształcące im. Króla Jana III Sobieskiego w Wejherowie – publiczna szkoła ponadpodstawowa w Wejherowie w województwie pomorskim z siedzibą przy ul. Bukowej 1.
Historia.
Początki szkoły sięgają XIX wieku. 15 października 1857 roku rząd pruski utworzył w Wejherowie Królewsko-Katolickie Progimnazjum. Na początku szkoła miała tylko cztery klasy. Dodając co roku po jednej przekształcono ją w 1861 w pełne gimnazjum. Mimo iż był to okres zaborów, w szkole uczono języka polskiego. W 1864 zbudowano nowy budynek dla potrzeb gimnazjum. W ówczesnej szkole uczono łaciny, greki i języka hebrajskiego. Była to szkoła typowo męska, gdzie obowiązywały mundurki szkolne. Po odzyskaniu niepodległości, od 1920, gimnazjum funkcjonowało jako szkoła polska, a pierwszym polskim dyrektorem został Andrzej Wyka. 28 czerwca 1923 odbyło się uroczyste nadanie patrona szkoły króla Jana III Sobieskiego. W 1939 szkołę przekształcono w czteroletnie gimnazjum i dwuletnie liceum. W szkole funkcjonowała drużyna harcerska im. Stefana Czarnieckiego, chór szkolny oraz orkiestra dęta. Aktywny był Gimnazjalny Klub Sportowy. Gdy wybuchła II wojna światowa, część uczniów starszych klas zgłosiła się na ochotnika do walki z okupantem. Po wyzwoleniu Wejherowa, w marcu 1945, przystąpiono do reaktywowania Liceum Ogólnokształcącego. W czasach komunistycznych działała w szkole tajna organizacja „Żak”. Miała ona charakter opozycyjny w stosunku do ustroju istniejącego w Polsce. W obecnym budynku liceum znalazło się w roku 1965. Uroczyste otwarcie odbyło się 7 listopada. W latach 1999-2018 liceum wchodziło w skład Zespołu Szkół Ponadgimnazjalnych nr 1 w Wejherowie, a od 2018 r. - w skład Powiatowego Zespołu Szkół nr 1 w Wejherowie (razem z I Liceum Ogólnokształcącym dla Dorosłych). Od 2019 r. w związku z reformą systemu oświaty szkoła otworzyła oddziały 4-letnie dla absolwentów szkół podstawowych. Obecnie zajęcia odbywają się także w budynku Kaszubsko-Pomorskiej Szkoły Wyższej w Wejherowie przy ul. Dworcowej.
Znani absolwenci.
Źródło 
Profile.
Nauczanie w liceum odbywa się w klasach o profilu:

</doc>
<doc id="2046299" url="https://pl.wikipedia.org/wiki?curid=2046299" title="Śmierć w płytkiej wodzie">
Śmierć w płytkiej wodzie

Śmierć w płytkiej wodzie (oryg. Halál sekély vízben) – film z 1994 roku, w reżyserii Imre Gyöngyössy i Barna Kabay.

</doc>
<doc id="2046300" url="https://pl.wikipedia.org/wiki?curid=2046300" title="Akademia Sztuk Pięknych w Poznaniu">
Akademia Sztuk Pięknych w Poznaniu



</doc>
<doc id="2046303" url="https://pl.wikipedia.org/wiki?curid=2046303" title="Beverley Kelso">
Beverley Kelso

Beverley Kelso (ur. 20 grudnia 1945 w Kingston) – jamajska wokalistka, znana przede wszystkim jako jedna z szóstki współzałożycieli grupy muzycznej The Wailers.
Urodziła się i dorastała w Trenchtown, największych slumsach na przedmieściach stolicy Jamajki. Gdy miała kilkanaście lat, zaczęła dorabiać, występując i śpiewając w klubie przy Wellington Street. Tam zauważył ją Bob Marley, poszukujący właśnie dziewczyn, które mogłyby zaśpiewać chórki na planowanej pierwszej sesji nagraniowej zespołu, znanego jeszcze wówczas jako The Wailing Wailers. Kelso przyjęła propozycję Marleya i zjawiła się w umówionym dniu w Studio One, należącym do Clementa "Sir Coxsone'a" Dodda, znanego producenta i promotora zespołu. Podczas sesji zaśpiewała chórki m.in. w utworze pt. "Simmer Down", wydanym przez Coxsone'a jako debiutancki singel formacji. Od tej pory dołączyła do grupy na stałe, udzielając się, czasami wraz z Cherry Green, w większości nagrań i występów na żywo; Marley chciał, aby żeńskie chórki nadawały zespołowi brzmienie w klimacie nowoorleańskiego rhythm and bluesa.
Kelso opuściła The Wailers w roku 1965, jak sama mówi, nie mogąc znieść trudnych warunków pracy w studio i atmosfery panującej w zespole; przeszkadzało jej także częste palenie marihuany przez pozostałych muzyków:
Po odejściu z zespołu nie zajmowała się więcej muzyką. W roku 1979 wyemigrowała do Stanów Zjednoczonych. Obecnie mieszka w Nowym Jorku. Podczas wywiadu udzielonego dziennikowi "Jamaica Observer" w lipcu 2012 roku zapowiedziała, iż planuje napisać i wydać książkę o czasie spędzonym w The Wailers. Książka ma nosić tytuł "It Hurts To Be Alone".

</doc>
<doc id="2046304" url="https://pl.wikipedia.org/wiki?curid=2046304" title="Herb Kalet">
Herb Kalet

Herb Kalet – jeden z symboli miasta Kalety w postaci herbu.
Wygląd i symbolika.
Herb przedstawia na błękitnej tarczy herbowej srebrny młot kuźniczy, umieszczony na złotym trzonku i stojaku tej samej barwy, pod którym umieszczone jest srebrne kowadło o złotej podstawie. Młot znajduje się po heraldycznie prawej stronie tarczy, a kowadło po lewej. Młot jest pochylony tak, jakby był gotowy do uderzenia w kowadło. W podstawie herbu znajdują się stylizowane kopce mielerzy barwy czarno-srebrnej na belce barwy złotej.
Symbolika herbu nawiązuje do kuźnicy (dymarki) znajdującej się dawniej w Kuczowie, dzielnicy Kalet.
Historia.
Herb ustanowiony został w 1984 roku. Potwierdzony uchwałą o statucie miasta w 2008. Wykreślony przez Radę Miejską z tekstu jednolitego statutu w 2014 roku.

</doc>
<doc id="2046312" url="https://pl.wikipedia.org/wiki?curid=2046312" title="Rui Machado">
Rui Machado

Rui Machado (ur. 10 kwietnia 1984 w Faro) – portugalski tenisista, reprezentant w Pucharze Davisa.
Kariera tenisowa.
Jako zawodowy tenisista występował w latach 2002–2016.
W grze pojedynczej, oprócz zwycięstw w zawodach rangi ITF Futures, ma w swoim dorobku 8 wygranych turniejów kategorii ATP Challenger Tour. W turniejach rangi ATP World Tour najlepszym wynikiem Portugalczyka jest ćwierćfinał zawodów w Estoril z maja 2010 roku, gdzie grał dzięki otrzymaniu od organizatorów tzw. dzikiej karty.
Machado w reprezentacji Portugalii w Pucharze Davisa zadebiutował w lipcu 2003 roku. Po raz ostatni wystąpił we wrześniu 2015, rozgrywając łącznie 34 spotkania, z których w 17 zwyciężył.
Najwyżej sklasyfikowany w rankingu singlistów był na 59. miejscu na początku października 2011 roku.

</doc>
<doc id="2046313" url="https://pl.wikipedia.org/wiki?curid=2046313" title="I Krajowy Konkurs Awionetek">
I Krajowy Konkurs Awionetek

I Krajowy Konkurs Awionetek – zawody lotnicze rozegrane w Polsce w dniach 6–9 października 1927 roku na lotnisku mokotowskim w Warszawie.
Informacje ogólne.
I Krajowy Konkurs Awionetek był pierwszym z serii organizowanych w okresie międzywojennym konkursów samolotów lekkich polskiej konstrukcji, łączących elementy zawodów lotniczych ze sprawdzianami poziomu konstrukcji samolotów (podobna idea przyświecała organizowanym dopiero od 1929 roku międzynarodowym zawodom Challenge). Zawody zorganizował Zarząd Główny Ligi Obrony Powietrznej Państwa.
W skład Komisji Sędziowskiej Konkursu wchodzili: prezes Zarz. Gł. Ligi Obrony Powietrznej Państwa Antoni Ponikowski, prof. Czesław Witoszyński, pilot płk Feliks Bołsunowski – przedstawiciel Dep. IV Żeglugi Powietrznej M. S. Wojskowych, inż. Stanisław Płużański, inż. Filipowski oraz pilot mjr Franciszek Wiedena.
W pierwszych zawodach wzięła udział niewielka liczba samolotów, w większości konstrukcji amatorskich lub półamatorskich, gdyż polski przemysł jeszcze nie przystąpił wówczas do produkcji samolotów sportowych i turystycznych. Jedynym samolotem firmowanym przez wytwórnię lotniczą był PWS-3B (ponadto, Skraba ST-3 powstał w Centralnych Warsztatach Lotniczych, a HL-2 z pomocą wytwórni Samolot, lecz były to półamatorskie konstrukcje pracowników tych wytwórni). Dwie konstrukcje: JD-2 i WR-1 powstały w warsztatach Sekcji Lotniczej Koła Mechaników Studentów Politechniki Warszawskiej, a ich twórcy później stworzyli znany zespół konstrukcyjny RWD. Z wyjątkiem JD-2, wszystkie samoloty z biorących udział były zbudowane tylko w pojedynczych egzemplarzach.
Uczestnicy.
Do konkursu przystąpiły następujące awionetki:
1. Samolot sportowy JD-2, konstrukcji Jerzego Drzewieckiego, dwumiejscowy dolnopłat konstrukcji drewnianej – silnik Anzani o mocy nom. 45 KM przy 1250 obr./min. Zbudowany został w warsztatach Sekcji Lotniczej Koła Mechaników Studentów Politechniki Warszawskiej.
2. Samolot sportowy WR-1, konstrukcji studentów Stanisława Wigury i Stanisława Rogalskiego, dwumiejscowy górnopłat konstrukcji drewnianej – silnik Anzani o mocy nom. 45 KM przy 1250 obr./min. Został zbudowany w warsztatach Sekcji Lotniczej Koła Mechaników Studentów Politechniki Warszawskiej.
3. Samolot sportowy PWS-3B, konstrukcji inż. Stanisława Cywińskiego. Był to dwumiejscowy górnopłat konstrukcji drewnianej – silnik Walter NZ-60 o mocy nom. 60 KM przy 1400 obr./min. Zbudowała go i na zawodach firmowała Podlaska Wytwórnia Samolotów mieszcząca się w Białej Podlaskiej. Był to pierwszy samolot sportowy wyprodukowany przez polski przemysł lotniczy.
4. Samolot sportowy WK-1 „Jutrzenka” Komitetu Powiatowego LOPP w Kaliszu amatorskiej konstrukcji Władysława Kozłowskiego i zbudowany przez konstruktora, dwumiejscowy dolnopłat konstrukcji drewnianej – silnik Anzani o mocy nom. 45 KM przy 1250 obr./min. Przy budowie samolotu konstruktorowi pomagali brat Jerzy Kozłowski oraz L. Antonowicz i Józef Grzmilas.
5. Samolot sportowy DKD-III amatorskiej konstrukcji Stanisława Działowskiego, wykonany w warsztatach wojskowych w Krakowie. Był to jednomiejscowy górnopłat konstrukcji mieszanej (kadłub z rur stalowych krytych płótnem, skrzydło drewniane kryte płótnem) – silnik Anzani o mocy nom. 45 KM przy 1450 obr./min.
6. Samolot Skraba ST-3 Warszawskiego Wojewódzkiego Komitetu LOPP, konstrukcji pracownika CWL Bolesława Skraby. Został zbudowany w Centralnych Warsztatach Lotniczych w Warszawie przy pomocy finansowej LOPP. Był to dwumiejscowy samolot sportowy konstrukcji metalowej (pierwsza metalowa konstrukcja samolotowa w Polsce) o układzie dwupłata, napędzany silnikiem Salmson 9.AD o mocy nom. 40 KM przy 2000 obr./min.
Z powodu awarii silnika i przymusowego lądowania w locie z Poznania do Warszawy, na otwarcie konkursu spóźnił się samolot HL-2 Haroldek konstrukcji Józefa Medweckiego, pracownika poznańskiej wytwórni lotniczej „Samolot” (pilot Władysław Szulczewski) i wziął udział w konkursie poza klasyfikacją (podczas prób uzyskał wyniki startu i lądowania nawet nieco lepsze, niż JD-2). Podczas lotu na trasie Warszawa-Dęblin jednak ponownie doznał awarii silnika i skapotował po przymusowym lądowaniu. Na konkurs spóźnił się także samolot WZ-XI Kogutek konstrukcji Władysława Zalewskiego, zbudowany przez niego w jego własnym warsztacie w Milanówku k. Warszawy, wyposażony w silnik WZ-18 o mocy max. 18 KM również jego konstrukcji. Samolot został oblatany dopiero 9 października i jeszcze tego dnia wziął udział w końcówce zawodów, poza konkursem (pilot Zbigniew Babiński).
Zasady.
Konkurs obejmował m.in. próby najwyższej wysokości osiągniętej w czasie 30 minut przez samolot z obciążeniem 170 kg (np. JD-2 – 2200 m), próby jak najkrótszego startu przed bramką oraz lądowania znad bramki (JD-2 – start 110 m, lądowanie 130 m) oraz czas demontażu i montażu samolotu do transportu (JD-2 – 22 min i 19 sekund). Drugą częścią zawodów była próba jak największej prędkości przelotowej na trasie Warszawa-Dęblin i z powrotem, prowadzona 9 października.
Regulamin konkursu wyznaczał zawodnikom następujące zadania (próby):
1. Próba na zużycie paliwa na 100 km z jednoczesnym określeniem największej szybkości płatowców w km/h, która była obliczana na dystansie Warszawa-Dęblin-Warszawa. Awionetkom wolno było lądować w Dęblinie, a czas postoju, który był odliczany, nie mógł trwać dłużej niż 30 minut i powinien być przeznaczony jedynie na drobne naprawy czy też regulacje silnika. Próba ta odbyła się w drugiej części zawodów 9 października.
2. Próba najkrótszego startu który zaczynał się z pod bramki. Wzdłuż trasy rozbiegu co 10 metrów rozstawieni byli obserwatorzy mający za zadanie stwierdzenie w którym punkcie awionetka oderwała się od ziemi.
3. Próba najkrótszego lądowania, która polegała na przelocie nad bramką o wysokości 5 metrów i wylądowaniu od niej w odległości możliwie jak najkrótszej z tym, że dystans od bramki mierzony był do punktu kompletnego zatrzymania się płatowca.
4. Próba najwyższej wysokości osiągniętej w czasie 30 minut. W tym celu każda awionetka została wyposażona w dwa zaplombowane barografy z których po wylądowaniu były odczytywane uzyskane wysokości.
5. Próba szybkości demontażu i montażu polegająca na zdemontowaniu na dany znak skrzydeł samolotu, przejście przez bramkę o szerokości 3 m, wysokości 3,5 m i długości 10 m, następnie zamontowanie skrzydeł i odbycie 5-minutowego lotu. Czas był mierzony od chwili podania sygnału do demontażu do momentu kompletnej gotowości płatowca do startu.
Próby zużycia paliwa i szybkości oraz demontażu i montażu mogły być wykonane tylko jeden raz, próba szybkości wznoszenia dwukrotnie, natomiast próby najkrótszego startu i najkrótszego lądowania trzykrotnie. Oprócz wymienionych prób przeprowadzona została klasyfikacja techniczna gdzie dodatkowe punkty otrzymywały płatowce posiadające spadochron, rozrusznik do silnika czy też urządzenia przeciwpożarowe.
Ostatecznie punkty do klasyfikacji obliczano według wzoru:
gdzie:
Przebieg i wyniki.
W dniu 5 października przed rozpoczęciem konkursu komisja dokonała przeglądu sześciu awionetek, ponieważ większość z nich jako konstrukcje amatorskie czy też półamatorskie nie były poddawane próbom statycznym i nie przechodziły badań I.B.T.L. (Instytut Badań Technicznych Lotnictwa), a więc nie miały świadectwa zdolności do lotu. Po wykonaniu przez nie również próbnych lotów, dopuszczono wszystkie do udziału w zawodach.
Zawody ukończyło 5 samolotów. Zwyciężył pilot Kazimierz Kalina na dolnopłacie JD-2 konstrukcji Jerzego Drzewieckiego (nagroda 5000 zł). Drugie miejsce zajął mjr pil. W. Makowski na dwupłacie PWS-3B, który uzyskał największą prędkość przelotową (nagroda 3000 zł). Na trzecim miejscu uplasował się amatorski samolot Władysława Kozłowskiego, dolnopłat WK-1 Jutrzenka (nagroda 2000 zł). Czwarte miejsce zajął Stanisław Działowski samolotem własnej konstrukcji DKD-III, oblatanym zaledwie dwa dni przed konkursem, który uzyskał najlepsze wyniki w próbach startu, lądowania, wysokości i szybkości demontażu, ale musiał przymusowo lądować na trasie Warszawa-Dęblin z powodu awarii iskrownika, co pogorszyło jego wyniki (1500 zł). Ostatnie piąte miejsce zajął samolot Skraba ST-3 Bolesława Skraby, jako jedyny o metalowej konstrukcji. Zawodów nie ukończył samolot WR-1 konstrukcji Stanisława Wigury i Stanisława Rogalskiego (nr rej. P-PSL8), pilotowany przez Stanisława Rogalskiego, który lądował przymusowo 9 października wskutek awarii silnika, uszkadzając płat.
I Krajowy Konkurs Awionetek wzbudził wielkie zainteresowanie w kręgach lotniczych zarówno oficjalnych, jak i przedstawicieli nauki szkół wyższych i zawodowych oraz przemysłu lotniczego. Był on nie tylko konkursem sportowym, ale także przeglądem płatowców polskiej konstrukcji zbudowanych w Polsce.
Wyniki.
Kolejny II Krajowy Konkurs Awionetek rozegrano w 1928 roku.

</doc>
<doc id="2046314" url="https://pl.wikipedia.org/wiki?curid=2046314" title="1584 w literaturze">
1584 w literaturze



</doc>
<doc id="2046317" url="https://pl.wikipedia.org/wiki?curid=2046317" title="Xavier Samuel">
Xavier Samuel

Xavier Samuel (ur. 10 grudnia 1983 w Hamilton) – australijski aktor. Odtwórca roli Rileya w filmie "" (2010), za którą był nominowany do Teen Choice Awards i zdobył MTV Movie Award za najlepszą walkę.
Życiorys.
Urodził się w Hamilton w stanie Wiktoria w Australii jako syn Maree i Clifforda Samuelów. Dorastał w Adelaide z siostrą Bridget i młodszym bratem Benedictem (ur. 1988). Jego rodzina spędziła rok w Darwin, gdy Samuel miał 13 lat z powodu pracy nauczycielskiej jego rodziców. W 2001 ukończył Rostrevor College. W 2006 ukończył studia aktorskie na Flinders University Drama Centre. Grał tytułowego duńskiego księcia w spektaklu dyplomowym "Hamlet".
Był wokalistą zespołu Hyatus. Debiutował na małym ekranie w roli Jasona w serialu australijskim Nine Network "Córki McLeoda" ("McLeod’s Daughters", 2003). Nauczył się surfować do swojej roli w dramacie "Bracia surferzy" (2013).

</doc>
<doc id="2046319" url="https://pl.wikipedia.org/wiki?curid=2046319" title="Zakonnica (powieść)">
Zakonnica (powieść)

Zakonnica () – powieść Denisa Diderota opublikowana po raz pierwszy w 1796, po śmierci autora.
Okoliczności powstania utworu.
Denis Diderot, ateista z przekonania, napisał "Zakonnicę" w celu wyrażenia własnych poglądów w sprawie zakonów i ich pozycji we współczesnym mu społeczeństwie. W celu zdobycia dodatkowych materiałów posłużył się mistyfikacją literacką: skontaktował się z autentycznym markizem de Croismare, o którym wiedział, że ten interesował się młodą zakonnicą ubiegającą się o przeniesienie do stanu świeckiego. Diderot podszył się w liście pod autentyczną mniszkę; aby przerwać nawiązaną korespondencję, po kilku listach upozorował śmierć kobiety, co miało nastąpić w maju 1760. Latem tego samego roku pisarz ukończył pracę nad utworem, którego jednak z powodów obyczajowych nie opublikował.
Treść.
Utwór utrzymany jest w formie pamiętnika zakonnicy zbiegłej z klasztoru. Maria Zuzanna Simonin zostaje zmuszona przez rodziców do złożenia ślubów zakonnych, gdyż jest nieślubnym dzieckiem, zaś jej rodzina pragnie wyposażyć jej dwie siostry. Początkowo protestuje przeciwko konieczności rozpoczęcia życia, do którego nie czuje się powołana, w końcu jednak ulega i wstępuje do klasztoru klarysek w Longchamp. Pierwsza przełożona, mistyczka de Moni, rozumie rozterki młodej kobiety i stara się ją wspierać, by odnalazła szczęście w życiu zakonnym. Jednak kolejna, matka Krystyna, zaczyna źle ją traktować, zwłaszcza po tym, gdy Zuzanna manifestuje przywiązanie do zmarłej opatki i odmawia poddawania się fizycznym umartwieniom. Przełożona nastawia całą wspólnotę zakonną przeciwko Zuzannie, która postanawia podjąć starania o zdjęcie ślubów zakonnych, jako złożonych nieszczerze. Z pomocą jedynej mniszki, która stoi po jej stronie, kontaktuje się listownie z adwokatem Manouri. Wyklęta przez inne zakonnice jako "odstępczyni" i poddana fizycznym i psychicznym szykanom, przegrywa sprawę o przywrócenie do stanu świeckiego. Po chorobie uzyskuje jedynie przeniesienie do innego klasztoru, w Arpajon. W nowym miejscu staje się obiektem seksualnego pożądania przełożonej. Zuzanna odrzuca jej zaloty; w rozmowach ze spowiednikami stara się uzyskać rady w sprawie dalszego postępowania, nikt jednak nie potrafi jej pomóc. Ostatecznie dziewczyna decyduje się na ucieczkę po tym, gdy przełożona wpada w obłęd, a następnie umiera. W dorożce spotyka benedyktyna, który próbuje ją zgwałcić; wreszcie Zuzannie udaje się zdobyć pracę. Żyje jednak w ciągłym strachu przed zdemaskowaniem. Do markiza Croismare pisze z prośbą o pomoc; jej dalsze losy są nieznane.
Cechy utworu.
W "Zakonnicy" zastosowana została narracja pierwszoosobowa; całość stylizowana jest na pamiętnik Marii Zuzanny Simonin, przesłany do markiza z prośbą o pomoc. Diderot dokonuje psychologicznej analizy przeżyć szczerze wierzącej młodej kobiety, która nie odczuwa jednak powołania do życia zakonnego. Utwór wyraźnie kontrastuje ze sobą postawę zakonnic, które w większości jedynie symulują przywiązanie do religii, z postawą Zuzanny, osoby o bogatym życiu wewnętrznym, poszukującej w modlitwie pociechy w najtrudniejszych momentach życia. Równocześnie Diderot dokonuje analizy życia zakonnego zgodnie z przedstawioną przez siebie koncepcją biologiczną: traktuje klasztor jako zbiorowisko osobników danego gatunku, w którym te nieprzystosowujące się do sytuacji (jak Zuzanna) są skazane na cierpienie.
Diderot nie występuje w utworze z teoretyczną krytyką zakonów; w zamyśle autora same przytaczane przykłady szykan wymierzanych Zuzannie mają wystarczyć, by ukazać całkowicie negatywne oblicze instytucji katolickich zakonów. Ukazane w utworze mniszki są złośliwe i sfrustrowane z powodu swojej sytuacji, egzaltowane, żyją w lesbijskich związkach lub chorują psychicznie. Nawet przedstawiona jako szlachetna i szczerze powołana do życia monastycznego pani de Moni zostaje ukazana jako osoba niecałkowicie zdrowa psychicznie (jako mistyczka i wizjonerka). Zdecydowanie potępione zostają jednak nie tylko zakony, ale i rodzina Zuzanny, która z powodów majątkowych świadomie zmusza ją do życia niezgodnego z jej aspiracjami.
"Zakonnica" wpisuje się w częsty w oświeceniowej literaturze francuskiej motyw kobiety cnotliwej cierpiącej prześladowania oraz w nurt publicystycznej i literackiej krytyki zakonów (przedstawiony w niej obraz życia klasztornego rozwija m.in. "Justyna, czyli niedole cnoty" markiza de Sade'a).
Publikacja.
Przez dwadzieścia lat utwór Diderota był znany jedynie jego najbliższym przyjaciołom, gdyż pisarz nie publikował go w obawie przed cenzurą obyczajową. W 1780 autor, pragnąc poszerzyć krąg osób znających dzieło, przekazał rękopis szwajcarskiemu pisarzowi Meisterowi. Do pierwszej publikacji "Zakonnicy" we Francji doszło w 1796, następnie w 1821. Wznowienia utworu w latach 1824 i 1826 zostały zatrzymane przez cenzurę z powodu uznania tekstu za niemoralny.
Polski przekład "Zakonnicy", autorstwa Wacława Rogowicza, został pierwszy raz opublikowany w 1949 i od tego czasu co najmniej pięciokrotnie wznawiany.
Adaptacja filmowa.
Film na podstawie powieści nakręcił w 1966 Jacques Rivette, który był również współautorem scenariusza. Obraz z Anną Kariną w roli głównej otrzymał nominację do Złotej Palmy. Na kanwie powieści w 2013 powstał film, nominowany do Cezara, w którym jedną z ról zagrała Isabelle Huppert.

</doc>
<doc id="2046320" url="https://pl.wikipedia.org/wiki?curid=2046320" title="Uszomir">
Uszomir



</doc>
<doc id="2046321" url="https://pl.wikipedia.org/wiki?curid=2046321" title="Herb Żarek">
Herb Żarek

Herb Żarek – jeden z symboli miasta Żarki i gminy Żarki w postaci herbu.
Wygląd i symbolika.
Herb przedstawia na białej tarczy miejski mur obronny z bramą pośrodku i zakończony gzymsem. Brama zamknięta jest opuszczoną do połowy kratą (broną). Nad murem umieszczone są trzy wieże zwieńczone trójkątnymi dachami i mające po jednym oknie prostokątnym. Środkowa wieża jest nieco szersza i wyższa od dwóch bocznych. Mur i wieże są barwy biało (srebrno)-czerwonej. Barwy ułożone są w formie szachownicy.
Historia.
Wizerunek herbowy znany jest od XIX wieku z rysunku w Albumie Heroldii Królestwa Polskiego.

</doc>
<doc id="2046322" url="https://pl.wikipedia.org/wiki?curid=2046322" title="Horszczyk">
Horszczyk

Horszczyk (ukr. Горщик) – wieś na Ukrainie w rejonie korosteńskim obwodu żytomierskiego.

</doc>
<doc id="2046323" url="https://pl.wikipedia.org/wiki?curid=2046323" title="Saint-Charles (rzeka)">
Saint-Charles (rzeka)

Saint-Charles (fr. "Rivière Saint-Charles") – rzeka we wschodniej Kanadzie, lewy dopływ Rzeki Świętego Wawrzyńca. Jest drugą obok Rzeki Świętego Wawrzyńca najważniejszą rzeką miasta Québec. Jej nazwa w języku hurońskim, używanym dawniej (dziś dominuje tam francuski) w leżącym nad rzeką rezerwacie Wendake, brzmi "Akiawenrahk".
Rzeka wypływa z jeziora Saint-Charles, płynie na południe, potem na wschód, ostatecznie wpada do Rzeki Świętego Wawrzyńca w centrum miasta Québec. Jej dorzecze jest najgęściej zaludnionym dorzeczem w prowincji Quebec, jego gęstość zaludnienia wynosi 600 os./km2.
Główne dopływy rzeki to:

</doc>
<doc id="2046325" url="https://pl.wikipedia.org/wiki?curid=2046325" title="Ford Aspire">
Ford Aspire



</doc>
<doc id="2046326" url="https://pl.wikipedia.org/wiki?curid=2046326" title="Świntuch">
Świntuch

Świntuch (oryg. Porky's) – film z 1982 roku, w reżyserii Boba Clarka.
Opis fabuły.
Lata 50. XX w., Floryda. Nastoletni Pee Wee, Tommy i Billy chcą rozpocząć życie seksualne. W poszukiwaniu partnerek udają się do baru U Porky'ego. Właściciel lokalu i jego brat, szeryf, wyśmiewają ich i wyrzucają. Upokorzeni koledzy postanawiają się zemścić.

</doc>
<doc id="2046331" url="https://pl.wikipedia.org/wiki?curid=2046331" title="Ford Five Hundred">
Ford Five Hundred

Ford Five Hundred – samochód osobowy klasy wyższej produkowany pod amerykańską marką Ford w latach 2004 – 2007.
Historia i opis modelu.
Samochód trafił na rynek w 2004 roku jako następca czwartej generacji Forda Taurusa. Do napędu używano silników V6 "Duratec" o pojemności trzech litrów. Moc przenoszona była na oś przednią poprzez 6-biegową automatyczną lub manualną skrzynię biegów.
Koniec produkcji.
Po 3 latach produkcji, w 2007 roku Ford przeprowadził modernizację modelu, w ramach której zmieniono wygląd pasa przedniego i wkłady tylnych lamp. Przy okazji, zdecydowano się wycofać z kontrowersyjnej nazwy Five Hundred i z powrotem oferować dużego sedana jako piąta generacja modelu Taurus.

</doc>
<doc id="2046332" url="https://pl.wikipedia.org/wiki?curid=2046332" title="Topory (obwód żytomierski)">
Topory (obwód żytomierski)

Topory (ukr. Топори) – wieś na Ukrainie w rejonie różyńskim obwodu żytomierskiego.
Siedziba dawnej w powiecie skwirskim na Ukrainie.

</doc>
<doc id="2046347" url="https://pl.wikipedia.org/wiki?curid=2046347" title="Herb Wlenia">
Herb Wlenia

Herb Wlenia – jeden z symboli miasta Wleń i gminy Wleń w postaci herbu.
Wygląd i symbolika.
Herb przedstawia na błękitnej tarczy brzozę z pniem i koroną liściastą barwy srebrnej. Drzewo stoi na trójwzgórzu barwy zielonej.
Jest to herb mówiący, nawiązujący do niemieckiej nazwy miasta "Birkenau" ("Birke" w języku niemieckim oznacza brzozę).
Historia.
Wizerunek herbowy widnieje na pieczęciach począwszy od XIV wieku.

</doc>
<doc id="2046360" url="https://pl.wikipedia.org/wiki?curid=2046360" title="Ulearum">
Ulearum

Ulearum Engl. – rodzaj geofitów ryzomowych z rodziny obrazkowatych, liczący dwa gatunki: "Ulearum donburnsii" Croat &amp; Feuerst., endemiczny dla Ekwadoru, i "Ulearum sagittatum" Engl., endemiczny dla peruwiańskiego stanu Loreto i brazylijskiego stanu Acre. Nazwa naukowa rodzaju została nadana na cześć niemieckiego botanika, Ernsta Ule, żyjącego na przełomie XIX i XX w. i działającego w Brazylii, do nazwiska którego dodano pochodzący z greckiego przyrostek "arum", oznaczający roślinę z rodzaju obrazków.
Systematyka.
Rodzaj należy do plemienia "Zomicarpeae", podrodziny "Aroideae" z rodziny obrazkowatych.

</doc>
<doc id="2046364" url="https://pl.wikipedia.org/wiki?curid=2046364" title="Mistrzostwa Litwy w Lekkoatletyce 2010">
Mistrzostwa Litwy w Lekkoatletyce 2010

Mistrzostwa Litwy w Lekkoatletyce 2010 – zawody lekkoatletyczne, które odbyły się 9 i 10 lipca na stadionie im. S. Dariusa i Girėnasa w Kownie. Zawody były kwalifikacjami do reprezentacji Litwy na mistrzostwa Europy. 

</doc>
<doc id="2046365" url="https://pl.wikipedia.org/wiki?curid=2046365" title="Tepe-Kermen">
Tepe-Kermen

Tepe-Kermen ("Тепе-кермен") – średniowieczne skalne miasto zbudowane przez ludność grecką w zachodniej części Krymu na Ukrainie, leżące 7 km na południowy wschód od Bakczysaraju.
Nazwa oznacza "Twierdza na górze". Twierdzę założono na niewielkiej (1 ha) szczytowej powierzchni samotnej góry, ostańca, powierzchnia szczytowa ograniczona jest z każdej strony pionowymi ścianami o wysokości 10–12 m, które poniżej przechodzą w strome zbocza, a sama góra wznosi się ponad 200 m nad okoliczną dolinę. Fortyfikacja ta powstała w końcu VI w n.e. jako niewielka przygraniczna forteca cesarstwa bizantyjskiego i miejsce czasowego schronienia okolicznej ludności w razie napadów zza granicy. Taki charakter miała aż do końca X w. Później zaczyna się powolny rozwój i rozbudowa osady, która staje się małym miasteczkiem. Szczyt rozwoju przypada na wieki XII i XIII w., choć i wówczas było to miasto prowincjonalne. Nie jest jasne, kiedy miasto upadło. Część badaczy sądzi, że upadek spowodował najazd wojsk mongolskich w 1299, inni zaś sądzą, że miasto istniało aż do ataku Timura u schyłku XIV w. Później, aż do co najmniej XVI w., na górze przypuszczalnie istniał klasztor prawosławny. 
Tepe-Kermen cechowało się wyjątkowo znacznym wykorzystaniem pieczar, których wykuto tu 250, najwięcej wśród wszystkich skalnych miast Krymu. Większość z nich (około 170 grot) służyła zwierzętom gospodarczym, kolejnych około 40 pieczar miało inne funkcje gospodarcze. Jedynie 15% jaskiń przeznaczono na inne cele, w tym kilkanaście pełniło rolę militarną, jako wartownie i posterunki obserwacyjne. Nieliczne groty miały funkcje sakralne. Wyróżniono dwie dobrze zachowane skalne cerkwie i dwie zachowane szczątkowo. "Cerkiew z baptysterium" powstała po X w. ma 10,5x4,5m i wysokość 2,6m. Zachowała się tam m.in. wyciosana w skale rzeźbiona przegroda ołtarzowa z królewskimi wrotami i jednym wejściem bocznym, trzy kolumny z kapitelami, kilka fragmentów napisów w języku greckim i parę nisz grobowych. Kolejna cerkiew z XIII-XIV w. ma 4,9x2,2 m i wysokość 2,1 m, zachowały się tam napisy w języku greckim i starożydowskim, rzeźbione symbole i kilka nisz grobowych. Oprócz budowli podziemnych, zachowały się także ślady budynków naziemnych, na szczycie góry. Wśród nich wyróżniono jedną cerkiew i jedną kaplicę oraz fundamenty bramy obronnej w północnej części góry, tam gdzie prowadziła jedyna droga do miasta.

</doc>
<doc id="2046369" url="https://pl.wikipedia.org/wiki?curid=2046369" title="Studia Copernicana">
Studia Copernicana

Studia Copernicana – seria powołana do życia w 1970 roku w Zakładzie Historii Nauki i Techniki Polskiej Akademii Nauk (obecnie: Instytut Historii Nauki PAN) w Warszawie; od tomu 42. jej współwydawcą zostało Centrum Kopernika Badań Interdyscyplinarnych w Krakowie.
Misję serii określił wstęp do pierwszego tomu pióra animatora i wieloletniego redaktora naczelnego "Studia Copernicana", prof. Pawła Czartoryskiego: miała stać się miejscem publikacji prac poświęconych zagadnieniom historii astronomii i nauk ścisłych oraz filozofii przyrody przed Mikołajem Kopernikiem, sylwetce i dziełu tego astronoma, a także recepcji jego teorii i zjawisku, które bywa określane mianem rewolucji kopernikańskiej.
W latach 1970–2016 ukazało się 45 tomów "Studia Copernicana". Połowa tomów w serii została wydana w nowożytnych językach obcych, a połowa – w języku polskim. Pod względem formy zdecydowanie przeważają w serii monografie (18 tomów), chociaż znajdziemy w niej również zbiory artykułów.
Pierwsze 25 tomów serii miało stały komitet redakcyjny w osobach prof. prof. Mariana Biskupa, Jerzego Bukowskiego, Pawła Czartoryskiego, Jerzego Dobrzyckiego, Karola Górskiego, Bogusława Leśnodorskiego i Bogdana Suchodolskiego. Ostatni tom "Studia Copernicana", w którego przygotowanie był zaangażowany prof. Czartoryski, ukazał się w 1999 r. Odtąd seria była wydawana pod kierunkiem prof. Witolda Wróblewskiego z Uniwersytetu Mikołaja Kopernika w Toruniu. W sierpniu 2007 r. redaktorem naczelnym "Studia Copernicana" został prof. dr hab. Jarosław Włodarczyk.
W serii publikują swoje prace historycy nauki o międzynarodowej renomie; "Studia Copernicana" wnosi istotny wkład w piśmiennictwo zarówno polskie, jak i światowe, poświęcone Kopernikowi i historii jego odkryć.

</doc>
<doc id="2046370" url="https://pl.wikipedia.org/wiki?curid=2046370" title="Herb Świerzawy">
Herb Świerzawy

Herb Świerzawy – jeden z symboli miasta Świerzawa i gminy Świerzawa w postaci herbu.
Wygląd i symbolika.
Herbem Świerzawy jest wizerunek otwartej prawej dłoni w naturalnym kolorze, która wystaje z rękawa barwy żółtej. Nad dłonią umieszczone są trzy wieże obronne barwy czerwonej, złączone murem, mur i wieże posiadają blanki. Całość znajduje się na błękitnej tarczy herbowej. Wzór herbowy powstał na bazie wzoru pochodzącego z osiemnastego wieku.
Dłoń symbolizuje przyjaźń; wieże – zamki w Sędziszowej, Starej Kraśnicy i Świerzawie

</doc>
<doc id="2046372" url="https://pl.wikipedia.org/wiki?curid=2046372" title="Karl Friedrich August Kahnis">
Karl Friedrich August Kahnis

Karl Friedrich August Kahnis (ur. 22 grudnia 1814 w Greizu, zm. 20 czerwca 1888 w Lipsku) – niemiecki teolog luterański.
Życiorys.
Karl Friedrich August Kahnis pochodził z ubogiej rodziny, jednak zdobył wykształcenie średnie w miejskim gimnazjum i po kilku latach pracy jako prywatny nauczyciel podjął studia teologiczne na Uniwersytecie w Halle. Początkowo był heglistą, jednak później stwierdził, że myśl Hegla nie wyjaśnia pozycji jednostki, osobowości i wpływu chrześcijaństwa, dlatego stał się ortodoksyjnym luteraninem. Na zaproszenie E. W. Hengstenberga udał się do Berlina, gdzie jego wykładowcami były takie osoby jak August Neander, Philip Marheineke czy August Twesten. Polemizował z twierdzeniami D. W. Straussa. W 1842 roku został "Privatdozentem" i przez następne dwa lata był silnie związany z Neandrem, Steffensem i kręgiem romantyków związanych z Ludwigiem von Gerlachem. W 1844 roku został profesorem nadzwyczajnym na Uniwersytecie Wrocławskim, gdzie miał reprezentować stronnictwo ortodoksyjne, jednak jego wykład inauguracyjny "De Spiritus Sancti persona" odchodził od doktryny trynitarnej – według Kahnisa Syn stał poniżej Ojca, a Duch Święty stał poniżej nich, nie będąc osobą, lecz łączącą Ojca i Syna zasadą życia. Ta śmiałość na polu teologii wpłynęła na jego późniejszy rozwój. Jego praca akademicka napotykała problemy z powodu braku porozumienia z kolegami, dlatego poświęcił się twórczości teologicznej. Jego praca "Lehre vom heiligen Geiste" nie odcinała się od poglądów wyrażonych w wykładzie, ale wyrażała protest przeciwko liberalizmowi tamtych czasów.
Podczas rewolucji 1848 roku Kahnis wspierał króla i stary ład. W jej wyniku doszedł do wniosku, że tylko ścisła ortodoksja może ocalić wiarę, i stopniowo zaczął sprzeciwiać się unii kościelnej luteranów z ewangelikami reformowanymi, opowiadając się za wiernością wyznaniom luterańskim. Ponieważ uważał, że nie zajmują one odpowiedniego miejsce w Kościele unijnym, w listopadzie 1848 roku dołączył do staroluteranów. Czyn ten jeszcze bardziej utrudnił jego pracę akademicką. W 1850 objął posadę na Uniwersytecie w Lipsku, gdzie zastąpił Adolfa Harlessa na katedrze teologii dogmatycznej, później wykładał również historię Kościoła. Jego praca uniwersytecka była owocna, ale nie odpowiadały mu tendencje panujące na uczelni; nie przyjął jednak złożonego w 1856 roku zaproszenia do Erlangen, gdyż nie otrzymał zapewnienia, że posadę po nim obejmie osoba o podobnych poglądach. Tegoż roku dołączył do niego Christoph Ernst Luthardt, wcześniej pracujący w Marburgu, a w 1867z Erlangen do Lipska przeniósł się Franz Delitzsch. Stworzyli oni pewnego rodzaju triumwirat, dzięki czemu poziom lipskiego wydziału teologii znacząco wzrósł. Obok działalności naukowej, Kahnis zajmował się także działalnością praktyczną. W latach 1851–1857 był członkiem organu misyjnego, w latach 1853–1857 redagował pismo „Sächsische Kirchen- und Schulblatt” a w latach 1866–1875 był jednym z redaktorów „Niednersche Zeitschrift für historische Theologie”. W latach tych wdał się w spór z K. I. Nitzschem na temat unii, w którym stawiał zarzut, że jedność instytucjonalna nie jest oparta na rzeczywistej jedności doktrynalnej.
W 1860 roku Kahnis został kanonikiem katedry w Miśni, a w latach 1864–1865 był rektorem Uniwersytetu Lipskiego. Już wcześniej jednak zmienił swe poglądy, kierując się w stronę racjonalizmu, odrzucając wcześniejsze podejście do natchnienia Pisma Świętego, uznając potrzebę postępu doktrynalnego i kładąc nacisk na ludzką naturę i naturalną moralność. Problemem, który poruszył w dziele "Lutherische Dogmatik", było wyprowadzenie teologii luterańskiej z podstawowej zasady o usprawiedliwieniu z wiary i wyłącznym autorytecie Pisma Świętego. Zdaniem Kahnisa natura chrześcijaństwa polegała na wspólnocie zbawienia pomiędzy człowiekiem a Bogiem, nawiązywanej poprzez Chrystusa i Ducha Świętego; szukał potwierdzenia tego poglądu w historii, filozofii i doświadczeniu życiowym. Kontrowersje wzbudził jednak nie tyle sam system teologiczny, co liberalne podejście do zagadnień związanych z krytyką Nowego Testamentu, gotowość do przyjęcia wszystkich współczesnych teorii, modyfikacja doktryny natchnienia i odejście od dogmatów Kościoła, takich jak natura Trójcy czy Wieczerzy Pańskiej. Wielu, w tym Hengstenberg, zarzucało Kahnisowi odejście od wiary. W późniejszym okresie zajął się przede wszystkim badaniami historycznymi, gdzie wpływ współczesności był już mniej widoczny. 

</doc>
<doc id="2046375" url="https://pl.wikipedia.org/wiki?curid=2046375" title="Twierdza (film 1983)">
Twierdza (film 1983)

Twierdza (ang. "The Keep") – film z roku 1983 w reżyserii Michaela Manna na podstawie powieści F. Paula Wilsona.
Fabuła.
Kwiecień 1941 roku, tuż przed inwazją III Rzeszy na ZSRR. Niewielki oddział niemieckich żołnierzy przybywa do rumuńskiej wioski, położonej wysoko w Karpatach. Ich zadaniem jest obsadzenie tytułowej twierdzy, niezamieszkałej budowli, której właściciela, ani przeznaczenia nikt nie zna. Dowódcą jednostki jest kapitan Wehrmachtu, Klaus Woermann, doświadczony oficer i zażarty przeciwnik ustroju faszystowskiego. Pomimo swojego sceptycyzmu i niechęci wobec rozkazu przełożonych, a później także licznych ostrzeżeń miejscowych o tajemniczych zjawiskach dziejących się w twierdzy, decyduje się wykonać zadanie.
Pierwszej nocy w zamku, pełniący nocną wartę szeregowiec Hans Lutz, wspólnie ze swoim kompanem Otto Grundstadtem, schodzi z posterunku i udaje do podziemi na poszukiwanie rzekomo ukrytych wewnątrz twierdzy skarbów. Po przebiciu się przez jedną ze ścian Lutz omal nie wpada do głębokiej jaskini, natomiast kiedy próbuje się z niej wydostać, zostaje brutalnie zamordowany, podobnie jak Otto. Przybyły na miejsce Woermann początkowo uznaje to za wypadek, jednak kolejnej nocy ginie następny z jego podwładnych. Sytuacja powtarza się przez kolejne dni, a Woermann nie ma pojęcia jak walczyć z tym, co powoli i systematycznie zabija nocami jego żołnierzy. W odpowiedzi na prośbę o pozwolenie na natychmiastową zmianę lokalizacji, dostaje wsparcie brygady Einsatzkommando, dowodzonej przez sadystycznego SS-Sturmbannführera (majora) Ericha Kaempffera. Sądząc, że morderstwa na terenie zamczyska są sprawką miejscowych partyzantów, major zamierza wprowadzić w okolicy politykę terroru. Dokonuje w pobliskiej wiosce pokazowej egzekucji i zabiera do twierdzy grupę zakładników grożąc, że zostaną rozstrzelani, jeśli ponownie dojdzie do śmierci niemieckiego żołnierza. Sprowadza również z getta żydowskiego profesora historii, Theodora Cuzę i jego córkę Ewę, aby pomogli mu w rozwikłaniu zagadki twierdzy.
Podczas badań starych manuskryptów, profesorowi niespodziewanie ukazuje się upiór zabijający nazistów. Przedstawia mu się jako wicehrabia Radu Molasar, jeden z siepaczy Vlada Tepesa, zwanego Palownikiem. Ratując jego córkę przed próbującymi ją zgwałcić, dwoma SS-manami, zyskuje zaufanie profesora, w którym wyczuwa nienawiść do nazistów zajmujących jego dom. Obiecuje Cuzie zniszczyć Hitlera i jego zastępy okupujące Rumunię, w zamian za pomoc w ukryciu źródła swojej siły. Zaślepiony wizją upadku reżimu profesor nie zauważa, że jest oszukiwany. W rzeczywistości wampir to Rasalom, pradawny czarnoksiężnik służący siłom ciemności, który ocalał z Pierwszej Ery, a talizman, który Theodor ma ukryć, nie jest źródłem jego mocy, lecz kluczem uniemożliwiającym mu opuszczenie twierdzy, którą zbudował Glaeken, jego przeciwnik z czasów Pierwszej Ery. Upiór nie może dotknąć talizmanu, dlatego zleca to zadanie profesorowi. Tymczasem do gospody w wiosce przybywa tajemniczy Glenn, który wykazuje spore zainteresowanie tym, co dzieje się w zajętej przez Niemców fortecy. Zakochuje się z wzajemnością w córce profesora, którą po próbie gwałtu Woermann kazał umieścić w gospodzie.
Przybycie obcego i jego ciekawość budzi niepokój majora Kaempffera, który rozkazuje aresztować go i przyprowadzić na przesłuchanie. Po drodze Glenn stawia opór, za co zostaje rozstrzelany przez esesmanów, a jego ciało spada do biegnącego wokół twierdzy wąwozu. Ewa odnajduje go niedługo później. Mężczyzna wyjawia jej prawdę o swoim pochodzeniu, przedstawiając się jako Glaeken, wyjaśniając, że przeżył śmiertelny postrzał dzięki mistycznym mocom, które pozwalają mu uniknąć śmierci. Ciężko ranny zaczyna regenerować siły przed ostatecznym starciem z Rasalomem, który rozpoczął swoją próbę wydostania się z więzienia z pomocą profesora.
Tymczasem wewnątrz zamku atmosfera staje się napięta. Śmierć kolejnego cywila budzi wściekłość Woermanna, który w rozmowie z majorem wytyka mu jego słabości oraz to, że razem z nazistami stworzyli imperium oparte na przemocy. W przypływie gniewu Kaempffer zabija go. Jednocześnie Rasalom atakuje stacjonujących w twierdzy żołnierzy, torując tym samym drogę dla niosącego talizman profesora. Próbująca go powstrzymać Ewa zostaje powalona przez niego na ziemię. Dopiero, gdy upiór żąda od Cuzy, aby ten zabił córkę, uczonemu udaje się opamiętać. Kiedy rozjuszony jego nieposłuszeństwem Rasalom zamierza zabić ich oboje, cudem ocalały Glaeken wkracza do fortecy i stacza decydujący bój ze swoim przeciwnikiem. Udaje mu się go pokonać, a wtedy wszystko co miało związek z oboma starożytnymi wojownikami, zostaje wessane do podziemnej celi fortecy. Ewa i jej ranny ojciec wracają do wioski, spoglądając z nadchodzącymi wieśniakami na budowlę, na której nie ciążyła już mroczna klątwa.
Inne informacje o filmie.
Wedle zamierzeń reżysera Michaela Manna film miał trwać trzy i pół godziny. Wersja oficjalna trwa tylko godzinę i 36 minut.
W filmie wykorzystano muzykę w aranżacji zespołu Tangerine Dream.
Niektóre wersje filmu posiadały inne zakończenie niż wersja oficjalna. Amerykańska telewizja "Channel 39" w 1989 roku wyemitowała film z dodatkowym materiałem filmowym. Ewa biegnie do podziemi twierdzy, gdzie odnajduje Glaekena żywego. Jest to bardziej wierne zakończeniu powieści F. Paula Wilsona na podstawie której nakręcono film, niż oficjalna wersja.

</doc>
<doc id="2046395" url="https://pl.wikipedia.org/wiki?curid=2046395" title="Catherine Fox">
Catherine Fox

Catherine Mai-Lan Fox (ur. 15 grudnia 1977), amerykańska pływaczka. Dwukrotna złota medalistka olimpijska z Atlanty.
Jej matka jest z pochodzenia Wietnamką. Największe sukcesy odnosiła w stylu dowolnym. Igrzyska w 1996 były jej jedyną olimpiadą. Startowała jedynie w sztafetach, zdobywając dwa medale z najcenniejszego kruszcu. Wspólnie z koleżankami zwyciężała na dystansie 4x100 metrów kraulem oraz 4x100 metrów stylem zmiennym. Na drugim z nich wystąpiła tylko w eliminacjach.

</doc>
<doc id="2046399" url="https://pl.wikipedia.org/wiki?curid=2046399" title="USS Constellation">
USS Constellation

Okręty USA:

</doc>
<doc id="2046405" url="https://pl.wikipedia.org/wiki?curid=2046405" title="Joseph Hudepohl">
Joseph Hudepohl

Joseph Bernard "Joe" Hudepohl (ur. 16 listopada 1973) – amerykański pływak. Wielokrotny medalista olimpijski.
Specjalizował się w stylu dowolnym. Brał udział w dwóch igrzyskach (IO 92, IO 96), na obu olimpiadach zdobywał medale. Wszystkie trzy swoje medale wywalczył w konkurencjach sztafetowych, indywidualnie zajął w 1992 szóste miejsce na dystansie 200 m kraulem.

</doc>
<doc id="2046407" url="https://pl.wikipedia.org/wiki?curid=2046407" title="Joe Hudepohl">
Joe Hudepohl



</doc>
<doc id="2046409" url="https://pl.wikipedia.org/wiki?curid=2046409" title="Szydłowscy">
Szydłowscy

Szydłowski – nazwisko kilku polskich rodów szlacheckich.
Szydłowscy herbu Brochwicz.
Szydłowscy herbu Brochwicz - polski ród szlachecki, który być może pochodzi ze Śląska.
Szydłowscy herbu Gąska.
Szydłowscy herbu Gąska - polski ród szlachecki, najprawdopodobniej pochodzący z Ziemi Sieradzkiej.
Szydłowscy herbu Jelita (odmiana).
Szydłowscy herbu Jelita (odm.) - polski ród szlachecki, którego protoplastą był Krzysztof Bernard Szydłowski (nobilitowany 21 listopada 1581). Herb powstał z adopcji do herbu Jelita, dokonanej przez Jana Zamoyskiego za odwagę przy zdobywaniu Pskowa.
W 1782 r. wylegitymowali się ze szlachectwa z herbem Jelita przed Halickim Sądem Grodzkim (zabór austriacki) Andrzej i Mikołaj Szydłowscy.
Szydłowscy herbu Lubicz.
Szydłowscy herbu Lubicz - polski ród szlachecki, z którego pochodził Teodor Szydłowski (wojewoda płocki), Kasztelan mazowiecki, którego to córka, Elżbieta Grabowska, była kochanką lub żoną morganatyczną Stanisława Augusta Poniatowskiego.
W zaborze austriackim wylegitymowali się ze szlachectwa z herbem Lubicz:
Szydłowscy herbu Pobóg.
Szydłowscy herbu Pobóg - polski ród szlachecki.
Szydłowscy herbu Rawicz.
Szydłowscy herbu Rawicz - polski ród szlachecki, najprawdopodobniej pochodzący z Ziemi Krakowskiej lub Sandomierskiej.

</doc>
<doc id="2046410" url="https://pl.wikipedia.org/wiki?curid=2046410" title="Ali Amiri">
Ali Amiri

Ali Amiri (ur. 23 września 1985 w Kabulu) – afgański piłkarz, grający na pozycji napastnika, reprezentant Afganistanu. Posiada także niemieckie obywatelstwo.
Kariera piłkarska.
Jako junior występował w Eintrachcie Frankfurt. W latach 2002–2006 grał w rezerwach tego klubu, a w sezonie 2006/07 występował w TSG Wörsdorf. Rozegrał tam osiem meczów i zdobył trzy gole.
Kariera reprezentacyjna.
W 2003 roku rozegrał jeden mecz w reprezentacji Afganistanu.

</doc>
<doc id="2046411" url="https://pl.wikipedia.org/wiki?curid=2046411" title="Starsi Grubsi Bogatsi (album)">
Starsi Grubsi Bogatsi (album)



</doc>
<doc id="2046414" url="https://pl.wikipedia.org/wiki?curid=2046414" title="Herb Karpacza">
Herb Karpacza

Herb Karpacza – jeden z symboli miejskich Karpacza.
Herb miasta stanowi tarcza herbowa trójdzielna: tarcza jest dwudzielna w pas i dodatkowo dolne pole tarczy jest dwudzielne w słup. W górnym polu czerwonym szczyt Śnieżki barwy błękitnej z wschodzącym nad nim słońcem barwy złotej. W prawym dolnym polu zielonym trzy świerki barwy brązowej, kolejno następny nieco większy od poprzedniego. W lewym dolnym polu barwy błękitnej trzy ryby srebrne w słup, skierowane w prawo. W głowicy barwy czarnej umieszczony jest napis "KARPACZ" barwy srebrnej.
Obecny wzór herbu Karpacza reguluje uchwała z 2005 r.
Herb Karpacza nie spełnia reguły alternacji heraldycznej.
Spotykane są inne wzory herbu także o poprawnych heraldycznie barwach: "W polu górnym błękitnym góra srebrna, za którą słońce złote wschodzące, pole dolne pierwsze złote, na zielonej murawie trzy świerki takiej samej barwy, w drugim błękitnym trzy srebrne ryby w słup."

</doc>
<doc id="2046418" url="https://pl.wikipedia.org/wiki?curid=2046418" title="Herb Międzyborza">
Herb Międzyborza

Herb Międzyborza – jeden z symboli miasta Międzybórz i gminy Międzybórz w postaci herbu, . Herb taki pojawił się na pieczęciach miejskich w XVII w.
Wygląd i symbolika.
Herb stanowi jodła barwy zielonej w srebrnym polu przekreślona czerwonym krzyżem Świętego Andrzeja. Krzyż nawiązuje do dawnego patrona miejscowego kościoła.

</doc>
<doc id="2046422" url="https://pl.wikipedia.org/wiki?curid=2046422" title="Rivière des Hurons">
Rivière des Hurons

Rivière des Hurons – rzeka we wschodniej Kanadzie, Jej dorzecze uznawane jest za część większego dorzecza rzeki Saint-Charles. Płynie przez gminę kantony zjednoczone Stoneham-et-Tewkesbury, będącą ważnym ośrodkiem turystycznym w Quebecu.
Źródła rzeki znajdują się na północ od Stoneham w Górach Laurentyńskich. Przez większość biegu przepływa przez lasy, jej okolice są niezamieszkane i niewykorzystywane przez człowieka, poza kilkoma obiektami o charakterze turystycznym. Rivière des Hurons jest najważniejszym ciekiem zasilającym jezioro Saint-Charles, z którego z kolei wypływa wpadająca do Rzeki Świętego Wawrzyńca Saint-Charles.

</doc>
<doc id="2046431" url="https://pl.wikipedia.org/wiki?curid=2046431" title="Klonowscy">
Klonowscy

Klonowski – nazwisko kilku polskich rodów szlacheckich:
Klonowscy herbu Awdaniec.
Klonowscy herbu Awdaniec - polski ród szlachecki, który według Bonieckiego wziął swoje nazwisko od Klonowa w Powiecie Radomskim.
Klonowscy herbu Bończa.
Klonowscy herbu Bończa - polski ród szlachecki, którego przedstawiciele według Bonieckiego mieli żyć w województwie rawskiem.
Klonowscy herbu Grzymała.
Klonowscy herbu Grzymała - polski ród szlachecki, który według Bonieckiego wziął swoje nazwisko od Klonowca w Powiecie Gostyńskim.
Klonowscy herbu Leszczyc.
Klonowscy herbu Leszczyc - polski ród szlachecki, który według Bonieckiego wziął swoje nazwisko od Klonowa w Ziemi Dobrzyńskiej.
W zaborze austriackim wylegitymowali się ze szlachectwa:
których zarówno Seweryn Uruski jak i Adam Boniecki (za drem Michałem Dunin-Wasowiczem) uznali za przedstawicieli Leszczyców.
Nazwisko potomków Kazimierza, Wawrzyńca i Macieja vel Mateusza Klonowskich, zamieszkałych w Tłumaczu, z biegiem lat uległo zruszczeniu, w związku z czym gałęzią Klonowskich są Kłonowscy.
Klonowscy herbu Nałęcz.
Klonowscy herbu Nałęcz - polski ród szlachecki.
Klonowscy herbu Ostoja.
Klonowscy herbu Ostoja - polski ród szlachecki, który według Bonieckiego wziął swoje nazwisko od Klonowa w proszowskiem.
Klonowscy herbu Rogala.
Klonowscy herbu Rogala - polski ród szlachecki, który według Bonieckiego wziął swoje nazwisko od Klonowa na Kujawach.

</doc>
<doc id="2046435" url="https://pl.wikipedia.org/wiki?curid=2046435" title="Język karaczajo-bałkarski">
Język karaczajo-bałkarski



</doc>
<doc id="2046441" url="https://pl.wikipedia.org/wiki?curid=2046441" title="Teraktor Sazi Tebriz">
Teraktor Sazi Tebriz

Terakhtor Sazi Tebriz (per. تراکتورسازی, az.: Təbriz Tiraxtur Futbol Klubu, w anglojęzycznym świecie jako Tractor Sazi FC) – irański klub piłkarski z siedzibą w Tebrizie. Założony został w 1970 roku. Obecnie uczestniczy w rozgrywkach Iran Pro League.
Swoje mecze domowe Esteghlal rozgrywa na stadionie Yadegar Emam, który mieści 80 000 kibiców. Od lipca 2009 roku szkoleniowcem klubu jest Faraz Kamalwand. Kapitanem natomiast Alireza Loghman.

</doc>
<doc id="2046446" url="https://pl.wikipedia.org/wiki?curid=2046446" title="Sokołowscy">
Sokołowscy

Sokołowski – nazwisko kilkunastu polskich rodów szlacheckich – na tyle rozrodzonych, że nawet najlepsi polscy genealodzy nie są w stanie przyporządkować wszystkich osób je noszących do poszczególnych domów. Polscy heraldycy wymieniają następujące rody noszące to nazwisko:
Sokołowscy herbu Cholewa.
Sokołowscy herbu Cholewa – polski ród szlachecki.
Sokołowscy herbu Doliwa.
Sokołowscy herbu Doliwa – polski ród szlachecki.
Sokołowscy herbu Drzewica.
Sokołowscy herbu Drzewica – polski ród szlachecki, najprawdopodobniej pochodzący z ziemi krakowskiej lub sandomierskiej.
Sokołowscy herbu Gozdawa.
Sokołowscy herbu Gozdawa – polski ród szlachecki, którego przedstawiciele żyli w województwie sandomierskim.
Sokołowscy herbu Gryf.
Sokołowscy herbu Gryf – polski ród szlachecki, najprawdopodobniej pochodzący z Pomorza.
Sokołowscy herbu Korab.
Sokołowscy herbu Korab – polski ród szlachecki, którego przedstawiciele żyli w ziemi czerskiej i powiecie wilkomierskim.
W 1788 r. wylegitymował się ze szlachectwa z herbem Korab przed Wydziałem Stanów we Lwowie (zabór austriacki) Ludwik Sokołowski.
Sokołowscy herbu Kornic.
Sokołowscy herbu Kornic – polski ród szlachecki, pochodzący ze Śląska.
Sokołowscy herbu Łabędź.
Sokołowscy herbu Łabędź – polski ród szlachecki.
Sokołowscy herbu Ogończyk.
Sokołowscy herbu Ogończyk – polski ród szlachecki, którego przedstawiciele żyli na Kujawach.
Sokołowscy herbu Pomian.
Sokołowscy herbu Pomian – polski ród szlachecki, którego przedstawiciele żyli w Wielkopolsce i w Prusach.
Sokołowscy herbu Poraj.
Sokołowscy herbu Poraj – polski ród szlachecki.
Sokołowscy herbu Prawdzic.
Sokołowscy herbu Prawdzic – polski ród szlachecki, którego przedstawiciele żyli w ziemi chełmskiej.
Sokołowscy herbu Rogala.
Sokołowscy herbu Rogala – polski ród szlachecki.
Sokołowscy herbu Rola.
Sokołowscy herbu Rola – polski ród szlachecki, którego przedstawiciele żyli w ziemi dobrzyńskiej.
W zaborze austriackim wylegitymowali się ze szlachectwa z herbem Rola:
Sokołowscy herbu Sokola.
Sokołowscy herbu Sokola – polski ród szlachecki.
Sokołowscy herbu Ślepowron.
Sokołowscy herbu Ślepowron – polski ród szlachecki, który według Niesieckiego wziął swoje nazwisko od Sokołowa w województwie łęczyckim.
Sokołowscy herbu Trzaska.
Sokołowscy herbu Trzaska – polski ród szlachecki, którego przedstawiciele żyli w województwach krakowskim i mazowieckim.

</doc>
<doc id="2046447" url="https://pl.wikipedia.org/wiki?curid=2046447" title="RBX">
RBX

Eric Dwayne Collins lepiej znany pod pseudonimem RBX (skrót od Reality Born X) to amerykański raper i piosenkarz R&amp;B pochodzący z Long Beach w Kalifornii.
Kariera w Death Row Records.
W 1992 roku RBX razem ze swoimi kuzynami Snoop Doggiem, Daz Dillingerem i grupą Tha Dogg Pound dołączył do wytwórni Death Row Records, lecz nie wydał tam ani jednego albumu. W 1992 roku wystąpił na debiutanckim albumie Dr. Dre zatytułowanym "The Chronic".

</doc>
<doc id="2046449" url="https://pl.wikipedia.org/wiki?curid=2046449" title="Bezprądowe powlekanie niklem">
Bezprądowe powlekanie niklem

Bezprądowe powlekanie niklem – autokatalityczna technika chemicznego nanoszenia powłok niklowo-fosforowych lub niklowo-borowych na określone powierzchnie (metalowe lub plastikowe). 
Proces polega na chemicznym zredukowaniu jonów niklu. Najczęściej jako reduktor wykorzystywany jest roztwór fosfinianu sodu (podfosforynu sodu), NaPH2O2. W wyniku reakcji powstaje powłoka stopowa o różnej zawartości procentowej fosforu – od nisko fosforowych (2–5%) do wysoko fosforowych (11–14%).
Właściwości mechaniczne i metalurgiczne powłoki zależą właśnie od zawarości fosforu.
Przygotowanie powierzchni.
Przed przeprowadzeniem osadzania powierzchnia musi zostać odpowiednio przygotowana. Pierwszym etapem jest obróbka mechaniczna, następnie mycie wraz z odtłuszczaniem, a na końcu trawienie. Należy również przeprowadzić aktywację powierzchni przy pomocy np. chlorku cyny(II) SnCl2 i chlorku palladu(II) PdCl2.
Wady i zalety.
Bezprądowe powlekanie ma kilka przewag nad galwanicznymi metodami. 
Nie potrzeba wykorzystywać źródła prądu, można osadzać na powierzchni bez względu na jej kształt, oraz można osadzać na nieprzewodzących powierzchniach. 
Inne zalety:
Wadą jest zużywanie się substratów i konieczność ich uzupełniania lub wymiany.
Nakładanie.
Najpowszechniejszą technologią bezprądowego powlekania niklem jest wykorzystywanie fosforu. Zawartość fosforu w takiej powłoce może się wahać od 2% do 14%.
Tego typu powłoki stosuje się w przypadku gdy potrzeba dużej odporności na ścieranie, odpowiedniej twardości oraz przy ochronie przed korozją.
Przykładowe produkty to zawory bezpieczeństwa szybów naftowych, wirniki, wały itp.
Często tego typu technologię stosuje się również przy produkcji obwodów drukowanych, zazwyczaj z dodatkową powłoką złota w celu ochrony przed korozją. 
Z powodu wysokiej twardości powłoki może ona zostać użyta do ochrony zużytych części.
Powłoki grubości 25 do 100 mikrometrów mogą być nałożone i mechanicznie obrobione do właściwego kształtu.
Jednolitość osadzania oznacza możliwość wykorzystania do powlekania skomplikowanych elementów na których nie możliwe jest osadzenie innego typu twardych powłok (np. chromu).

</doc>
<doc id="2046451" url="https://pl.wikipedia.org/wiki?curid=2046451" title="Briseis">
Briseis



</doc>
<doc id="2046452" url="https://pl.wikipedia.org/wiki?curid=2046452" title="Chronologia termodynamiki">
Chronologia termodynamiki



</doc>
<doc id="2046453" url="https://pl.wikipedia.org/wiki?curid=2046453" title="Zhongshan (okres Zhou)">
Zhongshan (okres Zhou)

Zhongshan () – państwo w dawnych Chinach, leżące w dzisiejszej prowincji Hebei. W okresie Walczących Królestw, mimo niewielkich rozmiarów, odgrywało istotną rolą bufora między Yan a Zhao. Założone przez Xianyu, północnych nomadów, którzy osiedlili się między ludami chińskimi, pierwotnie określane było jako Bai Di. W latach 408-406 p.n.e. zaatakowało je i w końcu podbiło państwo Wei. Po czterdziestoletnim okresie dominacji Wei, Zhongshan odzyskało niepodległość w 377 roku p.n.e. i mimo zniszczeń wywołanych kampaniami Wei w połowie IV wieku p.n.e., było na tyle silne, by wzorem większych sąsiadów, władca Zhongshan przyjął w 323 roku p.n.e. tytuł królewski ("wang"), dotąd zastrzeżony jedynie dla domu panującego Zhou. Choć nieduże, miało wiele ufortyfikowanych miast i sprawną armię, dysponującą tysiącem rydwanów bojowych. 
Zostało ostatecznie zniszczone i wchłonięte przez Zhao w 295 lub 296 roku p.n.e.
Należało do państw kulturowo pogranicznych, choć znaleziska potwierdzają, że od końca V wieku p.n.e. było zdecydowanie „wewnątrz świata chińskiego”. Wpływy niechińskich kultur stepu na kulturę Zhongshan były jednak też widoczne, np. w sztuce odnalezionej w mauzoleum króla Zhongshan, Cuo (IV w.), niedaleko stolicy państwa, Lingshou. Rytualne naczynia brązowe np. typu "ding" były typowo „chińskie”, podczas gdy pełnofigurowe postacie zwierząt zdradzały silne wpływy sztuki kultur stepowych. W tym (niedokończonym) mauzoleum odnaleziono też jego plan, będący najstarszym rysunkiem architektonicznym w Chinach.

</doc>
<doc id="2046454" url="https://pl.wikipedia.org/wiki?curid=2046454" title="Izmaelici">
Izmaelici



</doc>
<doc id="2046455" url="https://pl.wikipedia.org/wiki?curid=2046455" title="Chryseis">
Chryseis



</doc>
<doc id="2046459" url="https://pl.wikipedia.org/wiki?curid=2046459" title="Akacja (ujednoznacznienie)">
Akacja (ujednoznacznienie)



</doc>
<doc id="2046462" url="https://pl.wikipedia.org/wiki?curid=2046462" title="Aleksiej Radziewicz">
Aleksiej Radziewicz

Aleksiej Nikołajewicz Radziewicz (Rodziewicz), ros. Алексей Николаевич Радзевич (Родзевич) (ur. 21 stycznia 1911 w Odessie, zm. 28 marca 1982 w Madrycie) – rosyjski działacz emigracyjny, oficer Rosyjskiej Armii Wyzwoleńczej, a następnie wykładowca w szkole dywersantów w Sankt Johann am Walde podczas II wojny światowej.
Jego rodzice zostali zabici po rewolucji październikowej 1917 r. Dalsi krewni ukryli, a następnie wywieźli A. N. Radziewicza (Rodziewicza) do Królestwa SHS. W 1929 r. ukończył rosyjski korpus kadetów. Studiował agronomię na Uniwersytecie w Belgradzie, po ukończeniu którego podjął pracę w wydziale katastru rolniczego. W 1931 r. wstąpił do Narodowego Związku Pracujących (NTS). Po ataku wojsk niemieckich na ZSRR 22 czerwca 1941 r., wyjechał na okupowane tereny sowieckie. Prowadził konspiracyjną działalność w Smoleńsku, ale został aresztowany i przewieziony do Berlina. Wkrótce wyszedł na wolność. Wstąpił do Rosyjskiej Armii Wyzwoleńczej (ROA), dochodząc do stopnia kapitana. Był autorem graficznego znaku ROA. Został współpracownikiem 1 Oddziału Organizacji „Zeppelin”. Na polecenie kierownictwa NTS i rozkaz dowództwa ROA został odkomenderowany do Mińska. Pod koniec października 1944 r. wyprowadził z prawie okrążonego Belgradu dużą grupę działaczy miejscowego oddziału NTS. Od końca 1944 r. do marca 1945 r. wykładał w szkole dywersantów koło wsi Sankt Johann am Walde w Austrii. W pierwszych latach po zakończeniu wojny pomagał rosyjskim uchodźcom w uniknięciu repatriacji do ZSRR. W 1948 r. wyjechał do Chile, gdzie utworzył, a potem stanął na czele miejscowego oddziału NTS. Znalazł pracę w kartograficznym oddziale ministerstwa wojny. Wykorzystując kontakty wśród wyższych wojskowych, zaczął prowadzić ideologiczne kursy szkoleniowe dla chilijskich oficerów w zakresie spraw politycznych. W 1961 r. przeniósł się do USA, gdzie pracował jako kreślarz w biurze architektonicznym. Został wiceprzewodniczącym Stowarzyszenia Kadetów w Nowym Jorku. Po przewrocie wojskowym w Chile w 1973 r., we współpracy z kierownictwem NTS i redakcją pisma „Посев” wysłał przywódcom spiskowców listę sowieckich więźniów politycznych z propozycją wymiany ich na chilijskich komunistów. Na pierwszym miejscu na liście znalazł się Władimir K. Bukowski, który w 1976 r. został wydalony z ZSRR w zamian za sekretarza generalnego Komunistycznej Partii Chile Luisa Corvalana. Na emeryturze A. N. Radziewicz (Rodziewicz) zamieszkał w Hiszpanii. Wielokrotnie jeździł na Wyspy Kanaryjskie, gdzie nawiązał kontakty z sowieckimi marynarzami. Przekazywał im emigracyjne rosyjskie publikacje, aby szmuglowali je do ZSRR.

</doc>
<doc id="2046464" url="https://pl.wikipedia.org/wiki?curid=2046464" title="NGC 580">
NGC 580



</doc>
<doc id="2046465" url="https://pl.wikipedia.org/wiki?curid=2046465" title="Akord enigmatyczny">
Akord enigmatyczny



</doc>
<doc id="2046466" url="https://pl.wikipedia.org/wiki?curid=2046466" title="Roman Redlich">
Roman Redlich

Roman Nikołajewicz Redlich, ros. Роман Николаевич Редлих (ur. 30 października 1911 r. w Moskwie, zm. 20 sierpnia 2000 r. we Frankfurcie nad Menem) – rosyjski działacz i publicysta emigracyjny, filozof, propagandysta podczas II wojny światowej
Życiorys.
Pochodził z niemieckiej rodziny. W 1929 r. ukończył szkołę średnią. Pracował jako ślusarz. Następnie został młodszym pomocnikiem naukowym w Państwowym Instytucie Psychologii, Pedagogiki i Psychotechniki. W 1933 r. jego rodzina wyemigrowała do Niemiec. W 1940 r. R. N. Redlich ukończył studia filozoficzne na uniwersytecie w Berlinie. Wyznawał zasady solidaryzmu. W tym samym roku wstąpił do Narodowego Związku Pracujących (NTS). Przeszedł kursy propagandowe w obozie Abwehry w Wustrau. W latach 1942-1943 objeżdżał obozy jenieckie dla czerwonoarmistów, prowadząc antykomunistyczną agitację. Latem 1943 r. na polecenie kierownictwa NTS wyjechał na okupowane tereny ZSRR. W lipcu 1944 r. Gestapo próbowało go aresztować za antyniemiecką działalność, ale zbiegł i ukrywał się jako kapitan Worobiow. Po zakończeniu wojny w 1946 r. wszedł w skład Rady i Biura Wykonawczego NTS. W latach 1947-1955 prowadził kursy szkoleniowe dla działaczy NTS. Jednocześnie zajmował się historią literatury rosyjskiej, filozofią i pedagogiką. Był autorem kilku prac filozoficznych. Następnie do 1958 r. prowadził z Dalekiego Wschodu audycje radiowe NTS. Współpracował z radiostacją "Свободная Россия". Publikował artykuły w pismach "Посев", "Грани", "Наши дни", "Мыслители". Od 1992 r. prowadził kurs filozofii rosyjskiej na Humanistycznym Uniwersytecie Natalii Nesterowej w Moskwie. 

</doc>
<doc id="2046469" url="https://pl.wikipedia.org/wiki?curid=2046469" title="99 Pułk Piechoty (austro-węgierski)">
99 Pułk Piechoty (austro-węgierski)

Morawski Pułk Piechoty Nr 99 – pułk piechoty cesarskiej i królewskiej Armii. 
Historia pułku.
Pułk został utworzony 1 stycznia 1883 roku z połączenia czterech batalionów wydzielonych przez pułki piechoty nr: 19, 44, 48 i 52. W tym samym roku komenda pułku mieściła się w klasztorze Louka.
W latach 1883-1913 szefem pułku był król Grecji Jerzy I.
Kolory pułkowe: żółty siarkowy (niem. schwefelgelb), guziki złote. Skład narodowościowy w 1914 roku 37% – Czesi, 60% – Niemcy.
Okręg uzupełnień – Znojmo ().
W latach 1889–1893 komenda pułku oraz 1. i 3. bataliony stacjonowały w Igławie (), 2. batalion w Znojmie, a 4. batalion w Brnie (). W 1893 roku pułk (bez 2. batalionu) został przeniesiony do koszar w byłym klasztorze Louka (), natomiast 2. batalion pozostał z Znaimiu. W 1894 roku 2. batalion przeniósł się do Klosterbruck, a 3. batalion zajął jego miejsce w Znaimiu. W 1897 roku cały pułk znalazł się w obrębie jednego garnizonu, który otrzymał niemiecką nazwę „Znaim-Klosterbruck”. W 1907 roku komenda pułku razem z 2. i 4. batalionem została przeniesiona do Wiednia. W garnizonie Znaim-Klosterbruck pozostał 3. batalion, natomiast 1. batalion został przeniesiony do Sarajewa i włączony w skład 8 Brygady Górskiej.
W 1908 roku 1. batalion został przeniesiony do Foča. W 1910 roku powrócił do Sarajewa i został włączony do 9 Brygady Górskiej. W 1912 roku 1. batalion dołączył do pułku w Wiedniu. Komenda pułku mieściła się w IX dzielnicy Wiednia, w koszarach "Rossauer Kaserne" przy Schlickplatz 6.
W latach 1891-1914 pułk wchodził w skład 7 Brygady Piechoty należącej do 4 Dywizji Piechoty, która z kolei wchodziła w skład II Korpusu.
W czasie I wojny światowej pułk walczył na froncie rosyjskim. W czasie operacji gorlickiej w maju 1915 roku pułk poniósł bardzo duże straty w walkach w okolicach Dąbrowy Tarnowskiej i Radgoszczy. Żołnierze pułku są pochowani m.in. na cmentarzach: Cmentarz wojenny nr 244 – Narożniki, Cmentarz wojenny nr 245 – Radgoszcz-Zadębie, Cmentarz wojenny nr 248 - Dąbrowa Tarnowska, Cmentarz wojenny nr 252 – Otfinów oraz na Lubelszczyźnie na cmentarzu w Prawnie, w województwie świętokrzyskim – w Gołoszycach.

</doc>
<doc id="2046470" url="https://pl.wikipedia.org/wiki?curid=2046470" title="Swami Dayananda">
Swami Dayananda



</doc>
<doc id="2046471" url="https://pl.wikipedia.org/wiki?curid=2046471" title="Fidżi na Letnich Igrzyskach Olimpijskich 1956">
Fidżi na Letnich Igrzyskach Olimpijskich 1956

Fidżi na Letnich Igrzyskach Olimpijskich 1956, reprezentowało 5 sportowców, mężczyzn (ani jednej kobiety). Żaden z zawodników nie zdobył medalu na tej olimpiadzie.
Lekkoatletyka.
Mężczyźni
Konkurencje techniczne

</doc>
<doc id="2046472" url="https://pl.wikipedia.org/wiki?curid=2046472" title="Agnieszka Takea">
Agnieszka Takea



</doc>
<doc id="2046473" url="https://pl.wikipedia.org/wiki?curid=2046473" title="Rudolf Ril">
Rudolf Ril

Rudolf Fridrichowicz Ril, ros. Рудольф Фридрихович Риль (ur. w 1907 r. w Samarze, zm. ?) – sowiecki wojskowy (major), współpracownik Abwehry, a następnie dowódca Rosyjskiej Narodowej Armii Ludowej podczas II wojny światowej.
W 1925 r. ukończył szkołę średnią. Od 1928 r. służył w Armii Czerwonej. Przeszedł pułkową szkołę młodszych oficerów, a następnie moskiewską szkołę artyleryjską. W 1931 r. wstąpił do Wszechzwiązkowej Partii Komunistycznej (bolszewików). Od 1934 r. pełnił funkcję dowódcy szkoleniowego pułku. W 1935 r. został zastępcą dowódcy baterii artylerii. W 1936 r. awansował do stopnia porucznika. W 1939 r. ukończył Akademię Wojskową im. M. Frunzego. Został w stopniu kapitana zastępcą dowódcy pułku. Następnie objął funkcję szefa sztabu korpusu artyleryjskiego. Od 1940 r. w stopniu majora stał na czele 1 oddziału operacyjnego wydziału artyleryjskiego Uralskiego Okręgu Wojskowego. Po ataku wojsk niemieckich na ZSRR 22 czerwca 1941 r., został 14 września tego roku szefem oddziału operacyjnego 22 Armii. Jesienią dostał się do niewoli. Wkrótce podjął współpracę z Abwehrą. Działał w Wiebsku. Pod koniec 1942 r. w stopniu podpułkownika objął na krótko dowództwo Rosyjskiej Narodowej Armii Ludowej (RNNA). Był zwolennikiem rozwinięcia RNNA w narodową armię rosyjską jako sojuszniczą siłę wojskową armii niemieckiej. Przeciwnikiem tej koncepcji byli jednak Niemcy, którzy przejęli faktyczne kierownictwo nad RNNA. Po przejściu na stronę partyzantów kilkuset żołnierzy RNNA ppłk R. F. Ril na pocz. 1943 r. został odwołany do Berlina. Dalszego jego losy są nieznane. Prawdopodobnie po zakończeniu wojny wydano go Sowietom.

</doc>
<doc id="2046474" url="https://pl.wikipedia.org/wiki?curid=2046474" title="Kompania ochrony sztabu Sił Zbrojnych Komitetu Wyzwolenia Narodów Rosji">
Kompania ochrony sztabu Sił Zbrojnych Komitetu Wyzwolenia Narodów Rosji

Kompania ochrony sztabu Sił Zbrojnych Komitetu Wyzwolenia Narodów Rosji (ros. Рота охраны Штаба Вооружённых сил КОНР) – oddział wojskowy Sił Zbrojnych Komitetu Wyzwolenia Narodów Rosji pod koniec II wojny światowej.
Oddział został utworzony pod koniec 1944 r. w Berlinie w celu ochrony sztabu Sił Zbrojnych KONR. Miał osiągnąć docelowo wielkość batalionu, ale zdołano sformować jedynie kompanię. Dowództwo objął kpt. (mjr) Nikołaj I. Bieglecow. Liczyła ona trzy plutony. Na czele 1 plutonu stanął por. J. L. Olchowskoj, który został odkomenderowany z Rosyjskiego Korpusu Ochronnego. Był on białym emigrantem rosyjskim, którzy stanowili większość plutonu. Emigranci służyli też w 2 i 3 plutonie, ale już w mniejszej liczbie. Przybyli oni ze szkoły propagandystów ROA w Dabendorfie pod Berlinem. Pochodzili z organizacji skautów – wywiadowców działającej w przedwojennej Jugosławii. Oddział nazwano nieoficjalnie kompanią kadetów lub kompanią kursancką, gdyż miała ona być przeznaczona do szkolenia młodszych oficerów. Jeszcze przed zakończeniem wojny zdołano rozpocząć teoretyczne szkolenia z zakresu strzelania, walki na bagnety, rzucania granatami, użycia panzerfaustów, czy dżudo. Polowych zajęć nie prowadzono. 17 kwietnia 1945 r. podczas bombardowania stacji kolejowej w Pilźnie zginął mjr N. I. Bieglecow.

</doc>
<doc id="2046476" url="https://pl.wikipedia.org/wiki?curid=2046476" title="Michaił Kukuszkin">
Michaił Kukuszkin

Michaił Kukuszkin, ros. Михаил Кукушкин (ur. 26 grudnia 1987 w Wołgogradzie) – kazachski tenisista, reprezentant w Pucharze Davisa, olimpijczyk z Londynu (2012), medalista igrzysk azjatyckich.
Kariera tenisowa.
Karierę zawodową rozpoczął w 2006 roku.
W singlu oprócz zwycięstw w turniejach serii ITF Men's Circuit ma zwycięstwa w zawodach rangi ATP Challenger Tour. Największym osiągnięciem Kukuszkina w dotychczasowej karierze jest zwycięstwo w turnieju rangi ATP World Tour w Petersburgu z października 2010 roku. W drodze po tytuł wyeliminował m.in. Janko Tipsarevicia, a w finale z wynikiem 6:3, 7:6(2) Michaiła Jużnego. Dodatkowo Kazach przegrał trzy singlowe finały.
W 2012 roku zagrał na igrzyskach olimpijskich w Londynie. Zagrał w zawodach singlowych, z których odpadł w 1 rundzie pokonany przez Gillesa Simona.
We wrześniu 2014 roku Kukuszkin zdobył złoty medal podczas igrzysk azjatyckich w Inczonie w konkurencji gry drużynowej mężczyzn.
Od roku 2008 jest reprezentantem Kazachstanu w Pucharze Davisa. Do końca 2016 roku rozegrał dla zespołu 31 pojedynków, z których 18 wygrał.
W rankingu gry pojedynczej Kukuszkin najwyżej był na 39. miejscu (25 lutego 2019), a w klasyfikacji gry podwójnej na 67. pozycji (2 marca 2020).

</doc>
<doc id="2046477" url="https://pl.wikipedia.org/wiki?curid=2046477" title="669 Wschodni Batalion">
669 Wschodni Batalion

669 Wschodni Batalion (niem. Ost-Bataillon 669), nazwany później 669 Batalionem Rosyjskim (Russisches Bataillon 669) – kolaboracyjny oddział wojskowy Wehrmachtu podczas II wojny światowej.
Historia.
Został sformowany 14 stycznia 1943 r. w północnej Rosji na bazie sześciu kompanii III batalionu 16 Pułku Freijäger działającego w składzie niemieckiej 16 Armii. 16 Pułk był oddziałem antypartyzanckim składającym się z Rosjan. Batalion stacjonował we wsi Gorodowik nad rzeką Polist. W listopadzie 1943 r. batalion przydzielono niemieckiej 7 Armii, stacjonującej w okupowanej północno-zachodniej części Francji. W maju 1944 r. przeniesiono go do Leuze. 6 lipca tego roku przemianowano go na 669 Batalion Rosyjski. Działał w Belgii, zaś na pocz. września wycofał się do Bastogne, gdzie wszedł w skład Kräftegruppe "Bastogne". Wkrótce przeszedł do Heubergu. W sierpniu przeszedł do obozu szkoleniowego w Münsingen. W grudniu brał udział w składzie 2 Dywizji Pancernej SS "Das Reich" w niemieckiej ofensywie w Ardenach. Liczył jedynie trzy słabe kompanie bez broni ciężkiej (poza 3 działkami ppanc. 45 mm). Na pocz. marca 1945 r. prawdopodobnie został rozformowany, zaś jego żołnierze weszli w skład 600 Dywizji Piechoty i 650 Dywizji Piechoty, czyli 1 i 2 Dywizji Sił Zbrojnych Komitetu Wyzwolenia Narodów Rosji.

</doc>
<doc id="2046478" url="https://pl.wikipedia.org/wiki?curid=2046478" title="Ludwik Piotrowicz">
Ludwik Piotrowicz

Ludwik Marian Piotrowicz (ur. 19 sierpnia 1886 w Nowym Wiśniczu, zm. 23 sierpnia 1957 w Zakopanem) – historyk starożytności, autor licznych prac z zakresu archeologii, papirologii, dziejów starożytnego wschodu, ideologii politycznej, historii politycznej i społeczno-gospodarczej starożytnego Rzymu oraz historii Słowiańszczyzny.
Życiorys.
Był jednym dziewięciorga dzieci Sebastiana, urzędnika sądowego, i Marii z Mrugaczów. Ukończył gimnazjum w Bochni zdając maturę w 1905. W latach 1905–1909 studiował na Wydziale Filozoficznym UJ filologię klasyczną oraz archeologię. W latach 1912–1914 wyjechał na studia uzupełniające do Berlina gdzie pogłębiał swoją wiedzę na temat historii starożytnej. W czasie I wojny światowej pracował w Gimnazjum św. Jacka w Krakowie. W 1919 habilitował się na Uniwersytecie Jagiellońskim na podstawie pracy "Plutarch a Appjan" i w tym samym roku został powołany do pracy przy pierwszej odrodzonej Polsce Katedrze Historii Starożytnej na Uniwersytecie Poznańskim. W 1922 został kierownikiem katedry historii starożytnej UJ w Krakowie. Prezes Polskiego Towarzystwa Numizmatycznego i przewodniczący oddziału Polskiego Towarzystwa Archeologicznego w Krakowie, wydawca Wiadomości Numizmatyczno-Archeologicznych, tłumacz z łaciny i greki. Od 1935 był członkiem korespondentem PAU, a od 1945 członkiem czynnym. Od 1937 pełnił funkcję przewodniczącego Komitetu Słownika Łaciny Średniowiecznej. Przed wyborami do Rady Miasta Krakowa z 1938 został członkiem komitetu Polskiego Bloku Katolickiego.
Aresztowany przez Niemców 6 listopada 1939 w ramach "Sonderaktion Krakau", więziony był w obozie koncentracyjnym Sachsenhausen, po zwolnieniu w lutym 1940 wrócił do Krakowa i działał w Radzie Głównej Opiekuńczej jako jej prezes na terenie Krakowa. Wybór Ludwika Piotrowicza na członka czynnego Polskiej Akademii Umiejętności w 1945 stał się zaczątkiem gwałtownej kampanii prasowej, która wprost oskarżyła go o kolaborację. Powołana przez rząd specjalna komisja, która zjechała do Krakowa, formalnie oczyściła profesora z wszelkich zarzutów i w pełni go zrehabilitowała. Jednak trudne przejścia, u których podłoża leżały też zapewne względy polityczne, sprowadziły na niego kryzys zdrowotny. Dodatkowo Ministerstwo odmówiło zatwierdzenia profesora na stanowisko dziekana Wydziału Filozoficzno-Historycznego mimo formalnego wybrania go na to stanowisko przez Radę Wydziału. W latach 1947–1950 wykładał historię starożytną w Krakowskiej WSP. Profesor zmarł w Zakopanem w wyniku rozległego wylewu, który go częściowo sparaliżował. Pochowany został na Cmentarzu Rakowickim. Profesor był żonaty z Zofią Rozwadowską. Małżeństwo było bezdzietne, posiadaną kamienicę przy ul. Michałowskiego 9 w testamencie zapisali UJ.
Jego wychowankiem był Andrzej Kunisz.
Wybrane dzieła.
Był także encyklopedystą, który na prośbę Stanisława Kota napisał hasło "rzymskie monety" do Encyklopedii staropolskiej Brücknera wydanej w latach 1937–1939.

</doc>
<doc id="2046479" url="https://pl.wikipedia.org/wiki?curid=2046479" title="Karol Starmach">
Karol Starmach

Karol Starmach (ur. 22 września 1900 w Mszanie Dolnej, zm. 2 marca 1988 w Krakowie) – polski hydrobiolog, profesor, członek rzeczywisty PAN, pracownik naukowy Uniwersytetu Jagiellońskiego i Instytutu Botaniki im. Władysława Szafera PAN.
Brał udział w wojnie polsko-bolszewickiej. Był więziony w niemieckich obozach koncentracyjnych na przełomie lat 1939-1940, jak również przez władze komunistyczne w latach 1947–1950, prezes Koła PSL Kraków-Śródmieście, członek Wojewódzkiej Rady Narodowej w Krakowie.
W lutym 1928 roku ożenił się z Bolesławą Kawecką-Starmachową, mikolożką, która studiowała i pracowała na tym samym wydziale UJ. Miał z nią kilkoro dzieci, w tym syna Janusza Starmacha (1930–2013), który podobnie jak ojciec został hydrobiologiem. Pochowany na Cmentarzu Rakowickim.
Działalność społeczna.
Karol Starmach urodził się w galicyjskiej rodzinie chłopskiej. W 1918 roku zaciągnął się do wojska, biorąc udział w bitwie o Lwów i wojnie polsko-bolszewickiej. Po powrocie z wojny dokończył edukację i zajął się karierą naukową. Oprócz działalności ściśle naukowej, brał udział w akcji wspierania polskiej edukacji na Kresach, ucząc w gimnazjum w Dziśnie (1922/1923). Aresztowany podczas Sonderaktion Krakau, był więziony w Sachsenhausen i Dachau. W tym obozie nosił numer 5261. Zwolniony, prawdopodobnie za wstawiennictwem niemieckiego hydrobiologa Augusta Thienemanna powiadomionego o sprawie przez Bolesławę Starmachową, 30 kwietnia 1940. Po uwolnieniu powrócił do pracy naukowej. Jako wykładowca uczestniczył w tajnych kompletach dla studentów UJ. Aktywnie działał w konspiracyjnych strukturach Polskiego Państwa Podziemnego (Okręgowe Biuro Oświaty i Kultury w Krakowie) i Stronnictwa Ludowego „Roch”.
Po wojnie (w lipcu 1946) wstąpił do PSL, zostając następnie przewodniczącym grodzkiego koła tej partii w Krakowie. Został radnym Krakowa. Działał w Radzie Naukowej dla Ziem Odzyskanych. W ramach represji władz komunistycznych wobec PSL został skazany w 1947 roku przez WSR na 10 lat więzienia i 5 lat utraty praw obywatelskich. Przetrzymywany był w areszcie mokotowskim i więzieniu we Wronkach. Po interwencji Bolesławy Starmachowej u Teodora Marchlewskiego (biologa związanego z władzami komunistycznymi, niegdyś współpracującego ze Starmachami) został zwolniony po 2,5 latach (w maju 1950), zostając jednak pozbawionym praw obywatelskich i stopni naukowych do roku 1952. Od tego czasu mógł się poświęcić nauce, przewodnicząc jeszcze Sekcji Ichtiologicznej Komitetu Naukowego przy Ministerstwie Rolnictwa, jednak nie mógł uzyskać tytułu profesora zwyczajnego nadawanego formalnie przez władze. Wyrok w jego sprawie unieważniono dopiero w 1989, co było rehabilitacją pośmiertną.
Działalność naukowa.
Kariera naukowa.
Karol Starmach ukończył gimnazjum klasyczne w Myślenicach, uzyskując maturę w roku 1921 (po przerwie na ochotniczą służbę wojskową). W latach 1921–1925 studiował na Wydziale Filozoficznym Uniwersytetu Jagiellońskiego, który wówczas oferował studia biologiczne. Równolegle (1923–1924) w Studium Wychowania Fizycznego zdobył uprawnienia do nauczania WF. Po studiach został zatrudniony na Wydziale Rolniczym UJ, świeżo przekształconym ze Studium Rolniczego UJ, gdzie do wybuchu II wojny światowej przeszedł stopnie kariery od zastępcy asystenta do docenta. Początkowo, tj. do 1934, pracował w Katedrze Botaniki, a od roku 1935 w Katedrze i Zakładzie Ichtiobiologii i Rybactwa. Stopień doktora uzyskał w 1927, a docenta hydrobiologii – jako pierwszy naukowiec UJ w tej dziedzinie – dziesięć lat później. W 1927 r. został członkiem Komisji Fizjograficznej Polskiej Akademii Umiejętności (której członkinią kilka lat później została także jego żona). Będąc zastępcą kierownika katedry, Teodora Spiczakowa przyczynił się do powstania bardzo nowoczesnej na ówczesne warunki Rybackiej Stacji Doświadczalnej UJ w Mydlnikach. Oprócz kariery na UJ nauczał również w szkołach średnich: gimnazjum w Dziśnie (1922/1923), VIII Gimnazjum im. Augusta Witkowskiego w Krakowie i III Gimnazjum im. Króla Jana Sobieskiego w Krakowie. Był ponadto wykładowcą w krakowskich szkołach zawodowych: Państwowym Pedagogium, Centralnej Pracowni Przyrodniczej i Wieczorowej Szkole Zawodowej dla Ogrodników, której kierownikiem był w latach 1933–1939. 20 kwietnia 1939 uzyskał habilitację jako docent hydrobiologii na Wydziale Rolniczym Uniwersytetu Jagiellońskiego.
Po powrocie z niemieckiego obozu wrócił do swojej jednostki, która jako jedna z nielicznych w Generalnym Gubernatorstwie nie została rozwiązana, ale przekształcona w niemiecką placówkę naukowo-badawczą jako Institut für Fischerei, Landwirtschaftliche Forschungsanstalt des Generalgouverments (Zakład Rybacki Państwowego Instytutu Rolniczego) z siedzibą w Puławach. Ze względu na niewielkie zainteresowanie oficjalnego kierownika zakładu, W. Schäperclausa, Starmach stał się jego faktycznym szefem. Równolegle do prowadzenia oficjalnych badań naukowych, wykładał botanikę dla studentów rolnictwa i farmacji oraz przedmioty hydrobiologiczne dla studentów rybactwa i hydrobiologii w podziemnych strukturach UJ, jak również brał udział w pracach dotyczących nauki w polskich strukturach konspiracyjnych.
W marcu 1945 roku po ponownym otworzeniu UJ Karol Starmach został kierownikiem Zakładu i Katedry Ichtiobiologii i Rybactwa oraz Rybackiej Stacji Doświadczalnej w Mydlnikach. Powiększył stację o kolejne stawy, przyłączył do UJ gospodarstwo rybackie w Zatorze (o długich tradycjach), utworzył stację badawczą w Uściu Solnym. Po uwięzieniu przez stalinowców i degradacji w 1947, mimo zwolnienia w 1950 nie mógł powrócić na UJ. W 1951 na zlecenie Stanisława Sakowicza utworzył krakowski oddział Instytutu Rybactwa Śródlądowego działający do 1954 r. W tym samym czasie powołał Katedrę Biologii Sanitarnej na Politechnice Śląskiej w Gliwicach, którą kierował do 1957. W 1952 powołał Zakład Ekologii Stawów przy Komisji Ekologiczno-Rolniczej PAU. Rok później PAU została wchłonięta przez PAN, a Zakład Ekologii Stawów wszedł w skład nowo utworzonego Zakładu Biologii Stawów PAN, rozwiniętego w Zakład Biologii Wód PAN, którego dyrektorem Starmach był do 1965, będąc potem członkiem rady naukowej. W 1958 ZBW PAN przejął również utworzony przez Starmacha jako kierownika KBS PŚ Ośrodek Naukowo-Badawczy w Goczałkowicach, tworząc z niego stację hydrobiologiczną PAN. Karol Starmach w ramach PAN również utworzył w 1954 Dział Algologiczny w Pracowni Flory Polskiej w Instytucie Botaniki PAN, przekształcony wkrótce w Pracownię Algologii (obecnie Zakład Fykologii), której kierownikiem był do 1958 (pozostając we współpracy do końca życia). Miał też udział w utworzeniu Zakładu Gospodarki Górskiej PAN jako przewodniczący Komitetu Zagospodarowania Ziem Górskich PAN (1960–1969). Wchodził także w skład kilku innych komitetów i komisji PAN. Na UJ powrócił po odwilży październikowej. Tytuł profesora nadzwyczajnego uzyskał w 1956. W 1958 zorganizował Katedrę Hydrobiologii na Wydziale Biologii i Nauk o Ziemi UJ, której kierownikiem był do 1970, tj. przejścia na emeryturę, która jednak nie zakończyła jego działalności naukowej. W tym czasie był promotorem ponad 30 doktoratów i opiekunem ponad 100 magisteriów (przy czym część prac magisterskich promował już przed wojną i w ramach tajnego nauczania) oraz ośmiu rozpraw habilitacyjnych.
Aktywność naukowo-badawcza.
Jako młody naukowiec pod kierownictwem Kazimierza Roupperta zajął się fykologią, w szczególności biologią sinic. Z dziedziną tą związany był do końca życia, tworząc odpowiednią jednostkę w PAN oraz sekcję w Polskim Towarzystwie Botanicznym oraz wydając serię publikacji algologicznych, w tym klucze do oznaczania słodkowodnych glonów. Był redaktorem serii wydawniczej "Flora Słodkowodna Polski", będąc jednocześnie autorem kilku jej tomów. Zlecono mu także opracowanie klucza do oznaczania złotowiciowców na potrzeby międzynarodowej serii "Süsswasserflora von Mitteleuropa".
W zakresie fykologii dokonał swoich największych odkryć, nie tylko odkrywając nowe gatunki, ale także wyjaśniając skomplikowany cykl rozwojowy hildenbrandii rzecznej.
Przenosząc się z Katedry Botaniki UJ do Katedry i Zakładu Ichtiobiologii i Rybactwa UJ rozszerzył swoje zainteresowania na hydrobiologię ogólną z ichtiologią. Badania dotyczące ichtiobiologii i rybactwa kontynuował współtworząc IRŚ i placówki, które ostatecznie weszły w skład ZBW PAN. Rozwinięte przez niego placówki Wydziału Rolniczego UJ obecnie wchodzą w skład Katedry Ichtiobiologii i Rybactwa Uniwersytetu Rolniczego. Na wydziale tym przy okazji nawiązał przyjaźń naukową m.in. z Teodorem Marchlewskim, co miało wpływ na jego losy w czasach represji stalinowskich.
Przy okazji badań ichtiologicznych, jeszcze przed wojną rozpoczął badania nad zanieczyszczeniami wód, które kontynuował m.in. na Politechnice Śląskiej powołując odrębną katedrę poświęconą temu zagadnieniu. Docenturę uzyskał dzięki pracy „Badania sestonu górnej Wisły i Białej Przemszy”, a dalsze badania biologii rzek górskich sprawiły, że stał się specjalistą od ekologii zbiorników zaporowych, a także ogólnie zagospodarowania obszarów górskich. Praktyczny aspekt jego badań pozwolił na ich kontynuowanie nawet w warunkach okupacji niemieckiej (m.in. na Zbiorniku Rożnowskim) i w okresie pozbawienia praw obywatelskich w czasach stalinowskich. Powołana przez niego stacja nad Zbiornikiem Goczałkowickim była pierwszą w Europie placówką poświęconą kompleksowemu, wieloletniemu monitorowaniu ekologii wód zbiornika zaporowego, placówka została zamknięta w latach 90.
Taksony, które jako pierwszy opisał w sposób naukowy, są oznaczone symbolem „Starmach” (czyli w tym przypadku nie skrótem, a po prostu pełnym nazwiskiem). Należy do nich rodzaj złotowiciowca "Chrysodesmis", a jednocześnie – jako że według obecnej wiedzy jest to takson monotypowy – gatunek "Chrysodesmis gloeophila", opisany w roku 1970, złotowiciowiec "Pseudokephyrion tatricum" (Juris) Starmach, różnowiciowiec "Centritractus ellipsoideus" Starmach, zielenica "Entocladia cladophorae" (Hornby) Starmach, bruzdnica "Peridiniopsis lenticula" (Bergh) Starmach i in. Niektóre opisane przez niego taksony nie utrzymały pierwszeństwa, okazało się, że były opisane wcześniej przez innych naukowców. Dotyczy to np. "Gloeodinium cracoviense" Starmach 1963, które uznano za synonim "Hemidinium nasutum" F.Stein 1883, "Chlorhormidium flaccidum" f. "aquaticum" (Heering) Starmach, uznanego za synonim "Klebsormidium mucosum" (Boye Petersen) Lokhorst in Lokhorst &amp; W. Star 1985, "Chlorhormidium flaccidum" var. "nitens" (Meneghini) Starmach, uznanego za synonim "Klebsormidium nitens" (Meneghini) Lokhorst 1996. Z kolei inne uznano za przedstawicieli innego rodzaju, więc zachowano pierwszeństwo Starmacha, ale zmieniono ich nazwy, jak "Chroococcus niger" Starmach 1934 – obecnie "Chamaesiphon niger" (Starmach) Golubic 1967, "Batrachospermum capense" Starmach ex O.Necchi &amp; S.Kumano 1984 – obecnie "Kumanoa capensis" (Starmach ex Kumano &amp; Necchi) Necchi &amp; Vis 2009, "Chlamydomonas rostafinskii" Starmach &amp; Kawecka 1965 – obecnie "Chloromonas rostafinskii" (Starmach &amp; Kawecka) Gerloff &amp; Ettl 1970 i in.
Wybrane publikacje.
Karol Starmach opublikował ponad 210 publikacji naukowych, w tym kluczy do oznaczania glonów i podręczników akademickich. Ponadto jako nauczyciel szkolnictwa średniego był współautorem podręcznika "Biologia dla klasy I Liceum Ogólnokształcącego". Podręcznik "Życie ryb słodkowodnych" częściowo przygotował w więzieniu.
Odznaczenia i wyróżnienia.
Upamiętnienie.
Swoistym wyróżnieniem jest upamiętnienie Karola Starmacha w nazwie gatunkowej chruścika "Allogamus starmachi". Jego imieniem uhonorowano Zakład Biologii Wód PAN, obecnie włączony w struktury Instytutu Ochrony Przyrody PAN.

</doc>
<doc id="2046482" url="https://pl.wikipedia.org/wiki?curid=2046482" title="Skarpa (Toruń)">
Skarpa (Toruń)



</doc>
<doc id="2046488" url="https://pl.wikipedia.org/wiki?curid=2046488" title="Pal męki">
Pal męki



</doc>
<doc id="2046491" url="https://pl.wikipedia.org/wiki?curid=2046491" title="Ulica Jerzego Dudy-Gracza w Katowicach">
Ulica Jerzego Dudy-Gracza w Katowicach

Ulica Jerzego Dudy-Gracza w Katowicach − jedna z ważniejszych ulic w katowickiej jednostce pomocniczej Zawodzie. Rozpoczyna swój bieg od skrzyżowania z aleją Walentego Roździeńskiego (DTŚ, DK 79), w rejonie wylotu tunelu, jako przedłużenie ulicy Tadeusza Dobrowolskiego. Następnie krzyżuje się z drogami dojazdowymi do budynków osiedla Walentego Roździeńskiego. Za wiaduktem nad potokiem Rawa ulica kończy swój bieg krzyżując się z ulicą Warszawską, ulicą 1 Maja i ulicą Graniczną. Przeznaczeniem ulicy jest odciążenie w ruchu Śródmieścia Katowic.
Ulica powstała w latach 2004–2006.
Uchwałą nr XII/205/07 Rady Miasta Katowice z dnia 25 czerwca 2007 ulica, łącząca ul. 1 Maja z al. W. Roździeńskiego otrzymała nazwę "ulica Jerzego Dudy-Gracza". Droga ta częściowo jest granicą między dzielnicami Śródmieście i Zawodzie. Na całej długości po dwóch stronach jezdni wytyczono drogi rowerowe. Według Urzędu Miasta skrzyżowanie alei Walentego Roździeńskiego i ulicy Jerzego Dudy-Gracza jest węzłem o lokalnym znaczeniu, który może być wykorzystany do kształtowania wizerunku miasta. W latach 2011-13 zostało wykonane przedłużenie ulicy na odcinku od skrzyżowania z al. Walentego Roździeńskiego do ulicy Nadgórników. Droga prowadzi przez tereny dawnej Kopalni Węgla Kamiennego Katowice (obecnie tereny Muzeum Śląskiego). W przyszłości droga zostanie przedłużona do ul. Katowickiej.
Od 2010 roku ulica jest częścią trasy katowickiego etapu Tour de Pologne.
Przy ulicy swoją siedzibę mają: Miejskie Przedsiębiorstwo Taksówkowe w Katowicach i punkt konsultacyjny Diakonii Katowickiej (ul. J. Dudy-Gracza 6).

</doc>
<doc id="2046495" url="https://pl.wikipedia.org/wiki?curid=2046495" title="Streptograminy">
Streptograminy

Streptograminy – grupa naturalnych antybiotyków oraz ich pochodnych, wytwarzanych przez bakterie z rodzaju "Streptomyces". W skład każdej streptograminy wchodzą dwa całkowicie odrębne związki chemiczne, pierwsza grupa tych związków (streptograminy A) są cząsteczkami makrolaktonów zawierających wiele nienasyconych wiązań i należą do niej:
Natomiast drugą grupę (streptograminy B) stanowią cykliczne heksadepsipeptydy i należą do niej:
Wszystkie streptograminy są bakteriostatyczne, jednak połączenie chinuprystyna-dalfoprystyna, którego działanie jest kilkakrotnie większe niż wynikałoby to z sumy działań tych dwóch związków, ma działanie bakteriobójcze. I właśnie połączenie tych dwóch streptogramin jest bardzo często wykorzystywane ze względu na swoje silne działanie nawet na bakterie oporne na inne antybiotyki.
Mechanizm działania.
Streptograminy hamują syntezę białek bakteryjnych poprzez łączenie się z podjednostką rybosomalną 50S w pobliżu wejścia do tunelu, przez który wychodzi z rybosomu łańcuch peptydowy. Miejsce wiązania streptogramin B częściowo pokrywa się z miejscem wiązania makrolidów i linkozamidów, przez co podczas powstawania oporności bakterii na któryś z tych antybiotyków powstaje oporność krzyżowa również na pozostałe dwie grupy antybiotyków (oporność typu MLSB).

</doc>
<doc id="2046496" url="https://pl.wikipedia.org/wiki?curid=2046496" title="Składy drużyn olimpijskich w piłce siatkowej mężczyzn 1964">
Składy drużyn olimpijskich w piłce siatkowej mężczyzn 1964

Artykuł grupuje składy wszystkich reprezentacji narodowych w piłce siatkowej, które wystąpiły w turnieju siatkówki mężczyzn na Letnich Igrzyskach Olimpijskich w 1964 roku w Tokio.

</doc>
<doc id="2046499" url="https://pl.wikipedia.org/wiki?curid=2046499" title="Ulica Dudy-Gracza w Katowicach">
Ulica Dudy-Gracza w Katowicach



</doc>
<doc id="2046501" url="https://pl.wikipedia.org/wiki?curid=2046501" title="Thies">
Thies



</doc>
<doc id="2046502" url="https://pl.wikipedia.org/wiki?curid=2046502" title="Thies (region)">
Thies (region)



</doc>
<doc id="2046503" url="https://pl.wikipedia.org/wiki?curid=2046503" title="Apszeroński Park Narodowy">
Apszeroński Park Narodowy

Apszeroński Park Narodowy (azer. "Abşeron Milli Parkı") – park narodowy w Azerbejdżanie, na wybrzeżu Morza Kaspijskiego, w odległości ok. 70 km od Baku, obejmujący południowo-wschodni cypel Półwyspu Apszerońskiego. Obejmuje piaszczysty, wydmowy cypel (brzeg morza oraz mozaika wydm z typową roślinnością, m.in. z przęślą, oraz bagiennych zagłębień z trzciną i słonoroślami. Ma powierzchnię 783 ha (najmniejszy park narodowy Azerbejdżanu). Ostoja foki kaspijskiej, do fauny należą także: żółw śródziemnomorski, żółw kaspijski, flamingi różowe. Park nie ma udogodnień dla turystów, na brzeg morza w jego okolicy można dojechać drogą na południe od miejscowości Zirya.

</doc>
<doc id="2046504" url="https://pl.wikipedia.org/wiki?curid=2046504" title="Chinuprystyna-dalfoprystyna">
Chinuprystyna-dalfoprystyna

Chinuprystyna-dalfoprystyna (kwinuprystyna-dalfoprystyna) – połączenie dwóch półsyntetycznych antybiotyków należących do grupy streptogramin (w stosunku 3 cząsteczki chinuprystyny do 7 cząsteczek dalfoprystyny). Mimo że osobno te związki chemiczne mają działanie bakteriostatyczne, to w połączeniu stają się bakteriobójcze.
Mechanizm działania.
Streptograminy hamują syntezę białek bakteryjnych poprzez łączenie się z podjednostką rybosomalną 50S w pobliżu wejścia do tunelu, przez który wychodzi z rybosomu łańcuch peptydowy. Miejsce wiązania streptogramin B częściowo pokrywa się z miejscem wiązania makrolidów i linkozamidów, przez co podczas powstawania oporności bakterii na któryś z tych antybiotyków powstaje oporność krzyżowa również na pozostałe dwie grupy antybiotyków (oporność typu MLSB).
Zakres działania.
Chinuprystyna-dalfoprystyna działa na:
Oporne na działanie chinuprystyny-dalfoprystyny są pałeczki Gram-ujemne z rodziny "Enterobacteriaceae", "Pseudomonas" i "Enterococcus faecalis".
Farmakokinetyka.
Chinuprystyna-dalfoprystyna wiąże się z albuminami osocza w 55–78%, metabolizowana jest w wątrobie, wydalana jest z kałem (75–77%) i z moczem (ok. 20%). Dobrze wchłania się z przewodu pokarmowego oraz, w przeciwieństwie do naturalnych streptogramin, dobrze rozpuszcza się w wodzie, dlatego może być podawana dożylnie. Dobrze penetruje do wnętrza komórek (dlatego jest skuteczna w zwalczaniu pasożytów wewnątrzkomórkowych), zwłaszcza makrofagów, z których powoli jest uwalniana do krążenia, dzięki czemu okres jej działania poantybiotykowego jest długi.
Działania niepożądane.
Antybiotyki te dają znaczną liczbę działań niepożądanych, dlatego są stosowane jako antybiotyki ostatniej szansy. Mogą hamować metabolizm leków metabolizowanych przez CYP3A4 (izoenzym cytochromu P450), np. zwiększając stężenie cyklosporyny we krwi, co wymaga modyfikacji jej dawki.
Preparaty.
Dostępny w Polsce: "Synercid" (Monarch Pharmaceuticals Ireland Limited) – proszek do sporządzania roztworu do infuzji 350 mg + 150 mg; 1 fiolka.

</doc>
<doc id="2046506" url="https://pl.wikipedia.org/wiki?curid=2046506" title="Synercid">
Synercid



</doc>
<doc id="2046508" url="https://pl.wikipedia.org/wiki?curid=2046508" title="Bund (Szanghaj)">
Bund (Szanghaj)

Bund () – nadbrzeżna promenada, dosłownie „plaża zewnętrzna”, znajdująca się w Szanghaju, na prawym brzegu rzeki Huangpu. 
Bund ma 1,5 km długości i ciągnie się od mostu Waibaidu do mostu Nanpu. Od zachodniej strony otoczony jest ciągiem 52 budynków pochodzących z czasów kolonialnych, wybudowanych w stylu architektury barokowej, renesansowej czy klasycystycznej, jak również art déco. Od strony wschodniej znajduje się wał przeciwpowodziowy nazywany "murem zakochanych", z którego można oglądać panoramę rzeki Huangpu i położonego na jej drugim brzegu Pudongu.
Historia Bundu sięga połowy XIX w. Pierwotnie był to bagienny, porośnięty trzcinami teren. Samo słowo "bund" (wymawiane "band") jest anglo-indyjskim terminem oznaczającym nabrzeże. Po otwarciu portu w Szanghaju dla cudzoziemców w wyniku I wojny opiumowej w 1846 na obszarze Bundu powstała osada brytyjska. Osuszono wówczas bagna, wytyczono drogę i umocniono nabrzeże; wkrótce pojawiły się także budynki. Na przełomie XIX i XX wieku Bund pełnił rolę głównego centrum finansowego Azji Wschodniej.
Upadek Bundu jako ekonomicznego, biznesowego i kulturalnego centrum miasta nastąpił po utworzeniu Chińskiej Republiki Ludowej w 1949. Sytuacja zmieniła się dopiero na przełomie lat 70. i 80. XX wieku, po rozpoczęciu reform wolnorynkowych. Budynki Bundu, zajęte wcześniej przez instytucje rządowe, ponownie zostały zaadaptowane na siedziby instytucji finansowych i hotele. Celem usprawnienia ruchu turystycznego na tym obszarze i w ramach przygotowań do Expo 2010 w latach 2008–2010 usunięto całkowicie z Bundu ruch kołowy, kierując go poprzez zbudowany specjalnie pod powierzchnią promenady tunel.
Akcent polski.
Budynek nr. 18 w latach 1962-1998 mieścił siedzibę Chińsko-Polskiego Towarzystwa Okrętowego S.A. Chipolbrok (中波公司), inne nazwy: 中波轮船股份公司, Zhongbo Steamship Co. Ltd., Chinese-Polish Joint Stock Shipping Company. 

</doc>
<doc id="2046551" url="https://pl.wikipedia.org/wiki?curid=2046551" title="Dmitrij Jesin">
Dmitrij Jesin

Dmitrij Aleksandrowicz Jesin, ros. Дмитрий Александрович Есин, ukr. Дмитро Олександрович Єсін, "Dmytro Ołeksandrowicz Jesin" (ur. 15 kwietnia 1980 w Szachtarsku, w obwodzie donieckim) – rosyjski piłkarz pochodzenia ukraińskiego, występujący na pozycji pomocnika. Zmienił obywatelstwo na rosyjskie.
Kariera piłkarska.
Kariera klubowa.
Wychowanek Szachtara Donieck. W 1997 debiutował w drugiej drużynie Szachtara, a potem w trzeciej. Na początku 2002 przeszedł do Illicziwca Mariupol, w składzie którego 21 kwietnia 2002 debiutował w Wyższej Lidze w meczu przeciwko Tawrii Symferopol (3:1). W Illicziwcu występował przez 6 lat, a w lutym 2008 przeniósł się do Worskły Połtawa. Po zakończeniu sezonu 2011/12 zakończył karierę piłkarską.
Kariera trenerska.
Po zakończeniu kariery piłkarskiej rozpoczął pracę szkoleniową. Już na początku czerwca 2012 dołączył do sztabu szkoleniowego Metałurh U-19 Donieck.

</doc>
<doc id="2046552" url="https://pl.wikipedia.org/wiki?curid=2046552" title="Dmytro Jesin">
Dmytro Jesin



</doc>
<doc id="2046553" url="https://pl.wikipedia.org/wiki?curid=2046553" title="Na pełnym morzu">
Na pełnym morzu

Na pełnym morzu – jednoaktowa sztuka teatralna autorstwa Sławomira Mrożka. Prapremiera miała miejsce 1 czerwca 1961 roku w Teatrze im. Juliusza Osterwy w Lublinie. Pierwsza inscenizacja została przygotowana przez artystów zespołu "Reduta 61". Ze względu na swoją niewielką długość, dramat często jest wystawiany wspólnie z jednym lub kilkoma spośród innych krótkich dzieł Mrożka, takich jak "Karol", "Zabawa", "Strip-tease" czy "Czarowna noc".
W 1990 sztuka została zekranizowana dla Teatru Telewizji. W reżyserowanym przez Roberta Glińskiego spektaklu główne role zagrali Roman Wilhelmi, Marek Bargiełowski i Marian Opania. Ten ostatni wystąpił także w adaptacji radiowej z 2008 roku, przygotowanej przez Waldemara Modestowicza dla Programu III Polskiego Radia. Udział wzięli w niej również Krzysztof Kowalewski i Jarosław Gajewski.
Opis fabuły.
Głównymi bohaterami dramatu są trzej rozbitkowie, dryfujący na tratwie na tytułowym pełnym morzu. Odkrywają, że wyczerpały się już całe zapasy żywności, a są bardzo głodni. Postanawiają zatem, że jeden z nich zostanie posiłkiem dla dwóch pozostałych. Naturalnie żaden z nich nie chce zostać zjedzony, dlatego szukają sposobu, jak wyłonić tę osobę. Najpierw rozważają losowanie, ale szybko odrzucają ten pomysł. Potem postanawiają przeprowadzić wybory, poprzedzone wiecowymi przemówieniami każdego z nich. Gdy głosowanie okazuje się być nieważnym (bo choć było tylko trzech głosujących, oddano cztery głosy), dwaj spośród nich próbują wywrzeć moralną i psychologiczną presję na tego trzeciego, aby zgodził się zostać ich posiłkiem.

</doc>
<doc id="2046554" url="https://pl.wikipedia.org/wiki?curid=2046554" title="Dieter Kindlmann">
Dieter Kindlmann

Dieter Kindlmann (ur. 3 czerwca 1982 w Sonthofen) – niemiecki tenisista.
Kariera tenisowa.
W gronie profesjonalistów występował w latach 2001–2012.
W grze pojedynczej wygrał 4 turnieje rangi ATP Challenger Tour.
Najwyżej w rankingu ATP singlistów zajmował 130. miejsce (26 lipca 2004), a rankingu deblistów 317. pozycję (5 lipca 2010).

</doc>
<doc id="2046555" url="https://pl.wikipedia.org/wiki?curid=2046555" title="Wampirzyca piekielna">
Wampirzyca piekielna

Wampirzyca piekielna, wampirnica ("Vampyroteuthis infernalis") – gatunek głębinowego głowonoga, jedyny znany przedstawiciel rodzaju "Vampyroteuthis", jedyny współcześnie żyjący przedstawiciel rodziny Vampyroteuthidae i rzędu wampirzyc (Vampyromorphida).
Taksonomia.
Gatunek został odkryty i opisany przez Carla Chuna podczas ekspedycji statku badawczego Valdivia w 1903 roku. Początkowo został zaliczony do ośmiornic. Beebe opisywał wygląd "Vampyroteuthis" następująco: „bardzo mała, ale straszna ośmiornica, czarna jak noc, ze szczękami białymi jak kość słoniowa i krwistoczerwonymi oczami”. W 1936 Pickford utworzyła dla "Vampyroteuthis" odrębny rząd – Vampyromorphida.
Występowanie.
Gatunek mezo- i batypelagiczny. Występuje we wszystkich oceanach, od 40° N do 40° S. Zasięg pionowy 100–3000 m, ale przede wszystkim 600–1500 m. Prawdopodobnie preferuje wody o zasoleniu 34,4–35,4‰ i temperaturze 2–10 °C. "Vampyroteuthis" bywa obserwowana w pobliżu gór podmorskich – prawdopodobnie jest to efekt adwekcyjnego działania prądów morskich.
Morfologia.
Płaszcz osiąga do 13 cm długości. Ciało jest bardzo delikatne, o galaretowatej konsystencji, przypominającej meduzę. Kolor jest aksamitnoczarny lub bladoczerwonawy, odnotowano pewne różnice geograficzne. Osiem ramion jest połączonych błoną, w proksymalnych odcinkach nie mają przyssawek. Druga para ramion (prawdopodobnie) uległa przekształceniu w długie, kurczliwe „filamenty”. Na pozostałych ramionach, w ich dalszych odcinkach, zamiast przyssawek znajdują się drobne wyrostki ("cirri") o prawdopodobnie zmysłowej funkcji. Oczy są stosunkowo duże, mają 25 mm średnicy.
Ma chrząstkę karkową. Mózgowie ze słabo rozwiniętym dolnym płatem czołowym, górne płaty policzkowe przylegają do tylnych płatów policzkowych, spoidło „nadramienne” ("comissura suprabrachialis") znajduje się w obrębie mózgowia.
Ma duże, parzyste fotofory u podstawy płetw, małe fotofory rozproszone w skórze całego ciała i dwa złożone fotofory położone do tyłu od oczu. Niedawno odkryto dodatkowe fotofory na zakończeniach ośmiu ramion "Vampyroteuthis". Zakończenia te wytwarzają również bioluminescencyjny płyn, tworzący wokół głowonoga rodzaj świecącej zasłony. Biochemiczną podstawę zdolności do bioluminescencji stanowią koelenterazyna i lucyferaza.
"Vampyroteuthis" jest przystosowana do życia w strefie o najniższym natlenowaniu wody; prawdopodobnie jako jedyny głowonóg cały cykl życiowy spędza w strefie o minimalnym ciśnieniu cząstkowym tlenu. Przez to gatunek był określany jako „oligoaerobowy”. Tolerancję hipoksji umożliwia mu prawdopodobnie obecna w krwi hemocyjanina, o wysokim powinowactwie do tlenu (P50=0,47–0,55 kPa), wysokiej kooperatywności (n50=2,20–2,23) i wysokim współczynniku Bohra (-0,22).
"Vampyroteuthis" ma najniższy poziom przemiany materii wśród znanych głowonogów. Mimo to jest zdolna do stosunkowo szybkiego przemieszczania się. Za lokomocję odpowiadają w największym stopniu ruchy płetw (a nie odrzut wody z jamy płaszczowej).
Bionomia.
Na podstawie zawartości wola i żołądka złapanych okazów przypuszczano, że "Vampyroteuthis" odżywiają się krewetkami, parzydełkowcami i widłonogami. Późniejsze obserwacje wykazały, że wampirzca odżywia się marine snow – opadającym z przypowierzchniowych warstw oceanu w głębiny strumieniem detrytusu organicznego. Filamenty służą jej do wychwytywania z wody jego makroskopowych cząstek, a cirri pomagają transportować je do otworu gębowego. 
Natomiast "Vampyroteuthis" padają ofiarą wielu dużych ryb i waleni; ich dzioby znajdywano w żołądkach żarłaczy błękitnych, kaszalotów, wali butlonosych i wali Cuviera.

</doc>
<doc id="2046556" url="https://pl.wikipedia.org/wiki?curid=2046556" title="Adam Kaden">
Adam Kaden

Adam Kaden (ur. 24 sierpnia 1888 we Lwowie, zm. 14 stycznia 1940 w Krakowie) − pisarz, malarz, projektant.
Był synem lekarza Kazimierza Kadena (1861-1917), właściciela Rabki i jego żony Walerii Mayzel. Ukończył Gimnazjum im. Nowodworskiego w Krakowie, studiował medycynę oraz polonistykę na Uniwersytecie Jagiellońskim. Odbył również roczne studia w Pradze z zakresu malarstwa i rysunku.
W 1914 zaciągnął się do I Brygady Legionów Polskich został jednak w następnym roku zwolniony ze służby wojskowej ze względów zdrowotnych. W 1917 obronił doktorat na Uniwersytecie Jagiellońskim u profesora Ignacego Chrzanowskiego. W latach 1918-1928 zarządzał Zakładem Kąpielowym w Rabce. Zaprojektował w 1927 kaplicę zdrojową.
Zajmował się historią literatury, pisał liryki, satyry, komedie i dramaty. Pisał pod pseudonimem AKA. W 1928 wydał tomik poezji „Pod twym dawnym oknem”, dramat „Sen Kini” wystawiał w 1934 teatr „Cricot”. Malował portrety i pejzaże, projektował witraże, meble i wzory kilimów.
Był trzykrotnie żonaty. Z małżeństwa z Jadwigą Markowską miał dwoje dzieci córkę Barbarę Swolkień ur. w 1918 lekarza diabetologa, ordynatora szpitala uzdrowiskowego „Lwigród” w Krynicy Zdroju oraz syna Jacka (1919-1943) przyrodnika, znawcę przyrody Rabki i okolic, w okresie II wojny światowej członka Armii Krajowej pseudonim „Park” zamordowanego w KL Auschwitz. Z drugą żoną doktor Anną Stachórską (zm. 1932) miał syna Jerzego (1927-1994) – reżysera i scenarzystę, a z Emilią Siedlecką córkę Elżbietę zamieszkałą w USA. Zmarł w szpitalu w Krakowie. Został pochowany na Cmentarzu Rakowickim (pas 24, zach.).

</doc>
<doc id="2046557" url="https://pl.wikipedia.org/wiki?curid=2046557" title="Sikorz (gmina)">
Sikorz (gmina)

Sikorz – dawna gmina wiejska istniejąca w XIX wieku w guberni płockiej. Siedzibą władz gminy był Sikorz (obecnie "Sikórz").
Za Królestwa Polskiego gmina Sikorz należała do powiatu płockiego w guberni płockiej.
Brak informacji o dacie likwidacji gminy, lecz w wykazie z 1887 roku gmina jest już zniesiona, a Sikorz należy do gminy Brwilno.

</doc>
<doc id="2046559" url="https://pl.wikipedia.org/wiki?curid=2046559" title="Sainte-Catherine-de-la-Jacques-Cartier">
Sainte-Catherine-de-la-Jacques-Cartier

Sainte-Catherine-de-la-Jacques-Cartier – miasto w Kanadzie, w prowincji Quebec, w regionie Capitale-Nationale i MRC La Jacques-Cartier. Leży nad rzeką Jacques-Cartier. Nazwa miasta wskazuje na położenie nad tą rzeką, natomiast człon "Sainte-Catherine" odnosi się do Catherine Nau de La Boissière et de Fossambault pochodzącej z Nowej Francji.
Liczba mieszkańców Sainte-Catherine-de-la-Jacques-Cartier wynosi 5 021. Język francuski jest językiem ojczystym dla 96,9%, angielski dla 1,8% mieszkańców (2006).

</doc>
<doc id="2046560" url="https://pl.wikipedia.org/wiki?curid=2046560" title="Grand Prix Niemiec 2010">
Grand Prix Niemiec 2010

Grand Prix Niemiec 2010 – jedenasta runda Mistrzostw Świata Formuły 1 w sezonie 2010.
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="2046563" url="https://pl.wikipedia.org/wiki?curid=2046563" title="Góra (gmina w guberni płockiej)">
Góra (gmina w guberni płockiej)

Góra – dawna gmina wiejska istniejąca na przełomie XIX i XX wieku w guberni płockiej. Siedzibą władz gminy była Góra.
Za Królestwa Polskiego gmina Góra należała do powiatu płockiego w guberni płockiej.
Obejmowała miejscowości: Bromierz, Brudzyno, Dłużniewo Małe, Dłużniewo Duże, Góra, Goszczyno Górne, Goszczyno-Kutasy, Goszczyno-Karnięcin, Kierz, Karwowo-Podgórne, Karwowo Błażejewne, Karwowo-Krzywonice, Karwowo-Trojany, Karwowo-Orszymowice, Małachowo, Młodochowo, Rogotwórsk, Rostkowo, Sokolniki, Strzeszewo Wielkie, Strzeszewo Kulińskie, Warszewka, Wępiły i Wrogocin.
Brak informacji o dacie likwidacji gminy; jednostka występuje jeszcze w wykazie z 1914 roku, a ostatnie dostępne akta gminy Góra pochodzą z 1913 roku.
Po zniesieniu gminę Góra podzielono między gminy Staroźreby (Bromierz, Budzyno, Goszczyno, Góra, Karwowo-Krzywanice, Karwowo-Podgórze, Rostkowo i Strzeszewo) i Drobin (Dłużniewo Duże i Małe, Małachowo, Młodochowo, Rogotwórsk, Sokolniki, Warszewka, Wępiły i Wrogocin).

</doc>
<doc id="2046575" url="https://pl.wikipedia.org/wiki?curid=2046575" title="Saint-Marc-des-Carrières">
Saint-Marc-des-Carrières

Saint-Marc-des-Carrières – miasto w Kanadzie, w prowincji Quebec, w regionie Capitale-Nationale i MRC Portneuf. Miasto znane jest z eksploatowanych od 1806 roku kamieniołomów (fr. "carrières").
Liczba mieszkańców Saint-Marc-des-Carrières wynosi 2 774. Język francuski jest językiem ojczystym dla 98,3%, angielski dla 0,4% mieszkańców (2006).

</doc>
<doc id="2046576" url="https://pl.wikipedia.org/wiki?curid=2046576" title="Ciołkowo (gmina)">
Ciołkowo (gmina)

Ciołkowo – dawna gmina wiejska istniejąca w XIX wieku w guberni płockiej. Siedzibą władz gminy było Ciołkowo (obecnie "Ciółkowo").
Za Królestwa Polskiego gmina Ciołkowo należała do powiatu płockiego w guberni płockiej.
Gmina została zniesiona w 1877 roku; odtąd figuruje już nowa gmina Rogozino, utworzona z obszarów dotychczasowych gmin Ciołkowo i Boryszewo (w większości).

</doc>
<doc id="2046581" url="https://pl.wikipedia.org/wiki?curid=2046581" title="Gustaf von Paykull">
Gustaf von Paykull

Gustaf von Paykull (ur. 21 sierpnia 1757 w Sztokholmie, zm. 28 stycznia 1826) – szwedzki przyrodnik, ornitolog i entomolog, poeta. Autor opracowania szwedzkiej fauny ("Fauna Suecica", 1798-1800). Swoje zbiory przekazał Królewskiej Szwedzkiej Akademii Nauk, obecnie znajdują się w Muzeum Historii Naturalnej w Sztokholmie.

</doc>
<doc id="2046582" url="https://pl.wikipedia.org/wiki?curid=2046582" title="Boryszewo (gmina)">
Boryszewo (gmina)

Boryszewo – dawna gmina wiejska istniejąca w XIX wieku w guberni płockiej. Siedzibą władz gminy było Boryszewo.
Za czasów Królestwa Polskiego gmina Boryszewo należała do powiatu płockiego w guberni płockiej.
Gmina została zniesiona w 1877 roku; odtąd figuruje już nowa gmina Rogozino, utworzona z obszarów dotychczasowych gmin Boryszewo i Ciołkowo (w większości).

</doc>
<doc id="2046645" url="https://pl.wikipedia.org/wiki?curid=2046645" title="Synagoga w Ulanowie">
Synagoga w Ulanowie

Synagoga w Ulanowie – synagoga wybudowana w XIX wieku w stylu romańskim. Jesienią 1941 została spalona przez hitlerowców.
Została zbudowana według zasad religijnych judaizmu. Posiadała wysoką salę modlitw, przeznaczoną tylko dla mężczyzn oraz dwóch babińców, przeznaczonych dla kobiet. Kobiety mogły uczestniczyć w nabożeństwie, patrząc przez otwory w ścianach. Na ścianie sali modlitewnej umieszczony był Aron Hakodesz, czyli szafa do przechowywania rodałów - ksiąg liturgicznych.
Obecnie na miejscu synagogi stoi gmach Liceum Ogólnokształcącego.

</doc>
<doc id="2046646" url="https://pl.wikipedia.org/wiki?curid=2046646" title="Jodelle Ferland">
Jodelle Ferland

Jodelle Micah Ferland (ur. 9 października 1994 w Nanaimo) – kanadyjska aktorka, która wystąpiła m.in. w filmach "Silent Hill" i "" oraz serialu "Dark Matter".

</doc>
<doc id="2046649" url="https://pl.wikipedia.org/wiki?curid=2046649" title="Brilhante">
Brilhante



</doc>
<doc id="2046650" url="https://pl.wikipedia.org/wiki?curid=2046650" title="Piłka siatkowa na Letnich Igrzyskach Olimpijskich 1968 – turniej halowy mężczyzn">
Piłka siatkowa na Letnich Igrzyskach Olimpijskich 1968 – turniej halowy mężczyzn

Turniej olimpijski w piłce siatkowej mężczyzn podczas XIX Letnich Igrzysk Olimpijskich w Meksyku był drugą edycją w historii i odbył się wyłącznie w halowej odmianie tej dyscypliny sportu. Do rywalizacji przystąpiło 10 drużyn. Turniej olimpijski rozegrano w dniach od 13 do 26 października 1968 roku systemem kołowym (tj. każdy z każdym, po jednym meczu), bez rozgrywek pucharowych.
Drugi raz z rzędu mistrzem olimpijskim została reprezentacja Związku Radzieckiego, która wygrała 8 na 9 rozegranych spotkań.
Drużyny uczestniczące.
Awans do turnieju olimpijskiego uzyskali z urzędu mistrz olimpijski i wicemistrz olimpijski. Dwa miejsca przyznano dwóm najlepszym drużynom mistrzostw świata. Pozostałe miejsca przeznaczone były dla mistrzów poszczególnych kontynentów.

</doc>
<doc id="2046652" url="https://pl.wikipedia.org/wiki?curid=2046652" title="Ihor Tyszczenko">
Ihor Tyszczenko

Ihor Serhijowycz Tyszczenko, ukr. Ігор Сергійович Тищенко (ur. 11 maja 1989 we Władywostoku) – ukraiński piłkarz rosyjskiego pochodzenia występujący na pozycji pomocnika. Były reprezentant Ukrainy do lat 21.
Kariera klubowa.
Tyszczenko rozpoczął swoją karierę w Illicziwcu Mariupol. Początkowo występował wyłącznie w zespole rezerw, dlatego też na początku 2008 roku wypożyczono go do Feniksa Kalinine. Pół roku później powrócił do Illicziwecia i 9 maja 2009 roku zadebiutował w barwach pierwszej drużyny podczas wygranego 2:0 spotkania z Krywbasem Krzywy Róg. W lipcu 2013 roku na zasadzie wolnego transferu przeszedł do Karpat Lwów. 28 lutego 2014 roku został zawodnikiem Arki Gdynia. 25 lipca 2014 przeszedł do Olimpika Donieck. 14 sierpnia 2015 kontrakt za obopólną zgodą został rozwiązany. 25 lutego 2016 podpisał kontrakt z Śląskiem Wrocław, w którym grał do czerwca 2016. 21 lipca 2016 powrócił do Illicziwca Mariupol.

</doc>
<doc id="2046655" url="https://pl.wikipedia.org/wiki?curid=2046655" title="Synagoga w Ujeździe">
Synagoga w Ujeździe

Synagoga w Ujeździe – nieistniejąca synagoga, która znajdowała się w Ujeździe przy obecnej ulicy Słowackiego. Została zbudowana w 1827 na placu zakupionym przez członków gminy żydowskiej na początku XIX wieku. W czasie II wojny światowej uległa zniszczeniu przez hitlerowców. Obecnie pozostał po niej pusty plac przed ośrodkiem zdrowia w mieście.

</doc>
<doc id="2046657" url="https://pl.wikipedia.org/wiki?curid=2046657" title="Barleber See I">
Barleber See I

Barleber See – jezioro w Niemczech, w granicach administracyjnych miasta Magdeburg, w północnej części miasta. Powstało w wyrobisku po wydobyciu piasku na potrzeby budowy autostrady A2 i Kanału Śródlądowego, w latach 30. XX wieku.
Obecnie zagospodarowane turystycznie, posiada plaże, prowadzony jest wynajem łodzi, infrastruktura obejmuje boiska do siatkówki plażowej, camping, punkty gastronomiczne, place zabaw dla dzieci i inne. Wody jeziora mieszczą się w normach dla I klasy czystości.

</doc>
<doc id="2046658" url="https://pl.wikipedia.org/wiki?curid=2046658" title="Gmina Buffalo (hrabstwo Buchanan)">
Gmina Buffalo (hrabstwo Buchanan)

Gmina Buffalo (ang. "Buffalo Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 560 mieszkańców.

</doc>
<doc id="2046660" url="https://pl.wikipedia.org/wiki?curid=2046660" title="Gmina Byron (Iowa)">
Gmina Byron (Iowa)

Gmina Byron (ang. "Byron Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 1063 mieszkańców.

</doc>
<doc id="2046661" url="https://pl.wikipedia.org/wiki?curid=2046661" title="Gmina Cono">
Gmina Cono

Gmina Cono (ang. "Cono Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 420 mieszkańców.

</doc>
<doc id="2046662" url="https://pl.wikipedia.org/wiki?curid=2046662" title="Gmina Fairbank">
Gmina Fairbank

Gmina Fairbank (ang. "Fairbank Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 1774 mieszkańców.

</doc>
<doc id="2046663" url="https://pl.wikipedia.org/wiki?curid=2046663" title="Gmina Fremont (hrabstwo Buchanan)">
Gmina Fremont (hrabstwo Buchanan)

Gmina Fremont (ang. "Fremont Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 271 mieszkańców.

</doc>
<doc id="2046664" url="https://pl.wikipedia.org/wiki?curid=2046664" title="Gmina Hazleton">
Gmina Hazleton

Gmina Hazleton (ang. "Hazleton Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 1733 mieszkańców.

</doc>
<doc id="2046666" url="https://pl.wikipedia.org/wiki?curid=2046666" title="Ramutówko (gmina)">
Ramutówko (gmina)

Ramutówko (alt. "Romutówko"; od 1925 "Miszewo Murowane") – dawna gmina wiejska istniejąca do 1925 roku w guberni płockiej i woj. warszawskim. Siedzibą władz gminy było Ramutówko.
Za Królestwa Polskiego gmina Ramutówko należała do powiatu płockiego w guberni płockiej.
W okresie międzywojennym gmina Ramutówko należała do powiatu płockiego w woj. warszawskim. Jednostkę o nazwie "gmina Ramutówko" zniesiono 9 grudnia 1925 roku, w związku z jej przemianowaniem na "gminę Miszewo Murowane".

</doc>
<doc id="2046667" url="https://pl.wikipedia.org/wiki?curid=2046667" title="Ford Country Squire">
Ford Country Squire

Ford Country Squire – samochód osobowy amerykańskiej klasy pełnowymiarowej z nadwoziem kombi produkowany w USA pod marką Ford w latach 1950–1990.
Pierwsza generacja.
W czerwcu 1948 roku amerykański oddział Forda zaprezentował nową gamę modeli na 1949 rok, w skład której wchodziło 3-drzwiowe ośmiomiejscowe kombi, będące odmianą nadwoziową modelu Ford Custom i nienoszące początkowo odrębnej nazwy. Jego cechą charakterystyczną było nadwozie o mieszanej stalowo-drewnianej konstrukcji w klasycznym amerykańskim stylu "woody". Na 1950 rok modelowy, po niewielkim liftingu, kombi stało się odmianą modelu Custom DeLuxe, a wiosną tego roku po raz pierwszy otrzymało dodatkową nazwę Country Squire.
Pierwsza generacja modelu utrzymana została w charakterystycznym dla modeli Forda lat 50. XX wieku proporcjach. Przód zdobiły okrągłe reflektory i duża chromowana atrapa chłodnicy z centralnym ozdobnym stożkiem w obręczy, imitującym wlot powietrza. Od konkurencyjnych modeli Fordy z 1949 roku wyróżniały nowoczesne gładkie burty bez wystających na boki błotników. Pierwsza generacja kombi miała stalowy szkielet nadwozia i dach, lecz drzwi i boki w części pasażerskiej były wykonane z ozdobnego drewna (z mahoniowej sklejki z ramami brzozowymi lub klonowymi). Tylna klapa był dwudzielna, z górną częścią stalową i dolną drewnianą, a od kwietnia 1950 również stalową. Samochody były produkowane w Dearborn, a drewniane części były początkowo montowane tylko w zakładzie Forda w Iron Mountain. Samochód miał trzy rzędy siedzeń, przy czym wraz z wprowadzeniem nazwy Country Squire w 1950 roku wprowadzono składany drugi rząd i łatwo wyjmowalny trzeci rząd (pierwotnie dwa ostatnie rzędy musiały być odkręcane w celu zwiększenia przestrzeni ładunkowej). Przestrzeń ładunkowa miała maksymalnie długość 277 cm. Napęd stanowiły silniki dolnozaworowe: R6 o pojemności 3,7 l (226 in³) i mocy 95 KM lub V8 o pojemności 3,9 l (239 in³) i mocy 100 KM, z trzybiegową mechaniczną skrzynią biegów, ewentualnie z nadbiegiem. W wersji kombi używano opon 7,10×15"
Nazwę modelu Custom DeLuxe Country Squire zachowano po kolejnym liftingu na 1951 rok, kiedy samochody otrzymały atrapę chłodnicy z dwoma imitacjami mniejszych wlotów powietrza ze stożkami, rozsuniętymi na boki. Jako opcja doszła wówczas automatyczna skrzynia biegów "Ford-O-Matic". 
Powstało 31 412 samochodów kombi 1949 rocznika, następnie 22 929 samochodów 1950 rocznika, w którym pojawiła się nazwa Country Squire, i 29 017 samochodów 1951 rocznika. W tym czasie Country Squire był jedynym samochodem kombi w amerykańskiej gamie marki Forda i zarazem jej najdroższym modelem, kosztując od 2107 dolarów, później 2028 dolarów (1950). Drewniane nadwozia, wymagające konserwacji, wyszły jednak w tym okresie w USA z mody, zastąpione przez praktyczniejsze, a przy tym tańsze nadwozia stalowe i w 1950 roku Chevrolet sprzedał siedem razy więcej stalowego czterodrzwiowego kombi DeLuxe Styleline, a Plymouth półtora raza więcej dwudrzwiowego kombi DeLuxe Suburban.
Druga generacja.
Ford Country Squire II został zaprezentowany po raz pierwszy w 1952 roku.
1952 rok przyniósł premierę nowej gamy Forda. Dodatkową nazwę Country Squire tym razem otrzymała odmiana kombi nowego modelu Ford Crestline. Druga generacja modelu otrzymała dłuższy rozstaw osi i masywniejsze całkowicie stalowe nadwozie, lecz długość całkowita się zmniejszyła, jak również przestrzeń ładunkowa (do 259 cm). Tym razem samochód oferowany był z dwiema parami drzwi, jako model 5-drzwiowy. Od tego roku zrezygnowano z prawdziwych drewnianych wstawek w nadwoziu, a zamiast tego Country Squire oferowany był z charakterystyczną okleiną nadwozia "Di-Noc" imitującą mahoniowe drewno, z obramowaniem z laminowanego drewna, która pokrywała błotniki, dolną klapę bagażnika oraz drzwi.
Model Crestline Country Squire przechodził liftingi w 1953 i 1954 roku, zgodnie ze zmianami gamy Forda w tych latach, i nadal był najdroższym modelem marki. W gamie Forda ponadto doszły dwa tańsze modele kombi, bez drewnopodobnego wykończenia (dwudrzwiowy Mainline Ranch Wagon i czterodrzwiowy Customline Country Sedan). 
W pierwszym roku wyprodukowano tylko 5426 Country Squire 1952 rocznika, przy cenie bazowej 2384 dolary, natomiast powstało 44,5 tysiąca pozostałych modeli kombi Forda (ogółem czterokrotnie więcej, niż Chevroleta)
Trzecia generacja.
Ford Country Squire trzeciej generacji został zaprezentowany po raz pierwszy w listopadzie 1954 roku, w ramach gamy Forda na 1955 rok. Po raz pierwszy Country Squire stał się samodzielną nazwą modelu kombi, odpowiadającego poziomem wykończenia modelowi Ford Fairlane.
Trzecia generacja Forda Country Squire zachowała ewolucyjny kierunek zmian taki, jak w przypadku poprzednika. Tym razem samochód oparto konstrukcyjnie o sedan Fairlane, przez co z przodu pojawiła się większa chromowana atrapa chłodnicy i masywniejsze błotniki. Country Squire był trzecim z kolei modelem tej serii modelowej, którego zdobiły charakterystyczne okleiny imitujące drewno. Tym razem pokrywała ona nie tylko błotniki, drzwi i klapę bagażnika, ale i słupki i krawędzie dachu.
Ford Country Squire przeszedł lifting w 1956 roku. Pozostawał nadal najdroższym modelem osobowym marki, a droższy był jedynie sportowy Ford Thunderbird.
Czwarta generacja.
Ford Country Squire IV został zaprezentowany po raz pierwszy w 1957 roku.
Ford Country Squire czwartej generacji przeszedł obszerną metamorfozę pod kątem stylistycznym, odróżniając się wyraźnie pod kątem wizualnym względem poprzedników. Samochód stał się wyraźnie większy, zyskując awangardową, bogato zdobioną sylwetkę z licznymi wielokątnymi przetłoczeniami i akcentami, na czele z chromem. Przód zdobiły wyraźnie zarysowane reflektory i duża chromowana atrapa chłoenicy, a nadwozie było opcjonalnie dostępne w dwubarwnym malowaniu.
Lifting.
W 1958 roku Ford przedstawił Country Squire po modernizacji. Zmienił się wygląd pasa przedniego, z mniej awangardowymi kształtami. Zmienił się także wygląd tyłu, na czele z kształtem lamp.
Piąta generacja.
Ford Country Squire V został zaprezentowany po raz pierwszy w 1959 roku.
Piąta generacja Country Squire przyniosła obszerne zmiany pod kątem kształtów nadwozia. Jako że tym razem pełnowymiarowe kombi Forda zostało oparte na sztandarowej limuzynie Galaxie, charakteryzując się smugłą sylwetką z zaokrąglonymi przednimi błotnikami i charakterystycznymi, skrzydlatymi tylnymi nadkolami.
Samochód ponownie zdobiła okleina imitująca drewno, zajmująca jednak mniejszą powierzchnię nadwozia. Pas przedni dominowała duża, chromowana atrapa chłodnicy i podwójne, okrągłe reflektory.
Szósta generacja.
Ford Country Squire VI został zaprezentowany po raz pierwszy w 1965 roku.
Szósta generacja Forda Country Squire została oparta na nowej generacji dużych modeli Galaxie oraz LTD. Podobnie jak one, samochód otrzymał chromowany pas przedni z dużymi, podwójnymi reflektorami, a także zaokrąglone tylne nadkola z wyraźnie zaakcentowanym przetłoczeniem. Ponadto, podstawowym urozmaiceniem stylistyznym była okleina imitująca drewno, a bagażnik był przeszklony dużą powierzchnią szyb.
Lifting.
W 1966 roku Ford Country Squire II przeszedł obszerną modernizację. Podobnie do pokrewnych konstrukcji, samochód zyskał zupenie nowy pas przedni z dużą, chromowaną atrapą chłodnicy z dużą poprzeczką w połowie. Ponadto, pojawiły się też dwie pary podwójnych, pionowo umieszczonych reflektorów.
Siódma generacja.
Ford Country Squire VII został zaprezentowany po raz pierwszy w 1969 roku.
Siódma generacja Forda Country Squire była kolejnym wcieleniem pełnowymiarowego kombi opartym o modele Galaxie oraz LTD, zyskując bardziej masywny pas przedni z dwiema parami okrągłych reflektorów. Pas przedni zdobyła duża, wyraźnie zaznaczona atrapa chłodnicy, z kolei tył charakteryzował się szeroką klapą bagażnika z uchylaną szybą. Pseudodrewniana okleina ponownie zdobiła pas przedni.
Lifting.
W 1973 roku Ford gruntownie zmodernizował model Contry Squire, w ramach której pojawił się nowy przedni pas. Charakterystycznym elementem stały się prostokątne, składane refletory.
Ósma generacja.
Ford Country Squire VIII został zaprezentowany po raz pierwszy w 1979 roku.
Ósma i zarazem ostatnia odsłona Forda Country Squire została opracowana tym razem na bazie pełnowymiarowego modelu LTD Crown Victoria. Wiązało się to ze zwrotem ku bardziej kanciastej stylistyce, z charakterystyczną, masywną atrapą chłodnicy w motywie kraty, a także prostokątnymi reflektorami z wąskimi paskami kierunkowskazów. Samochód ponownie zdobiła duża drewopodobna okelina zdobiąca pas przedni.
Lifting.
Wraz z gruntowną modernizacją modelu LTD Crown Victoria, w 1988 roku Ford przedstawił model Country Squire po gruntownej modernizacji. W jej ramach zmienił się wygląd pasa przedniego, na czele z kształtem zderzaków i atrapy chłodnicy. Zmienił się także układ reflektorów.
Koniec produkcji i następca.
W grudniu 1990 roku Ford podjął decyzję o zakończeniu trwającej 11 lat produkcji ósmej generacji kombi Country Squire, kończąc zarazem 40-letnią historię tej lniii modelowej. W związku z malejącym popytem na pełnowymiarowe kombi, Ford skupił się na produkcji zyskujących ich kosztem van-ów - modelu Aerostar.

</doc>
<doc id="2046669" url="https://pl.wikipedia.org/wiki?curid=2046669" title="Junkers A 20">
Junkers A 20

Junkers A 20 – niemiecki, jednosilnikowy samolot wielozadaniowy, produkowany w zakładach Junkersa od 1923 roku.
Samolot powstał na bazie wodnosamolotu J 11. Pierwszy lot odbył się 6 kwietnia 1923 roku. Prototypowy egzemplarz posiadał jeszcze pływaki i nieco mniejszą rozpiętość skrzydeł niż egzemplarze seryjne. Produkcja natomiast rozpoczęła się w 1924 roku. W niemieckich zakładach Junkersa zbudowano 43 maszyny, które używano do przewożenia poczty, ale także jako samoloty szkoleniowe, kurierskie, sportowe, czy testowe. Kursowały na nocnej linii pocztowej Berlin – Warnemünde – Sztokholm.
Model ten był dwumiejscowym dolnopłatem z otwartą kabiną i nieskomplikowaną konstrukcją. Montowano w nim silniki Daimler DIIIa o mocy 118 kW lub BMW IIIa (136 kW). Gdy dysponowano nowymi silnikami, to model A 20 przerabiano na wersję A 25, a potem A 35. Wykorzystywano także silniki własnej konstrukcji Junkers L2, L5, czy kolejne produkcji BMW: BMW IV.
Wyrabiano je także w szwedzkiej filii Junkersa w Limhamn – dzielnicy Malmö oraz na licencji w Rosji Radzieckiej. Samoloty pochodzące ze Szwecji nosiły oznaczenie „R02” a te z Rosji „Ju 20”. Dlatego też często opisuje się te modele łącznie jako wersja A 20 / A 35. Część egzemplarzy trafiło za granicę do Chile, Chin, Finlandii, Austrii, Hiszpanii, Turcji, Węgier, ZSRR, a nawet Jemenu, czy Persji i było przerabianych do celów wojskowych (jako samoloty obserwacyjne czy rozpoznawcze). Te kierowane do Turcji wyposażano w karabin maszynowy i luk bombowy o niewielkiej ładowności.
Na produkcję maszyn w szwedzkiej filii zdecydowano się w celu obejścia zakazu wytwarzania samolotów wojskowych nałożonego na Niemcy mocą traktatu wersalskiego. Na zlecenie Junkersa bracia Adrian i Carl Florman założyli w 1925 spółkę „Aktie Bolaget Flygindustri”. Rozpoczęcie montażu w Szwecji dawało Junkersowi wiele korzyści. Dzięki temu mógł – mimo wersalskiego zakazu – realizować zamówienia wojskowe, a produkcja pozostawała poza kontrolą dawnych aliantów. Wykorzystywał także umiejętności szwedzkich robotników i kontakty handlowe tamtejszych przedsiębiorców.

</doc>
<doc id="2046670" url="https://pl.wikipedia.org/wiki?curid=2046670" title="Herb Brazylii">
Herb Brazylii



</doc>
<doc id="2046672" url="https://pl.wikipedia.org/wiki?curid=2046672" title="Synagoga w Błaszkach">
Synagoga w Błaszkach

Synagoga w Błaszkach – synagoga, która znajdowała się w Błaszkach, w województwie łódzkim.
Została zbudowana w XIX wieku. W 1939 podczas okupacji niemieckiej została zdewastowana przez nazistów. Po 1945 budynek bóżnicy przebudowano na mleczarnię.

</doc>
<doc id="2046674" url="https://pl.wikipedia.org/wiki?curid=2046674" title="Śluza Karwik">
Śluza Karwik

Śluza Karwik – wybudowana w latach 1845–1849 śluza wodna położona na Kanale Jeglińskim w pobliżu jeziora Seksty. Ma wymiary: długość – 45 m, szerokość wrót śluzy 7,50 m, głębokość przy średniej wodzie 1,50 – 2,00 m. Umożliwia żeglugę pomiędzy jeziorem Roś a Śniardwy, co zapewnia połączenie miejscowości Pisz z Krainą Wielkich Jezior Mazurskich.
5 października 2022 rozpocznie się remont śluzy i jazu w miejscowości Karwik, który ma potrwać do końca października 2023 roku. W tym czasie przejście jednostek nie będzie możliwe.

</doc>
<doc id="2046675" url="https://pl.wikipedia.org/wiki?curid=2046675" title="Manoteras">
Manoteras

Manoteras – stacja metra w Madrycie, na linii 4. Znajduje się w dzielnicy Hortaleza, w Madrycie i zlokalizowana jest pomiędzy stacjami Pinar de Chamartín i Hortaleza. Została otwarta 11 kwietnia 2007.

</doc>
<doc id="2046676" url="https://pl.wikipedia.org/wiki?curid=2046676" title="Dąbrówka pod Unisławiem">
Dąbrówka pod Unisławiem



</doc>
<doc id="2046677" url="https://pl.wikipedia.org/wiki?curid=2046677" title="Hortaleza (stacja metra)">
Hortaleza (stacja metra)

Hortaleza – stacja metra w Madrycie, na linii 4. Znajduje się w dzielnicy Hortaleza, w Madrycie i zlokalizowana jest pomiędzy stacjami Manoteras i Parque de Santa María. Została otwarta 11 kwietnia 2007.

</doc>
<doc id="2046683" url="https://pl.wikipedia.org/wiki?curid=2046683" title="Ford Contour">
Ford Contour

Ford Contour – samochód osobowy klasy średniej produkowany pod amerykańską marką Ford w latach 1994 – 2000. 
Historia i opis modelu.
W 1994 roku północnoamerykański oddział Forda przedstawił nowy model klasy średniej, który w dotychczasowej ofercie zastąpił linię Tempo. Ford Contour powstał jako amerykańska odmiana europejskiego Forda Mondeo, odrózniając się od niego wyglądem przedniej i tylnej części nadwozia. W przeciwieństwie do niego, Contour dostępny był tylko jako 4-drzwiowy sedan. 
Do napędu używano silników R4 o pojemności dwóch litrów lub V6 2,5 l. Moc przenoszona była na oś przednią poprzez 4-biegową automatyczną lub 5-biegową manualną skrzynię biegów.
Lifting.
W 1997 roku Ford Contour przeszedł obszerną modernizację, w ramach której samochód upodobnił się stylistycznie do europejskiego Forda Mondeo. Reflektory stały się większe i zyskały bardziej strzeliste kształty, atrapa chłodnicy zyskała chromowaną obwódkę, a z tyłu pojawiły się inne, łączone lampy. 
Produkcja trwała do 2000 roku, kiedy to Ford zdecydował się nie przedstawić bezpośredniego następcy. Ten trafił na rynek dopiero 5 lat później pod nazwą Fusion.

</doc>
<doc id="2046684" url="https://pl.wikipedia.org/wiki?curid=2046684" title="Browar Dojlidy Białystok">
Browar Dojlidy Białystok



</doc>
<doc id="2046685" url="https://pl.wikipedia.org/wiki?curid=2046685" title="Heinola (stacja kolejowa)">
Heinola (stacja kolejowa)

Heinola (fin: "Heinolan rautatieasema") – stacja kolejowa w Heinola, w prowincji Finlandia Południowa, w Finlandii, na linii Lahti - Heinola. Stacja została otwarta w 1932

</doc>
<doc id="2046686" url="https://pl.wikipedia.org/wiki?curid=2046686" title="Robert Lukas">
Robert Lukas

Robert Lukas (ur. 5 stycznia 1988) – polski kierowca wyścigowy. Bierze udział w serii Porsche Supercup, w zespole Förch Racing.
Życiorys.
Robert Lukas, rozpoczynał karierę kierowcy, mając 16 lat. W swoim debiutanckim sezonie jeździł Fiatem Seicento, rywalizując w mistrzostwach Polski klasy N-1150 oraz w pierwszej edycji Długodystansowych Samochodowych Mistrzostw Polski. W 2005 roku Lukas przeszedł do serii pucharowego Golfa V TDi i wystartował w VW Castrol Cup. W wieku 17 lat ponownie wystartował w Długodystansowych Samochodowych Mistrzostwach Polski. W trzecim sezonie zasiadł za kierownicą Porsche 996 i zdobył doświadczenie w zagranicznej serii Porsche Carrera Cup. W roku 2007 rozwijał karierę w Polsce, zdobył tytuł Mistrza Polski w wyścigach długodystansowych oraz w sprincie. W 2008 roku połączył występy w kraju ze startami w niemieckiej edycji Carrera Cup. W sezonie 2009 zdobył Mistrzostwo Polski w Długodystansowych Samochodowych Mistrzostwach Polski. Wziął udział w prestiżowym 24 godzinnym wyścigu w Dubaju w styczniu 2009 i 2010 roku. Przed sezonem 2011 w Porsche Supercup podpisał umowę z zespołem Attempto Racing, gdzie jego partnerem był Francuz Kévin Estre. Sezon 2012 rozpoczął jako jeden z kierowców debiutującego w tej serii polskiego teamu – Förch Racing. Z dorobkiem 74 punktów uplasował się na 9 pozycji w klasyfikacji generalnej. Rok później uzbierał 44 punkty, które dały mu ostatecznie jedenaste miejsce. W 2014 roku brał udział w dziewięciu wyścigach (nie uczestniczył w Belgii), zdobył 42 punkty i zajął 13. miejsce. Rok później brał udział we wszystkich wyścigach cyklu, z których cztery zakończyły się dla Polaka przedwcześnie, a większość miejsc zajmował w pierwszej dziesiątce, w ostatecznym rozrachunku plasując się na 13. pozycji.
Wyniki.
Podsumowanie.
† – Lukas nie był zaliczany do klasyfikacji.

</doc>
<doc id="2046687" url="https://pl.wikipedia.org/wiki?curid=2046687" title="Statocysty">
Statocysty



</doc>
<doc id="2046689" url="https://pl.wikipedia.org/wiki?curid=2046689" title="Port lotniczy Baia Mare">
Port lotniczy Baia Mare

Port lotniczy Baia Mare (IATA: BAY, ICAO: LRBM) – port lotniczy położony 10 km na zachód od Baia Mare, w okręgu Marmarosz, w Rumunii.

</doc>
<doc id="2046690" url="https://pl.wikipedia.org/wiki?curid=2046690" title="Red Hood">
Red Hood



</doc>
<doc id="2046691" url="https://pl.wikipedia.org/wiki?curid=2046691" title="Księstwo Dobrzyńskie">
Księstwo Dobrzyńskie



</doc>
<doc id="2046692" url="https://pl.wikipedia.org/wiki?curid=2046692" title="A.P. Moller-Maersk Group">
A.P. Moller-Maersk Group



</doc>
<doc id="2046693" url="https://pl.wikipedia.org/wiki?curid=2046693" title="Ziemia Lęborsko-Bytowska">
Ziemia Lęborsko-Bytowska



</doc>
<doc id="2046694" url="https://pl.wikipedia.org/wiki?curid=2046694" title="Spartakus Jelenia Góra">
Spartakus Jelenia Góra



</doc>
<doc id="2046695" url="https://pl.wikipedia.org/wiki?curid=2046695" title="Ołeksandr Żabokrycki">
Ołeksandr Żabokrycki

Ołeksandr Serhijowycz Żabokrycki, ukr. Олександр Сергійович Жабокрицький (ur. 29 stycznia 1981 roku w Humaniu, w obwodzie czerkaskim) – rosyjski, były ukraiński piłkarz, grający na pozycji pomocnika.
Kariera piłkarska.
Kariera klubowa.
Mając 7 lat przeniósł się z rodziną do Sławutycza, gdzie w wieku 9 lat rozpoczął naukę w Szkole Piłkarskiej. 16-letni piłkarz debiutował w miejscowej drużynie Sławutycz CzAES, ale w 1998 klub został rozformowany. W 1999 odbywał służbę wojskową w Sewastopolu, gdzie go zauważył trener Czornomorca Sewastopol Wałerij Petrow. Najpierw występował w amatorskiej drużynie Sudnobudiwnyk Sewastopol, a od 2002 trenował się w PFK Sewastopol. 13 maja 2003 debiutował w podstawowej jedenastce w meczu przeciwko Borysfen-2 Boryspol. W sezonie 2009/10 jako kapitan PFK Sewastopol zdobył awans do Premier-lihi. Po rozformowaniu klubu w maju 2014 opuścił Krym.

</doc>
<doc id="2046698" url="https://pl.wikipedia.org/wiki?curid=2046698" title="Ziemia Dobrzyńska">
Ziemia Dobrzyńska



</doc>
<doc id="2046699" url="https://pl.wikipedia.org/wiki?curid=2046699" title="Stanisław Płoski">
Stanisław Płoski

Stanisław Płoski, ps. "Sławski", "P. Stanisławski" (ur. 4 grudnia 1899 w Briańsku, zm. 7 marca 1966 w Otwocku) – profesor historii, podporucznik rezerwy, oficer Komendy Głównej Armii Krajowej, członek PPS.
Życiorys.
Urodził się w rodzinie Józefa i Wandy z Biegańskich. Po ukończeniu gimnazjum w Piotrkowie Trybunalskim rozpoczął studia historyczne na Uniwersytecie Warszawskim po kierunkiem prof. Marcelego Handelsmana. W 1920 r. uczestniczył jako ochotnik w wojnie polsko-bolszewickiej. Po bezterminowym urlopowaniu z wojska ponownie podjął studia historyczne na wydziale filozoficznym UW. Od 1922 r. pracował w Wojskowym Instytucie Naukowo-Wydawniczym, w 1928 r. przemianowanym na Wojskowe Biuro Historyczne. W 1932 r. uzyskał tytuł doktora z zakresu historii. Członek komitetu redakcyjnego „Przeglądu Socjalistycznego” (1932–1933), współpracownik „Encyklopedii Wojskowej”.
W kampanii wrześniowej 1939 uczestniczył w cywilnej obronie Warszawy. Już od jesieni 1939 r. działał w Służbie Zwycięstwu Polski. Początkowo zajmował się nasłuchem stacji radiowych, zaś do marca 1940 r. kierował Wojskowym Biurem Historycznym, w strukturach Biura Informacji i Propagandy Komendy Głównej Związku Walki Zbrojnej - Armii Krajowej. Wydawał miesięcznik „Insurekcja”. Wraz z płk. Alojzym Horakiem redagował od 10 czerwca 1940 r. pismo „Żołnierz Polski w Kampanii Wrześniowej”, które drukowane było początkowo jako dodatek do „Wiadomości Polskich". Od numeru 32 z listopada 1941 r. dodatek ukazywał się pod zmienionym tytułem - jako miesięcznik „Żołnierz Polski w Drugiej Wojnie Światowej”. "Zmiana ta" – pisano w artykule redakcyjnym – "wywołana jest otrzymaniem pierwszych relacji o czynach wojennych naszego żołnierza walczącego na obczyźnie", co znalazło odzwierciedlenie w treści, pojawiły się bowiem wspomnienia z innych frontów, jednak tematyka wrześniowa nadal dominowała. Od 1942 r. pismo – kierowane w dalszym ciągu przez Stanisława Płoskiego – było dodatkiem do „Żołnierza Polskiego”. Ostatni, pięćdziesiąty czwarty numer, ukazał się w czerwcu 1944 r.
Brał udział w powstaniu warszawskim. Jednocześnie w czasie okupacji ściśle współpracował z organizacją Polscy Socjaliści.
W trakcie pobytu w obozie jenieckim Gross-Born w listopadzie i grudniu 1944 Aleksander Gieysztor i Stanisław Płoski, oficerowie Biura Informacji i Propagandy KG AK, opracowali dokument dotyczący całości działań powstańczych.
Od 1945 do 1950 r. był dyrektorem Instytutu Pamięci Narodowej przy Prezydium Rady Ministrów. Był aktywnym współpracownikiem Komisji Badania Zbrodni Niemieckich. Po rozwiązaniu Instytutu przez władze został skierowany do pracy w Archiwum Akt Dawnych. W 1953 r. powrócił do pracy naukowej obejmując Zakład Dokumentacji w Instytucie Historii PAN, a od 1957 r. Zakład Historii II Wojny Światowej IH PAN. W 1954 r. mianowany docentem, a w 1959 r. profesorem nadzwyczajnym.
Zmarł 7 marca 1966 r. po wielomiesięcznym pobycie w sanatorium w Otwocku. Został pochowany na cmentarzu Wojskowym na Powązkach w Warszawie (kwatera C 2-6-15).
Życie prywatne.
Tuż przed II wojną światową poślubił Ewę Prauss (1913–1986), córkę Ksawerego i Zofii, w czasie wojny żołnierza komórki wywiadu batalionu „Parasol”, uczestniczki powstania warszawskiego. Ich córką jest Zofia Romaszewska, wnuczką – Agnieszka Romaszewska-Guzy.

</doc>
<doc id="2046701" url="https://pl.wikipedia.org/wiki?curid=2046701" title="Junkers K 16">
Junkers K 16

Junkers K 16 - niemiecki, niewielki samolot pasażerski produkowany w latach 1921 - 1925 w zakładach Junkersa
Pierwszy lot odbył 3 marca 1921 roku. Wyprodukowany w liczbie 17 egzemplarzy. Oprócz pilota mógł zabrać na pokład dwoje pasażerów. Przeznaczony był dla lotów biznesowych w większych przedsiębiorstwach, ale używano go także w zawodach sportowych.
Do jego budowy wykorzystano doświadczenie zdobyte przy budowie nieudanego modelu J 15. Z powodu restrykcji nałożonych przepisami traktatu wersalskiego prototypowy egzemplarz został rozmontowany i złożony w Holandii, gdzie odbywały się loty próbne.
Otwarte miejsce pilota znajdowało się z przodu samolotu, przed kabiną pasażerską. Maszyna charakteryzowała się niskim osadzeniem kabiny, co ułatwiało pasażerom wsiadanie. W stosunku do prototypu z 1921 roku zwiększono rozpiętość skrzydeł o ok. 1,8 m. K 16 był pierwotnie wyposażony w silnik gwiazdowy Siemens &amp; Halske Sh4 chłodzony powietrzem o mocy jedynie 65 KM (47 kW), który okazał się zbyt słaby. Montowano następnie silniki Siemens Sh5 (63 kW), Bristol Lucifer (74 kW), Siemens Sh12 (92 kW) oraz - w egzemplarzach przeznaczonych na eksport do Czechosłowacji - Walter-Motor (96 kW).

</doc>
<doc id="2046703" url="https://pl.wikipedia.org/wiki?curid=2046703" title="Uganda na Letnich Igrzyskach Olimpijskich 2000">
Uganda na Letnich Igrzyskach Olimpijskich 2000

Uganda na Letnich Igrzyskach Olimpijskich 2000 – występ kadry sportowców reprezentujących Ugandę na igrzyskach olimpijskich w Sydney. Reprezentacja liczyła 13 zawodników – 9 mężczyzn i 4 kobiety.
Był to jedenasty występ reprezentacji Ugandy na letnich igrzyskach olimpijskich.

</doc>
<doc id="2046706" url="https://pl.wikipedia.org/wiki?curid=2046706" title="Taccarum">
Taccarum

Taccarum Brongn. ex Schott – rodzaj wieloletnich roślin zielnych, geofitów ryzomowych, należący do rodziny obrazkowatych, liczący 6 gatunków, występujących w Ameryce Południowej: Boliwii, Peru, Brazylii, Argentynie i Paragwaju. Nazwa naukowa rodzaju pochodzi od rodzaju krąpiel ("Tacca") z rodziny krąpielowatych, do którego dodano przyrostek "-arum", oznaczający rodzinę z rodzaju obrazków, i odnosi się do rzekomego podobieństwa obu rodzajów roślin.
Systematyka.
Rodzaj należy do plemienia "Spathicarpeae", podrodziny "Aroideae" z rodziny obrazkowatych.

</doc>
<doc id="2046708" url="https://pl.wikipedia.org/wiki?curid=2046708" title="Synagoga w Rychwale">
Synagoga w Rychwale

Synagoga w Rychwale – synagoga została wybudowana w XIX wieku. Była otoczona murem z tłuczonym szkłem. W czasie okupacji została zdewastowana przez hitlerowców. Po 1945 w budynku mieściła się mleczarnia. Nie zachował się wystrój wnętrza synagogi ani zewnętrzne detale architektoniczne.

</doc>
<doc id="2046710" url="https://pl.wikipedia.org/wiki?curid=2046710" title="Linia Keiyō">
Linia Keiyō

 – linia kolejowa w Japonii, o długości 43 km, łącząca centrum Tokio (dzielnica Chiyoda) i miasto Chiba w prefekturze Chiba. Biegnie wzdłuż wybrzeża Zatoki Tokijskiej. Zarządzana jest przez East Japan Railway Company.
Linia łączy dworzec Tokio z częścią prefektury Chiba, w której znajduje się nowoczesna dzielnica mieszkaniowa oraz wielkie obiekty użyteczności publicznej, jak np. tokijski Disneyland (Tokyo Disney Resort) i tereny wystawowe Makuhari Messe. 
Dworzec Tokio znajduje się pod ziemią, w pewnej odległości na południe od głównego kompleksu dworca, w połowie drogi od dworca Yūrakuchō. Oznacza to, że przesiadanie się na inne linie na dworcu Tokio może trwać od 15 do 20 minut.
Nazwa Keiyō pochodzi od drugich znaków nazw miejscowości, które linia łączy, Tokio 東 京 i Chiba 千 葉. 
Linia jest czasami mylona z linią Keiō, inną linią kolejową w zachodnim Tokio.

</doc>
<doc id="2046712" url="https://pl.wikipedia.org/wiki?curid=2046712" title="To tylko gra">
To tylko gra

To tylko gra (ang. "Just for Kicks", 2003) – amerykański film familijny z bliźniakami Sprouse (Dylan i Cole) w roli głównej.
Fabuła.
Bliźniaki Cole i Dylan Martin uwielbiają piłkę nożną. Należą do drużyny Terriers, której trenerem jest ich ojciec. Niestety, zespół gra kiepsko, więc trenerką zostaje mama bliźniaków. Niestety przegrywają mecz z Eagles 3:2, podczas którego Dylan popełnia duży błąd – łapie piłkę rękami. Później Terriers bierze się w garść, i w finałowym meczu z Yellow Jackets mają jednak duże problemy. Bramkarz zostaje kontuzjowany, a gdy powtarza się sytuacja lecącej piłki na Dylana, ten próbuje nie łapać tylko odbić głową. Ten ruch kończy się tragicznie, bowiem Dylan uderza twarzą, rozwalając ją. Jednak udaje im się wygrać 3:2.

</doc>
<doc id="2046713" url="https://pl.wikipedia.org/wiki?curid=2046713" title="AeroSucre">
AeroSucre

AeroSucre – założona w 1969 roku kolumbijska linia lotnicza cargo z siedzibą w Bogocie.
Flota.
Flota Aeorosucre (stan na luty 2023) składa się z 6 samolotów. Trzech Boeingów 727-200F oraz po jednym Boeingu: 727-200C, 737-200F, 737-300BDSF..

</doc>
<doc id="2046714" url="https://pl.wikipedia.org/wiki?curid=2046714" title="Junkers T 19">
Junkers T 19

Junkers T 19 – próbny niemiecki samolot szkolno-treningowy wyprodukowany w 1922 roku w zakładach Junkersa.
Został zaprojektowany przez Ernsta Zindela i Filipa von Doepp. Był to górnopłat o zamkniętej kabinie dla pilota i pasażerów. Służył do testowania rozwiązań aerodynamicznych. Pierwszy lot odbył się 14 lipca 1922 roku. Wyposażano go w różne silniki firm Siemens, Armstrong-Siddeley, czy własny Junkers L1.
Łącznie zbudowano trzy egzemplarze tego testowego modelu. Mimo różnych problemów ze sterownością, brał z powodzeniem udział w zawodach lotniczych. Doświadczenia zdobyte przy jego konstruowaniu wykorzystano do budowy modeli T 23 i T 26.

</doc>
<doc id="2046716" url="https://pl.wikipedia.org/wiki?curid=2046716" title="Baza (topologia)">
Baza (topologia)



</doc>
<doc id="2046719" url="https://pl.wikipedia.org/wiki?curid=2046719" title="MercedesCup 2010">
MercedesCup 2010

MercedesCup 2010 – tenisowy turniej ATP z cyklu MercedesCup rozgrywany w dniach 12–18 lipca 2010 roku w Stuttgarcie na kortach ziemnych o puli nagród 450 000 euro.

</doc>
<doc id="2046720" url="https://pl.wikipedia.org/wiki?curid=2046720" title="Zdzisław Fadrowski">
Zdzisław Fadrowski

Zdzisław Fadrowski (ur. 16 listopada 1956 w Wiśniowie Ełckim) – polski nauczyciel i samorządowiec, w latach 1994–2002 prezydent Ełku.
Życiorys.
W 1980 ukończył studia z dziedziny fizyki na Wydziale Matematyczno-Przyrodniczym białostockiej filii Uniwersytetu Warszawskiego. Studiował również podyplomowo szacowanie nieruchomości na Wydziale Geodezji i Gospodarki Przestrzennej Uniwersytetu Warmińsko-Mazurskiego. Pracował jako nauczyciel.
W wyborach w 1993 bez powodzenia ubiegał się o mandat senatorski z ramienia Zjednoczenia Polskiego w województwie suwalskim. W wyborach w 1994 uzyskał mandat radnego Ełku z ramienia Komitetu Wyborczego Rodzina Forum Prawicy Chrześcijańskiej. W tym samym roku został wybrany na prezydenta Ełku, zaś w 1998 uzyskał reelekcję na to stanowisko. Od 1994 do 1998 reprezentował miasto w Sejmiku Samorządowym Województwa Suwalskiego, zaś w latach 1999–2002 sprawował mandat radnego Sejmiku Województwa Warmińsko-Mazurskiego z ramienia AWS. W wyborach w 2002 bez powodzenia ubiegał się o reelekcję na stanowisko prezydenta miasta jako przedstawiciel komitetu „Wspólnota Samorządowa – Dobro Wspólne”, uzyskując w II turze 49,55% głosów, zaś w wyborach w 2006 uzyskał w I turze 8,49% głosów jako przedstawiciel Ełckiego Porozumienia Samorządowego. W wyborach parlamentarnych w 2007 bezskutecznie ubiegał się o mandat poselski z ramienia PSL.
W 2008 został dyrektorem Departamentu Kultury i Edukacji Urzędu Marszałkowskiego Województwa Warmińsko-Mazurskiego. W tym samym roku powrócił do wykonywania mandatu radnego rady miejskiej w Ełku z ramienia Ełckiego Porozumienia Samorządowego. W wyborach samorządowych w 2010 ubiegał się bez powodzenia o ponowny wybór na urząd prezydenta Ełku z rekomendacji Polskiego Stronnictwa Ludowego.

</doc>
<doc id="2046721" url="https://pl.wikipedia.org/wiki?curid=2046721" title="Favril">
Favril



</doc>
<doc id="2046723" url="https://pl.wikipedia.org/wiki?curid=2046723" title="Wybrzeże Kości Słoniowej na Letnich Igrzyskach Olimpijskich 2000">
Wybrzeże Kości Słoniowej na Letnich Igrzyskach Olimpijskich 2000

Wybrzeże Kości Słoniowej na Letnich Igrzyskach Olimpijskich 2000 reprezentowało 14 zawodników, 7 mężczyzn i 7 kobiet.

</doc>
<doc id="2046724" url="https://pl.wikipedia.org/wiki?curid=2046724" title="Monaster św. Olgi w Wołgowierchowiu">
Monaster św. Olgi w Wołgowierchowiu

Monaster św. Olgi – żeński klasztor prawosławny w Wołgowierchowiu w obwodzie twerskim, podlegający eparchii twerskiej.
W 1649 car Aleksy I Romanow założył nad Wołgą męską pustelnię Przemienienia Pańskiego, filię Pustelni Niłowo-Stołobieńskiej. Na potrzeby mnichów wzniesiono drewnianą cerkiew Przemienienia Pańskiego. Klasztor istniał jednak tylko do końca XVII w. W 1724 całość zabudowań monasterskich została zniszczona przez pożar, przez co nie został zrealizowany ukaz Piotra I, nakazujący ponownie zorganizować wspólnotę monastyczną.
Dopiero w końcu XIX w. wznowiono starania o reaktywację klasztoru; inicjatorami byli arcybiskup twerski i kaszyński Dymitr oraz gubernator twerski Nikołaj Golicyn. W rezultacie w 1909 na miejscu dawnego klasztoru męskiego został założony monaster żeński, którego patronką została św. Olga Kijowska. Inicjatorami jej powstania byli arcybiskup twerski i kaszyński Dymitr oraz gubernator twerski Golicyn. Główną świątynią nowej wspólnoty został sobór Przemienienia Pańskiego, wzorowany na moskiewskiej cerkwi Wasyla Błogosławionego i poświęcony 29 maja 1912. Monaster został formalnie zamknięty w 1918, lecz działał do 1924, kiedy władze bolszewickie skonfiskowały cały jego majątek i zamknęły cerkwie klasztorne. Zostały one następnie zdewastowane. Prace konserwatorskie podjęto dopiero w latach 70. XX wieku. Zniszczony kompleks budynków Rosyjski Kościół Prawosławny odzyskał po upadku ZSRR. W 1999 patriarcha moskiewski i całej Rusi Aleksy II razem ze Świętym Synodem zdecydował o ponownym otwarciu klasztoru na wniosek arcybiskupa twerskiego i kaszyńskiego Wiktora (Olejnika). Jego pierwszą przełożoną została mniszka Anastazja (Zibert). 
Monaster nie posiada stałego kapelana, co uniemożliwia regularne odprawianie Świętej Liturgii. Trwa remont zabudowań zdewastowanych w czasach radzieckich oraz cerkwi św. Mikołaja. W 2008 w klasztorze przebywała przełożona oraz 1 riasoforna posłusznica.

</doc>
<doc id="2046728" url="https://pl.wikipedia.org/wiki?curid=2046728" title="HSH Nordbank Arena">
HSH Nordbank Arena



</doc>
<doc id="2046729" url="https://pl.wikipedia.org/wiki?curid=2046729" title="Ernst Zindel">
Ernst Zindel

Ernst Zindel (ur. 23 stycznia 1897 w Mistelbach, zm. 10 października 1978 w Bad Homburg vor der Höhe) – niemiecki inżynier i konstruktor lotniczy, wieloletni pracownik wytwórni Junkers, budowniczy samolotu Junkers Ju 52 (zwanego „ciotka Ju”). Znany ze swoich nowatorskich rozwiązań konstrukcyjnych, które wprowadzał do przemysłu lotniczego.
Brał udział w I wojnie światowej. Został ciężko ranny w 1916. Po zwolnieniu ze służby rozpoczął studia techniczne w Berlinie. Od 1 października 1920 roku rozpoczął pracę w firmie Hugo Junkersa. Pięć lat później, mając 28 lat został szefem biura konstrukcyjnego. Pozostał w firmie mimo przejęcia jej przez państwo i odsunięcia Junkersa od zarządzania przedsiębiorstwem przez nazistów. Stale awansował, w 1932 został głównym dyrektorem, rok później prokurentem Junkers Flugzeugwerk AG i dyrektorem konstrukcyjnym, a w czasie II wojny światowej szefem działu obronnego koncernu.

</doc>
<doc id="2046730" url="https://pl.wikipedia.org/wiki?curid=2046730" title="Epernon">
Epernon



</doc>
<doc id="2046732" url="https://pl.wikipedia.org/wiki?curid=2046732" title="Magazyn reporterów">
Magazyn reporterów

Magazyn reporterów, magazyn reporterski, magazyn interwencyjny, magazyn interwencyjno-reporterski, program interwencyjny, program reporterski, program interwencyjno-reporterski – program telewizyjny, w którym pokazywane są reportaże o problemach zwykłych ludzi, firm i instytucji publicznych. Pierwszy polski magazyn reporterów to "Sprawa dla reportera" nadawany w TVP1.

</doc>
<doc id="2046733" url="https://pl.wikipedia.org/wiki?curid=2046733" title="Jewhen Tarasenko">
Jewhen Tarasenko

Jewhen Wołodymyrowycz Tarasenko, ukr. Євген Володимирович Тарасенко (ur. 3 marca 1983 w Czerkasach)) – ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Rozpoczął karierę piłkarską najpierw w drugiej drużynie FK Czerkasy-2. W latach 2001-2002 bronił barw drugiej drużyny Worskła-2 Połtawa. W 2003 powrócił do Dnipra Czerkasy, gdzie 26 lipca 2003 zadebiutował w podstawowej jedenastce czerkaskiego klubu. W sierpniu 2008 razem z bratem Ołehiem przeszedł do Karpat Lwów. W lutym 2011 podpisał 1,5-roczny kontrakt z Czornomorcem Odessa, jednak grał tylko do sierpnia 2011. Potem powrócił do domu, gdzie zasilił skład Sławutycza Czerkasy.
Kariera trenerska.
Jeszcze będąc piłkarzem rozpoczął pracę szkoleniową. 24 października 2012 jako grający trener dołączył do sztabu szkoleniowego Sławutycza Czerkasy, w którym pracował do zakończenia sezonu 2012/13.

</doc>
<doc id="2046735" url="https://pl.wikipedia.org/wiki?curid=2046735" title="Negele Arsi">
Negele Arsi

Negele Arsi (albo Arsi Negele) – miasto w południowo-wschodniej Etiopii. Położone w strefie Misraq Shewa regionu Oromia, na utwardzonej drodze, na północ od Szaszemenie, na wysokości 2043 m n.p.m. Jest ośrodkiem administracyjnym Woredy Arsi Negele. Według danych szacunkowych na rok 2010 liczy 50 527 mieszkańców . Ośrodek przemysłowy.

</doc>
<doc id="2046736" url="https://pl.wikipedia.org/wiki?curid=2046736" title="Cmentarz wojenny nr 46 – Konieczna">
Cmentarz wojenny nr 46 – Konieczna

Cmentarz wojenny nr 46 – Konieczna-Beskidek – austriacki cmentarz z I wojny światowej, znajdujący się w miejscowości Konieczna w gminie Uście Gorlickie.
Cmentarz położony jest w Beskidzie Niskim na południowy zachód od wsi Konieczna, w partii szczytowej wzniesienia Beskidek po jego północno-wschodniej stronie, około 800 m na północny zachód od przełęczy Beskidek (Dujawa). Obok cmentarza po południowo-zachodniej stronie przebiega polsko-słowacka granica państwowa.
Na cmentarzu znajduje się 6 grobów zbiorowych, oraz 48 grobów pojedynczych. Pochowano w nich 303 żołnierzy poległych w styczniu i lutym 1915: 168 żołnierzy austro-węgierskich z 1, 3, 5, 9, 14, 28, 47, 87 i 154 pułku piechoty, 135 rosyjskich z 193 i 195 pułku piechoty. Spośród 168 pochowanych żołnierzy austriackich znana jest tożsamość 163. Nie zidentyfikowano tożsamości 5 żołnierzy austro-węgierskich i 134 rosyjskich.
Cmentarz o powierzchni 2047 m² zaprojektowany przez Dušana Jurkoviča zbudowany jest na planie zbliżonym do krzyża łacińskiego, ogrodzony jest płotem z drewnianych sztachet łączących prostopadłościenne słupki, wymurowane z kamienia łupanego i zwieńczone gontowym daszkiem. Wejście tworzy drewniana dwuskrzydłowa furtka. Główny element cmentarza stanowi dwukondygnacyjna, dwudziestometrowa kamienna wieża stojąca na kamiennym tarasie. Nakryta jest wysokim gontowym dachem zwieńczonym żelaznym krzyżem z nałożonym nań symbolem solarnym. Na czterech elewacjach górnej kondygnacji umieszczone są drewniane krzyże łacińskie. Na północnej, wschodniej i południowej elewacji kondygnacji dolnej umieszczone są tablice z inskrypcjami w języku niemieckim. Jedna z nich w wolnym tłumaczeniu głosi : ,Tu, wśród ciemnych lasów, ziół pachnących i gór błyszczących w dali. Dzielni żołnierze pokonawszy wroga na spoczynek się udali. Pola grobowe żołnierzy austro-węgierskich zwieńczają drewniane, rzeźbione krzyże łacińskie a żołnierzy rosyjskich rzeźbione krzyże patriarchalne. Wszystkie krzyże nagrobne przykryte są drewnianymi daszkami przymocowanymi do ramion krzyża ozdobnymi drewnianymi bolcami. Na łączeniu ramion krzyży umieszczone są rzeźbione drewniane tabliczki z danymi pochowanej osoby, noszące bardzo słabo widoczne ślady liter. Ułożone w ciekawym układzie groby otoczone są kamiennymi krawężnikami.
Obiekt jest jednym z ponad 400 zachodniogalicyjskich cmentarzy wojennych zbudowany został w 1915 r. w okręgu cmentarnym numer I (Żmigród) przez Oddział Grobów Wojennych C. i K. Komendantury Wojskowej w Krakowie.
W latach sześćdziesiątych XX wieku cmentarz poddano konserwacji.

</doc>
<doc id="2046737" url="https://pl.wikipedia.org/wiki?curid=2046737" title="Księstwo inowrocławskie">
Księstwo inowrocławskie

Księstwo inowrocławskie − księstwo istniejące na ziemiach wokół miasta Inowrocław, istniejące w latach 1267–1364.
Księstwo powstało po śmierci Kazimierza I kujawskiego w 1267 roku, na skutek podziału księstwa kujawskiego pomiędzy Ziemomysła inowrocławskiego i Władysława I Łokietka.
Ostatnim samodzielnym księciem inowrocławskim był Przemysł inowrocławski, który od 1300 roku stał się lennikiem Wacława II, a od 1306 Władysława I Łokietka. W 1327 roku, w wyniku zamiany i rezygnacji z Inowrocławia, został on księciem sieradzkim, a księstwo inowrocławskie objął Łokietek. W latach 1332–1337 znajdowało się pod okupacją krzyżacką, po czym wróciło pod władzę Kazimierza III Wielkiego, który w 1364 roku przeprowadził inkorporację księstwa do Polski. Po jego śmierci znajdowało się jeszcze w rękach Kaźka słupskiego i Władysława Opolczyka, by 1392 zostać ostatecznie włączonym do Polski.
Na terenie księstwo utworzone zostało następnie województwo inowrocławskie.

</doc>
<doc id="2046738" url="https://pl.wikipedia.org/wiki?curid=2046738" title="Janusz Nowakowski (samorządowiec)">
Janusz Nowakowski (samorządowiec)

Janusz Nowakowski (ur. 2 września 1948 w Ełku) – polski urzędnik państwowy i samorządowiec, były starosta ełcki, w latach 2002–2006 prezydent Ełku.
Życiorys.
Syn Mariana i Wandy. Z wykształcenia magister administracji, ukończył studia na Wieczorowym Uniwersytecie Marksizmu-Leninizmu.
W 1973 wstąpił do Polskiej Zjednoczonej Partii Robotniczej. Był członkiem gminnej komisji rewizyjnej komitetu gminnego PZPR w Ełku (1977–1979) oraz jej przewodniczącym (1975), a także członkiem komitetu gminnego (1980–1988) oraz członkiem egzekutywy komitetu gminnego PZPR w Ełku (1980–1981, 1983–1988).
Pełnił funkcję sekretarza urzędu gminy Ełk oraz naczelnika gminy. W wyborach w 1994 uzyskał mandat radnego Rady Miejskiej w Ełku z ramienia Ełckiej Wspólnoty Samorządowej, zaś po czterech latach reelekcję jako kandydat SLD.
W latach 1999–2002 pełnił funkcję starosty ełckiego. W wyborach w 2002 został wybrany na prezydenta miasta z ramienia SLD-UP, uzyskując w II turze 50,45% głosów. Jako kandydat bezpartyjny ubiegał się bezskutecznie o reelekcję w wyborach w 2006, uzyskując w I turze 4,95% głosów.
W 2007 został zastępcą prezesa spółki „Pro-Medica” w Ełku.

</doc>
<doc id="2046739" url="https://pl.wikipedia.org/wiki?curid=2046739" title="Ziemkiewicz">
Ziemkiewicz



</doc>
<doc id="2046740" url="https://pl.wikipedia.org/wiki?curid=2046740" title="Debre Zeit (Beniszengul-Gumaz)">
Debre Zeit (Beniszengul-Gumaz)

Debre Zeit (Beniszengul-Gumaz) (także Wenbera) – miasto w zachodniej Etiopii. Położone w strefie Metekel regionu Bienszangul-Gumuz. Leży niedaleko południowego stoku szczytu Belaya na wysokości 2097 m n.p.m. Według danych szacunkowych na rok 2010 liczy 4 734 mieszkańców.

</doc>
<doc id="2046742" url="https://pl.wikipedia.org/wiki?curid=2046742" title="Składy drużyn olimpijskich w piłce siatkowej mężczyzn 1968">
Składy drużyn olimpijskich w piłce siatkowej mężczyzn 1968

Artykuł grupuje składy wszystkich reprezentacji narodowych w piłce siatkowej, które wystąpiły w turnieju siatkówki mężczyzn na Letnich Igrzyskach Olimpijskich w 1968 roku w Meksyku.

</doc>
<doc id="2046743" url="https://pl.wikipedia.org/wiki?curid=2046743" title="Carlyle Guimarães Cardoso">
Carlyle Guimarães Cardoso

Carlyle, właśc. Carlyle Guimarães Cardoso (ur. 15 czerwca 1926 w Almenarze, zm. 23 listopada 1982 w 23 listopada 1982) – piłkarz brazylijski, występujący na pozycji napastnika.
Kariera klubowa.
Karierę piłkarską rozpoczął w klubie Clube Atlético Mineiro w 1946 roku. Z Atlético Mineiro trzykrotnie zdobył mistrzostwo stanu Minas Gerais – Campeonato Mineiro w 1946, 1947 i 1950 roku. Następnym jego klubem był Fluminense FC, w którym grał w latach 1951–1953. Z Fluminense zdobył mistrzostwo stanu Rio de Janeiro – Campeonato Carioca w 1951 roku oraz został królem strzelców tych rozgrywek w tym samym roku. W 1953 roku przeszedł na krótko do SE Palmeiras, z którego powrócił do Rio de Janeiro, gdzie występował w latach 1953–1954 w Botafogo.
Kariera reprezentacyjna.
W reprezentacji Brazylii Carlyle zadebiutował 11 kwietnia 1948 w meczu z reprezentacją Urugwaju podczas Copa Rio Branco 1948. Carlyle po przerwie wszedł za Friaçe i zdobył bramkę dla Brazylii. Był to jego jedyny występ w reprezentacji.
Kariera trenerska.
W 1968 roku Carlyle miał epizod trenerski. 11 sierpnia 1968 wspólnie z Biju i Jotą Júnior prowadził reprezentację Brazylii w wygranym 3-2 meczu z Argentyną.

</doc>
<doc id="2046744" url="https://pl.wikipedia.org/wiki?curid=2046744" title="Gmina Łąkie">
Gmina Łąkie



</doc>
<doc id="2046746" url="https://pl.wikipedia.org/wiki?curid=2046746" title="Catella Swedish Open">
Catella Swedish Open



</doc>
<doc id="2046747" url="https://pl.wikipedia.org/wiki?curid=2046747" title="Łąkie (gmina w guberni płockiej)">
Łąkie (gmina w guberni płockiej)

Łąkie – dawna gmina wiejska istniejąca w XIX wieku w guberni płockiej. Siedzibą władz gminy było Łąkie.
Za Królestwa Polskiego gmina Łąkie należała do powiatu lipnowskiego w guberni płockiej.
Gmina została zniesiona w 1874 roku, a jej obszar włączono do gminy Skępe.

</doc>
<doc id="2046749" url="https://pl.wikipedia.org/wiki?curid=2046749" title="Phillip von Doepp">
Phillip von Doepp

Phillip von Doepp (ur. 8 maja 1885, zm. 15 października 1967 w Los Angeles) – niemiecki inżynier i konstruktor lotniczy, zatrudniony w koncernie Junkersa, pionier badań nad zastosowaniem skrzydeł z odwróconym skosem. 
Życiorys.
Studia inżynierskie skończył na uniwersytecie w Sankt Petersburgu. W latach 1910-1912 pracował w laboratorium badawczym w Akwizgranie. W 1912 wyjechał jednak do Rosji, by kontynuować karierę akademicką. Mówił płynnie po rosyjsku. Wrócił do Niemiec po I wojnie światowej. W 1919 został zatrudniony w zakładach Junkersa. Zajmował się aerodynamiką. Pracował nad zmianą ustawienia skrzydeł w samolotach i montowaniem skrzydeł z ujemnym skosem. Jego projekty zastosowano w czasie II wojny światowej do budowy odrzutowego bombowca Junkers Ju 287. Pracował także nad układami kierowania rakiet, z powodu czego w ramach operacji Spinacz trafił 16 listopada 1945 do Stanów Zjednoczonych. Do 1947 pracował w Wilbur Wright Field. Do 1961 pracował w Aeronautical Research Institute w Dayton.
Zmarł w Los Angeles. Pochowany na cmentarzu Forest Lawn.

</doc>
<doc id="2046750" url="https://pl.wikipedia.org/wiki?curid=2046750" title="Fugnido">
Fugnido

Fugnido (także Funyido) - miasto w zachodniej Etiopii (Region Ludów Gambeli, woreda Gog, Strefa Agnewak). Według danych szacunkowych na rok 2010 liczy 3 332 mieszkańców Ośrodek przemysłowy.

</doc>
<doc id="2046751" url="https://pl.wikipedia.org/wiki?curid=2046751" title="Osiek nad Wisłą (gmina)">
Osiek nad Wisłą (gmina)

Osiek nad Wisłą (od 1868 "Obrowo") – dawna gmina wiejska istniejąca w XIX wieku w guberni płockiej. Siedzibą władz gminy był Osiek nad Wisłą (obecnie "Osiek").
Za Królestwa Polskiego gmina Osiek nad Wisłą należała do powiatu lipnowskiego w guberni płockiej.
W 1868 roku jednostkę przemianowano na "gminę Obrowo" (którą przemianowano kolejno w 1929 roku na "Czernikowo").
Uwaga! Nie mylić gminy Osiek nad Wisłą z istniejącą równolegle w tym samym powiecie gminą Osiek (od 1921 pod nazwą "gmina Ligowo")!

</doc>
<doc id="2046752" url="https://pl.wikipedia.org/wiki?curid=2046752" title="Edelweiss">
Edelweiss

Edelweiss (ros. Эдельвейс) – wieżowiec w Moskwie, zbudowany w latach 2000–2003. Budynek mierzy 157 metrów wysokości do dachu, a jego całkowita wysokość wynosi około 176 metrów, posiada 43 kondygnacje. Wieżowiec "Edelweiss" ma przeznaczenie głównie mieszkalne, w jego wnętrzach znajdują się 444 mieszkania oraz pomieszczenia rekreacyjne, takie jak: aquapark, solarium oraz siłownie.

</doc>
<doc id="2046753" url="https://pl.wikipedia.org/wiki?curid=2046753" title="Guriasz (Szalimow)">
Guriasz (Szalimow)

Guriasz, imię świeckie Gieorgij Szalimow (ur. 17 września 1946 w Łuczinkach) – biskup Rosyjskiego Kościoła Prawosławnego.
Życiorys.
Urodził się w rodzinie robotniczej. Od 1947 mieszkał razem z rodziną w mieście Gorki. Ukończył z wyróżnieniem technikum maszynowe, jednak wybrał studia językowe. W 1969 ukończył studia w zakresie nauczania języków angielskiego i francuskiego. Po odbyciu służby wojskowej dokształcał się na Wyższych Kursach Pedagogicznych przy Uniwersytecie Moskiewskim. Od 1976 służył jako hipodiakon w eparchii włodzimierskiej. 24 czerwca 1977 arcybiskup włodzimierski i suzdalski Włodzimierz (Kotlarow) wyświęcił go na diakona, zaś 29 października tego samego roku – na kapłana. Naukę w seminarium duchownym ukończył w latach 1977–1980, w trybie zaocznym. W tym samym czasie służył w soborze Zaśnięcia Matki Bożej we Włodzimierzu, zaś od stycznia 1979 był dodatkowo sekretarzem arcybiskupa włodzimierskiego i suzdalskiego.
W październiku 1979 został przeniesiony do eparchii wileńskiej i litewskiej. Pracował kolejno w parafii św. Aleksandra Newskiego w Użusolach i w parafii Świętych Męczenników Wileńskich w Taurogach. W 1984 ukończył wyższe studia teologiczne w Moskiewskiej Akademii Duchownej. Wcześniej, w 1981, przeniesiony do eparchii krasnodarskiej i kubańskiej jako sekretarz jej biskupa ordynariusza, arcybiskupa Włodzimierza (Kotlarowa). Od grudnia 1984 do marca 1987 był proboszczem parafii Zmartwychwstania Pańskiego w Rabacie.
5 października 1985 złożył wieczyste śluby zakonne, zaś następnego dnia za dotychczasową służbę otrzymał godność igumena. W 1987 lub 1988 przeniesiony do parafii Zmartwychwstania Pańskiego w Zurychu. Od kwietnia 1989 archimandryta; pracował od 1991 do 1992 w parafii Opieki Matki Bożej w Sydney. 14 stycznia 1993 tego samego roku odbyła się jego chirotonia na biskupa chersoneskiego na podstawie nominacji biskupiej z 22 grudnia 1992. W 1999 Święty Synod zwolnił go z zadań biskupa ordynariusza, podając jako przyczynę zły stan zdrowia. Faktycznym powodem pozbawienia hierarchy katedry były oskarżenia o przestępstwa seksualne wysunięte przez jego hipodiakonów i parafian. 7 maja 2003 został biskupem magadańskim i siniegorskim. W 2011 przeniesiony na katedrę pietropawłowską. Odszedł w stan spoczynku trzy lata później z powodu złego stanu zdrowia.

</doc>
<doc id="2046754" url="https://pl.wikipedia.org/wiki?curid=2046754" title="Zimbabwe na Letnich Igrzyskach Olimpijskich 2000">
Zimbabwe na Letnich Igrzyskach Olimpijskich 2000

Zimbabwe na Letnich Igrzyskach Olimpijskich 2000 reprezentowało 16 zawodników, 11 mężczyzn i 5 kobiet.
Skład kadry.
Lekkoatletyka.
Mężczyźni
Kobiety
Pływanie.
Mężczyźni
Kobiety
Skoki do wody.
Mężczyźni
Tenis ziemny.
Mężczyźni
Kobiety
Triathlon.
Mężczyźni

</doc>
<doc id="2046757" url="https://pl.wikipedia.org/wiki?curid=2046757" title="Melka Werer">
Melka Werer

Melka Werer - miasto w północno-wschodniej Etiopii. Położone w Strefie Administracyjnej nr 3 Regionu Afar w Woredzie Amibara. Według danych szacunkowych na rok 2010 liczy 9 906 mieszkańców.

</doc>
<doc id="2046758" url="https://pl.wikipedia.org/wiki?curid=2046758" title="Gruczolakowłókniak">
Gruczolakowłókniak

Gruczolakowłókniak (łac. "fibroadenoma") to łagodny guz piersi, często występujący u kobiet, najczęściej przed 30 rokiem życia. Powstaje pod wpływem dużej ilości estrogenów, w wyniku rozrostu tkanki łącznej włóknistej oraz w mniejszym stopniu nabłonka gruczołu mlekowego. W około 13-20% przypadków występują guzy mnogie. W rzadkich przypadkach (ok. 2%) gruczolakowłókniak może ulec zezłośliwieniu. Po przekwitaniu guzy te ulegają procesowi regresji i zwapnieniu.
Symptomy.
Gruczolakowłókniak występuje jako niebolesny, dobrze odgraniczony, przesuwalny względem podłoża i skóry, okrągły lub owalny guz o średnicy zazwyczaj kilku centymetrów, mogący jednak także osiągać rozmiary kilkunastu centymetrów. Powierzchnia guza jest gładka lub zrazikowa, a jego konsystencja spoista i elastyczna.
W większości przypadków wzrost guza następuje wolno. Szybszemu wzrostowi guza sprzyja ciąża, hormonalna terapia zastępcza oraz hormonalne preparaty antykoncepcyjne.
Rozpoznanie.
Wyróżniamy następujące typy gruczolakowłókniaków:
Gruczolakowłókniak jest najpowszechniej spotykanym guzem piersi u kobiet w okresie rozrodczym, najczęściej występuje przed 30 rokiem życia. Rzadko pojawia się u kobiet po okresie przekwitania. Wyjątkowo rzadko u mężczyzn.
Leczenie.
W większości przypadków nie wymaga leczenia i poddawany jest jedynie obserwacji. Ewentualne usunięcie guza ma na celu rozpoznanie histopatologiczne lub charakter kosmetyczny.

</doc>
<doc id="2046759" url="https://pl.wikipedia.org/wiki?curid=2046759" title="Czapla zielona">
Czapla zielona

Czapla zielona ("Butorides virescens") – gatunek średniej wielkości ptaka z rodziny czaplowatych (Ardeidae). Zasiedla Amerykę Północną – od skrajnego południa Kanady po Panamę i karaibskie wyspy. Północna część populacji jest wędrowna, południowa – osiadła.
Autorzy "Handbook of the Birds of the World" (a tym samym IUCN) uznają czaplę zieloną za podgatunek czapli zielonawej ("Butorides striata").
Znaczenie nazwy.
Nazwa rodzajowa "Butorides" odnosi się do podobieństwa do bąka; "butor" jest staroangielskim słowem oznaczającym tego ptaka. Pochodzi ono od starofrancuskiego słowa nawiązującego do łacińskiego "butiomenin", oznaczającego bąka. Końcówka "ides" pochodzi od greckiego słowa ειδος ("eidos"), oznaczającego podobieństwo. Nazwa gatunkowa "virescens" pochodzi od łacińskiego słowa "viresco", oznaczającego kolor zielony.
Morfologia.
Dużo mniejsza od innych czapli, wielkości bączka. Brak dymorfizmu płciowego, jednak samice są nieco mniejsze i jaśniejsze niż samce, zwłaszcza w okresie lęgowym. Dziób dosyć długi, u góry czarny, na dole żółtawy; kantarek żółty, tęczówki złote. Ciemnoszara czapeczka sięga aż do karku. Wierzch i spód ciała w większości czerwonobrązowe, na piersi biegną jednak białe pasy. Na wierzchu ciała szpiczaste, ozdobne pióra, są szare z białymi stosinami. Wszystkie pióra skrzydeł szare z równymi, żółtawymi obrzeżeniami, wnętrza piór zielono opalizują (nazwa). Tylko lotki nie opalizują i mają jedynie żółte plamki na końcu. Spód ciała szaroczerwony, nogi długie, żółte, ogon dosyć krótki, szary. Młode bardziej szare i brązowe.
Występowanie.
Czapla zielona jest ptakiem przeważnie wędrownym, część populacji jest jednak osiadła. Populacja wędrowna lęgi wyprowadza niemal wyłącznie w Stanach Zjednoczonych, wzdłuż zachodniego wybrzeża, w całej wschodniej części oraz 3 miejscach na południu. Zasięg ten zachodzi nieco na Kanadę. Zimę spędza głównie w Meksyku. Populacje z Ameryki Środkowej, Meksyku (z wyjątkiem wysoko położonych obszarów, gdzie nie występuje) oraz południowo-wschodnich Stanów Zjednoczonych osiadłe. Sporadycznie spotykana także na Grenlandii, w Portugalii i Wielkiej Brytanii oraz na Saint-Pierre i Miquelon. Środowisko, jakie zasiedla, zależne jest od pory roku; gniazduje na obrzeżach zbiorników wodnych, zimuje głównie na wybrzeżu, szczególnie w namorzynach.
Tryb życia i zachowanie.
Ptak dzienny. Zazwyczaj spotykana na brzegach zbiorników wodnych, gdy w skupieniu wypatruje zdobyczy. Choć pospolita, czapla zielona jest płochliwa i rzadko obserwowana. Charakteryzuje się powolnym i spokojnym chodem. W locie uderzenia skrzydeł powolne i pewne. Okazjonalnie pływa, ścigając zdobycz. Ptak agresywny i terytorialny. Zarówno w niewoli, jak i na wolności maksymalna zanotowana długość życia wynosiła 11 lat i 9 miesięcy.
Charakterystycznym głosem jest „skeow”. Głosy alarmujące, ostrzegające oraz te wydawane w powietrzu są podobne, np. „skeow, skow, skyow”. Zaniepokojona wydaje „skuk”. W trakcie zalotów ptaki kłapią dziobem. Wrogo nastawiony do innej czapli lub atakujący osobnik wydaje różne rodzaje „rah”. Dźwięki oznajmiające młodym, że zbliża się rodzic, to „cuck cuck”. Przeciągające się czaple robią „aroo”. Młode proszą o pokarm „tik, tik, tik, tik”.
Pożywienie.
Czaple zielone są mięsożerne, zjadają głównie ryby i bezkręgowce. Są oportunistami pokarmowymi, dieta jest zależna od dostępności pokarmu. Owady, jakie zjada, to pijawki, glisty i dżdżownice, ważki, pluskwiaki, prostoskrzydłe oraz raki. Z ryb odżywia się płotkami, sumami, okoniami, węgorzami, a w terenach zurbanizowanych także karasiami ozdobnymi (złotymi rybkami). Z pozostałych składników diety wymienić można gryzonie, jaszczurki, żaby (w tym kijanki) i węże.
Ma ciężki dziób, by łatwiej schwytać zdobycz. Pożywia się niezależnie od pory, zarówno w noc, jak i w dzień. Ofiara chwytana jest przy bardzo szybkim wyciągnięciu głowy i szyi oraz nagłym wyciągnięciu całego ciała w kierunku upatrzonej zdobyczy. Potrafią również używać różnych wabików, włączając skórki od chleba, jętki i pióra. 
Wśród innych północnoamerykańskich czapli, "Butorides virescens" mają najmniej urozmaicone zachowania łowieckie. Znanych jest ich 15–36. Najczęściej spotykanym jest siedzenie „w kucki”, naprzeciw tafli wody, z wciągniętą głową i szyją. Może siedzieć bardzo spokojnie przez długie okresy czasu, wcześniej wybierając miejsce. Takie siedzenie często przeplatane jest powolnym chodzeniem w kucniętej pozycji przy skraju. Czaple zielone używają nóg do przywabiania potencjalnej zdobyczy, poruszając nimi, a potem łapią ją. Mogą także zanurkować, ale nie jest to zbyt skuteczna metoda. Największe efekty daje polowanie w płytkiej wodzie, do 10 cm, a najmniejsze w głębokiej (&gt;20 cm).
Lęgi.
Dokładny termin okresu lęgowego zmienia się wraz z szerokością geograficzną. Zmieniają partnera w każdym sezonie, są monogamiczne. W sezonie lęgowym mogą być agresywne. W skład zalotów wchodzą różne rodzaje toków i lotów, w trakcie których czaple zielone wydają zgrzytliwe „raah-raah”. Gniazdo umieszczone jest na drzewie, około 20 metrów nad ziemią. Samiec znosi materiał na gniazdo (patyki), a samica je buduje. Składa w dwudniowych odstępach 2–4 bladozielone do niebieskawych jaja o wymiarach 37×28 mm. Inkubacja trwa 19–21 dni. Pisklęta tuż po wykluciu ważą około 16 gramów, mają barwę szaro-brązową. Karmione są przez oboje rodziców. W pełni opierzone po 16–17 dniach, stają się niezależne po 30–35 dniach.
Podgatunki.
Wyróżnia się następujące podgatunki:
Status i zagrożenia.
Przez IUCN czapla zielona od 2014 roku traktowana jest jako podgatunek czapli zielonawej ("Butorides striata"), która ma status gatunku najmniejszej troski (LC – "Least Concern"). Przed 2014 rokiem IUCN klasyfikowała czaplę zieloną jako odrębny gatunek i zaliczała ją do kategorii najmniejszej troski. Ludzkie działania źle odbijają się na czaplach. Dawniej mogły być łapane dla pożywienia. Pestycydy zbierają się w czaplich tkankach, co je zabija. Szkody w lęgach czynią m.in. cienkie skorupki jaj. Znanymi drapieżnikami szkodzącymi czapli zielonej są szopy pracze, sokołowe, węże, wrony amerykańskie oraz wilgowrony mniejsze.

</doc>
<doc id="2046760" url="https://pl.wikipedia.org/wiki?curid=2046760" title="Baszir Szihab II">
Baszir Szihab II

Baszir (Beszir) Asz-Szihabi as-Sani, Baszir Al-Kabir lub Baszir Szihab II Wielki (ur. w 1767 w Ghazirze; zm. w 1850 w Konstantynopolu) – libański emir panujący w latach 1788-1840, najwybitniejszy przedstawiciel dynastii Szihabów, maronita.
Pierwszy okres rządów.
Baszir II pochodził z dynastii libańskich emirów, jednak ze względu na to, że utracił ojca tuż po narodzinach, dorastał w skromnych warunkach. Na skutek licznych intryg objął w 1788 roku władzę po obalonym kuzynie, Jusufie Szihabie i rozpoczął rządy pod tureckim zwierzchnictwem jako gubernator Dżabal Lubnan, Doliny Bekaa i Dżabal Amil, tworzących razem około dwóch trzecich współczesnego Libanu. Młody władca przystąpił do modernizacji państwa. Przeniósł siedzibę emirów z Dajr al-Kamar do Bajt ad-Din. Dokonał reformy podatków i administracji, ale napotkał silny opór ze strony lokalnych feudałów, z których najważniejszym był jego dawny sojusznik, a zarazem imiennik, szejk Baszir z druzyjskiego klanu Dżumblattów. W 1799 roku Baszir Szihab odmówiło udzielenia pomocy zarówno Napoleonowi, jak i Dżezzarowi Paszy podczas oblężenia Akki przez wojska francuskie. W latach 1821-1825 emir, wspierany przez chrześcijańskich stronników, próbował przejąć całkowitą kontrolę nad Górami Libanu, druzowie natomiast uzyskali panowanie nad Doliną Bekaa. W 1822 roku turecki gubernator Damaszku rozpoczął wojnę ze zbuntowanym władcą Akki, który sprzymierzył się z egipskim paszą Muhammadem Alim. W ramach tego konfliktu Baszir II opowiedział się po stronie Egipcjan, zaś Turków poparli druzowie, coraz bardziej niezadowoleni z rządów emira. Interwencja turecka doprowadziła do ucieczki Szihaba do Egiptu.
Powrót do władzy.
Baszir II po sułtańskim ułaskawieniu zdołał odzyskać władzę i zorganizować nową armię. W 1825 roku wojska wierne emirowi pokonał oddziały Dżumblatta w bitwie pod Al-Simqaniya. Zwycięski władca nie był wyrozumiały wobec przeciwników i wprowadził represje wobec druzów, zwłaszcza w okolicach Bejrutu, a Baszir Dżumblatt został zamordowany w Akce przez sojuszników Szihaba.
Upadek.
Władca Libanu chcąc uzyskać większą autonomię poparł Egipcjan w wojnie przeciwko Imperium Osmańskiemu (1831-1841), sprzymierzając się z synem Alego Paszy, Ibrahimem, który zajął Palestynę i Syrię w imieniu swojego ojca. W ten sposób zagroził interesom europejskich mocarstw (Wielkiej Brytanii, Austrii, Prus i Rosji), obawiających się opanowania Bliskiego Wschodu przez sojuszników Francji. Na tyłach armii egipskiej wybuchła rewolta druzów wspieranych przez Turków i Brytyjczyków. W 1837 roku emir uzbroił kilka tysięcy libańskich chrześcijan w celu stłumienia druzyjskiej rebelii, ale dwa lata później próbował rozbroić te oddziały. Wzrost ucisku fiskalnego oraz bezwzględne traktowanie poddanych doprowadziły do utraty poparcia wśród Libańczyków. W czerwcu 1840 roku wybuchło powstanie połączonych stronnictw druzyjskich i chrześcijańskich skierowane przeciwko rządom emira. Kilka miesięcy później flota brytyjsko-turecko-austriacka zaatakowała Bejrut, a Brytyjczycy i Turcy wylądowali w Dżuniji. Baszir II został schwytany i wysłany na wygnanie na Maltę. Zmarł na emigracji w 1850 roku.

</doc>
<doc id="2046761" url="https://pl.wikipedia.org/wiki?curid=2046761" title="Flv">
Flv



</doc>
<doc id="2046764" url="https://pl.wikipedia.org/wiki?curid=2046764" title="Gábor Mayer">
Gábor Mayer

Gábor Mayer (ur. 17 lipca 1974) – węgierski kierowca rajdowy.
W 2007 roku zadebiutował w Rajdowych Mistrzostwach Świata - w Rajdzie Wielkiej Brytanii, gdzie był 33 w klasyfikacji generalnej i 18 w grupie N. W roku 2008 ścigał się w Rajdzie Argentyny (20 pozycja, 10 w klasyfikacji PWRC). W roku 2009 ścigał się regularnie w Rajdowych Mistrzostwach Świata, zdobywając 5 punktów w klasyfikacji PWRC, przez co zajął 19. miejsce w tej klasyfikacji.

</doc>
<doc id="2046765" url="https://pl.wikipedia.org/wiki?curid=2046765" title="József Berényi">
József Berényi

József Berényi (ur. 6 czerwca 1967 w Okoču) – słowacki polityk węgierskiej narodowości, parlamentarzysta, od 2010 do 2016 przewodniczący Partii Węgierskiej Koalicji, przemianowanej w międzyczasie na Partię Społeczności Węgierskiej.
Życiorys.
W 1991 ukończył studia z dziedziny historii na Wydziale Filozofii Uniwersytetu Komeńskiego w Bratysławie. W latach 1992–1993 pracował jako asystent na Uniwersytecie Konstantyna Filozofa w Nitrze. Następnie kształcił się w Budapeszcie i Nowym Jorku. Od 1995 pracował w jako sekretarz do spraw zagranicznych.
W 1998 wszedł w skład władz Partii Węgierskiej Koalicji. W latach 1999–2000 był doradcą ministra budownictwa i rozwoju regionalnego Słowacji. W wyborach w 2002 uzyskał mandat posła do Rady Narodowej (którego nie objął), zaś w 2006 reelekcję. W latach 2002–2006 był wiceministrem spraw zagranicznych. W kadencji 2006–2010 zasiadał w Zgromadzeniu Parlamentarnym Rady Europy. W 2010 jego ugrupowanie nie przekroczyło wyborczego progu. Wybierany też na radnego kraju trnawskiego.
W lipcu 2010 został nowym przewodniczącym Partii Węgierskiej Koalicji, zastępując Pála Csáky. Pod jego przywództwem partia nie zdołała powrócić do Rady Narodowej w 2012 ani w 2016. W czerwcu 2016 zastąpił go József Menyhárt.

</doc>
<doc id="2046768" url="https://pl.wikipedia.org/wiki?curid=2046768" title="Święta Zdzisława">
Święta Zdzisława



</doc>
<doc id="2046769" url="https://pl.wikipedia.org/wiki?curid=2046769" title="Św. Zdzisława">
Św. Zdzisława



</doc>
<doc id="2046770" url="https://pl.wikipedia.org/wiki?curid=2046770" title="Gmina Osiek pod Brodnicą">
Gmina Osiek pod Brodnicą



</doc>
<doc id="2046772" url="https://pl.wikipedia.org/wiki?curid=2046772" title="Zangezurski Park Narodowy">
Zangezurski Park Narodowy

Zangezurski Park Narodowy (azer. "Zəngəzur Milli Parkı") — park narodowy w Azerbejdżanie utworzony w 2003 r. pod nazwą Park Narodowy Ordubad (12131 ha). W 2009 r. powiększony do 42794 ha, przy czym nazwę zmieniono na Zangazur i nadano parkowi imię Akademika Hasana Aliyeva. Obejmuje fragment pasma górskiego Mniejszego Kaukazu, dochodzący do 3906 m n.p.m. wysokości. Krajobraz jest jednak zróżnicowany i oprócz wysokich gór obejmuje niższe wzgórza, lasy górskie, murawy stepowe, po murawy aluwialne nad rzeką Araks. Park jest ostoją lamparta podgatunku perskiego, wilka szarego, żbika, hieny pręgowanej, manula, kozy bezoarowej, owcy stepowej, agamy perskiej i innych rzadkich zwierząt. Do najcenniejszych składników flory należą: "Iris elegantissima, Himantoglossum formosum, Dorema glabrum".

</doc>
<doc id="2046773" url="https://pl.wikipedia.org/wiki?curid=2046773" title="Gmina Osiek parafii Ligowo">
Gmina Osiek parafii Ligowo



</doc>
<doc id="2046776" url="https://pl.wikipedia.org/wiki?curid=2046776" title="Doubting Thomas (film)">
Doubting Thomas (film)



</doc>
<doc id="2046778" url="https://pl.wikipedia.org/wiki?curid=2046778" title="Parafia św. Apostołów Piotra i Pawła w Czyżewie">
Parafia św. Apostołów Piotra i Pawła w Czyżewie

Parafia pw. Świętych Apostołów Piotra i Pawła w Czyżewie – rzymskokatolicka parafia należąca do dekanatu Czyżew, diecezji łomżyńskiej, metropolii białostockiej. Siedziba parafii mieści się w Czyżewie, przy Dużym Rynku.
Historia.
Parafia została erygowana w 1449. Od 1952 do 1965 proboszczem parafii był ks. inf. Henryk Betto.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="2046779" url="https://pl.wikipedia.org/wiki?curid=2046779" title="Pankracy (Żerdiew)">
Pankracy (Żerdiew)

Pankracy, imię świeckie Władysław Pietrowicz Żerdiew (ur. 21 lipca 1955 w Permie) – biskup Rosyjskiego Kościoła Prawosławnego.
Życiorys.
Ukończył technikum budowlane w Permie i wydział architektury instytutu politechnicznego w Duszanbe. W 1986 wstąpił do seminarium duchownego w Moskwie, a następnie również do ławry Troicko-Siergijewskiej. 3 lipca 1987 złożył wieczyste śluby zakonne z imieniem Pankracy. 18 lipca tego samego roku został hierodiakonem, zaś 8 czerwca 1988 hieromnichem. 17 lipca 1988 został igumenem, zaś 4 maja 1990 – archimandrytą. W czasie pobytu w Ławrze zajmował się m.in. koordynacją jej działalności wydawniczej.
18 stycznia 1993 patriarcha moskiewski i całej Rusi Aleksy II wyznaczył go na przełożonego reaktywowanego Monasteru Wałaam. Jako przełożony tego monasteru archimandryta Pankracy (Żerdiew) przyczynił się do znacznego wzrostu liczby mnichów i otwarcia filii klasztoru w Moskwie, Petersburgu, Sortawale, Bortnikowie, Ozierkach i w Soczi. Reaktywował również osiem skitów podległych monasterowi oraz koordynował prace remontowe w zabudowaniach i cerkwiach głównego klasztoru. W 2005 uczestniczył w uroczystym poświęceniu jego odnowionego soboru Przemienienia Pańskiego, czego dokonał patriarcha Aleksy II.
2 czerwca 2005 miała miejsce jego chirotonia na biskupa troickiego, wikariusza eparchii moskiewskiej. Pankracy (Żerdiew) zachował przy tym funkcję przełożonego Monasteru Wałaam. W 2011 r. został przewodniczącym komisji do spraw kanonizacji przy synodzie Rosyjskiego Kościoła Prawosławnego.

</doc>
<doc id="2046780" url="https://pl.wikipedia.org/wiki?curid=2046780" title="Parafia św. Andrzeja Boboli w Gościnie">
Parafia św. Andrzeja Boboli w Gościnie

Parafia pw. Świętego Andrzeja Boboli w Gościnie - rzymskokatolicka parafia należąca do dekanatu Gościno, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1951 roku. 

</doc>
<doc id="2046781" url="https://pl.wikipedia.org/wiki?curid=2046781" title="Gmina Gujsk">
Gmina Gujsk



</doc>
<doc id="2046782" url="https://pl.wikipedia.org/wiki?curid=2046782" title="55 Ośrodek Materiałowo-Techniczny">
55 Ośrodek Materiałowo-Techniczny



</doc>
<doc id="2046783" url="https://pl.wikipedia.org/wiki?curid=2046783" title="SkiStar Swedish Open 2010">
SkiStar Swedish Open 2010

SkiStar Swedish Open 2010 – tenisowy turniej ATP z cyklu Swedish Open rozgrywany w dniach 12–18 lipca 2010 roku w Båstad na kortach ziemnych o puli nagród 450 000 euro.

</doc>
<doc id="2046785" url="https://pl.wikipedia.org/wiki?curid=2046785" title="Armin Müller">
Armin Müller

Armin Müller (ur. 25 października 1928 w Świdnicy, zm. 6 lutego 2005 w Jenie) – niemiecki poeta, malarz, prozaik i aforysta.
Ogólna informacja.
Autor wielu opowiadań, aforyzmów i powieści, a także dziennika, które były przekładane na kilka języków obcych. Malował także sugestywne wizje, w których łączył obraz z poezją (np. "Auf weißen Pferden", czyli "Na białym koniu" z 1983). Przez wiele lat (od 1946) mieszkał w Weimarze. W twórczości często przejawia się motyw zakończenia wojny i późniejszych wysiedleń. 
W roku 1997 został on wyróżniony Nagrodą Literacką im. Eichendorffa. 

</doc>
<doc id="2046786" url="https://pl.wikipedia.org/wiki?curid=2046786" title="Francusko-Polska Izba Gospodarcza">
Francusko-Polska Izba Gospodarcza

Francusko-Polska Izba Gospodarcza (fr. "Chambre de Commerce et d’Industrie France Pologne") – francusko-polska organizacja samorządu gospodarczego z siedzibą w Warszawie.
Historia.
Izba została utworzona w 1992 jako Klub Francuskiego Patronatu ("Club du Patronat") który został stworzony z inicjatywy grupy przedsiębiorstw reprezentujących największe przedsiębiorstwa francuskie w Polsce (AGF, BISE, BNP, BULL, CBC, Crédit Lyonnais, Danone, France Télécom, l’Oréal, Peugeot, Renault, Rhône-Poulenc, Thomson). W 1994 klub przekształcił się we Francuską Izbę Przemysłowo-Handlową w Polsce ("Chambre de Commerce et d'Industrie Française en Pologne"), w 2015 zmieniono jej nazwę na Francusko-Polską Izbę Gospodarczą ("Chambre de Commerce et d'Industrie France Pologne").
Historia w okresie międzywojennym.
Od 1919 działała w Warszawie Polsko-Francuska Izba Handlowa ("Chambre de Commerce Polono-Francaise à Varsovie"), z siedzibą przy ul. Szkolnej 10 (1921-1932), przy ul. Zielnej 50 (1934-1938), i w oddziale Banku Francusko-Polskiego przy ul. Czackiego 4 (1939). Skupiała 165 członków. Izba wydawała mieś. „Polska-Francja” (1937-1939).
Siedziba.
Przed przeprowadzką w 2019 w al. Jerozolimskie 93, siedziba izby mieściła się przy ul. Kruczej 16-22 (1996), ul. Świętokrzyskiej 36 (2001-2003), w Kamienicy Pod Gryfami z 1886 przy pl. Trzech Krzyży 18 (2004-2005), ul. Mokotowskiej 19 (2005-2010), ul. Widok 8 (2010-2019).
Propolski samorząd gospodarczy we Francji.
W 1920 powołano Francusko-Polską Izbę Handlową ("Chambre de Commerce Franco-Polonaise"), która miała siedzibę w Paryżu przy "rue Godot de Mauroy" 5 (1927-1934), następnie przy "rue de Greffulhe" 5 (1934-1938). Zrzeszała 200 członków, również w oddziale w Lyonie.
Polska Izba Handlowo-Przemysłowa we Francji ("Chambre de Commerce et d’Industrie Polonaise en France") powstała w 1997 na bazie utworzonego w 1994 stowarzyszenia Francja Polska - Przedsiębiorczość ("France Pologne Entreprises"). Siedziba mieściła się w Paryżu w Hôtel Moufle przy "Place Vendôme" 16, obecnie przy "rue de la Faisanderie" 86 (2015-). Liczy około 280 członków. strona www

</doc>
<doc id="2046788" url="https://pl.wikipedia.org/wiki?curid=2046788" title="Agata Gawrońska">
Agata Gawrońska



</doc>
<doc id="2046790" url="https://pl.wikipedia.org/wiki?curid=2046790" title="Bujak sprężynowy">
Bujak sprężynowy

Bujak sprężynowy – element wyposażenia placu zabaw, lub wolnostojące urządzenie-zabawka, przeznaczone najczęściej dla dzieci w wieku przedszkolnym. Podstawowym elementem jest sprężyna, na której umocowano siedzenie z uchwytami. Kształt elementu górnego wraz z siedzeniem, często zaprojektowany w formie zwierzaka wykonany jest z drewna lub tworzywa sztucznego. Bujak spotykany jest często jako element wyposażenia sklepów, dużych galerii handlowych, poczekalni a nawet restauracji i innych miejsc użyteczności publicznej.

</doc>
<doc id="2046791" url="https://pl.wikipedia.org/wiki?curid=2046791" title="Louk Sorensen">
Louk Sorensen

Louk Sorensen (ur. 7 stycznia 1985 roku w Schwäbisch Hall) – irlandzki tenisista, reprezentant w Pucharze Davisa.
Kariera tenisowa.
Zawodowym tenisistą Sorensen był w latach 2003–2015.
W grze pojedynczej wygrał 1 turniej rangi ATP Challenger Tour.
W latach 2005–2009 reprezentował Irlandię w Pucharze Davisa. Rozegrał dla zespołu 12 meczów singlowych, z których 10 wygrał.
Najwyżej w rankingu ATP singlistów zajmował 175. miejsce (19 września 2014), a rankingu deblistów 552. pozycję (12 grudnia 2005).

</doc>
<doc id="2046792" url="https://pl.wikipedia.org/wiki?curid=2046792" title="Parafia Wszystkich Świętych w Nowym Brzesku">
Parafia Wszystkich Świętych w Nowym Brzesku

Parafia Wszystkich Świętych – parafia rzymskokatolicka w Nowym Brzesku. Należy do dekanatu proszowickiego diecezji kieleckiej. Założona w XIII wieku. Mieści się przy ulicy Piłsudskiego. Duszpasterstwo w niej prowadzą księża diecezjalni.

</doc>
<doc id="2046793" url="https://pl.wikipedia.org/wiki?curid=2046793" title="Księstwo kujawskie">
Księstwo kujawskie

Księstwo kujawskie − księstwo istniejące na ziemiach Kujaw w latach 1233-1267.
Około 1233 roku Konrad I mazowiecki utworzył dla swojego syna, Kazimierza I kujawskiego, samodzielne księstwo kujawskie ze stolicą w Inowrocławiu. Wraz ze śmiercią Kazimierza nastąpił podział jego władztwa na księstwo inowrocławskie Ziemomysła inowrocławskiego i księstwo brzeskokujawskie Władysława I Łokietka. Z księstwa inowrocławskiego wydzielone zostało w 1287 roku dla Kazimierza III gniewkowskiego nowe księstwo gniewkowskie.
W 1327 roku księstwo inowrocławskie objął Łokietek, a w 1364 roku jego syn, Kazimierz III Wielki, zakupił także księstwo gniewkowskie. Od tego czasu ziemie dawnego księstwa kujawskiego stanowiły część Królestwa Polskiego.
Na terenie księstwa utworzone zostały następnie województwa brzeskokujawskie i inowrocławskie.

</doc>
<doc id="2046795" url="https://pl.wikipedia.org/wiki?curid=2046795" title="Cmentarz wojenny nr 386 – Podgórze">
Cmentarz wojenny nr 386 – Podgórze

Cmentarz wojenny nr 386 – Podgórze – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie i znajdujący się na terenie jego okręgu XI Twierdza Kraków.
Cmentarz znajduje się w prawobrzeżnej części Krakowa, w Podgórzu, na obszarze Dzielnicy XIII.
Jest to niewielka obecnie kwatera na nowym Cmentarzu podgórskim, a znajduje się w południowej jego części, po lewej stronie głównej alei (obecna kwatera nr XI).
Cmentarz projektował Hans Mayr, ale z jego oryginalnego projektu nie zachowało się prawie nic. W 1918 r. cmentarz przebudowano, groby skomasowano i zmniejszono jego obszar z 1000 m2 do zaledwie 380 m2. Pierwotnie znajdował się na nim pomnik centralny, w formie obelisku, otoczony u podstawy koroną cierniową z czterema żołnierskimi czapkami (w tym niemiecką pikelhaubą). Obecny pomnik jest współczesny, pola grobowe splantowano i utworzono dwa tarasy. Nie jest znana liczba pochowanych na nim żołnierzy, w 1917 było tu 340 mogił i być może tylu żołnierzy tutaj spoczęło, znane są nazwiska 106 z nich.

</doc>
<doc id="2046797" url="https://pl.wikipedia.org/wiki?curid=2046797" title="Achille Webo">
Achille Webo



</doc>
<doc id="2046800" url="https://pl.wikipedia.org/wiki?curid=2046800" title="Parafia św. Mikołaja Biskupa w Pruchniku">
Parafia św. Mikołaja Biskupa w Pruchniku

Parafia pw. Świętego Mikołaja Biskupa w Pruchniku – parafia rzymskokatolicka znajdująca się w archidiecezji przemyskiej w dekanacie Pruchnik. Erygowana w 1399. Jest prowadzona przez księży archidiecezjalnych. Mieści się przy ulicy Kościelnej.

</doc>
<doc id="2046802" url="https://pl.wikipedia.org/wiki?curid=2046802" title="Zagórscy">
Zagórscy

Zagórski – nazwisko kilku polskich rodów szlacheckich. Polscy heraldycy wymieniają następujące rody noszące to nazwisko:
Zagórscy herbu Gryf.
Zagórscy herbu Gryf - polski ród szlachecki, którego wsią gniazdową są Zagórzyce w gminie Michałowice, w powiecie krakowskim. Z tej samej wsi pochodzą także Zagórscy herbu Ostoja.
Zagórscy herbu Odrowąż.
Zagórscy herbu Odrowąż - polski ród szlachecki.
Zagórscy herbu Ostoja.
Zagórscy herbu Ostoja - polski ród szlachecki, który według Jana Długosza pochodził z Zagórzyc w parafii Więcławice. Według Niesieckiego ród ten pochodził z dawnego województwa sandomierskiego. Współcześni historycy potwierdzają informację podaną przez Jana Długosza, że wsią gniazdową Zagórskich herbu Ostoja są Zagórzyce w gminie Michałowice, w powiecie krakowskim. Z tej samej wsi pochodzą także Zagórscy herbu Gryf.
Zagórscy herbu Pilawa.
Zagórscy herbu Pilawa - polski ród szlachecki, który według Niesieckiego pochodził z województwa krakowskeigo.
Zagórscy herbu Pogonia.
Zagórscy herbu Pogonia - polski ród szlachecki.
Zagórscy herbu Prus I.
Zagórscy herbu Prus I - polski ród szlachecki.

</doc>
<doc id="2046804" url="https://pl.wikipedia.org/wiki?curid=2046804" title="Muzeum Wiedzy o Środowisku w Poznaniu">
Muzeum Wiedzy o Środowisku w Poznaniu

Muzeum Wiedzy o Środowisku w Poznaniu – jednostka Instytutu Środowiska Rolniczego i Leśnego PAN w Poznaniu, zlokalizowana przy ul. Bukowskiej 19. Wejście z terenu Starego ZOO. Wstęp bezpłatny.
Historia obiektu.
Instytut funkcjonuje w zabytkowym budynku dawnej piwiarni, pochodzącym z 1908, którego projektantem był autor wielu poznańskich kamienic – Paul Pitt (sięgnął w tym wypadku do wzorców berlińskich). 10 lutego 1917 odbyło się tu publiczne zebranie Stowarzyszenia Zjednoczonych Konserwatystów (1200 osób z całej Prowincji Poznańskiej, głównie Niemców). Mimo że omawiano powołanie przez cesarzy pruskiego i austriackiego Królestwa Polskiego, to zadeklarowano, że Poznańskie powinno pozostać na zawsze związane z Prusami. W 1918 obiekt przeszedł na własność miasta. W latach 1921–1924 budynek służył celom wystawienniczym (swoje prace demonstrowała tu "Grupa Artystów Plastyków Świt"). Rozbudowa nastąpiła około 1928. Muzeum Przyrodnicze (oddział Muzeum Wielkopolskiego) ulokowano tu w 1925. Po zniszczeniach II wojny światowej placówkę szybko wyremontowano i udostępniono zwiedzającym 23 października 1945, do czego przyczynił się w największej mierze dyrektor ogrodu – Wiesław Rakowski. Początkowo dostępna była tylko jedna sala, która nie była w stanie pomieścić całości zbiorów.
O kolekcji.
Kolekcja obejmuje przede wszystkim wypchane zwierzęta polskie, ustawione według zaaranżowanych ekosystemów, w dużych, oszklonych gablotach. Obecnie sam sposób prezentacji zbiorów jest interesującym przykładem ekspozycji muzealnej 2. połowy XX wieku.

</doc>
<doc id="2046805" url="https://pl.wikipedia.org/wiki?curid=2046805" title="Blaž Kavčič">
Blaž Kavčič

Blaž Kavčič (ur. 5 marca 1987 w Lublanie) – słoweński tenisista, reprezentant w Pucharze Davisa, olimpijczyk z Londynu (2012).
Kariera tenisowa.
W gronie profesjonalistów Kavčič występuje od 2005 roku.
Już jako zawodowiec Słoweniec wygrał 17 turniejów rangi ATP Challenger Tour w grze pojedynczej.
Od roku 2006 Kavčič reprezentuje Słowenię w Pucharze Davisa. Do końca sezonu 2020 rozegrał dla zespołu 26 meczów singlowych, z których 17 wygrał, oraz 9 pojedynków deblowych, z których w 5 zwyciężył.
W 2012 roku zagrał w grze pojedynczej igrzysk olimpijskich w Londynie. Odpadł z rywalizacji w 2. rundzie.
Najwyżej w rankingu ATP singlistów zajmował 68. miejsce (6 sierpnia 2012), a rankingu deblistów 178. miejsce (14 maja 2012).

</doc>
<doc id="2046808" url="https://pl.wikipedia.org/wiki?curid=2046808" title="Japheth Korir">
Japheth Korir



</doc>
<doc id="2046810" url="https://pl.wikipedia.org/wiki?curid=2046810" title="EUROAVIA">
EUROAVIA

EUROAVIA, Europejskie Stowarzyszenie Studentów Lotnictwa i Kosmonautyki (ang. "European Association of Aerospace Students") – ogólnoeuropejska organizacja studencka mająca źródła w przedmiotach związanych z lotnictwem, kosmosem i inżynierią.
EUROAVIA została utworzona w 1959 roku i obecnie jest stowarzyszeniem na prawie duńskim. Stowarzyszenie składa się z 32 grup lokalnych w 16 krajach europejskich licząc w sumie około 1300 członków.
Celem wszystkich działań EUROAVII jest wzmocnienie więzi między studentami a przemysłem lotniczym, jak również pobudzanie wymiany kulturalnej między członkami. Co więcej, organizacja pragnie zwiększyć świadomość potencjału istniejącego w studentach lotnictwa, dlatego prezentuje się na poziomie międzynarodowym.
Stowarzyszenie bezustannie organizuje międzynarodowe zebrania, warsztaty i sympozja. Członkowie EUROAVII spotykają się dwa razy do roku na zebraniach ogólnych i corocznych warsztatach. Najbardziej rozpoznawalnym wydarzeniem jest Design Workshop (Warsztaty Projektowania).
Historia.
W roku 1956 w Akwizgranie grupa studentów zdała sobie sprawę z niestabilnej sytuacji przemysłów lotniczego i kosmicznego z powodu braku współpracy z pozostałymi gałęziami przemysłu. Po długich dyskusjach pomiędzy studentami z Niemiec, Francji i Holandii zostało znalezione rozwiązanie polegające na "współpracy przemysłów lotniczego i kosmicznego poszczególnych krajów, które będzie powodowało ich wzmocnienie". Wizja grupy została wtedy określona jako "zjednoczenie wszystkich europejskich studentów lotnictwa pomoże w zrealizowaniu tej europejskiej współpracy".
Została rozpoczęta aktywna korespondencja z profesorami w Belgii, Francji i Holandii. Następujące zdania służyły jako wprowadzenie:
„Zasoby jakie są potrzebne do rozwoju przemysłów lotniczego i kosmicznego nie będą mogły być w przyszłości zapewnione przez żaden z krajów samodzielnie. Niezmiernie ważne jest więc rozwiązywanie ważkich problemów i wyzwań razem poprzez współpracę pomiędzy cywilnymi i wojskowymi organizacjami w rządach, badaniach i siłach zbrojnych, jak również na uniwersytetach Europy”.
Mimo że profesorowie zostali poproszeni o poinformowanie studentów o chęci utworzenia ogólnoeuropejskiego stowarzyszenia, odpowiedzieli jedynie studenci z Paryża i Delftu. Tym samym zrobiony został pierwszy krok w celu przekroczenia granic. W pierwszej połowie 1958 roku grupa z Akwizgranu zebrała czternaścioro aktywnych i zmotywowanych studentów. Nawiązanie osobistych kontaktów rozpoczęło się podczas wizyty duńskich i francuskich studentów. Dalsza współpraca została nawiązana podczas wizyt we Francji, Włoszech i Holandii.
Struktura.
Współczesna struktura EUROAVII składa się z trzech filarów: The International Board, Affiliated Societies i Working Groups. International Board (IB) reprezentuje EUROAVIĘ na poziomie europejskim. IB jest nominowany podczas corocznego EMEAC (Electoral Meeting of the EUROAVIA Congress), który zwykle odbywa się w kwietniu lub maju. Nominowani tworzą Designated International Board (DIB) przygotowujący plan biznesowy i finansowy przed przejęciem po poprzednikach prac nad AMEAC (Annual Meeting of the EUROAVIA Congress) w październiku. Studenci z grup lokalnych biorą udział w tych dwóch zebraniach.
W przypadku szczególnych, długotrwałych projektów zostało utworzonych kilka grup roboczych. Mają one niezależność finansową i decyzyjną i składają sprawozdania na zebraniach EUROAVII. Niektóre z nich zostały utworzone bezterminowo.
International Board (IB).
International Board pełni wiodącą rolę w stowarzyszeniu na szczeblu europejskim. Nadzoruje on działania międzynarodowe członków, kontroluje budżet i jest odpowiedzialny za wszelkie kontakty zewnętrzne stowarzyszenia na szczeblu międzynarodowym. IB zwykle składa się z pięciu członków. Jest zarządzany przez przewodniczącego, którego wspierają sekretarz, skarbnik oraz dwóch członków kierownictwa.
Stowarzyszenia powiązane.
32 grupy lokalne w 16 krajach europejskich działają niezależnie we własnym środowisku i są głównie związane ze swoimi szkołami wyższymi.
Miasta posiadające grupy lokalne: Akwizgran, Ankara, Ateny, Belgrad, Brunszwik, Brema, Bukareszt, Budapeszt, Kluż-Napoka, Covilhã, Delft, Drezno, Hamburg, Helsinki, Stambuł, Kijów, Leuven, Lizbona, Mediolan, Monachium, Neapol, Palermo, Paryż, Patras, Piza, Rzeszów, Sewilla, Stuttgart, Terrassa, Turyn i Zagrzeb.
Grupa lokalna w Madrycie aktualnie nosi status Przewidywanego Stowarzyszenia Powiązanego, co oznacza że jest w trakcie procesu przyłączania do stowarzyszenia.
Byłe grupy lokalne to Berlin, Londyn, Southampton, Haarlem, Sztokholm, Wiedeń, Hajfa, Warszawa, Madryt i Tuluza.
Linki zewnętrzne.
Odniesienia zewnętrzne
Portale społecznościowe
Grupy lokalne EUROAVII

</doc>
<doc id="2046814" url="https://pl.wikipedia.org/wiki?curid=2046814" title="Polerowany beton">
Polerowany beton

Polerowany beton – technologia kilkustopniowej obróbki mechanicznej powierzchni posadzek betonowych, narzędziami diamentowymi o różnej ziarnistości. Obróbkę powierzchni posadzki wykonuje się przy użyciu szlifierek planetarnych. W pierwszej kolejności wykonuje się szlifowanie zgrubne w celu pozbycia się mleczka cementowego powstałego w procesie zacierania betonu. To właśnie w tej fazie odsłania się kruszywo w betonie. W zależności od tego, czy beton został utwardzony powierzchniowo, czy też nie, szlifowanie posadzki odsłoni drobne kruszywo z posypki, lub grube kruszywo z betonu. Kolejne kroki szlifowania i polerowania betonu wykorzystują narzędzia diamentowe o coraz drobniejszym ziarnie diamentu. W ostatnich krokach jest on tak drobny, że dochodzi do wypolerowania powierzchni. Uzyskana powierzchnia jest bardzo gładka. Jest to jednak tylko złudzenie optyczne. Pod dużym powiększeniem (mikroskop) widać, że powierzchnia jest porowata, jednak regularność rys skutkuje równomiernym odbiciem światła i to wywołuje efekt "lustra". Choć może się wydawać, że tak gładka posadzka może być śliska testy pokazują, że jest bardziej bezpieczna niż np. zwykłe posadzki betonowe utwardzone powierzchniowo. Dodatkowo dla zabezpieczenia posadzki przed wnikaniem cieczy i zabrudzeń powierzchnia jest impregnowana, celem wzmocnienia najsłabszej części betonu, czyli obszarów między kruszywem (tzw. matrycy betonowej).
Beton polerowany można również trwale zabarwić. W tym celu stosuje się nawierzchniowe barwniki na bazie wody, kwasu lub acetonu.
Twardość powierzchni uzależniona jest od klasy betonu, twardości zastosowanego kruszywa, twardości utwardzenia powierzchniowego. Twardość należy dostosować do obciążenia obiektu.

</doc>
<doc id="2046816" url="https://pl.wikipedia.org/wiki?curid=2046816" title="Smoszewo (gmina)">
Smoszewo (gmina)

Smoszewo – dawna gmina wiejska istniejąca w XIX wieku w guberni płockiej. Siedzibą władz gminy było Smoszewo (obecnie "Smorzewo").
Za Królestwa Polskiego gmina Smoszewo należała do powiatu sierpeckiego w guberni płockiej.
Gmina została zniesiona w 1874 roku; odtąd figuruje nowa gmina Lisewo, utworzona z obszarów dotychczasowych gmin Smoszewo i Bożewo.

</doc>
<doc id="2046817" url="https://pl.wikipedia.org/wiki?curid=2046817" title="Księstwo gniewkowskie">
Księstwo gniewkowskie

Księstwo gniewkowskie – księstwo istniejące na Kujawach w latach 1314-1364. Księstwo składało się z ziem (kasztelanii) gniewkowskiej i słońskiej. Głównymi grodami były: Gniewkowo, Szarlej, Złotoria i Słońsk.
W 1314 roku Kazimierz III gniewkowski po podziale dóbr ojca, otrzymał samodzielne księstwo ze stolicą w Gniewkowie. Następnie rządził nim syn Kazimierza, Władysław Biały, który w 1364 roku oddał je w zastaw za 1000 florenów królowi Polski, Kazimierzowi III Wielkiemu. W 1377 roku Księstwo gniewkowskie kupił od Władysława Białego za 10 000 florenów król Polski Ludwik Węgierski.
Od tego czasu ziemie dawnego księstwa kujawskiego stanowiły część Królestwa Polskiego i województwa brzeskokujawskiego.

</doc>
<doc id="2046818" url="https://pl.wikipedia.org/wiki?curid=2046818" title="Bożewo (gmina)">
Bożewo (gmina)

Bożewo – dawna gmina wiejska istniejąca w XIX wieku w guberni płockiej. Siedzibą władz gminy było Bożewo.
Za Królestwa Polskiego gmina Bożewo należała do powiatu sierpeckiego w guberni płockiej.
Gmina została zniesiona w 1874 roku; odtąd figuruje nowa gmina Lisewo, utworzona z obszarów dotychczasowych gmin Bożewo i Smoszewo.

</doc>
<doc id="2046819" url="https://pl.wikipedia.org/wiki?curid=2046819" title="Puchar Świata w narciarstwie alpejskim kobiet 2002/2003">
Puchar Świata w narciarstwie alpejskim kobiet 2002/2003

Puchar Świata w narciarstwie alpejskim kobiet sezon 2002/2003 to 37. edycja tej imprezy. Cykl ten rozpoczął się w austriackiej miejscowości Sölden 26 października 2002 roku, a zakończył 16 marca 2003 roku w norweskim Lillehammer. 

</doc>
<doc id="2046821" url="https://pl.wikipedia.org/wiki?curid=2046821" title="Monowie">
Monowie

Monowie, Mon ( //; //) – grupa etniczna zamieszkująca obecnie zwłaszcza birmański stan Mon wzdłuż południowego odcinka granicy birmańsko-tajlandzkiej. Posługują się językiem mon z rodziny austroazjatyckiej. 
Monowie odegrali w przeszłości ważną rolę kulturową, przyczyniając się do rozprzestrzenienia cejlońskiego buddyzmu therawada w Azji Południowo-Wschodniej. Stworzyli konfederację państw-miast na terenie dzisiejszej Tajlandii, określaną zbiorczo mianem królestwa Dwarawati. Po upadku księstw mońskich w Tajlandii wschodnie grupy Monów uległy asymilacji, utraciły swój język na rzecz języka tajskiego. Monowie zachodni (dzisiejsza Mjanma) zaadaptowali południowo-indyjskie pismo pallawa i zmodyfikowali je przystosowując do własnego języka. Z dawnego pisma mon wywodzi się współczesne pismo birmańskie, powstałe po upadku mońskiego królestwa Thaton w XI wieku.

</doc>
<doc id="2046825" url="https://pl.wikipedia.org/wiki?curid=2046825" title="Michał Masłowski (profesor)">
Michał Masłowski (profesor)

Michał Masłowski (ur. 15 lutego 1944 w Warszawie) – pracujący we Francji profesor literatury polskiej, historyk literatury, prezes Stowarzyszenia Polonistów Polskich we Francji.
Jest znawcą i badaczem literatury romantyzmu, teatru oraz antropologii kultur Europy Środkowej. Zajmuje się również tłumaczeniem literatury polskiej na język francuski (Adam Mickiewicz, Juliusz Słowacki, Czesław Miłosz, Tadeusz Różewicz). Po polsku wydał m.in. "Gest, symbol i rytuały polskiego teatru romantycznego" oraz "Problemy tożsamości. Szkice mickiewiczowskie i (post)romantyczne". 
Od 1 lutego 2005 pracuje na Université Paris Sorbonne (Paris IV).
W 2017 został odznaczony francuskim krzyżem komandorskim Orderu Palm Akademickich.
Przypisy.
 

</doc>
<doc id="2046828" url="https://pl.wikipedia.org/wiki?curid=2046828" title="Reprezentacja Polski w lacrosse">
Reprezentacja Polski w lacrosse

Reprezentacja Polski w lacrosse – zespół lacrosse, reprezentujący Rzeczpospolitą Polską w meczach i sportowych imprezach międzynarodowych, powoływany przez trenera.
Historia.
Drużyna powstała w 2009 roku z okazji występu Polski na Mistrzostwach Świata w 2010. Pierwsze zgrupowanie odbyło się w dniach 9-11 października na Warszawskiej Białołęce. Udział w zgrupowaniu wzięło udział 49 zawodników z Polskich, a także zagranicznych klubów. Podczas tego zgrupowania wyłoniono 26 zawodników. Ostatniego dnia zgrupowania na boisku przy ulicy Picassa w Białołęce rozegrano pierwszy oficjalny mecz polskiej reprezentacji. Rywalami Polski była reprezentacja Łotwy. Polska przegrała mecz 2:16. Bramki dla Polski zdobyli Michał Woźnica oraz Chris Perzinski
Do wybranego w Polsce 26 osobowego składu dołączyło 14 zawodników o polskich korzeniach wybranych w Stanach Zjednoczonych. Po dodatkowej selekcji wybrano ostateczny 22 osobowy skład reprezentacji, który weźmie udział w Mistrzostwach Świata w Manchesterze.
Zgodnie z wymogami Międzynarodowej Federacji Lacrosse w reprezentacji może grać 4 zawodników nieposiadających Polskiego paszportu, jednak musi on spełniać jeden z warunków:
Skład.
Bramkarze
Obrońcy
Pomocnicy
Napastnicy
Sztab szkoleniowy.
Trenerem reprezentacji Polski jest Christian Zwickert. Jego asystentami są: Chris Burdick, Chip Casto, Robb Chambers oraz Jim Masica. Managerem jest Bob Bieschke, a lekarzem dr Douglas Wright.
Mecze reprezentacji.
13 grudnia Polska wzięła udział w towarzyskim turnieju lacrosse w Wiedniu wraz z reprezentacją Austrii oraz Słowacji. 
17 i 18 kwietnia Reprezentacja Polski wzięła udział w turnieju Tricksters Cup rozgrywanym w Bratysławie. Polska zajęła w nim ostatecznie 3 miejsce wygrywając 2 mecze.
Przed Mistrzostwami Świata Lacrosse Polska rozegrała mecze towarzyskie z reprezentacją Francji, którą pokonała 10:3 oraz Szwajcarii która również pokonali Polacy 8:7.
Występ na Mistrzostwach Świata.
Polska zadebiutowała na Mistrzostwach Świata w Manchesterze w Anglii w lipcu 2010 roku. Polacy zagrali w grupie "Żółtej" razem z reprezentacją Bermudów, Danii oraz Finlandii. 
Po meczach w fazie grupowej Polska zajęła drugie miejsce i awansowała razem z Bermudami do "środkowej" grupy do walki o miejsca od 9. do 24. Finlandia awansowała do "najwyższej" grupy, natomiast Dania do "dolnej" grupy.
W półfinale środkowej grupy Polska ponownie spotkała się z Bermudami, a w finale z reprezentacją Słowacji. Po zwycięstwie w finale Polacy awansowali do rundy Play-In.
W rundzie Play-In zwycięzca przechodzi do walki o miejsce od 9. do 12. a przegrany o miejsce od 13. do 16. Polska ponownie spotkała się z Finlandią i przegrała 7:13. 
Po przegranej z Finlandią, Polacy walczyli o miejsce od 13. do 16. W półfinale tych zmagań zmierzyli się z reprezentacją Hiszpanii, z którą wygrali 15:11. W walce o 13. miejsce reprezentacja Polski zmierzyła się z reprezentacją Czech, której uległa 21:3.
Ostatecznie Polska została sklasyfikowana na 14. miejscu z 5 meczami wygranymi i 3 przegranymi. Reprezentant Polski Josh Coveleski zajął pierwsze miejsce jako najlepiej punktujący zawodnik mistrzostw z 35 bramkami zdobytymi i 8 asystami co dało mu łącznie 43 punkty.

</doc>
<doc id="2046829" url="https://pl.wikipedia.org/wiki?curid=2046829" title="Okolo Slovenska">
Okolo Slovenska

Okolo Slovenska, znany również jako Tour de Slovaquie, Tour of Slovakia i Dookoła Słowacji – wieloetapowy wyścig kolarski rozgrywany na Słowacji, w ostatnich latach we wrześniu. Od 2005 roku należy do cyklu UCI Europe Tour i ma kategorię 2.1.
Wyścig odbył się po raz pierwszy w roku 1954 i organizowany jest co rok (w latach 1961-63 wyścig nie odbył się). Rekordzistami pod względem ilości zwycięstw w klasyfikacji generalnej są kolarze gospodarzy Miloš Hrazdíra i Jiří Škoda - po trzy triumfy.
Dwukrotnie klasyfikację generalną wyścigu wygrywali polscy kolarze – w 2004 roku Piotr Chmielewski, a dwa lata później Radosław Romanik.
Zwycięzcy.
Opracowano na podstawie:

</doc>
<doc id="2046831" url="https://pl.wikipedia.org/wiki?curid=2046831" title="Tour de Slovaquie">
Tour de Slovaquie



</doc>
<doc id="2046832" url="https://pl.wikipedia.org/wiki?curid=2046832" title="Problem optymalizacyjny (teoria obliczeń)">
Problem optymalizacyjny (teoria obliczeń)



</doc>
<doc id="2046835" url="https://pl.wikipedia.org/wiki?curid=2046835" title="Gmina Kosiny Stare">
Gmina Kosiny Stare



</doc>
<doc id="2046836" url="https://pl.wikipedia.org/wiki?curid=2046836" title="Księstwo łęczyckie">
Księstwo łęczyckie

Księstwo łęczyckie () − księstwo istniejące na ziemi łęczyckiej w latach 1231–1352, ziemi sieradzkiej w latach 1231−1264 i trzech kasztelaniach zapiliczańskich w latach 1231−1243.
Księstwo łęczyckie powstało z przekształcenia prowincji łęczyckiej powstałej na przełomie XI i XII w. W wiekach XI i XII terytorium prowincji łęczyckiej i księstwa łęczyckiego pokrywało się z terytorium pierwotnego archidiakonatu łęczyckiego, przed wydzieleniem z niego archidiakonatu kurzelowskiego i uniejowskiego na przełomie XIII i XIV wieku (uniejowski 1301 r., kurzelowski 1306 r.) oraz przed włączeniem do niego obszaru późniejszego dekanatu rawskiego (Rawa, Łowicz), politycznie należącego do Mazowsza (pierwotny dekanat rawski został przekształcony w archidiakonat łowicki w 1522 r.). Granica prowincji łęczyckiej wiodła na południe wzdłuż Słudwi, następnie na zachód wzdłuż Bzury, na wysokości Soboty ponownie na południe; obejmowała w ten sposób parafie Kutno, Głogowiec, Ryków (wieś z parafii Grochów), Przedecz, Śleszyn, Zduny, Sobota, Bielawy, Waliszew, Bratoszewice, Niesułków, Skoszewy, Brzeziny, Łaznów, Rosocha, Chorzęcin, Tobiasze. Należały tu także Skrzynno, Żarnów i Małogoszcz. Zachodnią granicę prowincji łęczyckiej wyznaczały parafie Chrząstawa, Dąbrowa Zielona, Kłomnice, Borowno, Mykanów, Rybno, Wąsosz Górny, Działoszyn, Szczyty, Siemkowice, Restarzew, Brzyków, Rychłocice, Stolec Wielki, Uników, Brzeźno, Wągczew, Tubądzin, Warta, Jeziorsko, Miłkowice, Skęczniew, Wągłczew, Boleszczyn, Chełmno, Umień, Borysławice Kościelne, Kłodawa. Według bulli gnieźnieńskiej (1136 r.) na obszarze prowincji łęczyckiej znajdowały się następujące kasztelanie: Łęczyca, Sieradz, Spicymierz (obejmowała m.in. Turek), Wolbórz, Rozprza, Skrzynno, Żarnów i Małogoszcz . 
Pierwszy raz ziemia łęczycka istniała jako samodzielny byt polityczny w latach 1138–1144, gdy rządziła nim wdowa po Bolesławie III Krzywoustym, Salomea z Bergu. Następnie przez długi czas jako prowincja łęczycka była częścią księstwa krakowskiego. 
Po objęciu władzy nad tym terenem w 1228 lub 1229 roku przez Konrada I mazowieckiego kasztelanie łęczycka, sieradzka, spicymierska, wolborska, rozpierska, żarnowska, skrzyńska i małogoska, wchodzące w skład wcześniej istniejącej prowincji łęczyckiej, weszły w skład wydzielonego przez niego w 1231 roku księstwa łęczyckiego, które przyłączył do Mazowsza. Nieco później, na skutek klęsk Konrada I mazowieckiego w walce o dzielnice sandomierską i krakowską, księstwo łęczyckie utraciło na rzecz księstwa sandomierskiego trzy kasztelanie zapiliczańskie (zlokalizowane po prawej stronie Pilicy): żarnowską, skrzyńską, małogoską. Podawane są dwie możliwe daty tego zdarzenia: 1239 r. i zjazd w Przedborzu, kiedy być może Konrad I mazowiecki przekazał te tereny na rzecz księcia sandomierskiego Bolesława V Wstydliwego, lub 1243 r. i wielka klęska Konrada w bitwie z Bolesławem pod Suchodołami. Utracony teren był zbliżony do części archidiecezji gnieźnieńskiej znajdującej się po prawej stronie Pilicy i na nim powstał później archidiakonat kurzelowski archidiecezji gnieźnieńskiej wydzielony z archidiakonatu łęczyckiego. Posiadanie kasztelanii zapiliczańskich umożliwiało sprawowane kontroli w Małopolsce książętom sieradzko-łęczyckim, zaś książętom krakowskim i sandomierskim zapewniało możliwość szachowania sił wielkopolskich, stąd region ten obfitował w wiele starć bitewnych. 
Po śmierci Konrada w 1247 roku jego drugi syn, Kazimierz I kujawski, objął księstwo łęczyckie, które do 1299 roku znajdowało się w rękach jego kolejnych synów. Prawdopodobnie już za czasów Kazimierza I w obrębie księstwa łęczyckiego znalazł się Inowłódz wraz z okolicznymi miejscowościami: Glinnik, Małecz, Lubochnia, Glina, Sadykierz i Wola Małecka, Rzeczyca (Tarnowska); częścią księstwa stała się również parafia Grzegorzew wraz z Ladorudzem, Ladorudzkiem, Rzuchowem, Chełmnem i Sobótką nad Nerem. 
W latach 1263–1264 Kazimierz I wydzielił z księstwa łęczyckiego kasztelanie sieradzką, spicymierską, rozpierską i większą część wolborskiej (wraz z Wolborzem), aby utworzyć księstwo sieradzkie, które objął jego syn Leszek Czarny. Granica pomiędzy księstwami łęczyckim i sieradzkim biegła wzdłuż Neru i Wolbórki. 
Jeszcze w wieku XIII, bądź też w XIV, od księstwa łęczyckiego odpadło Kutno wraz z okolicznymi miejscowościami, które przeszły pod panowanie książąt mazowieckich. W latach 1299–1306 księstwem rządził król polski i czeski Wacław II, później wróciło w ręce Władysława I Łokietka, by w latach 1327–1352 być rządzonym przez jego bratanka, Władysława Garbatego. 
Od 1352 roku stało się częścią Zjednoczonego Królestwa Polskiego jako województwo łęczyckie. Granice księstwa łęczyckiego pod koniec jego istnienia pokrywały się z granicami województwa wchodzącego w skład I Rzeczypospolitej. W drugiej połowie XIV w. powstały powiaty, a w województwie łęczyckim wydzielono trzy: łęczycki, orłowski i brzeziński. Obszar powiatów pokrywał się z obszarami parafii, które pozwalały wytyczyć granice jednostek administracji państwowej . 

</doc>
<doc id="2046837" url="https://pl.wikipedia.org/wiki?curid=2046837" title="Mon-khmer">
Mon-khmer



</doc>
<doc id="2046838" url="https://pl.wikipedia.org/wiki?curid=2046838" title="Mecze reprezentacji Polski w koszykówce mężczyzn prowadzonej przez Igora Griszczuka">
Mecze reprezentacji Polski w koszykówce mężczyzn prowadzonej przez Igora Griszczuka

Zestawienie meczów reprezentacji Polski w koszykówce mężczyzn prowadzonej przez Igora Griszczuka:

</doc>
<doc id="2046839" url="https://pl.wikipedia.org/wiki?curid=2046839" title="Trójbok">
Trójbok



</doc>
<doc id="2046840" url="https://pl.wikipedia.org/wiki?curid=2046840" title="Pięciobok">
Pięciobok



</doc>
<doc id="2046843" url="https://pl.wikipedia.org/wiki?curid=2046843" title="Sześciobok">
Sześciobok



</doc>
<doc id="2046855" url="https://pl.wikipedia.org/wiki?curid=2046855" title="Polska na Letnich Igrzyskach Olimpijskich Młodzieży 2010">
Polska na Letnich Igrzyskach Olimpijskich Młodzieży 2010

Polskę na Letnich Igrzyskach Olimpijskich Młodzieży 2010 w Singapurze reprezentowało 43 sportowców w 17 dyscyplinach.

</doc>
<doc id="2046856" url="https://pl.wikipedia.org/wiki?curid=2046856" title="Gmina Homer (hrabstwo Buchanan)">
Gmina Homer (hrabstwo Buchanan)

Gmina Homer (ang. "Homer Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 681 mieszkańców.

</doc>
<doc id="2046859" url="https://pl.wikipedia.org/wiki?curid=2046859" title="Vampyroteuthidae">
Vampyroteuthidae

Vampyroteuthidae – rodzina głowonogów z rzędu wampirzyc. Została nazwana w 1915 roku przez Johannesa Thielego. Dotychczas opisano dwa gatunki należące do tej rodziny – żyjącą współcześnie "Vampyroteuthis infernalis", będącą gatunkiem typowym rodziny, oraz środkowojurajską "Vampyronassa rhodanica".

</doc>
<doc id="2046861" url="https://pl.wikipedia.org/wiki?curid=2046861" title="Grega Žemlja">
Grega Žemlja

Grega Žemlja (ur. 29 września 1986 w Jesenicach) – słoweński tenisista, reprezentant kraju w Pucharze Davisa.
Kariera tenisowa.
Zawodowym tenisistą Žemlja był w latach 2004–2017. Oprócz zwycięstw w turniejach rangi ITF Men's Circuit ma w swoim dorobku sześć triumfów w zawodach serii ATP Challenger Tour. Dodatkowo, Słoweniec grał w jednym finale turnieju rangi ATP World Tour.
Od roku 2005 reprezentował Słowenię w Pucharze Davisa notując bilans trzydziestu trzech zwycięstw i trzydziestu jeden porażek.
Najwyżej sklasyfikowany w rankingu singlistów był na 43. miejscu 15 lipca 2013 roku.

</doc>
<doc id="2046864" url="https://pl.wikipedia.org/wiki?curid=2046864" title="Gmina Jefferson (hrabstwo Buchanan)">
Gmina Jefferson (hrabstwo Buchanan)

Gmina Jefferson (ang. "Jefferson Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 726 mieszkańców.

</doc>
<doc id="2046866" url="https://pl.wikipedia.org/wiki?curid=2046866" title="Bugzy Płoskie (gmina)">
Bugzy Płoskie (gmina)

Bugzy Płoskie (następnie "Duczymin") – dawna gmina wiejska istniejąca na przełomie XIX i XX wieku w guberni płockiej. Siedzibą władz gminy były Bugzy Płoskie.
Za Królestwa Polskiego gmina Bugzy Płoskie należała do powiatu przasnyskiego w guberni płockiej.
Brak informacji o dacie likwidacji gminy; jednostka występuje jeszcze pod nazwą "Bugzy Płoskie" w wykazie z 1895 roku i 1914 roku, lecz wykazie w 1921 roku figuruje już jako gmina Duczymin.

</doc>
<doc id="2046867" url="https://pl.wikipedia.org/wiki?curid=2046867" title="Gmina Liberty (hrabstwo Buchanan)">
Gmina Liberty (hrabstwo Buchanan)

Gmina Liberty (ang. "Liberty Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 1133 mieszkańców.

</doc>
<doc id="2046870" url="https://pl.wikipedia.org/wiki?curid=2046870" title="Gmina Madison (hrabstwo Buchanan)">
Gmina Madison (hrabstwo Buchanan)

Gmina Madison (ang. "Madison Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 768 mieszkańców.

</doc>
<doc id="2046872" url="https://pl.wikipedia.org/wiki?curid=2046872" title="Saint Louis (region)">
Saint Louis (region)



</doc>
<doc id="2046874" url="https://pl.wikipedia.org/wiki?curid=2046874" title="Gmina Middlefield (Iowa)">
Gmina Middlefield (Iowa)

Gmina Middlefield (ang. "Middlefield Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 304 mieszkańców.

</doc>
<doc id="2046875" url="https://pl.wikipedia.org/wiki?curid=2046875" title="Saint Louis (Senegal)">
Saint Louis (Senegal)



</doc>
<doc id="2046876" url="https://pl.wikipedia.org/wiki?curid=2046876" title="Gmina Newton (hrabstwo Buchanan)">
Gmina Newton (hrabstwo Buchanan)

Gmina Newton (ang. "Newton Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 423 mieszkańców.

</doc>
<doc id="2046878" url="https://pl.wikipedia.org/wiki?curid=2046878" title="Gmina Perry (hrabstwo Buchanan)">
Gmina Perry (hrabstwo Buchanan)

Gmina Perry (ang. "Perry Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 3044 mieszkańców.

</doc>
<doc id="2046881" url="https://pl.wikipedia.org/wiki?curid=2046881" title="Gmina Sumner (hrabstwo Buchanan)">
Gmina Sumner (hrabstwo Buchanan)

Gmina Sumner (ang. "Sumner Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 3148 mieszkańców.

</doc>
<doc id="2046883" url="https://pl.wikipedia.org/wiki?curid=2046883" title="Gmina Washington (hrabstwo Buchanan, Iowa)">
Gmina Washington (hrabstwo Buchanan, Iowa)

Gmina Washington (ang. "Washington Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 4540 mieszkańców.

</doc>
<doc id="2046886" url="https://pl.wikipedia.org/wiki?curid=2046886" title="Gmina Westburg">
Gmina Westburg

Gmina Westburg (ang. "Westburg Township") – gmina w USA, w stanie Iowa, w hrabstwie Buchanan. Według danych z 2000 roku gmina miała 505 mieszkańców.

</doc>
<doc id="2046904" url="https://pl.wikipedia.org/wiki?curid=2046904" title="Parcela">
Parcela



</doc>
<doc id="2046909" url="https://pl.wikipedia.org/wiki?curid=2046909" title="Pakosa">
Pakosa



</doc>
<doc id="2046911" url="https://pl.wikipedia.org/wiki?curid=2046911" title="Puchar Świata w narciarstwie alpejskim mężczyzn 2002/2003">
Puchar Świata w narciarstwie alpejskim mężczyzn 2002/2003

Puchar Świata w narciarstwie alpejskim mężczyzn sezon 2002/2003 to 37. edycja tej imprezy. Cykl ten rozpoczął się w austriackim Sölden 27 października 2002 roku, a zakończył 16 marca 2003 roku w norweskim Lillehammer.

</doc>
<doc id="2046913" url="https://pl.wikipedia.org/wiki?curid=2046913" title="Podniestrzany">
Podniestrzany

Podniestrzany (ukr. Піддністрян, "Piddnistriany") – wieś na Ukrainie, w rejonie żydaczowskim, obwód lwowski.
Wieś położona jest na prawym brzegu Dniestru, 24 km na południowy zachód od Bóbrki i 9 km na północny zachód od Chodorowa, w którym znajdowała się stacja kolejowa oraz 7 km na południowy wschód od m. Brzozdowce, w której znajdował się urząd pocztowy i parafia rzymskokatolicka.
10 lipca 1867 w Podniestrzanach urodził się gen. dyw. Stefan Majewski.
W 1880 wieś zamieszkiwało 622 mieszkańców, w tym 58 Polaków, 541 Rusinów i 23 Niemców. Pod względem wyznania było wówczas 69 katolików, 530 grekokatolików i 23 izraelitów. We wsi znajdowała się cerkiew Świętych Konstantyna i Heleny, gorzelnia oraz szkoła etatowa jednoklasowa.
Do 1918 wieś znajdowała się w granicach Królestwa Galicji i Lodomerii (C. i K. Starostwo w Bóbrce).
W dwudziestoleciu międzywojennym Podniestrzany były gminą wiejską w powiecie bóbreckim, województwo lwowskie.
30 września 1921 gminę wiejską, bez obszarów dworskich, zamieszkiwało 706 mieszkańców, w tym 360 kobiet i 346 mężczyzn. Spośród mieszkańców wsi było 20 katolików i 686 grekokatolików. Tylko piętnastu mieszkańców deklarowało wówczas narodowość polską, a pozostali rusińską.
Z dniem 1 sierpnia 1934 weszła w skład gminy Brzozdowce (pow. bóbrecki). 17 września 1939, po agresji ZSRR na Polskę Podniestrzany znalazły się na terytorium Ukraińskiej Socjalistycznej Republiki Radzieckiej.
Pod okupacją istniała gmina Podniestrzany.
Od 16 grudnia 1991 leżą na terytorium Ukrainy.

</doc>
<doc id="2046914" url="https://pl.wikipedia.org/wiki?curid=2046914" title="Vulva">
Vulva



</doc>
<doc id="2046917" url="https://pl.wikipedia.org/wiki?curid=2046917" title="Polsko-Szwedzka Izba Gospodarcza">
Polsko-Szwedzka Izba Gospodarcza

Polsko-Szwedzka Izba Gospodarcza (szw. "Polsk–Svenska Handelskammaren") – organizacja, której celem jest inspirowanie i wspomaganie rozwoju stosunków gospodarczych i handlowych pomiędzy obydwoma krajami.
Powstała jako następca działającej w latach 1992-1999 warszawskiej filii Szwedzko-Polskiej Izby Handlowej w Sztokholmie, mającej siedzibę m.in. przy ul. Jasnej 12 (1996), następnie zarząd Izby przeniesiono do Gdańska na ul. Chmielną 101/102 (2001-2017). Od lipca 2017 siedziba Izby znajduje się na ul. Bielańskiej 5 w Gdańsku. 
Historia.
W okresie międzywojennym, od 1929, działała w Warszawie Polsko-Szwedzka Izba Handlowa ("Svenska Handelskammaren i Polen"), z siedzibą przy ul. Królewskiej 3 (1932-1939). Skupiała 154 członków. Swoją działalność izba kontynuowała (pod tym samym adresem) w okresie okupacji niemieckiej pod nazwą Schwedische Handelskammer (1940-1942).
Propolski samorząd gospodarczy w Szwecji.
W 1929 powołano Szwedzko-Polską Izbę Handlową ("Svensk-Polska Handelskammaren"), która siedzibę miała przy "Nybrogatan" 9 (1930), "Drottningatan" 15 (1934), a następnie przy głównej ulicy Sztokholmu – "Sveavägen" 88 (1936-1938). Zrzeszała 100 członków.
Współcześnie funkcjonująca Szwedzko-Polska Izba Handlowa ("Svensk-Polska Handelskammaren") miała siedzibę przy "Blasieholmsgatan" 4b (2004-2007), przy "Klarabergsviadukten" 70 (2012), obecnie w Bonnierhuset przy "Torsgatan" 21 (2016).

</doc>
<doc id="2046918" url="https://pl.wikipedia.org/wiki?curid=2046918" title="Cmentarz wojenny nr 7 – Desznica">
Cmentarz wojenny nr 7 – Desznica

Cmentarz wojenny nr 7 – Desznica – cmentarz z I wojny światowej, zaprojektowany przez Dušana Jurkoviča oraz Adolfa Kašpara znajdujący się we wsi Desznica w powiecie jasielskim, w gminie Nowy Żmigród. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie.
Opis.
Na cmentarzu pochowanych jest prawdopodobnie 73 żołnierzy poległych w 1914 i 1915:
Obiekt znajduje się przy drodze lokalnej, przylega do cerkwi pod wezwaniem św. Dymitra i jest zachowany w dobrym stanie. Ma kształt prostokąta o powierzchni 427 m². Cmentarz został częściowo zrekonstruowany. Zbudowano nowe ogrodzenie (zgodnie z oryginalnym projektem), uporządkowano teren. Po obu stronach na pylonach umieszczono tablice z inskrypcją w języku niemieckim:
z lewej 
z prawej 
Na cmentarzu znajdują się słabo widoczne groby pojedyncze i zbiorowe. Grobów pojedynczych było 35, a zbiorowych 3.

</doc>
<doc id="2046927" url="https://pl.wikipedia.org/wiki?curid=2046927" title="Lanna">
Lanna

Lanna, Królestwo Lanna (, dosł. „Królestwo miliona pól ryżowych”) – dawne królestwo położone na terenie obecnej północnej Tajlandii, istniejące od XIII do XVIII w. Jego pierwszy władca, Mangrai, opanował również niektóre regiony Birmy. W XVI w. królestwo Lanna prowadziło długotrwałe wojny obronne z sąsiednim tajskim królestwem Ayutthaya, wykorzystując naturalną barierę w postaci pasm górskich. Państwo popadło jednak w zależność od Birmy. W roku 1774 wyzwolono kraj spod panowania birmańskiego, lecz stał się on z kolei wasalem Syjamu. W XIX w. Lanna posiadała pewną autonomię.

</doc>
<doc id="2046939" url="https://pl.wikipedia.org/wiki?curid=2046939" title="Renault Megane Scenic">
Renault Megane Scenic



</doc>
<doc id="2046940" url="https://pl.wikipedia.org/wiki?curid=2046940" title="Renault Mégane Scénic">
Renault Mégane Scénic



</doc>
<doc id="2046946" url="https://pl.wikipedia.org/wiki?curid=2046946" title="Mazeyrat-Aurouze">
Mazeyrat-Aurouze



</doc>
<doc id="2046952" url="https://pl.wikipedia.org/wiki?curid=2046952" title="Mücheln">
Mücheln

Niemcy:

</doc>
<doc id="2046962" url="https://pl.wikipedia.org/wiki?curid=2046962" title="Yuki Bhambri">
Yuki Bhambri

Yuki Bhambri (ur. 4 lipca 1992 w Nowe Delhi) – hinduski tenisista, reprezentant w Pucharze Davisa, mistrz juniorskiego Australian Open 2009 w singlu.
Kariera tenisowa.
Występując jeszcze jako junior Bhambri zwyciężył w styczniu roku 2009 Australian Open w grze pojedynczej. W pojedynku finałowym rozstawiony z nr 1. Bhambri pokonał Niemca Alexandrosa-Ferdinandosa Georgoudasa 6:3, 6:1.
Grając już jako zawodowiec Hindus triumfował w 7 turniejach rangi ATP Challenger Tour.
W sierpniu 2010 roku Bhambri zdobył srebrny medal podczas igrzysk olimpijskich młodzieży w Singapurze. W finale przegrał z Kolumbijczykiem Juanem Sebastiánem Gómezem.
Bhambri we wrześniu 2014 roku wygrał 3 brązowe medale podczas igrzysk azjatyckich w Inczonie, w konkurencjach gry pojedynczej i podwójnej.
W połowie września 2009 roku zadebiutował w reprezentacji Indii w Pucharze Davisa w rundzie przeciwko RPA. W swoim meczu pokonał 3:6, 6:3, 6:4 Izaka van der Merwe.
16 kwietnia 2018 roku osiągnął najwyższą pozycję rankingową w klasyfikacji singlistów – nr 83.

</doc>
<doc id="2046963" url="https://pl.wikipedia.org/wiki?curid=2046963" title="SMS I PZPS Sosnowiec">
SMS I PZPS Sosnowiec



</doc>
<doc id="2046965" url="https://pl.wikipedia.org/wiki?curid=2046965" title="ECM Prague Open 2010">
ECM Prague Open 2010

Tenisowy turniej WTA ECM Prague Open 2010 odbył się w dniach 12 - 18 lipca w czeskiej Pradze na kortach ziemnych. Pula nagród wyniosła 220 000 dolarów amerykańskich.

</doc>
<doc id="2046977" url="https://pl.wikipedia.org/wiki?curid=2046977" title="Podryj dębowiec">
Podryj dębowiec

Podryj dębowiec ("Attelabus nitens") – gatunek chrząszcza z nadrodziny ryjkowców i rodziny podryjowatych. Ma zasięg zachodniopalearktyczny. Foliofag. Żeruje na liściach rodzimych gatunków dębów i kasztana jadalnego. Cykl życiowy ma jednoroczny. Samice składają jaja do tutek uformowanych z ponadgryzanych liści, w których rozwijają się larwy i poczwarki.
Opis.
Chrząszcz o krępej budowy ciele długości od 4 do 6,5 mm. Oskórek cechuje się lekkim połyskiem. Ubarwienie ciała jest całkiem czarne lub czarne z czerwonawymi: nasadami czułków, przedpleczem, pokrywami i ewentualnie częściowo odnóżami. Czułki osadzone są przed środkiem grubego i zagiętego, tak długiego jak głowa ryjka. Na zaokrąglonych krawędziach zewnętrznych żuwaczek brak jest ząbków. Nieco dłuższa niż szeroka głowa odznacza się podłużnie pobrużdżoną okolicą oczną czoła oraz skroniami o niemal równoległych bokach. U samca na spodzie głowy znajduje się para płaskich wzgórków. Wyraźnie szersze niż dłuższe przedplecze ma obrzeżone krawędzie: przednią i tylną. Powierzchnia przedplecza jest płytko i rzadko punktowana. Pokrywy mają delikatne rzędy oraz płaskie i drobno punktowane międzyrzędy. Pygidium i spód ciała pokrywa stosunkowo gęste i grube punktowanie oraz jasne owłosienie. Odnóża przejawiają wyraźny dymorfizm płciowy. Samiec ma przednią parę odnóży o biodrach odsuniętych od przedniej krawędzi przedpiersia i cienkich, dłuższych niż w innych parach, zagiętych u wierzchołka goleniach. U samicy wszystkie golenie są krótsze i szerokie, a biodra odnóży przedniej pary stykają się z przednią krawędzią przedpiersia.
Biologia i ekologia.
Rośliny żywicielskie.
Ryjkowiec ten jest polifagicznym fitofagiem, ale z wyraźną tendencją do oligofagii. Jego głównymi roślinami żywicielskimi są rodzime dla Eurazji gatunki dębów: dąb szypułkowy, dąb bezszypułkowy, dąb burgundzki, dąb omszony, dąb portugalski oraz "Quercus infectoria". Rzadziej żeruje na kasztanie jadalnym. W starszej literaturze jako rośliny żywicielskie wymieniane są też leszczyny, olchy, graby, buki, klony, brzozy i wierzby, ale dane te są wysoce wątpliwe. Żerują głównie na drzewach młodych, do wysokości 3 m, rzadko na niskich gałęziach drzew starszych (do wysokości 5 m). Wybierane są rośliny na stanowiskach odsłoniętych, np. przesiekach, skrajach lasów, zadrzewieniach śródpolnych, przydrożach, w parkach i ogrodach botanicznych.
Zachowanie i fenologia postaci dorosłych.
Owady dorosłe pojawiają się na roślinach żywicielskich najwcześniej w połowie kwietnia, a najpóźniej w maju. Dożywają do końca lipca. Aktywne są głównie przy pogodzie ciepłej i słonecznej, natomiast w porze chłodnej lub deszczowej kryją się na spodzie liści lub na ziemi. Wyszukują liście świeżo rozwinięte z pąków. Tworzą wstęgowate żery o szerokości 1–3 mm i długości 2–18 mm. Rzadko zdarza się, by całkiem szkieletowały liść, ale wcięcia wykonywane przez osobnika są położone blisko siebie, tworząc proste do lekko zakrzywionych paski. Żyłki zwykle nie są uszkadzane. Chrząszcze produkują nitkowate odchody długości od 0,18 do 1,8 mm i szerokości od 0,17 do 0,21 mm, które bardzo szybko rozpadają się na krótsze fragmenty o długości 0,17–0,36 mm. Imago w ciągu 2–3 miesięcy życia pożera około 30 cm² blaszki liściowej.
Kopulacje odbywają się na roślinach żywicielskich od końca kwietnia do końca czerwca. Zapłodnione samice po kilku dniach składają jaja w tutkach uformowanych z młodych liści odpowiedniej wielkości i miękkości. Samica najpierw nadgryza poprzecznie nerw główny, a następnie wygryza dwa poprzeczne wcięcia szerokości około 1 mm z obu stron liścia, kierujące się do nadgryzienia (miny) na owym nerwie. Kierunek tych wcięć może być prostopadły do nieco ukośnego względem nerwu głównego. W przypadku klapowanych liści dębu jedno wcięcie (leżące między klapami) jest krótsze niż drugie (zaczynające się na klapie). Następnie wykonywany jest szereg rozmaitych nacięć nerwów głównego i bocznych oraz samej blaszki liściowej. Tak przygotowany liść jest pozostawiany na kilka godzin celem podwiędnięcia. Samica wraca do niego zwykle nocą. Najpierw składane są doosiowo naprzeciwległe połówki zwiędniętej części. Następnie składane jest doń 1 jajo, a wyjątkowo więcej jaj (maksymalnie 5 lub 7 według innego źródła). Przyklejane są one do skórki liścia lepką wydzieliną gruczołów dodatkowych. Następnie samica przystępuje do zwijania obu połówek od wierzchołka ku szypułce liścia, tak że powstaje cylinder wzmocniony na górnym brzegu pionowo umiejscowionym nerwem głównym, a u dołu zamknięty przez podwinięte brzegi liścia. Wymiary gotowych tutek wynoszą od 5 do 17 mm długości i od 4 do 10 mm szerokości. Potencjał rozrodczy jest niski. Samica składa w ciągu życia od 12 do około 25 jaj do 12–23 tutek.
Biologia rozwoju.
Cykl życiowy jest jednoroczny. Jaja mają od 0,64 do 0,96 mm długości i od 0,57 do 0,75 mm szerokości. Zdrowe są barwy żółtej, natomiast zajęte przez endoparazytoidy przyjmują kolor brązowy.
Larwy pierwszego stadium klują się z nich zwykle po dwóch do czterech tygodni, ale w sprzyjających, np. laboratoryjnych warunkach znacznie szybciej. Mają od 0,9 do 3,2 mm długości i od 0,5 do 1,2 mm szerokości. Nie zjadają osłonek jaj. Żerują na blaszce liściowej przez okres od 2 do 5 tygodni uszkadzając od 0,2 do 0,3 cm² jej powierzchni. W lipcu lub pierwszej połowie sierpnia osiągają maksymalne rozmiary od 2,2 do 3,2 mm długości i od 0,9 do 1,2 mm szerokości i linieją w tutce, przechodząc w kolejne stadium.
Larwy drugiego stadium mają początkowo od 2,6 do 6,4 mm długości i od 1 do 2,5 mm szerokości. Mają brązową głowę z trójzębnymi żuwaczkami, a reszta ich ciała jest żółta, pomarańczowa lub biaława. Żerując, uszkadzają od 1,5 do 2 cm² blaszki liściowej. Maksymalne rozmiary, tj. od 4 do 8 mm długości i od 1,7 do 2,5 mm szerokości, osiągają w końcu września i w październiku. Według Urbanovej i Urbana wówczas to przechodzą w hibernację, nie opuszczając tutki. W stadium mającej od 3 do 6 mm długości poczwarki przechodzą po przezimowaniu w kwietniu. Trwa ono od 8 do 17 dni. Inną fenologię podają autorzy "Katalogu Fauny Polski". Według nich przepoczwarczenie następuje już w końcu lata, a chrząszcze nowego pokolenia opuszczają tutki w sierpniu lub wrześniu i zimują w wierzchnich warstwach gleby.
Wrogowie.
Jaja podryja dębowca padają ofiarami parazytoidów z rodziny kruszynkowatych, np. "Poropoea stollwerckii", "Poropoea deﬁlippii" i "Ophineurus signatus". Parazytoidami larw są z kolei gąsienicznikowate, męczelkowate (np. "Diaspilus capito") oraz wiechońkowate (np. "Elachertus idomene"). Na owadach dorosłych pasożytują rączycowate. Do tutek podryja dębowca swoje jaja podrzucają samice "Lasiorhynchites sericeus" z rodziny tutkarzowatych. Ich larwy mogą żerować z larwami podryja wspólnie, ale zdarza się również, że larwy podryja są przez nie zjadane. Jaja i larwy podryja mogą być także atakowane przez saproparazytoidalne larwy muchówek z rodziny pryszczarkowatych. W młodnikach dębowych około ¾ tutek bywa pożeranych przez sarny. Tutki bywają również niszczone przez żerujące gąsienice motyli.
Rozprzestrzenienie.
Gatunek zachodniopalearktyczny. W Europie znany z prawie wszystkich krajów, w Afryce z Algierii, a w Azji z Gruzji, Armenii, Azerbejdżanu, Turcji, Izraela, Syrii i Turkmenistanu. Na zachód sięga Półwyspu Iberyjskiego i Wielkiej Brytanii, na północ do południowej Skandynawii i Łotwy, natomiast południowa granica zasięgu biegnie przez północną Algierię, Sardynię, Sycylię, Grecję, południową Turcję, góry północnego Izraela i Syrię. W Rosji dociera na wschód po Baszkortostan, natomiast na Syberii jego niszę zajmuje pokrewny "A. cyanellus". W Polsce występuje w całym kraju oprócz wyższych położeń górskich.
Znaczenie gospodarcze.
W przypadku masowego pojawu podryj ten może uszkadzać ponad połowę liści na pojedynczym okazie dębu. Z kolei żer uzupełniający na kasztanie jadalnym może prowadzić do uszkodzeń pąków kwiatowych, przypominających te mrozowe. Gatunek ten nigdy nie uszkadza jednak pędów, w związku z czym ma mniejsze znaczenie gospodarcze niż np. tutkarz cygarowiec i tutkarz topolowiec oraz nie wymaga zwalczania.

</doc>
<doc id="2046983" url="https://pl.wikipedia.org/wiki?curid=2046983" title="Beatrice d’Este">
Beatrice d’Este

Beatrycze d’Este, wł. Beatrice d’Este (ur. 29 czerwca 1475, zm. 2 stycznia 1497) – księżna Bari i Mediolanu, córka księcia Ferrary i Modeny Herkulesa z rodu Estów oraz jego żony Eleonory Aragońskiej, siostra Alfonsa I i markizy Mantui Izabeli.
Życie.
Urodziła się jako drugie dziecko Ercole d’Este i Eleonory Aragońskiej. Beatrice odebrała staranne wykształcenie, lubiła otaczać się z uczonymi, poetami i artystami, takimi jak Niccolo da Correggio, Bernardo Castiglione, Bramante, Leonardo da Vinci i wielu innych. W 1491 poślubiła Ludovica Sforzę. Leonardo da Vinci namalował jej portret jako prezent ślubny dla niej. W 1492 roku odwiedziła Wenecję jako ambasador do męża w jego politycznych interesach, które składały się głównie z chęci uznania go za księcia Mediolanu.
Po śmierci Giana Galeazzo Sforzy, uzurpacja Ludovico została zalegalizowana, a po bitwie pod Fornovo (1495), on i jego żona brali udział w kongresie pokoju w Vercelli między Karolem VIII a książętami włoskimi, na którym Beatrice pokazała wielkie polityczne możliwości. Jednak jej błyskotliwą karierę przerwała śmierć.
Śmierć.
Beatrice zmarła przy porodzie 3 stycznia 1497 roku w wieku 22 lat.
Małżeństwo.
W wieku 15 lat została zaręczona z Ludovikiem Sforzą (znanym jako "il Moro"), księciem Bari, regentem, a następnie księciem Mediolanu. Poślubiła go w styczniu 1491. Odbyło się podwójne wesele. Ludovico Sforza poślubił Beatrycze, podczas gdy jej brat, Alfons I d’Este poślubił Annę Sforzę, siostrę Giana Galeazzo Sforzy. Leonardo da Vinci zorganizował uroczystość ślubu.
Z Ludovikiem miała 2 dzieci:
Beatrice w kulturze.
Beatrice należy do czołowych kobiet renesansu, w dużej mierze jej patronat i dobry smak są odpowiedzialne za blask Castello w Mediolanie, Certosa w Pawii, i wiele innych znanych budynków w Lombardii. Leonardo da Vinci umieścił jej portret na „Ostatniej Wieczerzy” w refektarzu Santa Maria delle Grazie w Mediolanie. Jest główną postacią w powieści EL Konigsburg, ,The Second Mrs.Gioconda”, w którym Konigsburg twierdzi, że była inspiracją dla „Mony Lisy” Leonarda da Vinci.

</doc>
<doc id="2046989" url="https://pl.wikipedia.org/wiki?curid=2046989" title="Pantelejmon (Dołganow)">
Pantelejmon (Dołganow)

Pantelejmon, imię świeckie Anatolij Dołganow (ur. 12 września 1941 w Rudni) – biskup Rosyjskiego Kościoła Prawosławnego.
Życiorys.
W 1959 ukończył szkołę średnią; po ukończeniu obowiązkowej służby wojskowej w 1965 rozpoczął naukę w seminarium duchownym w Moskwie. Po uzyskaniu jego dyplomu ukończył wyższe studia teologiczne ze specjalnością w dziedzinie patrologii. 26 grudnia 1969 złożył wieczyste śluby zakonne przed przełożonym ławry Troicko-Siergijewskiej archimandrytą Płatonem (Łobankowem). 14 stycznia 1970 arcybiskup Sergiusz (Gołubcow) udzielił mu święceń diakońskich, zaś 2 kwietnia 1972 patriarcha moskiewski i całej Rusi Pimen wyświęcił go na hieromnicha. Od 1974 igumen. Dwa lata później został włączony do składu rosyjskiej misji prawosławnej w Jerozolimie, której przełożonym, z godnością archimandryty, był od 1982. 1 kwietnia 1986 patriarcha Pimen wyznaczył go na zwierzchnika Monasteru Daniłowskiego w Moskwie.
12 maja 1987 Święty Synod Rosyjskiego Kościoła Prawosławnego nominował go na biskupa archangielskiego i murmańskiego. Uroczysta chirotonia miała miejsce w Moskwie 16 maja 1987 z udziałem patriarchy Pimena, metropolitów odeskiego i chersońskiego Sergiusza, mińskiego i całej Białorusi Filareta, rostowskiego i nowoczerkaskiego Włodzimierza, suroskiego Antoniego, wołokołamskiego i juriewskiego Pitirima, arcybiskupów zarajskiego Hioba, woroneskiego i lipieckiego Metodego oraz biskupów kirowskiego i słobodzkiego Chryzanta oraz ałmackiego Euzebiusza. W 1995 przeniesiony na katedrę rostowską i nowoczerkaską, rok później podniesiony do godności arcybiskupiej. W 2011 Święty Synod Rosyjskiego Kościoła Prawosławnego przeniósł go do eparchii jarosławskiej. W tym samym roku został rektorem seminarium duchownego w Jarosławiu, zaś 11 września 2011 otrzymał godność metropolity.
W 2019 r. w związku z ukończeniem 75. roku życia został przeniesiony w stan spoczynku. Jako miejsce jego pobytu wyznaczono Jarosław.

</doc>
<doc id="2046990" url="https://pl.wikipedia.org/wiki?curid=2046990" title="Alifakovac">
Alifakovac

Alifakovac (także: "Musafirsko groblje") - cmentarz muzułmański w Sarajewie, położony w dzielnicy o tej samej nazwie, w obrębie Starego Miasta, na malowniczych wzgórzach z panoramą.
Na cmentarzu dominują białe stele, należące do wielu zasłużonych obywateli Sarajewa. Część z nich posiada kamienne baldachimy. Jest to jeden z najstarszych cmentarzy muzułmańskich w mieście. Dojście z centrum ulicą Toplik. 

</doc>
<doc id="2046991" url="https://pl.wikipedia.org/wiki?curid=2046991" title="VW Scirocco">
VW Scirocco



</doc>
<doc id="2046998" url="https://pl.wikipedia.org/wiki?curid=2046998" title="Pałac Oranienbaum">
Pałac Oranienbaum

Pałac Oranienbaum (niem. "Schloss Oranienbaum") – pałac w stylu holenderskiego baroku, otoczony przez 28-hektarowy park, w Oranienbaum, dzielnicy Oranienbaum-Wörlitz w kraju związkowym Saksonia-Anhalt.
Zbudowany przez Cornelisa Ryckwaerta pod koniec XVII w. Położony na terenie ogrodów Dessau-Wörlitz (niem. "Dessau-Wörlitzer Gartenreich") – kompleksu ogrodów i parków w stylu angielskim, powstałych w drugiej połowie XVIII w. na zlecenie księcia Anhalt-Dessau Leopolda III Friedricha Franza (1740–1817), które w 2000 zostały wpisane na listę dziedzictwa kulturowego UNESCO.
Historia.
W 1659 książę Johann Georg II von Anhalt-Dessau ożenił się z Henriettą Cathariną von Oranien-Nassau, córką Fryderyka Henryka Orańskiego, która sprowadziła z Niderlandów zespół inżynierów i architektów pod kierownictwem Cornelisa Ryckwaerta z zamiarem wybudowania letniej rezydencji książęcej w Nischwitz – w 1673 przemianowanym na Oranienbaum. W 1683 Ryckwaert zakończył prace nad stworzeniem barokowego kompleksu, obejmującego miasto, pałac i 28-hektarowy park w stylu francuskim. Po śmierci księcia w 1693 pałac został rozbudowany, wnętrza otrzymały bogate wyposażenie: skórzane tapety, liczne obrazy i obiekty ceramiki fajansowej.
Po śmierci Henrietty w 1708, pałac był okazjonalnie użytkowany podczas polowań przez jej syna, księcia Leopolda I i wnuka, księcia Dietricha. Rezydencja powróciła do łask książęcych za panowania księcia Leopolda III Friedricha Franza (1758–1817), który po odejściu z armii pruskiej po wojnie siedmioletniej, poświęcił się odbudowie księstwa. Będąc pod wrażeniem chińskich ogrodów widzianych w Anglii, Franz zlecił w latach 80. XVIII w. przebudowę części ogrodu barokowego w stylu chinoiserie Johannowi Christianowi Neumarkowi – wzniesiono liczne mosty, pagodę – na wzór Kew Gardens pod Londynem i herbaciarnię. Powstały ogród był pierwszym tego typu na terenie Niemiec. Również wiele wnętrz pałacowych zostało urządzonych w stylu chińskim.
W latach 1812–1818 powstała w stylu klasycystycznym jedna z najdłuższych oranżerii w Europie (175 m) według projektu Carlo Ignazio Pozziego (1766–1842), która skrywała bogate zbiory roślin cytrusowych.

</doc>
<doc id="2047001" url="https://pl.wikipedia.org/wiki?curid=2047001" title="Dominik Vu Dinh Tuoc">
Dominik Vu Dinh Tuoc



</doc>
<doc id="2047004" url="https://pl.wikipedia.org/wiki?curid=2047004" title="Józef Tuan">
Józef Tuan



</doc>
<doc id="2047005" url="https://pl.wikipedia.org/wiki?curid=2047005" title="Piotr Nguyen Van Tu">
Piotr Nguyen Van Tu



</doc>
<doc id="2047006" url="https://pl.wikipedia.org/wiki?curid=2047006" title="Tomasz Dinh Viet Du">
Tomasz Dinh Viet Du



</doc>
<doc id="2047007" url="https://pl.wikipedia.org/wiki?curid=2047007" title="4 Armia (Imperium Rosyjskie)">
4 Armia (Imperium Rosyjskie)

4 Armia – związek operacyjny Armii Imperium Rosyjskiego w okresie I wojny światowej.
Dowództwo i sztab polowy 4 Armii utworzono 2 sierpnia 1914 roku na bazie Kazańskiego Okręgu Wojskowego. Rozformowana w początku 1918. W okresie I wojny światowej była w składzie Frontu Południowo-Zachodniego od sierpnia 1914 do czerwca 1915, w składzie Frontu Północno-Zachodniego od czerwca do sierpnia 1915, w składzie Frontu Zachodniego od sierpnia 1915 do października 1916, w składzie Frontu Rumuńskiego od grudnia 1916 do początku 1918.
W jej skład w okresie wojny wchodziły:

</doc>
<doc id="2047008" url="https://pl.wikipedia.org/wiki?curid=2047008" title="Wincenty Do Yen">
Wincenty Do Yen



</doc>
<doc id="2047009" url="https://pl.wikipedia.org/wiki?curid=2047009" title="Wincenty Pham Hieu Liem">
Wincenty Pham Hieu Liem



</doc>
<doc id="2047010" url="https://pl.wikipedia.org/wiki?curid=2047010" title="Andrzej Nguyen Kim Thong">
Andrzej Nguyen Kim Thong



</doc>
<doc id="2047012" url="https://pl.wikipedia.org/wiki?curid=2047012" title="Ambasadorowie Stanów Zjednoczonych w Polsce">
Ambasadorowie Stanów Zjednoczonych w Polsce

 Ambasadorowie Stanów Zjednoczonych w Polsce – przedstawiciele dyplomatyczni w randze ambasadora, stojący na czele misji dyplomatycznych Stanów Zjednoczonych w Polsce, mianowani przez Prezydenta USA, za radą i zgodą Senatu. Głównymi celami ich misji są ochrona i promocja amerykańskich interesów w Polsce oraz rozwijanie obustronnych stosunków gospodarczo-społecznych poprzez kontakty z władzami polskimi oraz z polskim biznesem, organizacjami pozarządowymi, instytucjami oświatowo-naukowymi, społecznymi i mediami.
Początki stosunków dyplomatycznych.
Historia amerykańskich przedstawicielstw dyplomatycznych na ziemiach polskich rozpoczęła się w 1871 roku, kiedy w Warszawie (znajdującej się wtedy w zaborze rosyjskim) otworzono pierwszy konsulat Stanów Zjednoczonych. Placówka ta została zamknięta podczas I wojny światowej, w 1917 roku, po wypowiedzeniu przez Stany Zjednoczone wojny Niemcom, które wtedy okupowały Warszawę. W styczniu 1919 roku, po uznaniu przez USA niepodległości Polski, nawiązano pomiędzy obydwoma krajami oficjalne stosunki dyplomatyczne. Cztery miesiące później, 2 maja 1919 roku, amerykański polityk i dyplomata Hugh S. Gibson przedłożył polskim władzom list uwierzytelniający, zostając pierwszym przedstawicielem Stanów Zjednoczonych w Polsce w randze posła nadzwyczajnego i ministra pełnomocnego. Począwszy od 1930 roku szefowie misji dyplomatycznych w Polsce rezydowali jako tytularni ambasadorzy. Na pierwszego w historii amerykańskiego ambasadora w Polsce mianowany został Alexander Moore, były ambasador USA w Hiszpanii i w Peru, który jednak z powodu nagłej śmierci jeszcze przed złożeniem przysięgi nigdy nie objął swojej funkcji. Na stanowisku zastąpił go pionier amerykańskiej automobilistyki i polityk John Willys.
II wojna światowa.
Wybuch II wojny światowej nie spowodował zawieszenia polsko-amerykańskich stosunków dyplomatycznych. 5 września 1939 roku, aktualnie rezydujący w Polsce ambasador USA Anthony Biddle Jr przeniósł się do Paryża (kilka dni później Francja stała się również miejscem schronienia dla Polskiego Rządu na uchodźstwie). Po upadku Francji w 1940 roku, polski rząd ewakuował się do Londynu, wraz z nim do Anglii wyjechał Anthony Biddle, który dostał akredytację rządu USA na reprezentowanie go w stosunkach dyplomatycznych z przebywającymi również na uchodźstwie w Londynie rządami Belgii, Czechosłowacji, Grecji, Luksemburga, Holandii, Norwegii i Jugosławii. Biddle opuścił Londyn w 1943 roku, by jako generał Armii Stanów Zjednoczonych wziąć udział w wojnie, ale do jej końca zastępował go Rudolf Schoenfeld jako "chargé d'affaires ad interim".
Placówki dyplomatyczne po wojnie.
Wraz z końcem wojny, w wyniku porozumień jałtańskich Stany Zjednoczone wycofały swoje poparcie dla rządu na uchodźstwie, sankcjonując działalność Tymczasowego Rządu Jedności Narodowej. 5 lipca 1945 roku, ambasada amerykańska przy polskim rządzie w Londynie została zamknięta. 31 lipca 1945 roku wznowiła działalność ambasada w Warszawie, ambasadorem został przedwojenny sekretarz placówki Arthur Lane. Rok później, w 1946 roku, zostały w Polsce otworzone dwie amerykańskie placówki konsularne: 16 stycznia w Poznaniu i 1 lipca w Krakowie. Obydwie placówki działają do dziś, chociaż okresowo ich działalność była zawieszana. W latach 1945–1950 funkcjonowała też placówka konsularna w Gdańsku.

</doc>
<doc id="2047013" url="https://pl.wikipedia.org/wiki?curid=2047013" title="Andrzej Tuong">
Andrzej Tuong



</doc>
<doc id="2047014" url="https://pl.wikipedia.org/wiki?curid=2047014" title="Dominik Bui Van Uy">
Dominik Bui Van Uy



</doc>
<doc id="2047017" url="https://pl.wikipedia.org/wiki?curid=2047017" title="Franciszek Do Van Chieu">
Franciszek Do Van Chieu



</doc>
<doc id="2047018" url="https://pl.wikipedia.org/wiki?curid=2047018" title="Franciszek Ksawery Ha Trong Mau">
Franciszek Ksawery Ha Trong Mau



</doc>
<doc id="2047019" url="https://pl.wikipedia.org/wiki?curid=2047019" title="Franciszek Ksawery Nguyen Can">
Franciszek Ksawery Nguyen Can



</doc>
<doc id="2047022" url="https://pl.wikipedia.org/wiki?curid=2047022" title="Jan Chrzciciel Dinh Van Thanh">
Jan Chrzciciel Dinh Van Thanh



</doc>
<doc id="2047023" url="https://pl.wikipedia.org/wiki?curid=2047023" title="Józef Hoang Luong Canh">
Józef Hoang Luong Canh



</doc>
<doc id="2047024" url="https://pl.wikipedia.org/wiki?curid=2047024" title="Józef Nguyen Dinh Uyen">
Józef Nguyen Dinh Uyen



</doc>
<doc id="2047026" url="https://pl.wikipedia.org/wiki?curid=2047026" title="Józef Nguyen Duy Khang">
Józef Nguyen Duy Khang



</doc>
<doc id="2047029" url="https://pl.wikipedia.org/wiki?curid=2047029" title="Józef Nguyen Van Luu">
Józef Nguyen Van Luu



</doc>
<doc id="2047032" url="https://pl.wikipedia.org/wiki?curid=2047032" title="Paweł Nguyen Van My">
Paweł Nguyen Van My



</doc>
<doc id="2047033" url="https://pl.wikipedia.org/wiki?curid=2047033" title="Piotr Da">
Piotr Da



</doc>
<doc id="2047035" url="https://pl.wikipedia.org/wiki?curid=2047035" title="Piotr Dinh Van Dung">
Piotr Dinh Van Dung



</doc>
<doc id="2047040" url="https://pl.wikipedia.org/wiki?curid=2047040" title="Piotr Doan Van Van">
Piotr Doan Van Van



</doc>
<doc id="2047042" url="https://pl.wikipedia.org/wiki?curid=2047042" title="Piotr Nguyen Khac Tu">
Piotr Nguyen Khac Tu



</doc>
<doc id="2047043" url="https://pl.wikipedia.org/wiki?curid=2047043" title="Piotr Nguyen Van Hieu">
Piotr Nguyen Van Hieu



</doc>
<doc id="2047045" url="https://pl.wikipedia.org/wiki?curid=2047045" title="Piotr Truong Van Duong">
Piotr Truong Van Duong



</doc>
<doc id="2047046" url="https://pl.wikipedia.org/wiki?curid=2047046" title="Piotr Vu Truat">
Piotr Vu Truat



</doc>
<doc id="2047047" url="https://pl.wikipedia.org/wiki?curid=2047047" title="Fibroadenoma">
Fibroadenoma



</doc>
<doc id="2047048" url="https://pl.wikipedia.org/wiki?curid=2047048" title="Tomasz Toan">
Tomasz Toan



</doc>
<doc id="2047049" url="https://pl.wikipedia.org/wiki?curid=2047049" title="Agnieszka Ðê">
Agnieszka Ðê



</doc>
<doc id="2047050" url="https://pl.wikipedia.org/wiki?curid=2047050" title="Agnieszka De">
Agnieszka De



</doc>
<doc id="2047051" url="https://pl.wikipedia.org/wiki?curid=2047051" title="Andrzej Tran Van Trong">
Andrzej Tran Van Trong



</doc>
<doc id="2047052" url="https://pl.wikipedia.org/wiki?curid=2047052" title="Antoni Nguyen Dich">
Antoni Nguyen Dich



</doc>
<doc id="2047054" url="https://pl.wikipedia.org/wiki?curid=2047054" title="Antoni Nguyen Huu Quynh">
Antoni Nguyen Huu Quynh



</doc>
<doc id="2047056" url="https://pl.wikipedia.org/wiki?curid=2047056" title="Augustyn Nguyen Van Moi">
Augustyn Nguyen Van Moi



</doc>
<doc id="2047058" url="https://pl.wikipedia.org/wiki?curid=2047058" title="Augustyn Phan Viet Huy">
Augustyn Phan Viet Huy



</doc>
<doc id="2047059" url="https://pl.wikipedia.org/wiki?curid=2047059" title="Park Vraca">
Park Vraca

Park Vraca – park-pomnik ofiar faszyzmu, zlokalizowany na terenie austro-węgierskiej twierdzy z 1898 w Nowym Sarajewie, (dzielnicy Sarajewa) na południowych wzgórzach nad miastem.
W czasie II wojny światowej Niemcy w sarajewskich więzieniach i obozach koncentracyjnych torturowali i mordowali mieszkańców Sarajewa. Szacuje się, że w walce, w wyniku mordów i wskutek niemieckiego bombardowania Sarajewa w 1941, zginął co siódmy obywatel miasta. Jednym z miejsc kaźni był stary austro-węgierski fort, w którym zamordowano i pogrzebano przeszło 9000 mieszkańców. Po II wojnie światowej fort został opuszczony.
Park o powierzchni 6 ha urządzono na północnym stoku wzgórza Trebević, otwarto 25 listopada 1981. Projektant Vladimir Dobrović, rzeźbiarz Alija Kučukalić i projektant krajobrazu Aleksandar Maltarić, osiągnęli harmonijną kompozycję starych obiektów, rzeźb, wody i roślinności, wpisującą się w panoramę miasta.
Na terenie parku wzniesiono memoriał – muzeum wybudowany z granitowych ciosów. Jest on miejscem upamiętnienia sarajewskich ofiar II wojny światowej oraz poległych żołnierzy jugosłowiańskiej armii, którzy wraz z ludnością Sarajewa wyzwolili miasto 6 kwietnia 1945. Całość była zdobiona kamieniarskim detalem. Z kilku stron prowadziły na szczyt szerokie schody. Przy głównym wejściu znajduje się tablica z obszernym cytatem z Josipa Broza Tity.
Memoriał znalazł się w ogniu walk podczas oblężenia Sarajewa i uległ wtedy dewastacji. W latach 1992-1995 był zajęty przez wojska oblegające miasto, z uwagi na dominujące nad miastem położenie ulokowano to ciężką artylerię i stanowiska snajperów.
W 2005 uznany został za narodowy pomnik Bośni i Hercegowiny. Obecnie (lipiec 2010) jest w ruinie.
Schody prowadzące na teren Parku od strony północno-wschodniej stanowią bardzo dobry punkt widokowy na miasto. Dojazd autobusem linii 37. Dojście piesze ulicami Derviša Numića i Husinjską.
W pewnej odległości znajduje się Cmentarz żydowski w Sarajewie.

</doc>
<doc id="2047061" url="https://pl.wikipedia.org/wiki?curid=2047061" title="Dominik Dinh Dat">
Dominik Dinh Dat



</doc>
<doc id="2047063" url="https://pl.wikipedia.org/wiki?curid=2047063" title="Dominik Huyen">
Dominik Huyen



</doc>
<doc id="2047064" url="https://pl.wikipedia.org/wiki?curid=2047064" title="Dominik Nguyen">
Dominik Nguyen



</doc>
<doc id="2047065" url="https://pl.wikipedia.org/wiki?curid=2047065" title="Oldsmobile Eighty-Eight">
Oldsmobile Eighty-Eight



</doc>
<doc id="2047067" url="https://pl.wikipedia.org/wiki?curid=2047067" title="Dominik Nguyen Duc Mao">
Dominik Nguyen Duc Mao



</doc>
<doc id="2047068" url="https://pl.wikipedia.org/wiki?curid=2047068" title="Oldsmobile Ninety-Eight">
Oldsmobile Ninety-Eight



</doc>
<doc id="2047069" url="https://pl.wikipedia.org/wiki?curid=2047069" title="Dominik Pham Trong Kham">
Dominik Pham Trong Kham



</doc>
<doc id="2047070" url="https://pl.wikipedia.org/wiki?curid=2047070" title="Dominik Toai">
Dominik Toai



</doc>
<doc id="2047071" url="https://pl.wikipedia.org/wiki?curid=2047071" title="Tutkarz bachusek">
Tutkarz bachusek

Tutkarz bachusek, tutkarz bachus, trąbowiec bachus ("Rhynchites bacchus") – gatunek chrząszcza z rodziny tutkarzowatych.
Morofologia.
Ciało długości od 4,2 do 6,8 mm, zielonozłote, purpurowe, metalicznie połyskujące. Oczy wypukłe. Ryjek smukły, silnie punktowany, równomiernie zagięty, metalicznie czarny, o szerokim, wypukłym wzdłuż całej długości żeberku. Bruzdy czołowe widoczne. Pokrywy długo, odstająco owłosione. Punkty w ich rowkach okrągłe do owalnych, nie połączone. U samca ryjek prawie tak długi jak głowa i przedplecze razem wzięte, a u samicy wyraźnie od nich dłuższy. U samca czułki osadzone są pośrodku ryjka, a u samicy przed środkiem. Samica ma ponadto przedplecze słabiej wypukłe i zaokrąglone, a na bokach przedniej krawędzi przedtułowia parę niedużych wzgórków.
Biologia i ekologia.
Zamieszkuje siedliska suche i ciepłe, gdzie żeruje na różowatych, w tym gruszach, jabłoniach, śliwach, pigwach, głogach i irgach.
Samice składają jaja do niedojrzałych owoców gdzie po wykluciu larwy żerują przez 25–30 dni. Przeobrażenie odbywa się w glebie. Zdarza się, że samica składająca jaja do owoców jabłoni zaraża je zarodnikami chorobotwórczego grzyba z rodzaju "Monilinia", które powodują zgniliznę owocu. Osobniki dojrzałe zimują w glebie lub pod korą. Pokazują się w maju i są aktywne do października.
Rozprzestrzenienie i zagrożenie.
Gatunek palearktyczny. W Europie znany jest z Portugalii, Hiszpanii, Francji, Belgii, Luksemburga, Holandii, Niemiec, Szwajcarii, Austrii, Włoch, Szwecji, Norwegii, Litwy, Polski, Czech, Słowacji, Węgier, Białorusi, Ukrainy, Mołdawii, Rumunii, Bułgarii, Słowenii, Chorwacji, Bośni i Hercegowiny, Serbii, Czarnogóry, Albanii, Macedonii Północnej, Grecji, oraz europejskich części Rosji i Turcji. W Afryce Północnej podawany był z Algierii. W Azji zamieszkuje azjatycką część Turcji, Izrael, Gruzję, Armenię, Azerbejdżan, Syberię, Kazachstan, Turkmenistan, Uzbekistan, Iran oraz Chiny.
W Polsce znany jest z pojedynczych, rozproszonych stanowisk. Na „Czerwonej liście zwierząt ginących i zagrożonych w Polsce” oraz na „Czerwonej liście chrząszczy województwa śląskiego” umieszczony jest jako gatunek narażony na wymarcie (VU).

</doc>
<doc id="2047072" url="https://pl.wikipedia.org/wiki?curid=2047072" title="Emmanuel Le Van Phung">
Emmanuel Le Van Phung



</doc>
<doc id="2047074" url="https://pl.wikipedia.org/wiki?curid=2047074" title="Franciszek Tran Van Trung">
Franciszek Tran Van Trung



</doc>
<doc id="2047075" url="https://pl.wikipedia.org/wiki?curid=2047075" title="Jan Chrzciciel Con">
Jan Chrzciciel Con



</doc>
<doc id="2047076" url="https://pl.wikipedia.org/wiki?curid=2047076" title="Józef Le Dang Thi">
Józef Le Dang Thi



</doc>
<doc id="2047078" url="https://pl.wikipedia.org/wiki?curid=2047078" title="Józef Pham Trong Ta">
Józef Pham Trong Ta



</doc>
<doc id="2047080" url="https://pl.wikipedia.org/wiki?curid=2047080" title="Józef Tran Van Tuan">
Józef Tran Van Tuan



</doc>
<doc id="2047082" url="https://pl.wikipedia.org/wiki?curid=2047082" title="Józef Tuc">
Józef Tuc



</doc>
<doc id="2047084" url="https://pl.wikipedia.org/wiki?curid=2047084" title="Łukasz Pham Trong Thin">
Łukasz Pham Trong Thin



</doc>
<doc id="2047085" url="https://pl.wikipedia.org/wiki?curid=2047085" title="Internazionali Femminili di Tennis di Palermo 2010">
Internazionali Femminili di Tennis di Palermo 2010

Internazionali Femminili di Tennis di Palermo 2010 – tenisowy turniej WTA kategorii WTA International Series w sezonie 2010 z cyklu Internazionali Femminili di Tennis di Palermo rozgrywany w dniach 12–19 lipca 2010 roku w Palermo na kortach ceglanych o puli nagród wynoszącej 220 000 dolarów amerykańskich.

</doc>
<doc id="2047086" url="https://pl.wikipedia.org/wiki?curid=2047086" title="Marcin Tho">
Marcin Tho



</doc>
<doc id="2047089" url="https://pl.wikipedia.org/wiki?curid=2047089" title="Mateusz Le Van Gam">
Mateusz Le Van Gam



</doc>
<doc id="2047090" url="https://pl.wikipedia.org/wiki?curid=2047090" title="Mateusz Nguyen Van Dac">
Mateusz Nguyen Van Dac



</doc>
<doc id="2047092" url="https://pl.wikipedia.org/wiki?curid=2047092" title="Michał Ho Dinh Hy">
Michał Ho Dinh Hy



</doc>
<doc id="2047094" url="https://pl.wikipedia.org/wiki?curid=2047094" title="Michał Nguyen Huy My">
Michał Nguyen Huy My



</doc>
<doc id="2047095" url="https://pl.wikipedia.org/wiki?curid=2047095" title="Mikołaj Bui Duc The">
Mikołaj Bui Duc The



</doc>
<doc id="2047096" url="https://pl.wikipedia.org/wiki?curid=2047096" title="Paweł Hanh">
Paweł Hanh



</doc>
<doc id="2047097" url="https://pl.wikipedia.org/wiki?curid=2047097" title="Paweł Tong Viet Buong">
Paweł Tong Viet Buong



</doc>
<doc id="2047099" url="https://pl.wikipedia.org/wiki?curid=2047099" title="Paweł Vu Van Duong">
Paweł Vu Van Duong



</doc>
<doc id="2047100" url="https://pl.wikipedia.org/wiki?curid=2047100" title="Piotr Dinh Van Thuan">
Piotr Dinh Van Thuan



</doc>
<doc id="2047101" url="https://pl.wikipedia.org/wiki?curid=2047101" title="Stefan Nguyen Van Vinh">
Stefan Nguyen Van Vinh



</doc>
<doc id="2047103" url="https://pl.wikipedia.org/wiki?curid=2047103" title="Szymon Phan Dac Hoa">
Szymon Phan Dac Hoa



</doc>
<doc id="2047104" url="https://pl.wikipedia.org/wiki?curid=2047104" title="Tomasz Nguyen Van De">
Tomasz Nguyen Van De



</doc>
<doc id="2047105" url="https://pl.wikipedia.org/wiki?curid=2047105" title="Tomasz Tran Van Thien">
Tomasz Tran Van Thien



</doc>
<doc id="2047106" url="https://pl.wikipedia.org/wiki?curid=2047106" title="Wawrzyniec Ngon">
Wawrzyniec Ngon



</doc>
<doc id="2047107" url="https://pl.wikipedia.org/wiki?curid=2047107" title="Wincenty Duong">
Wincenty Duong



</doc>
<doc id="2047109" url="https://pl.wikipedia.org/wiki?curid=2047109" title="Wincenty Tuong">
Wincenty Tuong



</doc>
<doc id="2047111" url="https://pl.wikipedia.org/wiki?curid=2047111" title="Hiacynt Casteneda">
Hiacynt Casteneda



</doc>
<doc id="2047112" url="https://pl.wikipedia.org/wiki?curid=2047112" title="Józef Fernandez">
Józef Fernandez



</doc>
<doc id="2047113" url="https://pl.wikipedia.org/wiki?curid=2047113" title="Piotr Neron">
Piotr Neron



</doc>
<doc id="2047116" url="https://pl.wikipedia.org/wiki?curid=2047116" title="Pedro Almató">
Pedro Almató



</doc>
<doc id="2047117" url="https://pl.wikipedia.org/wiki?curid=2047117" title="Valentinô Berrio-Ochoa">
Valentinô Berrio-Ochoa



</doc>
<doc id="2047118" url="https://pl.wikipedia.org/wiki?curid=2047118" title="Jacinto Casteñeda">
Jacinto Casteñeda



</doc>
<doc id="2047121" url="https://pl.wikipedia.org/wiki?curid=2047121" title="Zentralhandelgesellschaft-Ost">
Zentralhandelgesellschaft-Ost



</doc>
<doc id="2047123" url="https://pl.wikipedia.org/wiki?curid=2047123" title="Ignacio Delgado">
Ignacio Delgado



</doc>
<doc id="2047124" url="https://pl.wikipedia.org/wiki?curid=2047124" title="Francesco Gil de Federich">
Francesco Gil de Federich



</doc>
<doc id="2047125" url="https://pl.wikipedia.org/wiki?curid=2047125" title="Francesco Gil">
Francesco Gil



</doc>
<doc id="2047126" url="https://pl.wikipedia.org/wiki?curid=2047126" title="José Fernández">
José Fernández



</doc>
<doc id="2047127" url="https://pl.wikipedia.org/wiki?curid=2047127" title="Jewhen Pawłow">
Jewhen Pawłow

Jewhen Stepanowycz Pawłow, ukr. Євген Степанович Павлов (ur. 12 marca 1991 w Sewastopolu) – ukraiński piłkarz, grający na pozycji napastnika. Wiosną 2014 otrzymał rosyjskie obywatelstwo.
Kariera piłkarska.
Kariera klubowa.
Wychowanek klubu Wołyń Łuck, w którym jednym z asystentów był jego ojciec, a w przeszłości znany piłkarz Stepan Pawłow. W wieku 12 lat zaczął występować w juniorskich mistrzostwach Ukrainy (DJuFL). Mając 15 lat debiutował w drużynie rezerw Wołyni, a 20 marca 2007 w podstawowej jedenastce w Pierwszej Lidze w meczu przeciwko Obołoni Kijów. Jako 16-latek strzelił pierwszego swego gola w składzie Wołyni. Po zakończeniu sezonu 2012/13 opuścił łucki klub. 7 marca 2014 zasilił skład FK Sewastopol. Po rozformowaniu klubu w maju 2014 opuścił Krym, a już w lipcu zasilił skład Sokoła Saratów. Podczas przerwy zimowej sezonu 2014/15 wyjechał do Serbii, gdzie został piłkarzem FK Mladost Lučani. Latem 2015 trafił do Vasasu. W sezonie 2018/19 występował w cypryjskim Doxa Katokopia.
Kariera reprezentacyjna.
Występował w reprezentacji U-17 oraz w U-19. Od 2010 do 2012 bronił barw młodzieżowej reprezentacji Ukrainy.

</doc>
<doc id="2047129" url="https://pl.wikipedia.org/wiki?curid=2047129" title="José Fernández de Ventosa">
José Fernández de Ventosa



</doc>
<doc id="2047130" url="https://pl.wikipedia.org/wiki?curid=2047130" title="Domingo Henares">
Domingo Henares



</doc>
<doc id="2047132" url="https://pl.wikipedia.org/wiki?curid=2047132" title="Jeronimo Hermosilla">
Jeronimo Hermosilla



</doc>
<doc id="2047134" url="https://pl.wikipedia.org/wiki?curid=2047134" title="Mateo Alonso de Leciniana">
Mateo Alonso de Leciniana



</doc>
<doc id="2047137" url="https://pl.wikipedia.org/wiki?curid=2047137" title="José María Díaz Sanjurjo">
José María Díaz Sanjurjo



</doc>
<doc id="2047139" url="https://pl.wikipedia.org/wiki?curid=2047139" title="José Díaz Sanjurjo">
José Díaz Sanjurjo



</doc>
<doc id="2047140" url="https://pl.wikipedia.org/wiki?curid=2047140" title="Sarajevska Pivara">
Sarajevska Pivara

Sarajevska Pivara (bośn. "Browar Sarajewo") – browar i spółka piwna, zlokalizowane w Sarajewie przy ul. Franjevačkiej, niedaleko od sarajewskiego Starego Miasta.
Historia.
Browar otwarto w 1864, jako pierwszy w Bośni i od razu osiągnął on sukces. Szybko stał się wiodącym przedsiębiorstwem na lokalnym rynku, a nawet rozpoczęto duży eksport do Albanii, Dalmacji i Czarnogóry. Przed 1914 produkowano 116 000 hektolitrów rocznie, a w 1916 było to już 150 000 hektolitrów. Po I wojnie światowej gdy powstało Królestwo Serbów, Chorwatów i Słoweńców produkcja piwa spadła, a w 1923 roku browar został upaństwowiony. W 1925 roku kupiono browar w Slavonskim Brodzie, w 1927 roku w Petrovaradinie i zbudowano Fabrykę Słodu w Skopje. Po II wojnie światowej browar nadal działał i korzystnie przeszedł transformację systemową. Podczas wojny został prawie całkowicie zniszczony, ale nie przerwał produkcji. W drugiej połowie lat 90. XX wieku został odbudowany i zmodernizowany. W 1998 roku podpisano trzyletni kontrakt z Coca-Cola. W 2002 roku podpisano kontrakt na produkcję napojów bezalkoholowych z PepsiCo International.
Produkty.
Oprócz piwa spółka wytwarza także napoje chłodzące, np. "Pepsi", czy "7up". Nabyto także udziały w innych firmach produkujących żywność, np. "Vegafruit", "Bosnaprodukt", "Sprind", czy "Klas".

</doc>
<doc id="2047141" url="https://pl.wikipedia.org/wiki?curid=2047141" title="I Korpus Pancerno-Motorowy">
I Korpus Pancerno-Motorowy



</doc>
<doc id="2047142" url="https://pl.wikipedia.org/wiki?curid=2047142" title="Józef Diaz Sanjurjo">
Józef Diaz Sanjurjo



</doc>
<doc id="2047143" url="https://pl.wikipedia.org/wiki?curid=2047143" title="Browar Sarajevo">
Browar Sarajevo



</doc>
<doc id="2047144" url="https://pl.wikipedia.org/wiki?curid=2047144" title="José Melchór García-Sampedro">
José Melchór García-Sampedro



</doc>
<doc id="2047148" url="https://pl.wikipedia.org/wiki?curid=2047148" title="Pontiac Trans Sport Montana">
Pontiac Trans Sport Montana



</doc>
<doc id="2047149" url="https://pl.wikipedia.org/wiki?curid=2047149" title="Tutkarz brzozowiec">
Tutkarz brzozowiec

Tutkarz brzozowiec, tutkarz czarny, zwijacz brzozowiec, zwijacz czarny ("Deporaus betulae") – gatunek chrząszcza z rodziny tutkarzowatych. Zamieszkuje palearktyczną Eurazję od Półwyspu Iberyjskiego po Rosyjski Daleki Wschód i Wyspy Japońskie, na północ sięgając poza koło podbiegunowe. Zarówno larwy, jak i postacie dorosłe są foliofagami brzozy, a rzadziej innych drzew liściastych. Samice składają liście w smukłe, stożkowate tutki, w których rozwijają się potem larwy. 
Taksonomia.
Gatunek ten opisany został po raz pierwszy w 1758 roku przez Karola Linneusza w dziesiątym wydaniu "Systema Naturae" pod nazwą "Attelabus betulae". W 1819 wyznaczony został przez George’a Samouelle’a gatunkiem typowym nowego rodzaju "Deporaus". Współcześnie zaliczany jest podrodzaju nominatywnego, "Deporaus s. str.", wraz z pokrwnym "Deporaus podager" z Azji Mniejszej.
Morfologia.
Chrząszcz o krępym ciele długości od 3 do 6 mm, w całości ubarwionym czarno, błyszczącym, pokrytym krótkim, jasnym, półwzniesionym owłosieniem.
Ryjek jest niemal tak długi jak głowa, dość gruby; u samca jego długość jest 1,86–2,33 raza większa niż szerokość, a u samicy 2–2,6 raza większa niż szerokość. U samca czułki osadzone są pośrodku, a u samicy przed środkiem jego długości. Buławka czułków u samca jest szeroka, u samicy zaś węższa. Czoło jest prawie płaskie, delikatnie punktowane, u samicy szersze niż u samca. Oczy są duże, wysklepione silnie, jednak słabiej niż u podobnego "D. nidificus". Powierzchnia głowy za oczami jest grubo punktowana i błyszcząca. Skronie są gęsto punktowane, u samca nieco krótsze, a u samicy nieco dłuższe od oczu.
Przedplecze jest trochę szersze niż dłuższe (stosunek szerokość do długości wynosi maksymalnie 1,18), szersze niż głowa mierzona z oczami, za przednią krawędzią mocno przewężone, a dalej o bokach lekko zaokrąglonych. Powierzchnia przedplecza jest błyszcząca, pozbawiona bruzdy przez środek, punktowana stosunkowo gęsto i delikatnie. Tarczka jest trapezowata, dobrze widoczna i grubo punktowana. Pokrywy są znacznie szersze od przedplecza, od 1,6 do 1,7 raza dłuższe niż w barkach szerokie. Zarys pokryw u samca jest prawie prostokątny, u samicy rozszerzony ku tyłowi. Rzędy pokryw są stosunkowo szerokie, mają regularny przebieg i zawierają duże, głębokie punkty. Międzyrzędy są węższe od rzędów i delikatnie punktowane. Śródpiersie jest delikatnie punktowane. Zapiersie punktowane jest drobno i rzadko. U samca odnóża tylnej pary mają silnie zgrubiałe uda o delikatnie piłkowanej krawędzi wewnętrznej. U samicy uda te są słabo pogrubione i niepiłkowane. Stopy mają człon pierwszy wydłużony, drugi trójkątny, trzeci dwupłatowy, a czwarty wydłużony i zwieńczony ząbkowanymi pazurkami. 
Odwłok ma gęste, na spodzie podwójne punktowanie.
Biologia i ekologia.
Owad ten zasiedla lasy, zarośla, zagajniki, parki i nasadzenia przydrożne. Zarówno larwy, jak i postacie dorosłe są polifagicznymi foliofagami drzew liściastych. Żerują głównie na liściach brzóz, ale do ich roślin pokarmowych należą też buki, dęby, graby, leszczyny, lipy i olchy. Z kolei kasztan jadalny, topole, wierzby i wiśnia ptasia wymieniane są przez literaturę jako rośliny żywicielskie błędnie. Preferują drzewa młode, unikając zwartych, starszych drzewostanów.
Występuje jedno pokolenie w ciągu roku. Owady dorosłe aktywne są od kwietnia do lipca. Przeżywają od 1 do 2,5 miesiąca. Latają przy ciepłej i słonecznej pogodzie. Na drzewach przebywają tylko przy temperaturze powyżej 15°C. Chłodniejsze i deszczowe okresy przeczekują w schronieniach na powierzchni gleby. Żerują wygryzając otworki w blaszce liściowej, ustawione w prostej, rzadko zakrzywionej linii. Po trwającym 1–5 minut żerowaniu trawią pokarm przez nawet ponad pół godziny. Produkowane przez nie odchody są podłużne, początkowo zielone, a później czarne. Woda przyjmowana jest z pokarmem lub wypijana z kropli deszczu czy rosy. Zaniepokojone chrząszcze mogą odfruwać lub spadać na ziemię pozostając w bezruchu do 20 sekund.
Rozród i rozwój.
Chrząszcze przystępują do rozrodu po 4–8 dniach żerowania. Kopulacja trwa od 5 do 40 minut (średnio 20). Ten sam owad kopuluje do siedmiu razy dziennie. Dojrzewanie jaj wymaga od 5 do 7 dni żerowania. Samica wykazuje troskę o potomstwo. Nacina ona liść esowato z obu stron w kierunku żyłki głównej, po czym zwija go w stożkowatą, smukłą, dobrze zamkniętą tutkę, w której to rozwijać się będzie larwa. Wybiera młode liście umieszczone na pędach przedwierzchołkowo. Tutka zajmuje około 70% powierzchni liścia. Do jednej tutki samica składa od jednego do czterech jaj. Po zwinięciu jednej przystępuje do zwijania kolejnych.
Jaja mają kształt na wierzchołkach zaokrąglonego i lekko ku jednemu z nich zwężonego cylindra. Ich średni wymiar to 0,87 × 0,43 mm. Ubarwienie mają żółtozielone, a ich powierzchnia jest gładka i połyskująca. Klucie larw następuje po 2–3 tygodniach inkubacji. Wewnątrz tutki larwa przechodzi przez trzy stadia rozwojowe. Larwa pierwszego stadium zjada osłonkę jajową po czym wygryza w miękiszu chodnik o długości od 5 do 9 mm i szerokości od 1 do 2 mm. Odchody jej początkowo są ciemne, ale szybko czernieją. Pierwsze linienie następuje po około 3 tygodniach żerowania. Larwa drugiego stadium najpierw zjada wylinkę, potem żeruje w minie, a następnie nieregularnie perforuje liść. Drugie linienie następuje po kolejnych 3 tygodniach żerowania. Larwa trzeciego stadium najpierw zjada wylinkę, a potem żeruje bardzo nieregularnie na wewnętrznej części tutki. W ciągu całego rozwoju larwa konsumuje średnio 1,7 cm² powierzchni liścia.
Po zakończeniu żerowania tutka usycha, brązowieje i odpada z drzewa pod wpływem wiatru lub deszczu. Wyrośnięta larwa wygryza się następnie z opadniętej tutki i chowa się w glebie. Przepoczwarczenie następuje między sierpniem a listopadem w wierzchniej warstwie gleby, do głębokości około 5 cm. Osobnik dorosły pozostaje w glebie do wiosny następnego roku.
Wrogowie.
Parazytoidami jaj tutkarza brzozowca są "Ophineurus signatus" i "Trichogramma dendrolimi", błonkoskrzydłe z rodziny kruszynkowatych. Larwy tutkarza porażane bywają przez błonkoskrzydłe z rodziny męczelkowatych. Padają też ofiarami drapieżnictwa ze strony larw sieciarek. Populację ogranicza też niszczenie tutek przez roślinożerców, w tym pryszczarkowate (np. z rodzaju "Leptodiplosis") i gąsienice "Anacampsis populelli" z rodziny skośnikowatych.
Rozprzestrzenienie.
Gatunek transpalearktyczny, geograficznie związany z zasięgiem brzozy. W Europie znany jest z Hiszpanii, Irladnii, Wielkiej Brytanii, Francji, Belgii, Holandii, Niemiec, Szwajcarii, Austrii, Włoch, Szwecji, Norwegii, Finlandii, Estonii, Łotwy, Litwy, Polski, Czech, Słowacji, Węgier, Białorusi, Ukrainy, Mołdawii, Rumunii, Bułgarii, Słowenii, Chorwacji, Bośni i Hercegowiny, Czarnogóry, Serbii, Albanii, Macedonii Północnej oraz europejskich części Rosji i Turcji. W Azji rozprzestrzeniony jest od Syberii, Gruzji, Azerbejdżanu, Turcji i Izraela przez Kazachstan, Iran i Mongolię po północne i wschodnie Chiny, Rosyjski Daleki Wschód (w tym Sachalin i Wyspy Kurylskie), Koreę i północną Japonię. Na północy Europy sięga daleko poza koło podbiegunowe. Na południe dochodzi do północnych skrajów krainy orientalnej. W Polsce jest owadem pospolitym w całym kraju.
Znaczenie gospodarcze.
Owad ten często bywa wymieniany przez źródła z zakresu gospodarki leśnej jako szkodnik brzozy, jednak nie ma on znaczenia gospodarczego i nie wymaga zwalczania. Przy masowym pojawie niemal każdy liść młodej brzozy może być zwinięty w tutkę, jednak nie wyrządza to szkód. W roku następnym pędy zaatakowane przez tutkarza wytwarzają znacznie więcej biomasy, tym więcej, im bardziej były objedzone. Ulistnienie wytworzone w roku następnym na objedzonych pędach wykazuje większą ochronę przed fitofagami i jest przez nie znacznie mniej chętnie zjadane. Żerowanie tutkarzy nie wpływa na przeżywalność pędów ani poszczególnych pąków bocznych na długopędach. Tym bardziej nie odnotowano spadku liczebności opadanych przez niego drzew w wyniku jego żerowania.

</doc>
<doc id="2047150" url="https://pl.wikipedia.org/wiki?curid=2047150" title="Wiatko">
Wiatko

Wiatko (ros. "Вятко") – według "Powieści minionych lat" protoplasta i eponim plemienia Wiatyczów. 
Powszechnie przyjmuje się, że Wiatko nie jest postacią historyczną, a jedynie wymyśloną przez kronikarza.
Według „Powieści minionych lat” Wiatko i jego brat Radym pochodzili z plemienia Lachów. Wraz ze swoim rodem osiedli nad rzeką Oką, dając początek plemieniu Wiatyczów.

</doc>
<doc id="2047155" url="https://pl.wikipedia.org/wiki?curid=2047155" title="Radym">
Radym

Radym (ros. "Радим") – według "Powieści minionych lat" protoplasta i eponim plemienia Radymiczów. Miał być bratem Wiatki; oboje pochodzili z plemienia Lachów. Wraz ze swoim rodem osiadł nad rzeką Sożą, dając początek plemieniu nazwanemu od jego imienia.
Część historyków przyjmuje historyczność postaci Radyma (w przeciwieństwie do Wiatki, uważanego powszechnie za postać zmyśloną przez kronikarza).

</doc>
<doc id="2047163" url="https://pl.wikipedia.org/wiki?curid=2047163" title="Pablo Andújar">
Pablo Andújar

Pablo Andújar Alba (ur. 23 stycznia 1986 w Cuenca) – hiszpański tenisista, reprezentant kraju w Pucharze Davisa.
Kariera tenisowa.
Wygrał w 2004 roku wspólnie z Marcelem Granollersem juniorski wielkoszlemowy Roland Garros. W finale pokonali wynikiem 6:3, 6:2 parę Alex Kuznetsov-Mischa Zverev.
Karierę tenisową Andújar rozpoczął w 2003 roku, początkowo rywalizując w zawodach kategorii ITF Futures i ATP Challenger Tour. We wrześniu 2010 roku Hiszpan dotarł do finału rozgrywek ATP World Tour na kortach ziemnych w Bukareszcie. Mecz finałowy przegrał z Argentyńczykiem Juanem Ignacio Chelą.
Pierwszy turniej rangi ATP World Tour Hiszpan wygrał w kwietniu 2011 roku, kiedy w finale imprezy w Casablance pokonał Potito Starace. W lipcu tegoż samego roku dotarł do finału turnieju w Stuttgarcie, przegrywając spotkanie finałowe z Juanem Carlosem Ferrero. We wrześniu 2011 roku Hiszpan doszedł do finału w Bukareszcie, gdzie został pokonany przez Floriana Mayera.
W kwietniu 2012 roku Hiszpan ponownie zwyciężył w turnieju w Casablance, a jego przeciwnikiem był Albert Ramos-Viñolas.
Trzeci singlowy tytuł Andújar wywalczył pod koniec lipca 2014 roku w Gstaad, wygrywając rywalizację finałową z Juanem Mónaco. We wrześniu zadebiutował w reprezentacji Hiszpanii w Pucharze Davisa w meczu barażowym grupy światowej przeciwko Brazylii, ponosząc porażkę z Thomazem Beelluccim.
W 2015 roku tenisista osiągnął finał turnieju kategorii ATP World Tour 500 w Barcelonie. Przegrał w nim z Keiem Nishikorim wynikiem 4:6, 4:6.
Czwarty zawodowy tytuł Hiszpan zdobył w połowie kwietnia 2018 w Marrakeszu po zwycięstwie w finale z Kylem Edmundem. Rok później został finalistą w Marrakeszu, ostatni mecz przegrywając z Benoît Pairem.
W grze podwójnej Hiszpan siedmiokrotnie dochodził do finałów rozgrywek ATP Tour.
W rankingu gry pojedynczej Andújar najwyżej był na 32. miejscu (13 lipca 2015), a w klasyfikacji gry podwójnej na 74. pozycji (3 grudnia 2012).

</doc>
<doc id="2047164" url="https://pl.wikipedia.org/wiki?curid=2047164" title="Kuchary (gmina)">
Kuchary (gmina)

Kuchary – dawna gmina wiejska istniejąca w XIX wieku w guberni płockiej. Siedzibą władz gminy były Kuchary.
Za Królestwa Polskiego gmina Kuchary należała do powiatu płońskiego w guberni płockiej.
W skład gminy chodziły wioski: Bolęcin, Budy-Przepitki, Wesołówka, Wycinki, Drożdżyn, Idzikowice, Kadłubówka, Kalęczyn, Kołoząb, Kuchary, Kownaty, Lisewo, Michowo, Niewikla, Pruszkowo, Przepitki, Rachalinek, Salomonka, Ślepowrony, Strachowo, Strubiny, Strubiny-Kroplin, Teodorowo, Szpondowo, Janin.

</doc>
<doc id="2047165" url="https://pl.wikipedia.org/wiki?curid=2047165" title="Jean-Louis Bonnard">
Jean-Louis Bonnard



</doc>
<doc id="2047167" url="https://pl.wikipedia.org/wiki?curid=2047167" title="Pierre Borie">
Pierre Borie



</doc>
<doc id="2047168" url="https://pl.wikipedia.org/wiki?curid=2047168" title="Greckokatolicka eparchia chełmska">
Greckokatolicka eparchia chełmska



</doc>
<doc id="2047171" url="https://pl.wikipedia.org/wiki?curid=2047171" title="Dziektarzewo (gmina)">
Dziektarzewo (gmina)

Dziektarzewo – dawna gmina wiejska istniejąca w XIX wieku w guberni płockiej. Siedzibą władz gminy było Dziektarzewo.
Za Królestwa Polskiego gmina Dziektarzewo należała do powiatu płońskiego w guberni płockiej.
Brak informacji o dacie likwidacji gminy, lecz w wykazie z 1887 roku gmina jest już zniesiona, a Dziektarzewo należy do gminy Sarbiewo.

</doc>
<doc id="2047173" url="https://pl.wikipedia.org/wiki?curid=2047173" title="Pierre Dumoulin Borie">
Pierre Dumoulin Borie



</doc>
<doc id="2047174" url="https://pl.wikipedia.org/wiki?curid=2047174" title="Jean-Charles Cornay">
Jean-Charles Cornay



</doc>
<doc id="2047176" url="https://pl.wikipedia.org/wiki?curid=2047176" title="Etienne-Théodore Cuenot">
Etienne-Théodore Cuenot



</doc>
<doc id="2047177" url="https://pl.wikipedia.org/wiki?curid=2047177" title="Księstwo wieluńskie">
Księstwo wieluńskie

Księstwo wieluńskie () – księstwo istniejące na ziemi wieluńskiej w latach 1370–1391.
Historia.
W 1370 roku król Polski Ludwik Węgierski nadał ziemię wieluńską Władysławowi Opolczykowi jako lenno, obejmujące ziemię rudzką i okolice od Ostrzeszowa do Olsztyna. Terytorium księstwa poszerzono jeszcze, nadaniem z 1378 roku, o obszar z grodami Bobolice, Brzeźnica, Krzepice i Olsztyn. Księstwo podzielono także na okręgi bolesławski, brzeźnicki, krzepicki, olsztyński, ostrzeszowski i wieluński, gdzie rezydowali burgrabiowie i podsędkowie. Na co dzień zarządzał księstwem starosta.
Odłączenie ziemi wieluńskiej od Korony wywołało niezadowolenie szlachty, która reinkorporację tej ziemi stawiała jako warunek przy wyborze na króla Jadwigi oraz Władysława II Jagiełły. Sytuacja polityczna skłoniła Opolczyka do zawierania sojuszy z krzyżakami. W 1391 roku Jagiełło podjął wyprawę zbrojną i uderzył na nieprzygotowanego do wojny Władysława Opolczyka zajmując Wieluń i wcielając go do Polski wraz z większością ziemi wieluńskiej. W 1401 roku Jagiełło włączył do Polski pozostałą, zachodnią część dawnego księstwa z miastami Ostrzeszowem i Bolesławcem.
Od tego czasu ziemia wieluńska dzieliła się na powiaty powiat wieluński i ostrzeszowski, które stanowiły część województwa sieradzkiego.

</doc>
<doc id="2047178" url="https://pl.wikipedia.org/wiki?curid=2047178" title="Siekluki (gmina)">
Siekluki (gmina)

Siekluki – dawna gmina wiejska istniejąca w XIX wieku w guberni płockiej. Siedzibą władz gminy były Siekluki.
Za Królestwa Polskiego gmina Siekluki należała do powiatu płońskiego w guberni płockiej.
Gminę zniesiono w połowie 1870 roku a jej obszar włączono do gmin: Wójty Zamoście, Nacpolsk i Sarbiewo.

</doc>
<doc id="2047180" url="https://pl.wikipedia.org/wiki?curid=2047180" title="Etienne Cuenot">
Etienne Cuenot



</doc>
<doc id="2047181" url="https://pl.wikipedia.org/wiki?curid=2047181" title="François-Isidore Gagelin">
François-Isidore Gagelin



</doc>
<doc id="2047182" url="https://pl.wikipedia.org/wiki?curid=2047182" title="François Jaccard">
François Jaccard



</doc>
<doc id="2047184" url="https://pl.wikipedia.org/wiki?curid=2047184" title="Joseph Marchand">
Joseph Marchand



</doc>
<doc id="2047185" url="https://pl.wikipedia.org/wiki?curid=2047185" title="Nacpolsk (gmina)">
Nacpolsk (gmina)

Nacpolsk – dawna gmina wiejska istniejąca w XIX wieku w guberni płockiej. Siedzibą władz gminy był Nacpolsk.
Za Królestwa Polskiego gmina Nacpolsk należała do powiatu płońskiego w guberni płockiej.
Gmina została zniesiona w 1877 roku; odtąd figuruje już nowa gmina Naruszewo, utworzona z obszarów dotychczasowych gmin Nacpolsk i Krysk.

</doc>
<doc id="2047186" url="https://pl.wikipedia.org/wiki?curid=2047186" title="Pierre Néron">
Pierre Néron



</doc>
<doc id="2047189" url="https://pl.wikipedia.org/wiki?curid=2047189" title="Krysk (gmina)">
Krysk (gmina)

Krysk – dawna gmina wiejska istniejąca w XIX wieku w guberni płockiej. Siedzibą władz gminy był Krysk.
Za Królestwa Polskiego gmina Krysk należała do powiatu płońskiego w guberni płockiej.
Gmina została zniesiona w 1877 roku; odtąd figuruje już nowa gmina Naruszewo, utworzona z obszarów dotychczasowych gmin Krysk i Nacpolsk.

</doc>
<doc id="2047192" url="https://pl.wikipedia.org/wiki?curid=2047192" title="Andrzej Trần An Lạc">
Andrzej Trần An Lạc



</doc>
<doc id="2047193" url="https://pl.wikipedia.org/wiki?curid=2047193" title="Andrzej Tran An Lac">
Andrzej Tran An Lac



</doc>
<doc id="2047197" url="https://pl.wikipedia.org/wiki?curid=2047197" title="Đaminh Cẩm">
Đaminh Cẩm



</doc>
<doc id="2047198" url="https://pl.wikipedia.org/wiki?curid=2047198" title="Obchody 600-lecia bitwy pod Grunwaldem">
Obchody 600-lecia bitwy pod Grunwaldem

Obchody 600-lecia bitwy pod Grunwaldem – uroczyste upamiętnienie jednej ze średniowiecznych bitew, w której brało udział zjednoczone rycerstwo polskie i litewskie, przeprowadzone w 2010 roku.
W 2010 przypadła 600 rocznica bitwy pod Grunwaldem, w której wojska krzyżackie zostały pokonane przez zjednoczone siły polsko-litewskie. W związku z obchodami wiele instytucji państwowych i społecznych postanowiło upamiętnić to ważne z punktu widzenia historii Europy Środkowo-Wschodniej wydarzenie.
Narodowy Bank Polski.
Narodowy Bank Polski wyemitował srebrną monetę o nominale 10 zł o nazwie "Wielkie bitwy – Grunwald". Po raz pierwszy w historii monety kolekcjonerskie NBP zostały zaprojektowane w kształcie klipy. Ponadto NBP wyemitował okrągłą dwuzłotówkę o nazwie "Wielkie bitwy – Grunwald, Kłuszyn" ze stopu Nordic gold.
Na szczeblu ministerialnym.
W dniu 14 stycznia 2010 w Arkadach Kubickiego na Zamku Królewskim w Warszawie odbyła się Konferencja Inaugurująca obchody 600-lecia bitwy pod Grunwaldem. Organizatorem konferencji było Ministerstwo Kultury i Dziedzictwa Narodowego przy współudziale Narodowego Centrum Kultury. Podczas konferencji zaprezentowany został ramowy plan obchodów oraz spot telewizyjny w reżyserii Tomasza Bagińskiego. Uczestnicy mogli też zobaczyć fragmenty odnowionej cyfrowo wersji filmu "Krzyżacy" w reżyserii Aleksandra Forda.
List intencyjny w sprawie wspólnej organizacji obchodów 600. rocznicy bitwy pod Grunwaldem, podpisali 15 marca 2010 Vytautas Umbrasas i Piotr Żuchowski, odpowiednio wiceminister obrony kraju Republiki Litewskiej oraz sekretarz stanu w Ministerstwie Kultury i Dziedzictwa Narodowego Rzeczypospolitej Polskiej. Porozumienie dotyczyło wspólnych działań informacyjnych oraz wspólnej kampanii promocyjnej najważniejszych projektów kulturalnych związanych z tą inicjatywą. W czasie uroczystości zaprezentowano wielojęzyczną oficjalną wspólną stronę obchodów rocznicowych. Uroczystości centralne na Polach Grunwaldzkich, nad którymi patronat objęli wspólnie prezydent elekt Rzeczypospolitej Polskiej Bronisław Komorowski i prezydent Republiki Litewskiej Dalia Grybauskaitė zaplanowano na dzień 15 lipca 2010. Organizatorami ze strony polskiej zostało Ministerstwo Kultury i Dziedzictwa Narodowego wraz z Narodowym Centrum Kultury.
Narodowe Centrum Kultury już wcześniej ogłosiło nabór wniosków o dofinansowanie inicjatyw w programie „Grunwald”. Do 15 lutego 2010 wpłynęła tak duża liczba wniosków, iż drugi nabór, którego datę końcową nadsyłania projektów ustalono na 15 kwietnia 2010, został odwołany. Cele programu „Grunwald” były następujące:
Zdecydowano o doinwestowaniu następujących projektów:
Inicjatywy regionalne i miejskie.
Dni Grunwaldu 2010.
Największą inicjatywą związaną z obchodami 600-lecia bitwy pod Grunwaldem była organizacja inscenizacji historycznej „Bitwa pod Grunwaldem”. Na stronie internetowej organizatorów ogłoszono program obejmujący większość wydarzeń kulturalnych związanych z inscenizacją, które zaplanowano na dni od 12 lipca do 18 lipca 2010 na Polach Grunwaldzkich. Sama inscenizacja zaplanowana została na sobotę 17 lipca. Głównym organizatorem tej imprezy ogłoszony został wójt gminy Grunwald. Za część historyczną odpowiedzialnymi wybrani zostali Krzysztof Górecki i Jacek Szymański.
Widowisko „Bitwa pod Grunwaldem” 17 lipca 2010.
Od 1998 grupa rekonstruktorów kultury materialnej średniowiecza organizowała w soboty najbliższe rocznicy bitwy, a więc 15 lipca, inscenizacje historyczne w miejscu wydarzeń z 1410. W 600. rocznicę w przygotowanie widowiska zaangażowała się większa niż do tej pory grupa społeczników.
Obchody w Łódzkiem.
Przygotowania do wojewódzkich obchodów 600-lecia rozpoczęły się w lipcu 2009. 29 września 2009 ukonstytuował się komitet organizacyjny. Koordynatorem został Franciszek Jagielski przewodniczący Inowłodzkiego Bractwa Rycerskiego. Patronat nad obchodami 600-lecia bitwy pod Grunwaldem na Ziemi Łódzkiej objął Włodzimierz Fisiak, Marszałek Województwa Łódzkiego. Zaplanowano organizację następujących imprez kulturalno-oświatowych:
Z okazji 600-lecia Grunwaldu wytyczono na terenie województwa Szlak Grunwaldzki.
Projekt „Grunwald 2010” w Krakowie.
Projekt zrealizowano przy udziale finansowym Gminy Miejskiej Kraków. Partnerami miasta w realizacji projektu byli: Ministerstwo Kultury i Dziedzictwa Narodowego, Akademia Muzyczna w Krakowie oraz grupa Twórcza Castello. W ramach projektu zaplanowano:
Rok Grunwaldzki w Malborku.
Liczne inicjatywy związane z obchodami rocznicowymi przedsięwzięto w Muzeum Zamkowym w Malborku. Wśród nich:
Społeczne inicjatywy indywidualne i grupowe.
Haftowana „Bitwa pod Grunwaldem”.
Grupa rękodzielników podjęła inicjatywę wyhaftowania obrazu "Bitwa pod Grunwaldem" Jana Matejki. Wzór ostatecznie składał się z 40 części, które w całości dały dzieło o wymiarze 9,87 m x 4,26 m. Szacunkowy koszt wyniósł 310 tys. zł, szacunkowy realny czas haftowania 4,5 roboczo lat (bardzo sprawny hafciarz). W projekt zaangażowała się grupa kilkunastu wprawionych hafciarek.
„Bitwa pod Grunwaldem” z klocków Lego.
W siedzibie Muzeum Techniki i Przemysłu NOT w Pałacu Kultury i Nauki w Warszawie otwarto 10 lipca 2010 wystawę "Bitwa pod Grunwaldem i nie tylko – Świat klocków Lego", na której zaprezentowano m.in. makietę bitwy o powierzchni 6 m² wykonaną z klocków Lego przez członków klubu LUGPol. Tłem dla makiety był obraz "Mała bitwa pod Grunwaldem" Tomasza Jaxy-Kwiatkowskiego, będący kopią w skali 1:3 pierwowzoru autorstwa Jana Matejki.
Restauracja obrazu „Bitwa pod Grunwaldem” Jana Matejki.
Muzeum Narodowe z okazji 600-lecia bitwy postanowiło przeprowadzić prace restauracyjne zabytkowego obrazu z 1878. Ministerstwo Kultury i Dziedzictwa Narodowego zadeklarowało przekazanie na ten cel 850 tys. zł. Przy tej okazji reżyser animacji Tomasz Bagiński wraz z kompozytorem Stanisławem Syrewiczem podjęli się próby stworzenia rekonstrukcji obrazu w przestrzeni 3D.
Album ze zdjęciami Adama Bujaka.
Z okazji obchodów wydano album "Chwała Grunwaldu" ze zdjęciami z plenerowych inscenizacji bitwy Adama Bujaka. Oprócz fotografii z samych rekonstrukcji zamieszczono w nim zdjęcia zamków i warowni leżących zarówno na terenie ówczesnej Korony (Wawel, Czorsztyn, Kazimierz Dolny) oraz terenów zakonnych (Malbork, Gniew i Toruń). Użyto fragmentów dzieł kronikarskich Jana Długosza.
Koncert na Świętym Krzyżu.
Filharmonia Świętokrzyska zaprezentowała 23 maja 2010 w Sanktuarium na Świętym Krzyżu program "Gaude Mater Polonia – 600-lecie bitwy pod Grunwaldem". W programie znalazły się m.in.: pieśń "Bogurodzica" anonimowego autora, "Ave verum corpus" D-dur KV 618 Wolfganga Amadeusa Mozarta oraz "Gloria" RV 589 Antonio Vivaldiego.
Pamiątkowy Krzyż 600-lecia Bitwy pod Grunwaldem.
Odznaczenie ustanowione Uchwałą Rady Regencyjnej UPUM nr 10/09 z 5 października 2009 w związku ze zbliżającym się jubileuszem bitwy grunwaldzkiej. Nadawane Uchwałą Kapituły Odznaczeń UPUM osobom fizycznym za popularyzowanie polskiej tradycji rycerskiej i wojskowej. Jest to odznaczenie jednostopniowe, nadawane jednorazowo.
Mural w Krakowie.
15 lipca 2010 na ścianach wiaduktu estakady Obrońców Lwowa odsłonięto malowidło przedstawiające dwie wybrane sceny z obrazu Jana Matejki.

</doc>
<doc id="2047200" url="https://pl.wikipedia.org/wiki?curid=2047200" title="Agnieszka Czeska">
Agnieszka Czeska



</doc>
<doc id="2047202" url="https://pl.wikipedia.org/wiki?curid=2047202" title="Endotoksyna">
Endotoksyna



</doc>
<doc id="2047203" url="https://pl.wikipedia.org/wiki?curid=2047203" title="Gmina Smarżewo">
Gmina Smarżewo



</doc>
<doc id="2047205" url="https://pl.wikipedia.org/wiki?curid=2047205" title="Katarzyna Offreducci">
Katarzyna Offreducci



</doc>
<doc id="2047209" url="https://pl.wikipedia.org/wiki?curid=2047209" title="Stanisław Sobczyński">
Stanisław Sobczyński

Stanisław Sobczyński (ur. 2 kwietnia 1951 w Wadowicach) – były polski piłkarz występujący na pozycji obrońcy. Jest wychowankiem Skawy Wadowice, której barwy reprezentował od 1965 roku. W 1970 roku został zawodnikiem ROW-u Rybnik, gdzie występował przez następne siedem lat. Jako zawodnik ROW-u sześciokrotnie w 1974 roku zagrał w reprezentacji Polski. W 1977 roku podpisał kontrakt z Legią Warszawa, w której zadebiutował 3 sierpnia 1977 roku w spotkaniu przeciwko Stali Mielec. 31 października 1981 roku przeciwko rezerwom Jagiellonii Białystok rozegrał swój ostatni mecz w barwach Legii. W 1982 roku wyjechał do Finlandii, gdzie reprezentował barwy KTP Kotka. W 1985 roku na krótko wrócił do ROW-u Rybnik, a następnie odszedł do Stanów Zjednoczonych, gdzie występował w polonijnych klubach Orły Chicago, Wisła Chicago i White Eagles Network Detroit. W lipcu 2010 roku został trenerem Skawy Wadowice. Od 2010 roku pełni również funkcję wiceprezesa klubu Skawa Wadowice.

</doc>
<doc id="2047210" url="https://pl.wikipedia.org/wiki?curid=2047210" title="Agnieszka od Jezusa">
Agnieszka od Jezusa



</doc>
<doc id="2047212" url="https://pl.wikipedia.org/wiki?curid=2047212" title="Agnès Galand de Langeac">
Agnès Galand de Langeac



</doc>
<doc id="2047213" url="https://pl.wikipedia.org/wiki?curid=2047213" title="Agnieszka z Langeac">
Agnieszka z Langeac



</doc>
<doc id="2047214" url="https://pl.wikipedia.org/wiki?curid=2047214" title="Egzotoksyna">
Egzotoksyna



</doc>
<doc id="2047215" url="https://pl.wikipedia.org/wiki?curid=2047215" title="Maksym Lisowy">
Maksym Lisowy

Maksym Ołeksijowycz Lisowy, ukr. Максим Олексійович Лісовий (ur. 21 maja 1985 w Czerkasach) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek klubu Dnipro Czerkasy, w składzie którego w 2002 rozpoczął karierę piłkarską. Od 2004 grał w pierwszej i drugiej drużynie Borysfena Boryspol. W 2006 przeszedł do Zorii Ługańsk, ale występował tylko w składzie drużyny rezerw, dlatego następnego roku zmienił klub Wołyń Łuck. Latem 2009 był na testach w Karpatach Lwów, ale powrócił do Wołyni. W lipcu 2010 przeniósł się do PFK Sewastopol.
Na początku 2011 został wypożyczony do białoruskiej Biełszyny Bobrujsk. Latem 2011 podpisał długoletni kontrakt z FK Homel, jednak już po pół roku przeniósł się do innego białoruskiego klubu Dynama Mińsk. W 2013 bronił barw Dniapra Mohylew, a w styczniu 2014 powrócił do FK Homel. Ale po miesiącu 21 lutego 2014 kontrakt został anulowany i piłkarz zasilił skład FK Połtawa. 19 stycznia 2015 powrócił do czerkaskiego klubu, który już nazywał się Czerkaśkyj Dnipro Czerkasy.

</doc>
<doc id="2047217" url="https://pl.wikipedia.org/wiki?curid=2047217" title="Grażyna Prokopek-Janáček">
Grażyna Prokopek-Janáček



</doc>
<doc id="2047220" url="https://pl.wikipedia.org/wiki?curid=2047220" title="Alberico Crescitelli">
Alberico Crescitelli



</doc>
<doc id="2047230" url="https://pl.wikipedia.org/wiki?curid=2047230" title="Antonino Fantosati">
Antonino Fantosati



</doc>
<doc id="2047231" url="https://pl.wikipedia.org/wiki?curid=2047231" title="David Martin (tenisista)">
David Martin (tenisista)

David Martin (ur. 22 lutego 1981 w Tulsie) – amerykański tenisista.
Kariera tenisowa.
Jako junior zwyciężył w roku 1998 w wielkoszlemowym US Open w grze podwójnej. Partnerem Martina był wówczas K.J. Hippensteel.
Jako zawodowy tenisista występował w latach 2003–2011.
W turniejach rangi ATP World Tour odniósł 1 zwycięstwo w deblu, wspólnie ze Scottem Lipskym w lutym 2008 roku w San José. W finale pokonali wynikiem 7:6(4), 7:5 rozstawiony z nr 1. debel Bob Bryan–Mike Bryan. Ponadto Amerykanin jest 4-krotnym finalistą turniejów ATP World Tour.
Najwyżej sklasyfikowany w rankingu deblistów był na 38. miejscu w połowie maja 2008 roku.

</doc>
<doc id="2047234" url="https://pl.wikipedia.org/wiki?curid=2047234" title="Tutkarz cygarowiec">
Tutkarz cygarowiec

Tutkarz cygarowiec ("Byctiscus betulae") – gatunek chrząszcza z rodziny tutkarzowatych i plemienia Byctiscini.
Opis.
Ciało długości od 4,8 do 7 mm, zielone, złotawozielone, niebieskozielone, niebieskie lub fioletowe. Dołek między oczami szeroki, płytki, o dnie wyposażonym w drobne, owalne punkty tworzące podłużne zmarszczki. W końcowej części pokryw obecne są drobne, jasne, przylegające włoski.
Biologia i ekologia.
Gatunek wielożerny. Podawany z olsz, brzóz, grabów, buków, jabłoni, topoli, gruszy, leszczyn i głogów.
Samica składa jaja do tulejek uformowanych z jednego lub czasem kilku liści, gdzie larwy rozwijają się i żerują przez 20-25 dni. Po wypadnięciu na glebę, ulegają przepoczwarzeniu w jej wierzchniej części. Młode osobniki pokazują się w sierpniu i zimują w glebie. Osobniki dorosłe pojawiają się maju lub kwietniu i spotykane są do końca września. 
Rozprzestrzenienie.
Gatunek zasiedla Europę, gdzie sięga za północne koło podbiegunowe, Syberię, Azję Mniejszą, Azję Środkową i północne Chiny. W całej Polsce pospolity, od nizin po niższe góry.

</doc>
<doc id="2047239" url="https://pl.wikipedia.org/wiki?curid=2047239" title="Caterina z Racconigi">
Caterina z Racconigi



</doc>
<doc id="2047242" url="https://pl.wikipedia.org/wiki?curid=2047242" title="Katarzyna Mattei">
Katarzyna Mattei



</doc>
<doc id="2047247" url="https://pl.wikipedia.org/wiki?curid=2047247" title="Elia Facchini">
Elia Facchini



</doc>
<doc id="2047248" url="https://pl.wikipedia.org/wiki?curid=2047248" title="Francis Clet">
Francis Clet



</doc>
<doc id="2047251" url="https://pl.wikipedia.org/wiki?curid=2047251" title="Francis Diaz">
Francis Diaz



</doc>
<doc id="2047252" url="https://pl.wikipedia.org/wiki?curid=2047252" title="Francesco Fogolla">
Francesco Fogolla



</doc>
<doc id="2047253" url="https://pl.wikipedia.org/wiki?curid=2047253" title="Francis Serrano">
Francis Serrano



</doc>
<doc id="2047254" url="https://pl.wikipedia.org/wiki?curid=2047254" title="Francis de Capillas">
Francis de Capillas



</doc>
<doc id="2047256" url="https://pl.wikipedia.org/wiki?curid=2047256" title="Gregorio Grassi">
Gregorio Grassi



</doc>
<doc id="2047257" url="https://pl.wikipedia.org/wiki?curid=2047257" title="Maria od Męki Pańskiej">
Maria od Męki Pańskiej



</doc>
<doc id="2047259" url="https://pl.wikipedia.org/wiki?curid=2047259" title="Juan Alcober">
Juan Alcober



</doc>
<doc id="2047260" url="https://pl.wikipedia.org/wiki?curid=2047260" title="Ziemiojad pstry">
Ziemiojad pstry

Ziemiojad pstry ("Satanoperca leucosticta") – gatunek ryby z rodziny pielęgnicowatych. Jest to gatunek hodowany w akwariach.
Długość tej ryby to 10 cm. Samica jest zwykle mniejsza od samca.
Optymalna temperatura wody dla niej wynosi 27–30 °C. Twardość wody, jaką preferuje, to woda od miękkiej do średnio twardej, pH powinno wynosić od 6,0–7,2. Wymaga zbiornika o długości ok. 120 cm. Podłoże powinno być z piasku lub drobnego żwiru. Gdy w akwarium posadzimy rośliny, ryba będzie je wykopywać i uszkadzać ich korzenie.
Ikry składa na liściach roślin, korzeniach lub kamieniach. Gdy złoży już ikrę, przysypuje ją cienką warstwą podłoża. Wylęg następuje po około 4 dniach. 
Ameryka Południowa – Surinam i Gujana.

</doc>
<doc id="2047261" url="https://pl.wikipedia.org/wiki?curid=2047261" title="Jean Neel">
Jean Neel



</doc>
<doc id="2047263" url="https://pl.wikipedia.org/wiki?curid=2047263" title="Francesco Lantrua">
Francesco Lantrua



</doc>
<doc id="2047265" url="https://pl.wikipedia.org/wiki?curid=2047265" title="Giuseppe Gambaro">
Giuseppe Gambaro



</doc>
<doc id="2047267" url="https://pl.wikipedia.org/wiki?curid=2047267" title="Callisto Caravario">
Callisto Caravario



</doc>
<doc id="2047269" url="https://pl.wikipedia.org/wiki?curid=2047269" title="Satanoperca leucosticta">
Satanoperca leucosticta



</doc>
<doc id="2047272" url="https://pl.wikipedia.org/wiki?curid=2047272" title="Luigi Versiglia">
Luigi Versiglia



</doc>
<doc id="2047280" url="https://pl.wikipedia.org/wiki?curid=2047280" title="Ford Tempo">
Ford Tempo

Ford Tempo – samochód osobowy klasy średniej produkowany pod amerykańską marką Ford w latach 1983 – 1994. 
Pierwsza generacja.
 Ford Tempo I został zaprezentowany po raz pierwszy w 1983 roku.
W 1993 roku Ford zdecydował się ponownie zmienić swój model klasy średniej, prezentując model Tempo jako następcę Fairmonta. Samochód utrzymano w nowocześniejszej formie, z bardziej zaokrągloną stylistyką i mniej tradycyjnymi formami niż w przypadku poprzednika. Samochód oferowany był zarówno jako 4-drzwiowy sedan, jak i 2-drzwiowe coupé.
Lifting.
W 1986 roku Ford Tempo pierwszej generacji przeszedł modernizację, w ramach której zmienił się wygląd pasa przedniego, a także wygląd atrapy chłodnicy i kształt reflektorów. Grill był tym razem malowany w kolorze nadwozia, a znaczek producenta stał się znacznie mniejszy i zamiast centralnie, tym razem umieszczony był przy górnej krawędzi atrapy.
Druga generacja.
Ford Tempo II został zaprezentowany po raz pierwszy w 1987 roku.
Druga generacja Tempo przeszła ewolucyjny zakres zmian, z większą i bardziej zaokrągloną sylwetką. Pojazd stylistycznie nawiązywał do większego modelu Taurus, zyskując charakterystyczne przetłoczenie na bocznych panelach i kasetkowe klamki. Samochód ponownie był dostępny jako 4-drzwiowy sedan, a także 2-drzwiowe coupé.
Lifting.
W 1992 roku Ford Tempo przeszedł obszerną modernizację, w ramach której zmieniono wygląd atrapy chłodnicy, a także zmodyfikowano kształt zderzaków i tylnych lamp. Produkcja trwała do 1994 roku, kiedy to skończyła się n rzecz nowego modelu Contour.

</doc>
<doc id="2047286" url="https://pl.wikipedia.org/wiki?curid=2047286" title="Aktualności">
Aktualności



</doc>
<doc id="2047292" url="https://pl.wikipedia.org/wiki?curid=2047292" title="Tutkarz topolowiec">
Tutkarz topolowiec

Tutkarz topolowiec ("Byctiscus populi") – gatunek owada z rzędu chrząszczy, z rodziny tutkarzowatych. Samice składają jaja w tulejce uformowanej z pojedynczego liścia, następnie larwy wypadają z niej na ziemię i ulegają przepoczwarzeniu w wierzchniej warstwie gleby. Młode pokolenie pozostaje w komorach poczwarkowych do nadejścia wiosny. Dojrzałe osobniki pojawiają się w kwietniu, po przezimowaniu. Żyje na topolach, od czego pochodzi też jego polska i łacińska nazwa gatunkowa.

</doc>
<doc id="2047293" url="https://pl.wikipedia.org/wiki?curid=2047293" title="Parasole (określenie)">
Parasole (określenie)

Parasole – określenie używane na terenie powiatu tarnobrzeskiego w stosunku do mieszkańców lewego brzegu Wisły, szczególnie Sandomierza. Pochodzenie tego określenia związanie jest z okresem zaborów oraz I wojną światową. Sandomierz i Tarnobrzeg były miastami granicznymi dwóch wrogich potęg: carskiej Rosji (Królestwo Kongresowe) i cesarsko-królewskich Austro-Węgier (Galicja). Rosyjskie grzybki wartownicze miały kształt parasoli (słupki z szerokim daszkiem). W czasach późniejszych, po odzyskaniu niepodległości, terminologia ta przetrwała i używana jest do dziś. Współcześnie określenie to ma charakter żartobliwy, bądź pejoratywny w mowie potocznej oraz na forach internetowych. Termin parasole używany jest szczególnie, gdy pragnie się określić mieszkańca lewej strony Wisły jako skąpca. Dla przeciwwagi mieszkańcy Sandomierza i okolic używają terminu żółtobrzuchy, które ma podobne znaczenie i pochodzenie, tyle, że względem ludności Tarnobrzega i okolic.
Przykłady użycia terminu "parasole": Tarnobrzeg.info oraz „Tygodnik Nadwiślański", nr 1500 z 11 lutego 2010 r., str. 5.

</doc>
<doc id="2047294" url="https://pl.wikipedia.org/wiki?curid=2047294" title="Żółtobrzuchy (określenie)">
Żółtobrzuchy (określenie)

Żółtobrzuchy – określenie używane na terenie powiatu sandomierskiego w stosunku do mieszkańców prawego brzegu Wisły, szczególnie Tarnobrzega. Pochodzenie określenia związane jest z okresem zaborów oraz I wojną światową. Sandomierz i Tarnobrzeg były miastami granicznymi dwóch wrogich potęg: carskiej Rosji (Królestwo Kongresowe) i cesarsko-królewskich Austro-Węgier (Galicja). . W czasach późniejszych, po odzyskaniu niepodległości, terminologia ta przetrwała i używana jest do dziś. Współcześnie określenie to ma charakter żartobliwy bądź pejoratywny w mowie potocznej oraz na forach internetowych. Termin ten używany może być, kiedy pragnie się podkreślić niegospodarność tarnobrzeżan i biedę wynikającą ze zdecydowanie gorszych gleb ziem powiatu tarnobrzeskiego w porównaniu do ziem Sandomierszczyzny. Dla przeciwwagi, mieszkańcy Tarnobrzega i okolic używają terminu parasole, który ma podobne znaczenie i pochodzenie, tyle, że względem ludności Sandomierza i okolic.
Termin ten niesłusznie utożsamiany może być z zakładami wydobycia siarki lub klubem piłkarskim Siarka Tarnobrzeg, szczególnie w kontekście charakterystycznych żółtych koszulek klubowych. Tłumaczenie takie podawane jest głównie przez osoby spoza regionu tych dwóch powiatów, nieznających historycznych konotacji tych terminów.
Przykłady użycia terminu "żółtobrzuchy": Tarnobrzeg.info, Goldenline.pl oraz „Tygodnik Nadwiślański", nr 1500 z 11 lutego 2010 r., str. 5.

</doc>
<doc id="2047296" url="https://pl.wikipedia.org/wiki?curid=2047296" title="Nabal">
Nabal

Nabal (hebr. נבל) – postać biblijna ze Starego Testamentu, pierwszy mąż Abigail, Kalebita. Był mieszkańcem miasta Maon, z posiadłością w Karmelu. Miał niespotykanie duże jak na tamte czasy stada, liczące 3000 owiec i 1000 kóz. Żył w XI w. p.n.e.
Sprawa z Dawidem.
Dawid ze swymi ludźmi uciekł z Chorsza na pustynię Maon szukając schronienia przed Saulem. Przebywali między nimi pasterze Nabala, którym pomagali pilnować stad i nie ukradli ani jednego zwierzęcia. Gdy później wyruszyli na pustynię Paran, był pora strzyżenia owiec. Stamtąd Dawid wysłał dziesięciu młodzieńców do Nabala z pozdrowieniem i prośbą o żywność. Kalebita nie znał Dawida, więc odmówił pomocy. W akcie zemsty ten drugi wraz z czterystoma ludźmi zorganizował wyprawę w celu zabicia Nabala, jego rodziny i wszystkich sług. Zawiadomiono o tym Abigail, która natychmiast wyruszyła naprzeciw Dawida. Dała mu wtedy duże zapasy jedzenia, którymi wcześniej objuczyła osły i przekonała go, by nie mścił się na jej mężu. Tymczasem Nabal upił się winem na uczcie w domu. Gdy rano wytrzeźwiał, żona opowiedziała mu o zamiarach Dawida przeciwko niemu. W tym momencie ""Serce jego zamarło, a on stał się jak kamień".
Śmierć.
Biblia podaje, że około 10 dni po tych wydarzeniach "Pan poraził Nabala tak, że umarł"" (1 Sm 25, 38). Można się domyślać, że w tych słowach chodzi o nagłą śmierć, np. z powodu zawału serca itp.

</doc>
<doc id="2047311" url="https://pl.wikipedia.org/wiki?curid=2047311" title="Wenezuela na Letnich Igrzyskach Olimpijskich 2000">
Wenezuela na Letnich Igrzyskach Olimpijskich 2000

Wenezuelę na Letnich Igrzyskach Olimpijskich 2000 reprezentowało 50 zawodników, 36 mężczyzn i 14 kobiet.
Skład kadry.
Boks.
Mężczyźni
Gimnastyka.
Kobiety
Judo.
Mężczyźni
Kobiety
Kolarstwo.
Mężczyźni
Kobiety
Lekkoatletyka.
Mężczyźni
Pływanie.
Mężczyźni
Pływanie synchroniczne.
Kobiety
Podnoszenie ciężarów.
Mężczyźni
Kobiety
Skoki do wody.
Mężczyźni
Kobiety
Strzelectwo.
Mężczyźni
Kobiety
Szermierka.
Mężczyźni
Taekwondo.
Kobiety
Tenis stołowy.
Kobiety
Tenis ziemny.
Mężczyźni
Kobiety
Triathlon.
Mężczyźni
Zapasy.
Mężczyźni
Żeglarstwo.
Mężczyźni

</doc>
<doc id="2047313" url="https://pl.wikipedia.org/wiki?curid=2047313" title="Dud Karbunara">
Dud Karbunara

Dud Karbunara, także Baba Dud Karbunara (ur. 3 maja 1842 w Beracie, zm. 19 grudnia 1917 tamże) – albański polityk i działacz niepodległościowy, duchowny prawosławny.
Życiorys.
Był synem złotnika Theodhora Karbunary i Aleksandry z d. Truja. Pochodził z jednej z najbardziej wpływowych rodzin w Beracie. Uczył się w greckojęzycznej szkole powszechnej, a następnie w Korfu. Naukę kontynuował w gimnazjum włoskim w Trieście, skąd przeniósł się do Stambułu. W 1879 spotkał się z działaczem niepodległościowym Hoxhą Tahsinem, który wprowadził go do stowarzyszenia, wydającego w Stambule książki w języku albańskim. W tym czasie współpracował blisko z Kostandinem Kristoforidhim. W latach 1878–1881 był przedstawicielem Ligi Prizreńskiej w stolicy Imperium Osmańskiego.
Po upadku Ligi Prizreńskiej działał na rzecz tłumaczenia Biblii na język albański. W latach 1900–1903 pracował jako nauczyciel w okręgu Berat. W czasie rewolucji młodotureckiej współtworzył w Beracie albański klub patriotyczny, którego został wiceprzewodniczącym. Dwa lata później został wybrany radnym prefektury w Beracie i zajął się organizowaniem szkół albańskich na tym terenie.
W 1912 został wybrany delegatem prefektury Berat na zgromadzenie we Wlorze, które uchwaliło deklarację niepodległości. W 1913 współpracował z ministrem edukacji w organizowaniu sieci szkół z językiem albańskim, był także dyrektorem szkoły w Beracie. Zmarł w 1917, pochowany w kościele św. Jerzego w Beracie. W dwudziestą rocznicę śmierci, w 1937 w Beracie odsłonięto jego pomnik, dłuta Dhimitra Çamiego.
Pośmiertnie od władz komunistycznej Albanii otrzymał tytuł Nauczyciela Ludu (Mesues i Popullit). Imię Karbunary nosi szkoła pedagogiczna w Beracie.

</doc>
<doc id="2047315" url="https://pl.wikipedia.org/wiki?curid=2047315" title="Jan Wajdut">
Jan Wajdut



</doc>
<doc id="2047330" url="https://pl.wikipedia.org/wiki?curid=2047330" title="Jean Kahwaji">
Jean Kahwaji

Jean Kahwaji (ur. 29 września 1953 w Ajn Ibil) – libański generał. W 1973 roku wstąpił do akademii wojskowej, a cztery lata później rozpoczął służbę w żandarmerii wojskowej. W 1999 roku został szefem sztabu 11 Brygady Piechoty, dwa lata później zastępcą dowódcy 7 BP, a w 2002 roku dowódcą 2 BP. Od 29 sierpnia 2008 do 8 marca 2017 był Dowódcą Libańskich Sił Zbrojnych. Został zastąpiony na tym stanowisku przez Josepha Aouna.

</doc>
<doc id="2047335" url="https://pl.wikipedia.org/wiki?curid=2047335" title="Ahero">
Ahero

Ahero – miasto w Kenii, nad rzeką Nyando, w pobliżu Kisumu, w hrabstwie Kisumu. W 2019 liczyło 11,8 tys. mieszkańców.

</doc>
<doc id="2047337" url="https://pl.wikipedia.org/wiki?curid=2047337" title="Bondo (Kenia)">
Bondo (Kenia)

Bondo – miasto w Kenii, w hrabstwie Siaya. W 2019 liczyło 22,7 tys. mieszkańców.

</doc>
<doc id="2047338" url="https://pl.wikipedia.org/wiki?curid=2047338" title="Kehancha">
Kehancha

Kehancha – miasto w Kenii, w hrabstwie Migori. W 2019 liczyło 22,2 tys. mieszkańców.

</doc>
<doc id="2047339" url="https://pl.wikipedia.org/wiki?curid=2047339" title="Monaster Narodzenia Pańskiego w Twerze">
Monaster Narodzenia Pańskiego w Twerze

Monaster Narodzenia Pańskiego – jeden z żeńskich klasztorów prawosławnych w Twerze. Podlega eparchii twerskiej.
Monaster założył pod koniec XIV w. biskup Arseniusz Twerski, późniejszy święty prawosławny. W 1514 klasztor, na czele którego stała ihumenia Eutymia, otrzymał carską gramotę, na mocy której został zwolniony z podatków i świadczeń na rzecz eparchii twerskiej. Na podstawie zapisów z XVII-wiecznych dokumentów można stwierdzić, iż klasztor był zamożny, posiadając kilka wsi i znaczne majątki ziemskie. Główną cerkwią w kompleksie jego budynków była drewniana świątynia Narodzenia Pańskiego. W 1646 na jej miejscu wzniesiono dwupoziomową świątynię Świętych Mikołaja i Aleksego, której wyposażenie w całości ufundował car Aleksy I.
W 1694, w momencie wstąpienia do klasztoru Eudokii Rostopczyny (następnie mniszki Heleny), jej rodzina przekazała mniszkom przechowywaną od pokoleń Tichwińską Ikonę Matki Bożej, która została uznana za cudotwórczą i stała się głównym celem pielgrzymek do monasteru. W 1717 cerkiew Świętych Mikołaja i Aleksego została rozebrana, a na jej miejscu wzniesiono cerkiew Narodzenia Pańskiego. Sześć lat później klasztor Narodzenia Pańskiego został połączony z żeńskim monasterem św. Atanazego w Twerze, przejmując całość jego majątku. W rezultacie w 1727 wspólnota monastyczna liczyła 38 zakonnic.
W II połowie XVIII w. przystąpiono do rozbudowy klasztoru. Na miejscu dawnej drewnianej cerkwi wzniesiono kamienny sobór Narodzenia Pańskiego, poświęcony w 1773, do którego sześć lat później dobudowano kaplicę Tichwińskiej Ikony Matki Bożej. W 1795 cały kompleks monasterski otoczono murem z basztami. Klasztor otrzymywał liczne ofiary ze strony zamożnych wiernych, w tym rodziny carskiej. Jeszcze w 1800 wzniesiono nad bramą wjazdową do klasztoru nadbramną cerkiew Obrazu Chrystusa Nie Ludzką Ręką Uczynionego. Została ona wyposażona z darów przekazanych przez carycę Marię Fiodorownę oraz wielkie księżne Marię, Katarzynę i Annę.
W 1810, w czasie wizyty Aleksandra I i jego żony Elżbiety Aleksiejewny, para carska oraz caryca matka przekazali dary pieniężne na budowę nowej cerkwi klasztornej w miejsce dotychczasowego soboru. Podjęte dwa lata później prace zakończyły się jednak fiaskiem, gdy niedokończona świątynia zawaliła się. W czasie wojny francusko-rosyjskiej w 1812 mniszki zostały ewakuowane do guberni jarosławskiej. Budowę soboru monasterskiego zakończono dopiero w 1820. W 1832 wzniesiono również cerkiew Trójcy Świętej. Od 1834 mniszki prowadziły przytułek dla sierot. Kolejną cerkiew, tym razem pod wezwaniem św. Mikołaja, poświęcono w 1882. Natomiast w 1912 w bezpośrednim sąsiedztwie kompleksu klasztornego wybudowano jedną z setek cerkwi wznoszonych w całym Imperium Rosyjskich dla upamiętnienia 300 lat panowania Romanowów; był to sobór Zmartwychwstania Pańskiego w Twerze. W przededniu rewolucji październikowej w monasterze żyło 41 mniszek oraz 203 posłusznice.
W 1925 władze radzieckie zamknęły klasztor i przeznaczyły większość jego zabudowań na mieszkania. Główny sobór został początkowo zaadaptowany na magazyn, zaś w latach 60. – na wielosekcyjny klub sportowy. Zdewastowane i pozbawione wyposażenia obiekty monasterskie Rosyjski Kościół Prawosławny odzyskał dopiero po upadku ZSRR. W 1999 Święty Synod oficjalnie zdecydował o reaktywacji żeńskiego klasztoru.
W 2008 w klasztorze przebywały 2 mniszki i 6 posłusznic. 

</doc>
