<doc id="2056438" url="https://pl.wikipedia.org/wiki?curid=2056438" title="Linia kolejowa Studénka – Veřovice">
Linia kolejowa Studénka – Veřovice

Linia kolejowa Studénka – Veřovice – linia kolejowa w Czechach, biegnąca przez kraj morawsko-śląski, od Studénki do Veřovic.

</doc>
<doc id="2056439" url="https://pl.wikipedia.org/wiki?curid=2056439" title="Toyota Ipsum">
Toyota Ipsum

Toyota Ipsum – 7-miejscowy minivan produkowany przez japońskie przedsiębiorstwo Toyota.
Pierwsza generacja (Toyota Picnic).
Pierwsza generacja o nazwie Ipsum w Japonii oraz Toyota Picnic i Toyota SportsVan na rynkach zagranicznych była produkowana w latach 1995-2001 (pierwsze pojazdy eksportowane pojawiły się w 1996 roku). Samochód mógł być wyposażony w jeden z dwóch 4-cylindrowych benzynowych silników rzędowych o 16 zaworach, o pojemnościach 1,8 i 2,0 l, lub silnik wysokoprężny o pojemności 2,2 l.
Druga generacja.
Druga generacja oparta została na płycie podłogowej modelu Avensis. Zadebiutowała w 2001 roku na rynku japońskim i europejskim, gdzie sprzedawana była pod nazwą Avensis Verso. Charakteryzowała się powiększonym rozstawem osi i większą ilością miejsca w kabinie. Oprócz silników benzynowych o pojemnościach 2,0 l i 2,4 l, dostępna była także wysokoprężna jednostka o pojemności 2,0 l.

</doc>
<doc id="2056446" url="https://pl.wikipedia.org/wiki?curid=2056446" title="Wierzbica (dopływ Skrwy)">
Wierzbica (dopływ Skrwy)

Wierzbica – rzeka, lewy dopływ Skrwy o długości 33,38 km i powierzchni 122,1 km². Płynie w głębokiej dolinie na 20 m, deniwelacja terenu wynosi do 70 m.

</doc>
<doc id="2056447" url="https://pl.wikipedia.org/wiki?curid=2056447" title="Cochrane (Alberta)">
Cochrane (Alberta)

Cochrane – miasto w Kanadzie, w prowincji Alberta. Leży na zboczach wzgórza Big Hill, w dolinie rzeki Bow. Stanowi część aglomeracji miasta Calgary. Nazwa miasta pochodzi od nazwiska jego założyciela, Matthew Cochrane'a.
Liczba mieszkańców Cochrane wynosi 13 760. Język angielski jest językiem ojczystym dla 92,1%, francuski dla 2,1% mieszkańców (2006).

</doc>
<doc id="2056448" url="https://pl.wikipedia.org/wiki?curid=2056448" title="Marta Szmigielska">
Marta Szmigielska

Marta Szmigielska (ur. 3 czerwca 1961 w Miechowie, zm. 21 lipca 2010 w Miechowie) – polska aktorka teatralna i filmowa.
Marta Szmigielska w 1984 ukończyła studia na PWST w Krakowie. Debiutowała w tym samym roku. W latach 1984-1985 pracowała w Teatrze Rozrywki w Chorzowie, a od 1985 roku współtworzyła Teatr im. Stanisława Ignacego Witkiewicza w Zakopanem, gdzie stworzyła blisko 40 ról.
Aktorka przegrała walkę z rakiem, zmarła 21 lipca 2010 w hospicjum w swoim rodzinnym Miechowie.
Filmografia

</doc>
<doc id="2056450" url="https://pl.wikipedia.org/wiki?curid=2056450" title="Jorge Bucay">
Jorge Bucay

Jorge Bucay (ur. 30 października 1949 w Buenos Aires) – argentyński pisarz, z wykształcenia lekarz psychiatra. W 1973 roku ukończył medycynę na Uniwersytecie w Buenos Aires. Specjalizuje się w psychoterapii, pracując szczególnie metodą terapii Gestalt. Pracuje w różnych krajach na świecie, m.in. w Argentynie, Hiszpanii czy Meksyku, gdzie prowadzi zarówno terapię indywidualną, jak i terapię dla par. Jest członkiem Amerykańskiego Stowarzyszenia Terapii Gestalt. W 1997 roku reprezentował Argentynę na Międzynarodowym Kongresie Gestalt, który odbył się w Cleveland w Stanach Zjednoczonych. W rodzinnej Argentynie, do dzisiaj uważany jest za jednego z najlepszych psychologów.
Życiorys.
Jorge Bucay, korzystając ze swojej wiedzy i doświadczenia terapeutycznego, napisał i wydał wiele książek. Zostały one przetłumaczone na siedemnaście języków i stały się bestsellerami m.in. w Hiszpanii, Meksyku, Chile, Urugwaju, Wenezueli, Kostaryce i Portoryko. Głównym celem tych książek jest pomoc ludziom w rozwiązaniu problemów. W przeważającej części są to proste historie, które mają na celu wygenerowanie odbicia czytelnika, dzięki czemu czytelnik może odnieść podane tam przykłady do swojego życia. Jego książki mają jasny, prosty i zwięzły styl, który jest łatwy do zrozumienia przez każdego czytelnika, zarówno tego młodszego, jak i dorosłego. Każdy z tekstów zawiera przesłanie, z którego można wyciągnąć lekcję. To teksty, które uświadamiają czytelnikowi tematy takie jak ludzkie granice, osobista odpowiedzialność, możliwość przezwyciężenia swoich słabości i wiele innych.
Dzieła.
Jego teksty są w pewnym stopniu wezwaniem czytelnika do przemyśleń nad samym sobą i odnalezieniu w sobie swoich mocnych stron i zdolności. Niewątpliwie, książki te wymagają głębokiej refleksji i dzięki temu każdy czytelnik będzie mógł odnaleźć w nich coś dla siebie. Jego najważniejsze dzieła to:
W Polsce ukazały się dotychczas cztery jego książki:

</doc>
<doc id="2056454" url="https://pl.wikipedia.org/wiki?curid=2056454" title="Maximo González">
Maximo González



</doc>
<doc id="2056455" url="https://pl.wikipedia.org/wiki?curid=2056455" title="F1 2009">
F1 2009

F1 2009 – gra wyprodukowana, wydana przez brytyjską firmę Codemasters Software. Gra została wydana na konsole PlayStation Portable oraz Wii na świecie oraz w Stanach Zjednoczonych 17 listopada 2009 roku a w Europie i w Polsce 19 listopada 2009 roku.

</doc>
<doc id="2056456" url="https://pl.wikipedia.org/wiki?curid=2056456" title="Urszulewka">
Urszulewka

Urszulewka – struga, prawy dopływ Skrwy o długości 3,38 km. Wypływa z Jeziora Urszulewskiego i płynie w kierunku wschodnim przez wsie Słupia i Karlewo. Uchodzi do Skrwy w okolicy wsi Dziki Bór na granicy województw: mazowieckiego i kujawsko-pomorskiego.
Powierzchnia zlewni wynosi 35,16 km², z czego 2,81 km² to bezpośrednia zlewnia, a 32,32 – zlewnia Jeziora Urszulewskiego.

</doc>
<doc id="2056457" url="https://pl.wikipedia.org/wiki?curid=2056457" title="750-lecie Gorzowa Wielkopolskiego">
750-lecie Gorzowa Wielkopolskiego

750-lecie Gorzowa Wielkopolskiego to całoroczne obchody siedemset pięćdziesiątej rocznicy uzyskania praw miejskich przez Gorzów Wielkopolski. Głównym dniem obchodów był 2 lipca 2007 – tego dnia miejsce miały takie wydarzenia jak:

</doc>
<doc id="2056459" url="https://pl.wikipedia.org/wiki?curid=2056459" title="Linia kolejowa Studénka – Bílovec">
Linia kolejowa Studénka – Bílovec

Linia kolejowa Studénka – Bílovec – linia kolejowa w Czechach, biegnąca przez kraj morawsko-śląski, od Studénki do Bílovca.

</doc>
<doc id="2056461" url="https://pl.wikipedia.org/wiki?curid=2056461" title="Port lotniczy Lida">
Port lotniczy Lida

Port lotniczy Lida – port lotniczy położony w miejscowości Lida w obwodzie grodzieńskim. Jest jednym z największych portów lotniczych na Białorusi. Używany jest do celów wojskowych.

</doc>
<doc id="2056462" url="https://pl.wikipedia.org/wiki?curid=2056462" title="Port lotniczy Bobrujsk">
Port lotniczy Bobrujsk

Port lotniczy Bobrujsk – port lotniczy położony w miejscowości Bobrujsk w obwodzie mohylewskim. Jest jednym z największych portów lotniczych na Białorusi. Używany jest do celów wojskowych.

</doc>
<doc id="2056463" url="https://pl.wikipedia.org/wiki?curid=2056463" title="Paweł Ćwikliński">
Paweł Ćwikliński

Paweł Ćwikliński (ur. 2 lipca 1985 w Słupsku) – polski piłkarz ręczny, prawoskrzydłowy, od 2016 zawodnik Arki Gdynia.
Absolwent szkoły mistrzostwa sportowego w Gdańsku. W latach 2004–2009 był zawodnikiem AZS-AWFiS Gdańsk, w którego barwach występował przez cztery lata w Ekstraklasie i przez rok w I lidze. W sezonie 2007/2008 był najlepszym strzelcem gdańskiej drużyny w najwyższej klasie rozgrywkowej – w 26 spotkaniach zdobył 125 bramek. W latach 2009–2012 był graczem Warmii Olsztyn, natomiast w latach 2012–2015 występował w Azotach-Puławy. Będąc zawodnikiem puławskiej drużyny, grał również w Pucharze Challenge, w którym w ciągu trzech sezonów zdobył 14 bramek. W sezonie 2015/2016 reprezentował barwy Wybrzeża Gdańsk. W 2016 został zawodnikiem Spójni Gdynia, z którą w sezonie 2016/2017, w którym rozegrał 24 mecze i zdobył 81 goli, wywalczył awans do Superligi. W sezonie 2017/2018 wystąpił w 26 spotkaniach najwyższej ligi, w których rzucił 55 bramek.
W 2004 uczestniczył w mistrzostwach Europy U-20 na Łotwie, podczas których rozegrał sześć meczów i zdobył 13 goli. W latach 2010–2011 grał w reprezentacji Polski B. W 2012 wziął udział w akademickich mistrzostwach świata w Brazylii (4. miejsce).

</doc>
<doc id="2056466" url="https://pl.wikipedia.org/wiki?curid=2056466" title="Renier González">
Renier González

Renier González (ur. 21 listopada 1972 w Jagüey Grande w prowincji Matanzas) – kubański szachista i trener szachowy, reprezentant Stanów Zjednoczonych od 2004, arcymistrz od 2008 roku.
Kariera szachowa.
W 1989 zdobył tytuł wicemistrza Kuby juniorów. W latach 1994–1999 czterokrotnie startował w finałach indywidualnych mistrzostw Kuby (najlepszy wynik: Las Tunas 1997 – VIII m.), natomiast w 2004 i 2006 był uczestnikiem finałów mistrzostw Stanów Zjednoczonych.
Normy na tytuł arcymistrza wypełnił w latach 2004 (w Mashantucket, turniej "Foxwoods Open" i w Lindsborgu) oraz 2007 (w Banyoles, dz. I m. wspólnie z Jose Gonzalezem Garcią, Mihailem Marinem i Lewanem Aroszidze).
Odniósł szereg sukcesów indywidualnych, zwyciężając bądź dzieląc I miejsca m.in. w: Hawanie (1994, 1998), Javei (1996), Castellónie (1996), Cienfuegos (1998), Pinar del Río (1999), Ciego de Avila (1999), Itagui (2000), Boyaca (2001), Manizales (2001), Broward (2002), Coamo (2002), Miami (2002 – dwukrotnie, 2003 – dwukrotnie, 2004), Melbourne (2003), Orlando (2004) oraz Boca Raton (2003, 2004, 2005 – dwukrotnie, 2009).
Najwyższy ranking w karierze osiągnął 1 stycznia 1996, z wynikiem 2560 punktów zajmował wówczas 1. miejsce wśród kubańskich szachistów.
Jako szachowy trener pracował w Jagüey Grande (do 1995), Walencji (1995), Matanzas (1995–1999), Bogocie (1999–2001), San Antonio del Táchira (2001), a od 2001 w Stanach Zjednoczonych.

</doc>
<doc id="2056467" url="https://pl.wikipedia.org/wiki?curid=2056467" title="Renier Gonzalez">
Renier Gonzalez



</doc>
<doc id="2056468" url="https://pl.wikipedia.org/wiki?curid=2056468" title="Radźput">
Radźput



</doc>
<doc id="2056469" url="https://pl.wikipedia.org/wiki?curid=2056469" title="Biathlon na Zimowych Igrzyskach Olimpijskich 2002 – bieg pościgowy mężczyzn">
Biathlon na Zimowych Igrzyskach Olimpijskich 2002 – bieg pościgowy mężczyzn

Biathlonowy bieg pościgowy mężczyzn na Zimowych Igrzyskach Olimpijskich 2002 odbył się 16 lutego na trasach w Soldier Hollow, niedaleko Salt Lake City. Konkurencja ta debiutowała w programie olimpijskim podczas ZIO 2002. Pierwszym w historii mistrzem olimpijskim w biegu pościgowym mężczyzn został Norweg Ole Einar Bjørndalen, który wcześniej wygrał także sprint i bieg indywidualny. Srebrny medal wywalczył Francuz Raphaël Poirée, a trzecie miejsce zajął Niemiec Ricco Groß.
Konkurencję tą rozgrywano w ramach mistrzostw świata od 1997 roku, kiedy odbywały się mistrzostwa świata w Osrblie. W biegu pościgowym mogło wystartować tylko 60 najlepszym zawodników rozegranego parę dni wcześniej sprintu. Zawodnicy startowali według kolejności zajętej w sprincie, uwzględniając straty czasowe z tego biegu. Ostatecznie do zawodów przystąpiło 57 zawodników, z których 56 ukończyło rywalizację.

</doc>
<doc id="2056470" url="https://pl.wikipedia.org/wiki?curid=2056470" title="Maurice Bourdin">
Maurice Bourdin



</doc>
<doc id="2056471" url="https://pl.wikipedia.org/wiki?curid=2056471" title="Puma (samolot)">
Puma (samolot)

Puma – dwumiejscowy samolot ultralekki produkowany przez Aero-service Jacek Skopiński.
Konstrukcja.
Puma jest ultralekkim, jednosilnikowym, dwumiejscowym dolnopłatem z usterzeniem w układzie klasycznym i trójkołowym, chowanym podwoziem. Jest to samolot całkowicie metalowy, o konstrukcji półskorupowej z trapezowymi skrzydłami, w których mieszczą się zbiorniki paliwa.

</doc>
<doc id="2056472" url="https://pl.wikipedia.org/wiki?curid=2056472" title="Bettina Wulff">
Bettina Wulff

Bettina Wulff (ur. 25 października 1973 w Hanowerze jako "Bettina Körner") – była pierwsza dama Niemiec, żona prezydenta Niemiec Christiana Wulffa. Była pierwszą damą od wyboru jej męża przez Zgromadzenie Federalne 30 czerwca 2010 roku do jego rezygnacji 17 lutego 2012.
Życie prywatne.
W 2008 pobrała się z Christianem Wulffem. Mają syna Linusa Floriana (ur. 12 maja 2008). Ma też nieślubnego syna z innego związku, Leandra Balthasara (ur. 2003). Od 2013 do 2015 Wulffowie byli w separacji. W 2018 rozwiedli się.

</doc>
<doc id="2056473" url="https://pl.wikipedia.org/wiki?curid=2056473" title="Radźputana">
Radźputana

Radźputana (także Radźwar, ) – kraina historyczna w północno-zachodnich Indiach, której obszar w znacznej mierze pokrywa się z terytorium współczesnego Radżastanu.
Kraina zajmuje obszar ponad 340 000 km². Północno-zachodnia część jest nizinna i znajduje się w obrębie pustyni Thar (Wielkiej Pustyni Indyjskiej), południowo-wschodnia jest przeważająco wyżynna i cechuje się większą żyznością. Oba regiony rozdziela pasmo gór Arawali.
W okresie brytyjskiej władzy kolonialnej (XIX wiek i I połowa XX wieku) Radźputanę tworzyło 26 państewek, z których największe to Dźodhpur, Dźajsalmer, Bikaner, Dźajpur i Udajpur. Większością z nich rządzili radźputowie, stąd nazwa krainy (dosł. „kraj radźputów”).
Po uzyskaniu przez Indie niepodległości w 1947 roku rozpoczął się proces konsolidacji władzy, w rezultacie którego powstał obecny stanu Radżastan. Niewielkie fragmenty dawnej Radźputany weszły w skład stanów Madhya Pradesh i Gudźarat.

</doc>
<doc id="2056474" url="https://pl.wikipedia.org/wiki?curid=2056474" title="Hermann Sasse">
Hermann Sasse

Hermann Otto Erich Sasse (ur. 17 lipca 1895 w Sonnewalde, zm. 9 sierpnia 1976 w Adelaide) – duchowny i teolog luterański pochodzenia niemieckiego, w latach 1949–1976 zamieszkały w Australii. 
W 1913 roku Hermann Sasse podjął studia teologiczne i filozoficzne na Uniwersytecie w Berlinie. 13 czerwca 1920 został ordynowany w kościele św. Mateusza w Berlinie i służył w kilku brandenburskich parafiach. W 1923 roku uzyskał licencjat z teologii w Berlinie, a w 1926 tytuł magistra w seminarium w Hartford w stanie Connecticut. 11 września poślubił Margarete Naumann (zm. w 1964).
Był działaczem ruchu ekumenicznego. W 1932 roku brał udział w konferencji rozbrojeniowej w Genewie. Był jednym z pierwszych działaczy antynazistowskiego Kościoła Wyznającego. Wraz z Dietrichem Bonhoefferem napisał wyznanie z Bethel sprzeciwiające się dyskryminacji Żydów. Z drugiej jednak strony nie podpisał deklaracji z Barmen, uważając, że Kościół Wyznający próbuje zawłaszczyć dla siebie autorytet całego Kościoła. W 1933 został profesorem Uniwersytetu w Erlangen i, dzięki ochronie dziekana wydziału teologii, zachował swoją posadę przez cały okres rządów nazistów.
Sasse był przeciwny utworzeniu Kościoła Ewangelickiego w Niemczech i dołączył do Wolnego Kościoła Luterańskiego. W 1949 roku przyjął propozycję objęcia posady w Immanuel Seminary w Adelajdzie, którą sprawował do 1969 roku. Przyczynił się do zjednoczenia australijskich luteranów w jeden Kościół. Był uważany za teologa konserwatywnego, jednak aktywnie uczestniczył w dialogu z innymi wyznaniami. 
W 1972 roku został odznaczony Orderem Zasługi Republiki Federalnej Niemiec.

</doc>
<doc id="2056475" url="https://pl.wikipedia.org/wiki?curid=2056475" title="John Everson">
John Everson

John Everson (ur. w 1966 w Chicago w stanie Illinois w USA) – amerykański pisarz, redaktor, krytyk muzyczny i muzyk.
Od czasu jego literackiego debiutu w 1993 ukazały się trzy jego powieści:
Napisał także kilkadziesiąt opowiadań.

</doc>
<doc id="2056476" url="https://pl.wikipedia.org/wiki?curid=2056476" title="Panda (samolot)">
Panda (samolot)

Panda – dwumiejscowy samolot ultralekki produkowanym przez Aero-service Jacek Skopiński.
Konstrukcja.
Panda jest ultralekkim, jednosilnikowym, dwumiejscowym wolnonośnym górnopłatem z usterzeniem typu T i stałym, trójkołowym podwoziem. Jest to samolot całkowicie metalowy, o konstrukcji półskorupowej z prostokątnymi skrzydłami, w których znajdują się zbiorniki paliwa.

</doc>
<doc id="2056477" url="https://pl.wikipedia.org/wiki?curid=2056477" title="Port lotniczy Prievidza">
Port lotniczy Prievidza

Port lotniczy Prievidza (ICAO: LZPE) – port lotniczy położony w miejscowości Prievidza, w kraju trenczyńskim, na Słowacji.

</doc>
<doc id="2056478" url="https://pl.wikipedia.org/wiki?curid=2056478" title="Atypowa hiperplazja przewodowa">
Atypowa hiperplazja przewodowa

Atypowa hiperplazja przewodowa (ADH) jest to nadmierny rozrost komórek przewodu mlecznego. Jest to zmiana łagodna, często bezobjawowa, która może jednak wskazywać na podwyższone ryzyko zachorowania na raka gruczołu sutkowego. Morfologicznie ADH różni się ilościowo od nieinwazyjnego raka wewnątrzprzewodowego (DCIS).
Leczenie.
Atypowa hiperplazja przewodowa nie wymaga leczenia, natomiast ze względu na podwyższone ryzyko zachorowania na raka sutka zalecana jest regularna kontrola piersi.

</doc>
<doc id="2056480" url="https://pl.wikipedia.org/wiki?curid=2056480" title="Tramwaje Śląskie">
Tramwaje Śląskie

Tramwaje Śląskie – przedsiębiorstwo (spółka akcyjna) zajmujące się wykonywaniem przewozów tramwajowych na terenie Górnośląskiego Okręgu Przemysłowego oraz utrzymywaniem infrastruktury tramwajowej.
Przedsiębiorstwo zostało utworzone 1 stycznia 2003, jako spółka Skarbu państwa, w wyniku przekształcenia przedsiębiorstwa państwowego "Przedsiębiorstwo Komunikacji Tramwajowej w Katowicach". 30 maja 2007 akcje spółki zostały nieodpłatnie przekazane do Komunikacyjnego Związku Komunalnego Górnośląskiego Okręgu Przemysłowego, a stamtąd – do zainteresowanych gmin konurbacji górnośląskiej, kończąc tym samym wieloletni proces komunalizacji.
Struktura własnościowa.
Według stanu na 2020 r., kapitał zakładowy spółki wynosi 149 885 310 zł, a składa się z 14 988 531 akcji serii A, B, C, D, E, F i G o wartości nominalnej 10 zł każda, rozdzielonych w następujący sposób:

</doc>
<doc id="2056482" url="https://pl.wikipedia.org/wiki?curid=2056482" title="Steve Wynn">
Steve Wynn

Stephen Alan Wynn (ur. 27 stycznia 1942 w New Haven w stanie Connecticut) – amerykański inwestor budowlany, specjalizujący się w budowie kasyn w Las Vegas. Jego przedsiębiorstwa odnowiły i zbudowały wiele znanych dziś na całym świecie kasyn i hoteli, takich jak: Golden Nugget, Mirage, Treasure Island, Bellagio, Wynn, czy Encore. W 2008 r. Wynn znalazł się na 277 miejscu, wśród najbogatszych ludzi świata z majątkiem wartym 3,9 mld dolarów.
Życiorys.
Młodość.
Stephen Alan Weinberg (jego ojciec, Michael zmienił nazwisko, kiedy Steve miał sześć miesięcy) ukończył w 1959 r. prywatną szkołę dla chłopców, Manlius School w Syracuse. Później na Uniwersytecie Pensylwanii studiował antropologię i literaturę angielską.
Ojciec Steve’a, Michael Weinberg (później Michael Wynn), otworzył sieć salonów bingo we wschodnich Stanach. W 1946 r. zmienił nazwisko na „Wynn” przypuszczalnie ze względów marketingowych. Zmarł w 1963 r. w Minneapolis z powodu komplikacji po przebytej operacji serca, zostawiając 350 000 dolarów długów.
Wynn po śmierci ojca przejął rodzinny interes i zaczął go rozwijać. Radził sobie tak dobrze, że uzbierał wystarczającą ilość pieniędzy, by kupić udziały we Frontier Hotel and Casino w Las Vegas, gdzie wraz z żoną Elaine przeniósł się w 1967 r. Dzięki umiejętnemu wykorzystaniu swoich dochodów, przejął znajdujące się w centrum miasta Golden Nugget Las Vegas, które nie tylko odnowił, ale i całkowicie odmienił, przekształcając zwykłą salę hazardową w ekskluzywny hotel i kasyno. Zmiana okazała się ogromnym sukcesem i przyciągnęła nową klientelę do centrum Las Vegas.
Hotel Mirage, Treasure Island i Bellagio.
Wynna już wcześniej interesowały kasyna. Jego pierwszym dużym projektem, w którym wziął udział była budowa hotelu Mirage. Otworzony przy Las Vegas Strip w 1989 r. ustanowił nowy standard w budownictwie. Wytyczył nowe proporcje między kosztami budowy a wielkością i luksusem. W jego środku powstał las, a na zewnątrz wulkan i ogromne fontanny. Duży nacisk położono na luksusowe urządzenie pokoi, których jest ponad 3000 i obsługę. Koszt budowy, który wyniósł blisko 630 milionów dolarów sfinansowano głównie dzięki obligacjom śmieciowym wydanym przez Michaela Milkena. Jego budowę uznano za dość ryzykowne przedsięwzięcie z powodu wysokich kosztów i nacisku na luksus. Jednak wbrew wszelkim obawom projekt okazał się sukcesem, a Wynn zapisał się w historii Las Vegas.
Kolejnym dużym przedsięwzięciem Wynna był Treasure Island Hotel and Casino. Otworzony w 1993 r. obiekt kosztował 450 milionów dolarów i także był dla niego wielkim sukcesem. Wybudowany obok hotelu Mirage słynie z występów piratów i Cirque de Soleil.
Sukces poprzednich projektów sprawił, że Wynn postanowił pójść jeszcze dalej i rozwinąć swoją koncepcję luksusowego kasyna. Wybudowany za 1,6 miliarda dolarów hotel Bellagio, był w momencie ukończenia najdroższy na świecie. Znajduje się w nim m.in. sztuczne jezioro, konserwatorium, muzeum sztuki, liczne galerie, butiki i restauracje z Paryża, San Francisco i Nowego Jorku. Zaprojektował go sławny na całym świecie amerykański architekt, Jon Jerde.
Wynn Las Vegas i Encore.
W 2000 r. Mirage został sprzedany firmie MGM Grand Inc. za 6,6 miliarda dolarów, a kilka miesięcy później utworzono MGM Mirage. Z pieniędzy, które Wynn zrobił na tej umowie zbudował nowe, jeszcze droższe kasyno Wynn Las Vegas, które otworzył na miejscu Desert Inn, 28 kwietnia 2005 r. Wynn Las Vegas jest własnością Wynn Resorts Limited, którego Steve jest prezesem i dyrektorem naczelnym.
Latem 2008 r. do kolekcji kasyn i hoteli Wynna dołączył Encore Las Vegas. Otwarty 22 grudnia 2008 r. zatrudnia 3500 pracowników.
Kolekcjoner sztuki.
Wynn jest posiadaczem obszernego zbioru dzieł sztuki, a w jego kolekcji są obrazy m.in. Paula Cézanne’a, Paula Gauguina, Vincenta van Gogha, Édouarda Maneta, Henri Matisse’a, Pabla Picassa czy Andy’ego Warhola.
Część zbiorów była wystawiana w hotelu Bellagio i w Nevada Museum of Art w Reno. Kiedy ukończono budowę Wynn Las Vegas, dzieła umieszczono w specjalnie przygotowanej galerii. Najważniejszym i najcenniejszym obrazem w całej kolekcji jest portret Picassa "Le Rêve". Wynn nabył go w 1997 r. za 48,4 miliona dolarów.
Życie prywatne.
W 1963 r. poślubił Elaine Farrell Pascal, którą poznał jeszcze w college’u. Po ponad dwudziestu latach małżeństwa, w 1986 r. rozwiedli się, a w 1991 r. pobrali po raz drugi. Papiery rozwodowe po raz kolejny złożyli 5 marca 2009 r.
Mają dwie córki, Kevyn i Gillian. Kevyn została w 1993 r. porwana, za jej uwolnienie Wynn zapłacił 1,45 miliona dolarów okupu. Porywaczy aresztowano, kiedy próbowali kupić Ferrari w Newport Beach w Kalifornii, a kilka godzin później odnaleziono Kevyn, całą i zdrową.
W 2004 r. Wynn stał się miliarderem, kiedy wartość netto jego majątku wzrosła do 1,3 miliarda dolarów.

</doc>
<doc id="2056488" url="https://pl.wikipedia.org/wiki?curid=2056488" title="Port lotniczy Kuchyňa">
Port lotniczy Kuchyňa

Port lotniczy Kuchyňa (ICAO: LZPE) – wojskowy port lotniczy położony obok miejscowości Kuchyňa, w kraju bratysławskim, na Słowacji.

</doc>
<doc id="2056491" url="https://pl.wikipedia.org/wiki?curid=2056491" title="Trasa Galicyjska w Krakowie">
Trasa Galicyjska w Krakowie

Trasa Galicyjska – część II obwodnicy Krakowa między rondem Mogilskim a węzłem drogowym im. Czesława Miłosza, zaś w dalszej swojej części projektowana alternatywna droga równoległa do al. 29 Listopada.
Kształt obecny.
Trasa wybudowana jest do połowy i składa się z ulic: Aleksandra Lubomirskiego i Wita Stwosza, a jej koniec stanowi węzeł drogowy im. Czesława Miłosza. Jest odciążeniem Alei Trzech Wieszczów. Pod ul. A. Lubomirskiego biegnie tunel Krakowskiego Szybkiego Tramwaju.
Planowane przedłużenie.
W planach zagospodarowania przestrzennego Krakowa Trasa Galicyjska za ul. Wita Stwosza ma przechodzić w ul. 6 Sierpnia – drogę kategorii G, stanowiącą alternatywę dla al. 29 Listopada, która ze względu na dużą liczbę dochodzących do niej uliczek i sygnalizację świetlną, korkuje się w godzinach szczytu porannego w kierunku Nowego Kleparza, a podczas szczytu wieczornego w kierunku na Warszawę.
Ważniejsze obiekty przy Trasie Galicyjskiej.
Przy rondzie Mogilskim znajduje się budynek Unity Center zwany wcześniej przez wiele lat: Szkieletorem. Do skrzyżowania z ul. Rakowicką ciągną się zabudowania Uniwersytetu Ekonomicznego. Przy ul. Lubomirskiego 21 mieści się Gimnazjum Specjalne Nr 61 w Krakowie, nieopodal pod nr 27-29 znajduje się dosyć nietypowa, secesyjna kamienica zaprojektowana w 1912 przez Karola Szpondrowskiego. Przy skrzyżowaniu z ul. Rakowicką karmelici bosi posiadają swój klasztor. Obok ul. Wita Stwosza znajduje się Dworzec MDA. Pod adresem ul. Wita Stwosza 4 mieści się Muzeum Armii Krajowej, naprzeciwko którego znajduje się nastawnia dysponująca stacji Kraków Główny.

</doc>
<doc id="2056495" url="https://pl.wikipedia.org/wiki?curid=2056495" title="Festiwal Piosenki Rosyjskiej 2010">
Festiwal Piosenki Rosyjskiej 2010



</doc>
<doc id="2056498" url="https://pl.wikipedia.org/wiki?curid=2056498" title="Marcin Koniusz">
Marcin Koniusz

Marcin Krzysztof Koniusz (ur. 12 września 1983 w Sosnowcu) - polski szablista, wicemistrz Europy indywidualnie oraz w drużynie (czterokrotny medalista).
Podczas Igrzysk Olimpijskich w Pekinie po przegranej w 1/16 finału turnieju indywidualnego z Niemcem Nicolasem Limbachem, został sklasyfikowany na 31. miejscu.

</doc>
<doc id="2056501" url="https://pl.wikipedia.org/wiki?curid=2056501" title="Sąd Najwyższy Arizony">
Sąd Najwyższy Arizony

Sąd Najwyższy Arizony ("Arizona Supreme Court") – sąd najwyższej instancji w systemie prawnym amerykańskiego stanu Arizona. Składa się z pięciu sędziów powoływanych przez gubernatora Arizony spośród kandydatów przedstawionych przez komisję złożoną z przedstawicieli obu głównych partii politycznych. Sędziowie muszą następnie uzyskać akceptację ogółu obywateli stanu, wyrażoną w referendum. Pierwsze głosowanie w sprawie danego sędziego powinno odbyć się po dwóch latach od jego powołania, a kolejne co sześć lat. Kadencja sędziego wygasa w chwili ukończenia przez niego 70 lat lub wskutek negatywnego wyniku referendum w jego sprawie. Sędziowie wybierają z własnego grona prezesa sądu oraz jego zastępcę. 
Sąd Najwyższy pełni rolę stanowego sądu konstytucyjnego. Rozpatruje także odwołania od decyzji stanowego sądu apelacyjnego ("Arizona Court of Appeals"). Wyjątkiem są sprawy, w których w pierwszej instancji orzeczona została kara śmierci. W takich sytuacjach rolę sądu drugiej instancji automatycznie przejmuje Sąd Najwyższy. 
Skład.
"stan na 26 lipca 2010"

</doc>
<doc id="2056502" url="https://pl.wikipedia.org/wiki?curid=2056502" title="Strofa poetycka">
Strofa poetycka



</doc>
<doc id="2056505" url="https://pl.wikipedia.org/wiki?curid=2056505" title="Elektorat (socjologia)">
Elektorat (socjologia)

Elektorat – ogół osób posiadających prawo do głosowania. W zależności od ustroju politycznego elektorat stanowi pewną część populacji. W wyborach bezpośrednich jest to ogół osób posiadających czynne prawo wyborcze (prawo do udziału w głosowaniu).
Biorąc pod uwagę wybory osób mających sprawować władzę w danych państwach do początków XX wieku elektorat stanowili wyłącznie mężczyźni, wcześniej natomiast w krajach zachodnich tylko biali mężczyźni.
W Polsce czynne prawo wyborcze przysługuje każdemu obywatelowi, który ukończył 18 lat i nie jest ubezwłasnowolniony lub skazany na karę pozbawienia praw publicznych lub praw wyborczych.
W wyborach pośrednich jest to ogół osób powołanych do dokonania wyboru na określone stanowisko lub powołania określonego organu. Termin „elektorat” używany jest też w odniesieniu do wyborców popierających określoną partię lub kandydata.

</doc>
<doc id="2056506" url="https://pl.wikipedia.org/wiki?curid=2056506" title="Elektorat (historia)">
Elektorat (historia)



</doc>
<doc id="2056508" url="https://pl.wikipedia.org/wiki?curid=2056508" title="Steven Savile">
Steven Savile

Steven Savile (ur. 12 października 1969 w Newcastle) – brytyjski pisarz science-fiction i dark fantasy.
Za powieść "Primeval: Shadow of the Jaguar" przyznano mu w 2009 International MediaTie-In Writer's Scribe Award.
Opublikował między innymi powieści:

</doc>
<doc id="2056509" url="https://pl.wikipedia.org/wiki?curid=2056509" title="ME w lekkoatletyce 2010">
ME w lekkoatletyce 2010



</doc>
<doc id="2056510" url="https://pl.wikipedia.org/wiki?curid=2056510" title="Wiatraczna Góra (Pojezierze Drawskie)">
Wiatraczna Góra (Pojezierze Drawskie)

Wiatraczna Góra – wzniesienie o wysokości 203,2 m n.p.m. na północno-zachodnim krańcu Pojezierza Drawskiego, położone w woj. zachodniopomorskim, w powiecie świdwińskim, w gminie Połczyn-Zdrój, nad północnym brzegiem Jeziora Kłokowskiego.
Wzgórze znajduje się w Drawskim Parku Krajobrazowym oraz obszarze specjalnej ochrony ptaków "Ostoja Drawska".
Ok. 0,7 km na zachód od Wiatracznej Góry leży wieś Kłokowo.
Nazwę "Wiatraczna Góra" wprowadzono urzędowo w 1950 roku, zastępując poprzednią niemiecką nazwę "Mühl-Berg".

</doc>
<doc id="2056511" url="https://pl.wikipedia.org/wiki?curid=2056511" title="Robert Kościelniakowski">
Robert Kościelniakowski

Robert Kościelniakowski (ur. 3 maja 1964 w Warszawie) – polski szablista, wicemistrz świata w drużynie oraz brązowy medalista indywidualnie, złoty medalista Uniwersjady.
Podczas Igrzysk Olimpijskich w Seulu w turnieju indywidualnym odpadł w eliminacjach i został sklasyfikowany na 18. miejscu, zaś z drużyną zajął 5. miejsce. Cztery lata później, gdy Igrzyska odbywały się w Barcelonie, indywidualnie był siódmy, a w drużynie szósty.
Był zawodnikiem warszawskich klubów: Marymontu i Legii. Sześciokrotnie zdobywał złote medale mistrzostw Polski (dwa indywidualnie, cztery drużynowo).
Szermierzem był także jego ojciec, Andrzej Kościelniakowski.

</doc>
<doc id="2056512" url="https://pl.wikipedia.org/wiki?curid=2056512" title="Toyota Caldina">
Toyota Caldina

Toyota Caldina - samochód produkowany przez Toyotę. Wprowadzony do produkcji na rynek japoński w 1992 roku. Zastąpił on model Carina Surf. Caldina nigdy nie została oficjalnie eksportowana przez Toyotę poza Japonię. Samochód dzięki dobrym właściwościom terenowym i napędowi AWD stał się popularny w Australii, Nowej Zelandii, Rosji i wielu krajach Ameryki Południowej.
1. generacja (1992–1997).
Oryginał Toyota Caldina był 5-drzwiowym kombi. Na rynek wprowadzona została też wersja van (1992–2002) i 4-drzwiowy sedan o nazwie Corona. Kombi ma niezależne zawieszenie.
2. generacja (1997–2002).
Modele AWD są kodowane i są oferowane jako Active GT Sport z silnikiem. Modele GT-T występowały z turbodoładowaniem 260 KM. Modele GT-T również występowały z możliwością elektronicznej kontroli stabilności (VSC). Caldina GT-T oferuje podobną wydajność co Subaru WRX i osiąga przyśpieszenie 0-100 km/h w 7 sekund. Samochód przeszedł lifting w 2000 r. w którym wystąpiły nowe zderzaki i lampy, wnętrze samochodu było lepiej wyposażone niż przed liftingiem.
3. generacja (2002–2007).
Zupełnie nowa Caldina ukazała się we wrześniu 2002 r. Silnikami modelu Caldina są: 1,8 litrowy, 2,0 litrowy, lub 2,0 litrowy turbo. Wszystkie modele mają automatyczną skrzynię biegów i w elektroniczny układ hamulca ręcznego.
Caldina GT-4 jest również powszechnie dostępne z importu samochodów w Malezji.
Produkcja 3. generacji modelu Caldina została zakończona w 2007 roku.

</doc>
<doc id="2056514" url="https://pl.wikipedia.org/wiki?curid=2056514" title="Mistrzostwa Europy w Szermierce 1982">
Mistrzostwa Europy w Szermierce 1982

Mistrzostwa Europy w Szermierce 1982 – 2. edycja mistrzostw Europy w szermierce, która odbyła we austriackim mieście Mödling w 1982 roku.

</doc>
<doc id="2056515" url="https://pl.wikipedia.org/wiki?curid=2056515" title="Emmanuelle Del Vecchio">
Emmanuelle Del Vecchio

Emmanuelle Del Vecchio (ur. 24 września 1934 w São Paulo - zm. 7 października 1995 w Santosie) – piłkarz brazylijski, występujący podczas kariery na pozycji napastnika.
Kariera klubowa.
Piłkarską karierę Emmanuelle Del Vecchio rozpoczął w Santosie FC, gdzie występował w latach 1954-1957. W 1957 roku wyjechał do Włoch i przez sześć lat występował we włoskich klubach: Hellas Verona, SSC Napoli, Calcio Padova, AC Milan i ponownie Padovie. W latach 1963–1964 występował w argentyńskim Boca Juniors. Z Boca Juniors zdobył mistrzostwo Argentyny 1964. Po powrocie do Brazylii występował w São Paulo FC, Bangu AC i Atletico Paranaense, w którym zakończył karierę w 1970 roku.
Kariera reprezentacyjna.
W reprezentacji Brazylii Emmanuelle Del Vecchio zadebiutował 24 września 1956 w przegranym 1-4 meczu z reprezentacją Chile w Copa América 1956, na której Brazylia zajęła czwarte miejsce. Na turnieju Del Vecchio wystąpił w czterech meczach z: Chile, Paragwajem, Argentyną i Urugwajem. Ostatni raz w reprezentacji Del Vecchio wystąpił 10 lipca 1957 w wygranym 2-0 meczu z reprezentacją Argentyny, którego stawką było Copa Julio Roca 1957. Ogółem w reprezentacji Brazylii wystąpił 8 razy i strzelił 1 bramkę.

</doc>
<doc id="2056517" url="https://pl.wikipedia.org/wiki?curid=2056517" title="Plac Grunwaldzki w Gorzowie Wielkopolskim">
Plac Grunwaldzki w Gorzowie Wielkopolskim

Plac Grunwaldzki w Gorzowie Wielkopolskim jest to jeden z głównych placów w Gorzowie Wielkopolskim, na którym odbywa się wiele ważnych uroczystości.
Dzwon Pokoju.
Na placu znajduje się Dzwon Pokoju, przy którym odbywają się największe gorzowskie uroczystości jak na przykład uderzenie w niego przez prezydenta Tadeusza Jędrzejczaka z okazji 750-lecia miasta.
Fontanna.
Od końca września 2008 na placu Grunwaldzkim rozpoczęto modernizację starej fontanny. Planowano zakończyć budowę w grudniu 2008, lecz nie udało się dotrzymać terminu, więc fontannę oddano do użytku dopiero 8 kwietnia 2009 roku.

</doc>
<doc id="2056518" url="https://pl.wikipedia.org/wiki?curid=2056518" title="Vivien Spitz">
Vivien Spitz

Vivien Spitz (ur. 1924, zm. 1 kwietnia 2014) – amerykańska dziennikarka.
W latach 1946–1948 była reporterką na procesach wojennych przeprowadzonych w Norymberdze.
W 2000 otrzymała nagrodę Humanitarian Award, ustanowioną przez Krajowe Stowarzyszenie Reporterów Sądowych ("National Court Reporters Association"), jest także laureatką wielu innych nagród pokojowych. Vivien Spitz jest członkinią University of Denver Holocaust Awareness Institute’s Speakers Bureau. 9 marca 2006 została włączona do grona kobiet zasłużonych dla stanu Kolorado ("Colorado Women's Hall of Fame").
Jest autorką książki "Doctors from hell" (wydanie polskie – "Doktorzy z piekła rodem", wydawnictwo Replika 2009).

</doc>
<doc id="2056519" url="https://pl.wikipedia.org/wiki?curid=2056519" title="Muuramen Lentopallo">
Muuramen Lentopallo

Muuramen Lentopallo (MuurLe) – fiński męski klub siatkarski z Muurame. Założony został w 1994 roku. Obecnie występuje w najwyższej klasie rozgrywek klubowych w Finlandii.
Rozgrywki międzynarodowe.
Klub Muuramen Lentopallo nie brał dotychczas udziału w rozgrywkach europejskich.
Medale, tytuły, trofea.
"brak"

</doc>
<doc id="2056523" url="https://pl.wikipedia.org/wiki?curid=2056523" title="Philo Judaeus">
Philo Judaeus



</doc>
<doc id="2056524" url="https://pl.wikipedia.org/wiki?curid=2056524" title="Polskie Radio Baranowicze">
Polskie Radio Baranowicze

Polskie Radio Baranowicze – regionalna rozgłośnia Polskiego Radia w Baranowiczach, działająca w latach 1938–1939.
Początkowo planowano, że radiostacja ma powstać w Wołkowysku, jednak ostatecznie zdecydowano o zlokalizowaniu jej w Baranowiczach. Siedziba rozgłośni znajdowała się na przedmieściach, przy ul. Gabriela Narutowicza 72. Budowę nadajnika i biura rozpoczęto w lipcu 1937 i ukończono na wiosnę 1939. Autorem projektu budynku był katowicki architekt Tadeusz Eugeniusz Łobos. Wzniesione zostały dwa maszty radiowe (jeden z nich jako maszt główny, drugi jako reflektor) o wysokości 141 i 145 metrów oraz dwa studia radiowe.
Radio zostało uruchomione 1 lipca 1938 i nadawało na częstotliwości 520 kHz, a sygnał o mocy 50 kW był dostępny w promieniu 120 km od nadajnika, co pozwalało na pokrycie większości województwa nowogródzkiego i północnej części poleskiego. Wraz z budową rozgłośni dokonano modernizacji miejscowej elektrowni, ponieważ stacja pobierała dwukrotnie więcej prądu niż dotychczas całe miasto. Rozgłośnia w Baranowiczach rozpoczęła stałą emisję programów 30 października 1938 na falach 577 m.
Jedynym dyrektorem w historii rozgłośni baranowickiej był Zbigniew Cis-Bankiewicz, pracujący także jako spiker. Spikerami stacji byli także Maryla Konzalówna i Stefan Sojecki, a technikami inż. Jerzy Foltański, inż. Roman Rogiński, inż. Borys Niewiadomski, inż. Teofil Terlecki i inż. Adam Twaróg.
W czasie kampanii wrześniowej rozgłośnia została zbombardowana przez Luftwaffe w dniach 14–16 września, 17 września do Baranowicz wkroczyła Armia Czerwona. Po wojnie, na wniosek polskich władz państwowych, nadajnik radiowy z Baranowicz został przekazany Polsce i przeniesiony do Radiostacji Centralnej w Raszynie. Obecnie pomieszczenia biurowe są wykorzystywane przez telewizję białoruską.

</doc>
<doc id="2056527" url="https://pl.wikipedia.org/wiki?curid=2056527" title="Mistrzostwa Świata w Szermierce 2008">
Mistrzostwa Świata w Szermierce 2008

Mistrzostwa Świata w Szermierce 2008 - 70. edycja mistrzostw odbyła się w chińskiej stolicy, Pekinie (w China National Convention Centre). Rozegrano na nich konkurencje, które nie zmieściły się w programie Igrzysk Olimpijskich w Pekinie.

</doc>
<doc id="2056528" url="https://pl.wikipedia.org/wiki?curid=2056528" title="Filon Żyd">
Filon Żyd



</doc>
<doc id="2056529" url="https://pl.wikipedia.org/wiki?curid=2056529" title="Grupa na schodach">
Grupa na schodach

Grupa na schodach (ang. "The Staircase Group") – obraz olejny amerykańskiego malarza i wynalazcy Charlesa Willsona Peale. Obraz powstał w 1795 r., a obecnie znajduje się w Philadelphia Museum of Art.
Dzieło jest typowym, dowcipnym trompe l'oeil, stworzonym głównie po to, by wprowadzić widza w błąd. Artysta przedstawił swoich dwóch synów, Raphaella i Titiana, stojących w wąskiej klatce schodowej. Rolę ramy pełniła framuga drzwiowa, natomiast przy dolnej krawędzi płótna znajdował się jeden autentyczny schodek. Umieszczony w pracowni artysty obraz sprawiał wrażenie, że w ścianie znajduje się wejście na klatkę schodową. Według przekazów "ofiarą" żartobliwego obrazu stał się George Washington, który usiłował podać namalowanym chłopcom swój kapelusz.

</doc>
<doc id="2056531" url="https://pl.wikipedia.org/wiki?curid=2056531" title="Filon Aleksandryjski">
Filon Aleksandryjski



</doc>
<doc id="2056534" url="https://pl.wikipedia.org/wiki?curid=2056534" title="Galagosek zatokowy">
Galagosek zatokowy

Galagosek zatokowy, galago Allena ("Sciurocheirus alleni") – gatunek ssaka naczelnego z rodziny galagowatych (Galagidae) występujący w lasach deszczowych centralno-zachodniej Afryki.
Zasięg występowania.
Galagosek zatokowy występuje w zależności od podgatunku:
Taksonomia.
Gatunek po raz pierwszy naukowo opisał w 1838 roku brytyjski przyrodnik George Robert Waterhouse nadając mu nazwę "Galago alleni". Jako miejsce typowe odłowu holotypu Waterhouse wskazał Fernando Po (obecnie Bioko), w Gwinei Równikowej.
Niektórzy autorzy umieścili "Sciurocheirus" jako podrodzaj w obrębie "Galago", ale dane molekularne i morfologiczne potwierdzają ich status jako odrębnych rodzajów. Genetycznie "Sciurocheirus" jest taksonem siostrzanym w stosunku do "Otolemur". Wcześniej rozpoznano trzy podgatunki, ale takson "gabonensis" został podniesiony do rangi pełnego gatunku. Podgatunek "cameronensis" jest przez niektóre ujęcia taksonomiczne traktowany jak odrębny gatunek, dlatego zachodzi potrzeba dalszych badań na ustaleniem statusu tego taksonu. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) 20–28 cm, długość ogona 23–30 cm; masa ciała 300–410 g dla podgatunku "alleni"; długość ciała (bez ogona) 17–19 cm, długość ogona 22–28 cm; masa ciała 200–350 g dla podgatunku "cameronensis". Szare lub brązowe futro, na łapach rdzawe. Brzuch jasny. Długi, owłosiony ogon. Oczy bardzo duże, otoczone ciemnymi obwódkami. Uszy nagie.
Tryb życia.
Nocny tryb życia, dnie spędzają w zbudowanych przez siebie gniazdach. Samce prowadzą samotny tryb życia, samice często łączą się w grupy, by wychowywać razem młode. Terytorialne, swój teren oznaczają moczem. Opryskują nim stopy, by później chodząc przenosić zapach. Terytorium samic mierzy 8-16 hektarów, samców 30-50 hektarów. Zwierzęta porozumiewają się ze sobą za pomocą głosu i zapachu, używają także języka gestow. Żywią się głównie opadłymi owocami, ale jedzą także owady, jajka i niewielkie ssaki.
Rozmnażanie.
Galago Allena rozmnażają się przez cały rok, samica może mieć jeden miot rocznie. Po trwającej średnio 133 dni ciąży samica rodzi jedno młode, które następnie karmi mlekiem przez 6 tygodni. Małe mieszka w zbudowanym przez matkę gnieździe. Nocą, gdy samica rusza na poszukiwanie pożywienia, zabiera młode ze sobą, niosąc je w pysku. Samice czasami łączą się w grupy wspólnie opiekujące się potomstwem. Młode osiągają dojrzałość płciową w wieku 8-10 miesięcy. Dzikie galago Allena żyją 8 lat, w niewoli mogą dożyć 12 lat.
Zagrożenie.
Galago Allena nie są zagrożone wyginięciem. Głównym zagrożeniem jest dla nich niszczenie środowiska naturalnego, a zwłaszcza wycinka lasów deszczowych.

</doc>
<doc id="2056535" url="https://pl.wikipedia.org/wiki?curid=2056535" title="Galago alleni">
Galago alleni



</doc>
<doc id="2056541" url="https://pl.wikipedia.org/wiki?curid=2056541" title="Walter Marciano">
Walter Marciano

Walter Marciano, właśc. Walter Marciano de Queiroz (ur. 15 września 1931 w São Paulo, zm. 21 czerwca 1961 w Walencji) – brazylijski piłkarz grający na pozycji napastnika.
Kariera klubowa.
Piłkarską karierę Walter Marciano rozpoczął w klubie Ypiranga São Paulo w 1951 roku. W latach 1952–1953 występował w Santosie FC. Ostatnim klubem w jego karierze było CR Vasco da Gama. W klubie z Rio de Janeiro grał w latach 1955–1957. W tym okresie zdobył mistrzostwo stanu Rio de Janeiro – Campeonato Carioca w 1956 roku. W latach 1957–1961 występował w Hiszpanii w Valencii CF.
Kariera reprezentacyjna.
W reprezentacji Brazylii Walter Marciano zadebiutował 18 września 1955 w zremisowanym 1-1 meczu z reprezentacją Chile, którego stawką było Copa O'Higgins 1955. W tym samym roku zdobył z Brazylią również Copa Oswaldo Cruz 1955. Ostatni raz w reprezentacji Walter Marciano wystąpił 1 maja 1956 w wygranym 1-0 towarzyskim meczu z reprezentacją Turcji. Ogółem w reprezentacji Brazylii wystąpił 7 razy.

</doc>
<doc id="2056551" url="https://pl.wikipedia.org/wiki?curid=2056551" title="Linia kolejowa nr 326 (Czechy)">
Linia kolejowa nr 326 (Czechy)

Linia kolejowa nr 326 – nieczynna linia kolejowa w Czechach, biegnąca przez kraj morawsko-śląski, od Hostašovic do Nowego Jiczyna. Została otwarta w 1889 roku. W trakcie powodzi w czerwcu 2009 roku linia została mocno uszkodzona i przejazd nią stał się niemożliwy. Ostatecznie nie zdecydowano się na odbudowę zniszczonego szlaku.

</doc>
<doc id="2056554" url="https://pl.wikipedia.org/wiki?curid=2056554" title="Richard Báez">
Richard Báez



</doc>
<doc id="2056558" url="https://pl.wikipedia.org/wiki?curid=2056558" title="Istituto Italiano di Cultura">
Istituto Italiano di Cultura

Istituto Italiano di Cultura (tłum. Włoski Instytut Kulturalny) – organizacja non-profit utworzona przez rząd Włoch. Upowszechnia włoską kulturę. Prowadzi ok. 90 placówek w wielu krajach świata. W Polsce siedzibę mają:

</doc>
<doc id="2056560" url="https://pl.wikipedia.org/wiki?curid=2056560" title="Hélvio Peçanha Moreira">
Hélvio Peçanha Moreira

Hélvio Peçanha Moreira (ur. 20 stycznia 1923 w Campos - zm. 24 maja 1989 w São Gonçalo) – piłkarz brazylijski, występujący podczas kariery na pozycji środkowego obrońcy.
Kariera klubowa.
Hélvio piłkarską karierę rozpoczął we Fluminense FC w 1945. Z Fluminense zdobył mistrzostwo stanu Rio de Janeiro - Campeonato Carioca w 1946. Po epizodzie w Jabaquarze trafił do Santos FC, gdzie grał w latach 1951-1958. Z Santosem trzykrotnie zdobył mistrzostwo stanu São Paulo - Campeonato Paulista w 1955, 1956, 1958 roku.
Kariera reprezentacyjna.
W reprezentacji Brazylii Hélvio zadebiutował 20 września 1955 w wygranym 2-1 meczu z reprezentacji Chile, którego stawką była Copa O'Higgins 1955, którą Brazylia wygrała. Był to jego jedyny mecz w reprezentacji.

</doc>
<doc id="2056563" url="https://pl.wikipedia.org/wiki?curid=2056563" title="Marcell Deák-Nagy">
Marcell Deák-Nagy

Marcell Deák-Nagy (ur. 28 stycznia 1992) – węgierski lekkoatleta specjalizujący się w biegu na 400 metrów.
Wielokrotny złoty medalista mistrzostw kraju. W 2008 roku zajął 4. miejsce w półfinałowym biegu na 400 m na mistrzostwach świata juniorów w Bydgoszczy i nie awansował do finału. Dwa lata później zdobył srebrny medal w na tym samym dystansie podczas mistrzostw świata juniorów w Moncton. Mistrz Europy juniorów oraz zwycięzca uniwersjady z 2011. W 2012 został wicemistrzem Europy. Bez powodzenia startował na igrzyskach olimpijskich w Londynie.
Rekord życiowy: 45,42 (22 lipca 2011, Tallinn) – rezultat ten jest aktualnym rekordem Węgier juniorów, młodzieżowców oraz seniorów.

</doc>
<doc id="2056569" url="https://pl.wikipedia.org/wiki?curid=2056569" title="Henryk Broll">
Henryk Broll

Henryk Broll (ur. 1892 w Zabrzu, zm. 1922) – polski działacz narodowy na Śląsku, powstaniec, drukarz.
Pochodził z rodziny robotniczej. Należał do współzałożycieli Towarzystwa „Sokół” w Zabrzu, był członkiem Polskiego Komitetu Plebiscytowego. Jego prywatna drukarnia tłoczyła odezwy polskie. W czasie III powstania śląskiego uczestniczył w akcjach rozbrajania posterunków niemieckich na terenie Zabrza oraz przez jakiś czas dowodził baonem etapowym. Rok potem w 1922 zginął w potyczce z Niemcami, pośmiertnie odznaczony został Orderem Virtuti Militari.

</doc>
<doc id="2056573" url="https://pl.wikipedia.org/wiki?curid=2056573" title="Eksplozja cysterny w Demokratycznej Republice Konga">
Eksplozja cysterny w Demokratycznej Republice Konga



</doc>
<doc id="2056575" url="https://pl.wikipedia.org/wiki?curid=2056575" title="Chórzystka trójpasiasta">
Chórzystka trójpasiasta

Chórzystka trójpasiasta ("Pseudacris triseriata") – płaz z rodziny rzekotkowatych występujący w Ameryce Północnej od Quebecu do Nowego Jorku i od Dakoty Południowej do Kansas.
Wygląd.
Długość ciała 1,9-3,9 cm, samice większe od samców. Kolor skóry brązowy, szary lub oliwkowy. Charakterystyczne pasy – biały nad górną wargą i brązowy biegnący od oka do nozdrza. Na grzbiecie trzy ciemne pasy. Brzuch biały lub kremowy, gardło i podbródek niekiedy nakrapiane.
Tryb życia.
Żyją w pobliżu swoich miejsc rozrodu. Porozumiewają się za pomocą głosu. Posiadają dobry wzrok, który wykorzystują przy polowaniu. Żywią się wszelkimi insektami – mrówkami, żukami, ćmami, gąsienicami, świerszczami i pająkami. Kijanki zjadają algi.
Rozmnażanie.
Sezon rozrodczy trwa od marca do maja. Samica składa 500 – 1500 jajeczek połączonych w paczki po 20-300. Po 3-14 dniach wylęgają się kijanki, które przemieniają się w żaby po 40-90 dniach. Dojrzałość płciową osiągają po roku życia. Chórzystki trójpasiaste mogą żyć do 5 lat.
Zagrożenia.
Chórzystki trójpasiaste są ofiarami dużych ptaków, niewielkich ssaków i węży. Kijanki i młode żaby mogą zostać zjedzone przez inne żaby, ryby, żółwie i larwy ważek.
Chórzystki nie są zagrożone wyginięciem. Stosunkowo dobrze znoszą sąsiedztwo człowieka, bywają spotykane na terenach zagospodarowanych. Są bardzo wrażliwe na środki chemiczne stosowane na polach, szkodzą one zwłaszcza jajom i kijankom.

</doc>
<doc id="2056576" url="https://pl.wikipedia.org/wiki?curid=2056576" title="Eksplozja cysterny w Sange">
Eksplozja cysterny w Sange



</doc>
<doc id="2056579" url="https://pl.wikipedia.org/wiki?curid=2056579" title="Pseudacris triseriata">
Pseudacris triseriata



</doc>
<doc id="2056582" url="https://pl.wikipedia.org/wiki?curid=2056582" title="Kuc Zaniskari">
Kuc Zaniskari

Kuc Zaniskari - rasa kuców odkryta w Leh i Laddakh w obszarze Dżammu i Kaszmiru (północne Indie). Rasa ta jest zagrożona przez krzyżowanie z nieokreślonymi kucami, dlatego Departament Hodowli Zwierząt stanu Dżammu i Kaszmir rozpoczął program ochrony w gospodarstwie w Leh.
Budowa, pokrój, eksterier.
Kuce Zaniskari osiągają 120-140 cm w kłębie i ważą 320-450 kg. Ich umaszczenie jest zwykle od siwego do karego, choć niektóre osobniki są czerwonawej, miedzianej maści. 

</doc>
<doc id="2056583" url="https://pl.wikipedia.org/wiki?curid=2056583" title="Embassy Hill">
Embassy Hill

Embassy Hill – brytyjski zespół wyścigowy Formuły 1 założony przez dwukrotnego mistrza świata Grahama Hilla. Zespół startował w latach 1973-1975.
Po sezonie 1972 niezadowolony z atmosfery w zespole Brabham Graham Hill postanowił z niego odejść i założyć własny zespół. Po znalezieniu sponsora, którym stała się marka Embassy, zakupiono nadwozie od Shadow i team mógł wystartować do sezonu 1973. Jedynym kierowcą w zespole był Graham Hill. Najlepszym miejscem zajętym w tym sezonie była 9., niepunktowana lokata na torze Zolder zdobyta przez Hilla, który wystartował do wyścigu z ostatniego – 23. miejsca.
Nadwozie w 1974 roku kupiono od Lola. Graham Hill zdobył pierwszy w historii startów i ostatni w tym sezonie punkt podczas GP Szwecji. Za kierownicą Embassy pojawili się również Rolf Stommelen, Guy Edwards i Peter Gethin.
W sezonie 1975 Embassy zadebiutował z własnym nadwoziem zaprojektowanym przez Alana Smallmana (który wzorował się na projekcie samochodu Loli z poprzedniego sezonu). Podczas Grand Prix Hiszpanii bolid GH1 prowadzony przez Rolfa Stommelena nagle uderzył w tłum kibiców po tym, jak tylne skrzydło urwało się od samochodu. Zginęły 4 osoby. Dwa wyścigi później Tony Brise zdobył punkt zajmując 6. miejsce podczas GP Szwecji. Dla zespołu punktował także Alan Jones, który zajął 5. miejsce w Niemczech.
29 listopada 1975 roku doszło do wypadku. W mglisty dzień samolot z personelem zespołu na pokładzie, który wracał z testów we Francji rozbił się niedaleko Londynu. Zginęło 6 osób w tym Graham Hill, Tony Brise i Alan Smallman.

</doc>
<doc id="2056584" url="https://pl.wikipedia.org/wiki?curid=2056584" title="Cmentarz wojenny nr 392 – Kocmyrzów">
Cmentarz wojenny nr 392 – Kocmyrzów

Cmentarz wojenny nr 392 – Kocmyrzów – nieistniejący już austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie i znajdujący się na terenie jego okręgu XI Twierdza Kraków.
Znajdował się na terenie miejscowości Kocmyrzów, nieopodal dawnego Urzędu Celnego. W latach 30. XX wieku cmentarz zlikwidowano, prochy żołnierzy ekshumowano i przeniesiono na Cmentarz wojenny nr 388 – Kraków-Rakowice.
Pochowano na nim 34 żołnierzy austro-węgierskich. Cmentarz projektował Hans Mayr.

</doc>
<doc id="2056591" url="https://pl.wikipedia.org/wiki?curid=2056591" title="Errol Nolan">
Errol Nolan

Errol Nolan (ur. 18 sierpnia 1991) – amerykańsko-jamajski lekkoatleta specjalizujący się w biegu na 400 metrów.
W 2010 zdobył brązowy medal w biegu na 400 m oraz złoto w sztafecie 4 x 400 metrów podczas mistrzostw świata juniorów w Moncton. Medalista mistrzostw NCAA.
Posiada podwójne obywatelstwo: amerykańskie i jamajskie. Jako junior reprezentował USA, od 7 lipca 2012 startuje w barwach Jamajki. Miesiąc później miał biec na ostatniej zmianie jamajskiej sztafety 4 x 400 metrów podczas igrzysk olimpijskich w Londynie, jednak biegnący na trzeciej zmianie Jermaine Gonzales doznał kontuzji i Jamajczycy nie ukończyli biegu eliminacyjnego.
W 2014 zdobył brąz halowych mistrzostw świata w sztafecie 4 × 400 metrów.

</doc>
<doc id="2056593" url="https://pl.wikipedia.org/wiki?curid=2056593" title="Toyota FT-HS">
Toyota FT-HS

Toyota FT-HS - hybrydowy samochód sportowy - pojęcie to zostało wprowadzone w 2007 roku na North American International Auto Show. FT-HS oznacza Future Toyota Hybrid Sport.
Układ napędowy generuje moc 400 KM, samochód osiąga 100 km/h w około 4 s. Jest to możliwe dzięki połączeniu silnika 3,5 l V6 i silnika elektrycznego w sposób podobny do Lexusa.
W artykule z sierpnia 2008 w Automotive News poinformowano, że zarzucono plan wprowadzenia modelu do produkcji seryjnej. Mimo to na początku stycznia 2009 w artykule w Edmunds Inside Line stwierdzono, że następca Supry V6 jest nadal w przygotowaniu i ukaże się na początku 2011.

</doc>
<doc id="2056598" url="https://pl.wikipedia.org/wiki?curid=2056598" title="Dzień Samorządu Terytorialnego">
Dzień Samorządu Terytorialnego

Dzień Samorządu Terytorialnego – polskie święto, obchodzone corocznie 27 maja, uchwalone przez Sejm RP w 2000 roku.
Dzień ten nie jest dniem wolnym od pracy.
Upamiętnia pierwsze wybory samorządowe z 27 maja 1990 roku.

</doc>
<doc id="2056603" url="https://pl.wikipedia.org/wiki?curid=2056603" title="Drużynowy Puchar Świata na Żużlu 2010">
Drużynowy Puchar Świata na Żużlu 2010

Drużynowy Puchar Świata 2010 – dziesiąta edycja turnieju, mająca na celu wyłonić najlepszą żużlową reprezentację świata - Drużynowego Mistrza Świata. Złotego medalu bronili Polacy.
Eliminacje.
W eliminacjach wystartują zespoły, które w zeszłorocznym DPŚ zajęły 7. i 8. miejsce (Słowenia i Czechy) oraz wszystkie inne reprezentacje, które zgłoszą się do rozgrywek.
Lonigo (1).
2 maja 2010 - Lonigo
Abensberg (2).
2 maja 2009 - Absenberg
Półfinały.
Po raz siódmy turniej finałowy DPŚ składa się z ośmiu drużyn narodowych. Podobnie jak przed rokiem, półfinały zostaną rozegrane na terenie krajów startujących w tych półfinałach (Polska i Wielka Brytania) a baraż i finał na terenie innego (Dania).
Zwycięzcy półfinałów awansują do finału. Drużyny z 2. i 3. miejsca w półfinale pojadą w barażu, z którego dwie reprezentacje uzupełnią skład finałowy.
Gorzów Wielkopolski (1).
25 lipca 2010 - Gorzów Wielkopolski
King’s Lynn (2).
26 lipca 2010 - King’s Lynn
Baraż.
W zawodach barażowych startują drużyny, które w półfinałach zajęły drugie i trzecie miejsca. Dwie najlepsze reprezentacje z barażu awansują do finału.
Vojens (baraż).
29 lipca - Vojens 
Finał.
W finale startuje dwóch zwycięzców półfinałów oraz dwie najlepsze reprezentacje z zawodów barażowych.
Vojens (Finał).
31 lipca - Vojens

</doc>
<doc id="2056604" url="https://pl.wikipedia.org/wiki?curid=2056604" title="Polska Misja Katolicka w Sztokholmie">
Polska Misja Katolicka w Sztokholmie

Polska Misja Katolicka w Sztokholmie (szw. "Polska Katolska Missionen i Stockholm") – duszpasterska misja rzymskokatolicka położona w Sztokholmie w Szwecji.
Jest ona etniczną misją prowadzoną przez salezjanów.
W latach 1945 - 1991 na terenie Królestwa Szwecji działała Polska Misja Katolicka w Szwecji z siedzibą w Malmö. W 1991 nastąpiły zmiany i utworzono trzy niezależne od siebie ośrodki duszpasterskie w Sztokholmie, Göteborgu i Malmö.
Rektorzy.
Po 1991 r. księża są rektorami Polskiej Misji Katolickiej w Sztokholmie. 
Świątynia.
Tzw. „Polski kościół”. Księża polscy wynajmują od braci protestantów kościół św. Jana, gdzie w każdą niedzielę, święta i uroczystości odbywają się Msze św. w języku polskim.
„Polska kaplica”. Należy do PMK. Odbywają się w niej Msze św. w tygodniu.
Dom Młodzieżowy.
Przy Polskiej Misji Katolickiej działa Oratorium Quo Vadis im „Św. Jana Bosco”.

</doc>
<doc id="2056607" url="https://pl.wikipedia.org/wiki?curid=2056607" title="Casimir Loxsom">
Casimir Loxsom

Casimir Loxsom (ur. 17 marca 1991) – amerykański lekkoatleta specjalizujący się w biegu na 800 metrów.
W 2010 zdobył srebrny medal w biegu na 800 m podczas mistrzostw świata juniorów w Moncton. Loxsom jest byłym halowym rekordzistą świata juniorów w biegu na 600 metrów (1:16,92 w 2010). W 2015 i 2017 zdobył dwa złote medale IAAF World Relays. Medalista mistrzostw USA i czempionatu NCAA.

</doc>
<doc id="2056612" url="https://pl.wikipedia.org/wiki?curid=2056612" title="Akademia Ateńska">
Akademia Ateńska



</doc>
<doc id="2056614" url="https://pl.wikipedia.org/wiki?curid=2056614" title="Tina Pisnik">
Tina Pisnik

Tina Pisnik (ur. 19 lutego 1981 w Mariborze) – słoweńska tenisistka, zwyciężczyni jednego turnieju WTA w grze pojedynczej i dwóch w grze podwójnej.

</doc>
<doc id="2056617" url="https://pl.wikipedia.org/wiki?curid=2056617" title="Robby Andrews">
Robby Andrews

Robby Andrews (ur. 29 marca 1991) – amerykański lekkoatleta specjalizujący się w biegu na 800 metrów.
W 2010 zdobył brązowy medal w biegu na 800 m podczas mistrzostw świata juniorów w Moncton. Złoty medalista mistrzostw NCAA.

</doc>
<doc id="2056618" url="https://pl.wikipedia.org/wiki?curid=2056618" title="Linia kolejowa Suchdol nad Odrou – Fulnek">
Linia kolejowa Suchdol nad Odrou – Fulnek

Linia kolejowa Suchdol nad Odrou – Fulnek – linia kolejowa w Czechach, biegnąca przez kraj morawsko-śląski, od Suchdola nad Odrou do Fulneka.

</doc>
<doc id="2056620" url="https://pl.wikipedia.org/wiki?curid=2056620" title="Saimaa Volley">
Saimaa Volley

Saimaa Volley - fiński męski klub siatkarski z miasta Savonlinna. Założony został w 2009 roku. Obecnie występuje w najwyższej klasie rozgrywek klubowych w Finlandii.
Przed 2009 roku nosił nazwę Keski-Savon Paterin. W 1999 roku został mistrzem Finlandii, a w latach 1997 i 1999 zdobywał Puchar Finlandii.
Rozgrywki międzynarodowe.
Klub Saimaa Volley nie grał dotychczas w rozgrywkach międzynarodowych. Przed 2009 rokiem Keski-Savon Paterin brał udział w sezonie 2001/2001 w Pucharze Top Teams.

</doc>
<doc id="2056621" url="https://pl.wikipedia.org/wiki?curid=2056621" title="Keski-Savon Paterin">
Keski-Savon Paterin



</doc>
<doc id="2056624" url="https://pl.wikipedia.org/wiki?curid=2056624" title="Flaga Kastylii-Leónu">
Flaga Kastylii-Leónu



</doc>
<doc id="2056627" url="https://pl.wikipedia.org/wiki?curid=2056627" title="Ulica Wita Stwosza w Krakowie">
Ulica Wita Stwosza w Krakowie



</doc>
<doc id="2056628" url="https://pl.wikipedia.org/wiki?curid=2056628" title="Can’t Be Tamed (singel)">
Can’t Be Tamed (singel)

Can’t Be Tamed – pierwszy singel amerykańskiej piosenkarki pop Miley Cyrus, pochodzący z jej trzeciego albumu studyjnego o tym samym tytule (2010). Piosenkę napisała Cyrus we współpracy z Antoniną Armato, Timem Jamesem, Paulem Neumannem i Markiem Pompetzkim, a wyprodukowali ją Armato i James. Kompozycja została wydana 18 maja 2010 roku przez Hollywood Records. Remiks utworu został dołączony do standardowej wersji płyty jako bonus track w wydaniu iTunes. „Can’t Be Tamed” opowiada o próbie wyrwania się i o chęci doświadczenia wolności.
Singel otrzymał pozytywne recenzje od krytyków, co dał efekt na listach przebojów: ósma pozycja na Billboard Hot 100 i piąta na New Zealand Singles Chart. Teledysk, w którym Cyrus tańczy wraz z grupą taneczną w muzeum, wyreżyserował Robert Hales. W pierwszym ujęciu widzimy Miley uwięzioną w wielkiej klatce, obserwowaną przez widzów, w następnych ujęciach wokalistka ucieka z niej, a następnie rujnuje muzeum. Występ artystki podczas brytyjskiej wersji programu telewizyjnego "Mam talent!" nie przypadł do gustu widzom.
Teledysk.
Klip wyreżyserował Robert Hales, a choreografię opracował Jamal Sims, który współpracował także z Miley czy teledysku do „Hoedown Throwdown”. Wideo miało na celu zmianę Miley z dobrej dziewczynki, z tej którą znamy z serialu Hannah Montana.
Klip kręcono 10 i 11 kwietnia w Sony Studios w Culver City w Kalifornii. Występuje w nim ponad dwadzieścia kobiet i dwudziestu mężczyzn.
Wideo rozpoczyna się od wejścia przewodnika do muzeum, opowiada on najrzadszej istocie na ziemi o Avis Cyrus. Po chwili zostaje odsłonięta biała zasłona, ujawniająca Cyrus w niewoli, ubraną w czarny kostium i wielkie skrzydła. Miley, jako ptak, śpi w gnieździe w ogromnej klatce. Po chwili wstaje i zbliża się do publiczności, widzowie próbują robić zdjęcia, ale piosenkarka zakrywa się gigantycznymi skrzydłami. Zaczyna się muzyka, a artystka przyłącza się do grupy tancerzy. Następnie grasuje w muzeum, niszcząc eksponaty i wykonuje prowokacyjne tańce, zarówno we wewnątrz klatki, jak i w zaciemnionych salach muzeum. W następnych ujęciach Cyrus leży w srebrnym gorsecie, z dołączonymi pawimi piórami. Teledysk kończy się powrotem do pustego pomieszczenia, gdzie stoi klatka.
Spektakle.
Cyrus po raz pierwszy wykonała „Can’t Be Tamed” 18 maja 2010 roku, w amerykańskiej wersji 10 sezonu Tańca z gwiazdami. Poza granicami USA Miley pierwszy raz zaśpiewała utwór na koncercie Rock in Rio w Lizbonie, w Portugalii 29 maja 2010 roku. Następnie pojawiła się 1 czerwca w Paryżu, we Francji w klubie nocnym 1515 Club, a 3 czerwca w brytyjskiej wersji programu Mam talent!. Później zaśpiewała piosenkę na festiwalu Rock in Rio w Madrycie, w angielskim klubie nocnym Heaven i G-A-Y. Występowała również w programie Good Morning America, Late Show with David Letterman, MuchMusic Video Awards i na koncercie House of Blues w Los Angeles, w Kalifornii, który emitowało ponad trzydzieści tysięcy stron internetowych należących do MTV Networks.

</doc>
<doc id="2056629" url="https://pl.wikipedia.org/wiki?curid=2056629" title="Ulica Aleksandra Lubomirskiego w Krakowie">
Ulica Aleksandra Lubomirskiego w Krakowie



</doc>
<doc id="2056631" url="https://pl.wikipedia.org/wiki?curid=2056631" title="Herb Kastylii-León">
Herb Kastylii-León



</doc>
<doc id="2056637" url="https://pl.wikipedia.org/wiki?curid=2056637" title="Ale jazda! (serial telewizyjny)">
Ale jazda! (serial telewizyjny)

Ale jazda! (ang. "Carpoolers", 2007-2008) jest to amerykański serial telewizyjny wyprodukowany przez DreamWorks Television, ABC Studios i 3 Arts Entertainment dla stacji ABC. Twórcą serialu jest Bruce McCulloch, natomiast za reżyserię odpowiadają Joe i Anthony Russo.
W 2008 roku serial nominowano do nagrody People’s Choice w kategorii: ulubiona nowa komedia telewizyjna.
Fabuła.
Czterej mężczyźni; Dougie, Gracen, Aubrey i Laird pracują z dala od domu i rodziny, dlatego aby zaoszczędzić na transporcie razem dojeżdżają do pracy. W czasie podróży opowiadają sobie nawzajem o swoim życiu, lękach czy pragnieniach. Z czasem stają się najlepszymi przyjaciółmi mówiącymi sobie o wszystkim.

</doc>
<doc id="2056639" url="https://pl.wikipedia.org/wiki?curid=2056639" title="Liiga Riento">
Liiga Riento



</doc>
<doc id="2056643" url="https://pl.wikipedia.org/wiki?curid=2056643" title="Józef Ðặng Văn Viên">
Józef Ðặng Văn Viên



</doc>
<doc id="2056644" url="https://pl.wikipedia.org/wiki?curid=2056644" title="Józef Dang Van Vien">
Józef Dang Van Vien



</doc>
<doc id="2056645" url="https://pl.wikipedia.org/wiki?curid=2056645" title="Linia kolejowa Suchdol nad Odrou – Nový Jičín město">
Linia kolejowa Suchdol nad Odrou – Nový Jičín město

Linia kolejowa Suchdol nad Odrou – Nový Jičín město – linia kolejowa w Czechach, biegnąca przez kraj morawsko-śląski, od Suchdola nad Odrou do Nowego Jiczyna.

</doc>
<doc id="2056646" url="https://pl.wikipedia.org/wiki?curid=2056646" title="As I Lay Dying / American Tragedy">
As I Lay Dying / American Tragedy

Heaven Shall Burn &amp; Fall Of Serenity – split-album grup As I Lay Dying oraz American Tragedy, wydany w 2002 roku nakładem Pluto Records.
Utwory grupy As I Lay Dying zostały wydane ponownie w formie reedycji na albumie kompilacyjnym "" w 2006. Ponadto utwory "The Beginning", "The Pain of Separation", "Forever" zostały nagranie ponownie i opublikowane na albumie "Frail Words Collapse" (2003), zaś utwór "Illusions" na płycie "Shadows Are Security" (2005).
Oba zespoły zaczerpnęły swoje nazwy od tytułów popularnych w Stanach Zjednoczonych książek: "Kiedy umieram" (As I Lay Dying) autorstwa Williama Faulknera oraz "Tragedia amerykańska" autorstwa Theodore'a Dreisera (American Tragedy).

</doc>
<doc id="2056648" url="https://pl.wikipedia.org/wiki?curid=2056648" title="Peter Capaldi">
Peter Capaldi

Peter Dougan Capaldi (; ur. 14 kwietnia 1958 w Glasgow) – szkocki aktor i reżyser. Laureat nagrody BAFTA i Oscara (razem z Ruth Kenley-Letts) za krótkometrażowy film "Franz Kafka's It's a Wonderful Life" z 1995 roku. Jako aktor występował m.in. w filmach "Biznesmen i gwiazdy" (1983), "Niebezpieczne związki" (1988), "" (1997), czy "Zapętleni" (2009) oraz w licznych serialach telewizyjnych. Jego jedną z bardziej rozpoznawanych kreacji jest rola „spin doktora” Malcolma Tuckera w brytyjskim serialu komediowym "The Thick of It", za którą w 2010 roku został uhonorowany nagrodą BAFTA, a oprócz tego był trzykrotnie do niej nominowany za tę rolę (w roku 2006, 2008 i 2013).
4 sierpnia 2013 roku został wybrany na odtwórcę dwunastego wcielenia Doktora, głównej postaci serialu science fiction "Doktor Who". Zastąpił wcześniejszego odtwórcę tej roli, Matta Smitha, począwszy od odcinka świątecznego, który został wyemitowany 25 grudnia 2013. Capaldi wystąpił wcześniej w tym serialu w roli Caeciliusa, w 4. sezonie, w odcinku "Ogień z Pompejów".
Peter wystąpił w teledysku Lewisa Capaldi „Someone You Loved”. Lewis określił ich pokrewieństwo, stwierdzając, że jego babcia była ciotką Petera.
Filmografia.
"Źródło":

</doc>
<doc id="2056649" url="https://pl.wikipedia.org/wiki?curid=2056649" title="Hurrikaani-Loimaa">
Hurrikaani-Loimaa

Hurrikaani-Loimaa – fiński męski klub siatkarski z Loimaa. Założony został w 2007 roku. Obecnie występuje w najwyższej klasie rozgrywek klubowych w Finlandii.
Sukcesy.
Mistrzostwo Finlandii:
Kadra.
Sezon 2013/2014

</doc>
<doc id="2056650" url="https://pl.wikipedia.org/wiki?curid=2056650" title="Hurrikaani Loimaa">
Hurrikaani Loimaa



</doc>
<doc id="2056653" url="https://pl.wikipedia.org/wiki?curid=2056653" title="Proporzec harcerski">
Proporzec harcerski

Proporzec harcerski – specyficzne weksylium, reprezentujące pewną określoną jednostkę harcerską. Proporce są oznaką suwerenności jednostki. W przeciwieństwie do sztandarów, ich wygląd, wykonanie i zatwierdzanie regulują zasady panujące w poszczególnych środowiskach harcerskich. Proporce odgrywają kluczową rolę w systemie obrzędowości jednostki. Proporzec, podobnie jak chorągiew, występuje tylko w jednym egzemplarzu.
Wygląd.
Proporzec harcerski składa się z dwustronnego płata oraz drzewca, zakończonego niekiedy głowicą w kształcie lilijki lub innym. Lewa strona płatu przeznaczona jest dla jednostki posiadającej proporzec, i zazwyczaj przedstawia jej godło oraz nazwę, na tle jej barw. 
Prawa strona zarezerwowana jest dla jednostki nadrzędnej dla posiadającej sztandar. Stąd, zastępy noszą na tej stronie swoich proporców nazwy i symbole swoich drużyn, a drużyny – szczepów. U szczepów, związków drużyn a także drużyn nie przynależących do żadnej jednostki fakultatywnej, prawa strona może być dowolna. W innym wariancie, lewa strona zawiera godło i barwy jednostki posiadającej proporzec, z kolei na prawej umieszcza się nazwę tej jednostki, na tle barw jednostki nadrzędnej.
Kształt płatu jest dowolny, także sposób jego mocowania i technika wykonania są zależne od twórcy i jednostki. Jednak najbardziej popularne są proporce w kształcie trójkąta równoramiennego oraz kwadratu.
Jednostki noszące proporzec.
Typowymi posiadaczami własnych proporców są zastępy, drużyny (każdego poziomu), szczepy oraz związki drużyn, a także wszystkie inne jednostki, działające na ich prawach. Oprócz tego, wyróżnia się tzw. "obozówki", czyli proporce obozów harcerskich, oraz proporce drużynowego. Te ostatnie są to jednak w praktyce proporce zastępów zastępowych.
Jedynym wyjątkiem są gromady zuchowe, posiadające zamiast proporców totemy, które zamiast płatu tkaniny mają na szczycie drzewca zatknięty symbol gromady. Hufce i chorągwie posiadają tylko sztandary.
Znaczenie w obrzędowości.
Ponieważ proporzec jest znakiem odrębności i samodzielności, różne środowiska wykształciły specyficzne zwyczaje i obrzędy, związane z jego noszeniem.
Bardzo często, samo wykonanie proporca nie uprawnia jednostki do jego noszenia. Aby takie prawo uzyskać, musi spełnić szereg wymagań, dokonać wyjątkowego wyczynu lub po prostu uzyskać zgodę jednostki nadrzędnej. Wraz z otrzymaniem proporca, wyznaczana jest osoba odpowiedzialna za opiekę nad proporcem – chorąży. Chorąży oprócz pilnowania proporca, dba o jego stan techniczny, decyduje kiedy powinien występować z jednostką, a także potrafi prawidłowo trzymać go w trakcie zajęć z elementami musztry. Niekiedy funkcja chorążego jest przechodnia, powołuje się czasami także całą grupę osób odpowiedzialnych w równym stopniu za stan i bezpieczeństwo proporca.
Proporce są celem podchodów i kradzieży. Ich utrata wiąże się bowiem z osłabieniem reputacji jednostki w środowisku działania, a także staje się źródłem przytyków. W takim przypadku, jednostka, która dokonała kradzieży, ma prawo żądać od okradzionych satysfakcji w formie materialnej (słodycze bądź obozowy podwieczorek) lub nie (wykonanie powierzonego zadania).

</doc>
<doc id="2056659" url="https://pl.wikipedia.org/wiki?curid=2056659" title="Szkocka Partia Socjalistyczna">
Szkocka Partia Socjalistyczna

Szkocka Partia Socjalistyczna (ang. "Scottish Socialist Party" SSP, gael. "Pàrtaidh Sòisealach na h-Alba", scots "Scots Socialist Pairty") – szkocka Partia polityczna odwołująca się w swym programie politycznym do socjalizmu w kwestiach ekonomicznych oraz opowiadająca się za niepodległością Szkocji. SSP jest członkiem założycielem Europejskiej Lewicy Antykapitalistycznej (European Anticapitalist Left). Afiliowaną organizacją młodzieżową jest "Scottish Socialist Youth".
Historia SSP.
Partia została założona w 1998 przez działaczy kilku lewicowych ugrupowań działających w Szkocji. Większość z nich uczestniczyła wcześniej w Szkockim Sojuszu Socjalistycznym (ang. Scottish Socialist Alliance (SSA)), utworzonego z inicjatywy "Tendencji Bojowej" (ang. Militant Tendency) będącej do roku 1991 frakcją Partii Pracy. Przewodniczącym partii został Tommy Sheridan. Po dobrym wyniku w wyborach w roku 1999 nastąpił wzrost liczby członków partii, m.in. w wyniku przyłączenia się do niej na prawach autonomicznej frakcji Socialist Workers Party. Do SSP wstępowało także wielu byłych członków Partii Pracy oraz Szkockiej Partii Narodowej. Jako swojego politycznego reprezentanta szkoccy socjaliści zostali uznani przez związek zawodowy RMT (ang. National Union of Rail, Maritime and Transport Workers).
11 listopada 2004 r. Tommy Sheridan zrezygnował z funkcji przewodniczącego. Jego miejsce zajął pochodzący z Edynburga Colin Fox. 29 sierpnia 2006 Tommy Sheridan ogłosił, że opuszcza partię i zamierza utworzyć nową, która przyjęła nazwę "Solidaity". Za Sheridanem odeszli również członkowie SSP skupieni we frakcji SWP. Do "Solidarity" wstąpili nie biorący udziału we współtworzeniu SSP działacze Komitetu na rzecz Międzynarodówki Robotniczej (CWI).
Kampanie SSP.
Szkocka Partia Socjalistyczna prowadzi m.in. kampanie za niepodległością Szkocji, za darmową realizacją recept, za darmowym transportem publicznym, za darmowymi posiłkami w szkołach, za legalizacją marihuany, na rzecz wycofania wojsk z Iraku i Afganistanu oraz za edukacją seksualną.

</doc>
<doc id="2056661" url="https://pl.wikipedia.org/wiki?curid=2056661" title="Linia kolejowa Suchdol nad Odrou – Budišov nad Budišovkou">
Linia kolejowa Suchdol nad Odrou – Budišov nad Budišovkou

Linia kolejowa Suchdol nad Odrou – Budišov nad Budišovkou – linia kolejowa w Czechach, biegnąca przez kraj morawsko-śląski, od Suchdola nad Odrou do Budišova nad Budišovkou.

</doc>
<doc id="2056663" url="https://pl.wikipedia.org/wiki?curid=2056663" title="Występy polskich klubów w Pucharze UEFA i Lidze Europy UEFA">
Występy polskich klubów w Pucharze UEFA i Lidze Europy UEFA

Występy polskich klubów w Pucharze UEFA i Lidze Europy UEFA. Polskie zespoły występowały w europejskich pucharach od 1968 roku. Pierwotnie rozgrywki odbywały się pod nazwą Puchar Miast Targowych w latach 1968 – 1971. Następnie przez 38 lat w użyciu była nazwa Puchar UEFA. Po reformie w roku 2009 rozgrywki nazywają się Liga Europy UEFA i oprócz klasycznych eliminacji systemem pucharowym rozgrywane są częściowo także w grupach systemem kołowym. Najdalej – do 1/4 finału rozgrywek Pucharu UEFA doszły dwie drużyny Ruchu Chorzów oraz Stali Mielec. W nowej konwencji – Lidze Europy największym sukcesem, jak dotąd był awans Lecha Poznań do 1/16 finału w sezonie 2010/2011, Legii Warszawa i Wisły Kraków w sezonie 2011/2012 oraz Legii Warszawa w sezonie 2014-2015 i 2016-17. W sezonie 1994/1995 drużyna GKS Katowice grała z Bayer 04 Leverkusen na poziomie 1/8 finału, podobnie w 1/8 finału Wisła Kraków w sezonie 2002/2003 grała z S.S. Lazio Rzym.

</doc>
<doc id="2056666" url="https://pl.wikipedia.org/wiki?curid=2056666" title="Składy drużyn olimpijskich w piłce siatkowej kobiet 1968">
Składy drużyn olimpijskich w piłce siatkowej kobiet 1968

Artykuł grupuje składy wszystkich reprezentacji narodowych w piłce siatkowej, które wystąpiły w turnieju siatkówki kobiet na Letnich Igrzyskach Olimpijskich w 1968 roku w Meksyku.

</doc>
<doc id="2056668" url="https://pl.wikipedia.org/wiki?curid=2056668" title="Stefanie Sun">
Stefanie Sun

Stefanie Sun, właściwie Sun Yanzi (chiń. upr. 孙燕姿; chiń. trad. 孫燕姿, pinyin: "Sūn Yanzī", teochew: "Sng Yì-che", ur. 23 lipca 1978 w Singapurze) – singapurska wokalistka popowa.
Jest absolwentką Nanyang Technological University w Singapurze. Debiutowała albumem "Yan Zi" w 2000 roku.

</doc>
<doc id="2056669" url="https://pl.wikipedia.org/wiki?curid=2056669" title="Oliver Leese">
Oliver Leese

Oliver William Hargreaves Leese (ur. 27 października 1894 w Londynie, zm. 22 stycznia 1978 w Llanrhaeadr w Walii) – brytyjski dowódca wojskowy, generał porucznik British Army, żołnierz obu wojen światowych.
Wczesne życie i I wojna światowa.
Urodził się 27 października 1894 r. w londyńskiej dzielnicy Westminster, jako pierwsze z czworga dzieci Williama Hargreavesa Leese (później 2. baroneta), z zawodu adwokata, i Violety Mary Sandeman. Kształcił się w Wokingham i Eton. W 1909 r. wstąpił do Korpusu Szkolenia Oficerów.
Na początku I wojny światowej wstąpił do armii brytyjskiej i został umieszczony w Specjalnej Rezerwie Oficerów jako podporucznik Pułku Gwardii Coldstream 15 września 1914 r., a później w rezerwie wojsk lądowych 15 maja 1915 r. Pomimo odbycia zaledwie pięciu tygodni szkolenia, Leese został wysłany do Francji w połowie października 1914 r. i przydzielony do 3. batalionu Pułku Gwardii Coldstream, części 4 Brygady Gwardii 2 Dywizji Piechoty, niedaleko Ypres w Belgii. Jednak 20 października, na tydzień przed swoimi 20. urodzinami odniósł pierwszą z trzech wojennych ran, po tym, jak został trafiony odłamkami pocisku w plecy.
Wrócił do Anglii na leczenie, a w 1915 r. wyjechał znowu do Francji, służąc tym razem z 2. batalionem Pułku Gwardii Coldstream, z którym większą część roku przeżył w okopach i otrzymał drugą ranę, tym razem na twarzy, ale pozostał w czynnej służbie. We wrześniu jego batalion, teraz przeniesiony do 1 Brygady nowo utworzonej Dywizji Gwardii, walczył w bitwie pod Loos, a 3 października Leese awansował na porucznika. Następne kilka miesięcy spędził w okopach, bez większych starć.
Został ranny po raz trzeci podczas bitwy nad Sommą we wrześniu 1916 r., w której wspomniano go w wysyłkach i otrzymał Order Wybitnej Służby. Uzasadnienie nadania odznaczenia, opublikowane w listopadzie 1916 r., brzmiało: 
Dwudziestolecie międzywojenne.
Po wojnie pozostał w armii brytyjskiej, awansując na kapitana w 1921 r. i uczęszczając do Staff College w Camberley od 1927 do 1928 r. Wśród jego wielu kolegów z roku było wielu przyszłych generałów, takich jak Robert Bridgeman, Eric Hayes, Angus Collier, Evelyn Barker, Philip Christison, Ronald Penney, Stephen Irwin, Eric Dorman-Smith, Reginald Savory, William Bishop, John Whiteley, George Surtees, Wilfred Lloyd, Stanley Kirby, John Hawkesworth, Charles Norman, Colin Jardine, Edmund Beard, Clement West, Christopher Woolner, Alfred Curtis, Oliver Edgcumbe i Eric Nares. Po powrocie do batalionu po ukończeniu studiów, w listopadzie 1929 r. został mianowany dowódcą sztabu 1 Brygady Piechoty Gwardii, a kilka dni później został formalnie awansowany na majora. W lipcu 1933 r. awansował na brevet podpułkownika.
18 stycznia 1933 r. Leese poślubił wnuczkę Baldwyna Leightona, 8. Baroneta i córkę Cuthberta Leightona, Margaret Alice; nie mieli dzieci. Brat pani Leese był ostatnim z szeregu posiadaczy dóbr w Knutsford, które oddał po swojej śmierci w 1975 r. National Trust.
W latach 1932–1938 Leese odbył szereg podróży służbowych i został awansowany do stopnia podpułkownika w grudniu 1936 r., brevet pułkownika we wrześniu 1938 r. i pułkownika w październiku 1938 r. We wrześniu 1938 r. Został wysłany do Indii jako instruktor do Staff College w Kwecie. Udało mu się odziedziczyć tytuł baroneta po śmierci ojca 17 stycznia 1937 r..
II wojna światowa.
Francja i Belgia.
Powrócił do Indii z Indii w marcu 1940 r., sześć miesięcy po wybuchu wojny światowej. Planowano, że będzie dowodził brygadą w Norwegii, ale po inwazji armii niemieckiej na Europę Zachodnią w maju został wysłany do dowództwa gen. Lorda Gorta jako zastępca szefa sztabu Brytyjskich Sił Ekspedycyjnych. Ewakuował się z Dunkierki wraz z Gortem 31 maja.
Po powrocie do Wielkiej Brytanii otrzymał rozkaz utworzenia i wyszkolenia dużej grupy brygadowej, 29 Brygady Piechoty. W grudniu 1940 r. został mianowany pełniącym obowiązki generała dywizji i objął dowództwo nad hrabstwem West Sussex, w tym 29 Brygadą. Miesiąc później został przeniesiony, by zostać dowódcą szkockiej 15 Dywizji Piechoty, a następnie stacjonować we wschodniej Anglii. Jego ranga została podniesiona do generała dywizji stanu wojny w listopadzie i zatwierdzona na stałe w grudniu. W czerwcu 1941 r. został powołany do nowo utworzonej Dywizji Pancernej Gwardii podczas jej formowania i szkolenia. 
Afryka Północna i Sycylia.
We wrześniu 1942 r. został wysłany na prośbę dowódcy brytyjskiej 8 Armii, gen. Bernarda Montgomery’ego do Afryki Północnej, aby objąć dowództwo, jako czynny generał porucznik, XXX Korpusu 8 Armii. Montgomery wyrobił sobie dobrą opinię o Leese’ie, gdy uczył go w Staff College w Camberley w 1927 i 1928 r., a także był pod wrażeniem jego pracy sztabowej we Francji. Leese dowodził XXX Korpusem do końca kampanii afrykańskiej, która zakończyła się kapitulacją wojsk Osi w maju 1943 r. w Tunezji. Został wymieniony w dypozycjach za swoje zasługi w Afryce Północnej. Następnie XXX Korpus brał udział w alianckiej inwazji na Sycylię w lipcu 1943 r., a po zakończonej w sierpniu kampanii na Sycylii powrócił do Wielkiej Brytanii, aby przygotować się do przyszłej inwazji na północno-zachodnią Europę, zaplanowanej na wiosnę 1944 r.. Leese został awansowany na tymczasowego generała porucznika we wrześniu.
Włochy.
24 grudnia 1943 r. Leese otrzymał telegram nakazujący mu odejść z Włoch i zastąpić Montgomery’ego jako dowódca 8 Armii, ponieważ Montgomery miał wrócić do Wielkiej Brytanii w styczniu 1944 r., aby przygotować się do alianckiej inwazji na Normandię. Leese dowodził 8 Armią podczas czwartej i ostatniej bitwy o Monte Cassino w maju 1944 r., kiedy większość sił 8 Armii została potajemnie przeniesiona z wybrzeża Adriatyku w rejon Cassino, aby zadać wspólny cios z amerykańską 5 Armią pod dowództwem gen. Marka Clarka (z którym Leese nie lubił współpracować) i dla operacji Olive na linii Gotów w 1944 r. Jego stopień generała porucznika został zatwierdzony na stałe w lipcu 1944 r.
Birma i Daleki Wschód.
We wrześniu 1944 r. został mianowany następcą George’a Giffarda na stanowisku dowódcy 11 Grupy Armii i objął dowództwo w listopadzie, kiedy ta grupa armii została przemianowana na Alianckie Siły Lądowe na Południowym Wschodzie Azji (ALFSEA). Leese został zastąpiony jako dowódca 8 Armii przez gen. Richarda McCreery’ego. Uznał istniejącą strukturę dowodzenia w Azji Południowo-Wschodniej za nieefektywną i zaczął mianować byłych członków swojego personelu 8 Armii. Metody obu sztabów różniły się, a nowicjusze byli oburzeni. Jak to wyraził gen. William Slim w swoich wspomnieniach: 
Leese dowodził trzema grupami: Dowództwo Północnego Obszaru Walki z jego amerykańskim podwładnym, gen. Danem Sultanem, 14 Armia pod dowództwem gen. Williama Slima w środkowej Birmie i dalej na południe w Arakanie indyjski XV Korpus pod dowództwem gen. Philipa Christisona, jego kolegi z klasy w Staff College. Do końca roku prowadził udaną kampanię, która doprowadziła do zdobycia Rangunu przez desant morski pod kryptonimem operacja Dracula na początku maja 1945 r..
Slim przekształcił 14 Armię w skuteczną siłę militarną i dowodził bardzo udaną kampanią od przełomu pod Imhalem do odzyskania Rangunu i zniszczenia sił japońskich w Birmie. Leese uważał, że Slim był bardzo zmęczony (poprosił o urlop po zdobyciu Rangunu) i oświadczył najwyższemu dowódcy Azji Południowo-Wschodniej, Louisowi Mountbattenowi i szefowi Generalnego sztabu Imperialnego, marsz. Alanowi Brooke’owi, że powinien zostać zastąpiony przez Philipa Christisona, który miał doświadczenie w wojnie z wykorzystaniem amfibii i dlatego byłby odpowiedni do kierowania armią w planowanych desantach morskich na Malajach, pozostawiając Slimowi przejęcie nowej 12 Armii, z mniej wymagającym zadaniem zlikwidowania nieprzyjaciela w Birmie. Leese źle odczytał reakcje Brooke’a i Mountbattena, a następnie spotkał się ze Slimem, aby omówić propozycję i odszedł, wierząc, że Slim się na nie zgodził. W rzeczywistości Slim zareagował, informując swój personel, że został zwolniony i napisał do Leese’a oraz gen. Claude’a Auchinlecka, naczelnego wodza wojsk brytyjskich w Indiach, że odmówi przyjęcia nowego stanowiska i zrezygnuje z armii w proteście. Gdy te wiadomości rozeszły się w 14 Armii, grożono buntem i masowymi rezygnacjami oficerów. Leese był zmuszony przywrócić Slima, gdy Mountbatten odmówił mu wsparcia w tym sporze, mimo że zatwierdził jego pierwotne propozycje. Następnie Mountbatten zwrócił się do Alana Brooke’a (który zawsze wątpił w przydatność Leese’a do tej roli) i zgodzili się, że Leese powinien zostać usunięty. Jego następcą został Slim.
Powojenne losy.
Żaden z bohaterów tego dramatu nie wypada dobrze z perspektywy czasu. Historyk Richard Mead w książce "Churchil’s Lions" sugeruje, że Leese był naiwny, Slim wiecznie rozdrażniony, a Devbatten podstępny. Kariera Leese’a ucierpiała po tych wydarzeniach nieodwracalnie. Wrócił do Wielkiej Brytanii, aby objąć Dowództwo Wschodnie, co było znaczącą degradacją dla kogoś, kto był jednym z trzech dowódców grup armii w armii brytyjskiej. Uważa się, że jego awans na pełnego generała został zablokowany przez Mountbattena, przez co Leese odszedł z wojska w styczniu 1947 r. Na emeryturze został znanym ogrodnikiem, pisząc książki o kaktusach i prowadząc dobrze znany ogród w swoim domu, Lower Hall w Worfield w hrabstwie Shropshire. Chociaż był zapalonym krykiecistą, odniósł jedynie skromny sukces jako pałkarz w Eton XI w 1914 roku, ale w 1965 roku został honorowym prezesem Klubu Krykieta Marylebone Służył jako High Sheriff of Shropshire w 1958 r. Był gościem teleturnieju "What's My Line?" 10 kwietnia 1960 r. Po amputacji prawej nogi w 1973 r. przeprowadził się do Walii do domu o nazwie Dolwen w Llanrhaeadr-ym-Mochnant, niedaleko Oswestry. Zmarł tam w wyniku powikłań po zawale serca 22 stycznia 1978 r. w wieku 83 lat i został pochowany przy kościele parafialnym w Worfield.

</doc>
<doc id="2056670" url="https://pl.wikipedia.org/wiki?curid=2056670" title="Greg Wise">
Greg Wise

Matthew Gregory „Greg” Wise (ur. 15 maja 1966 w Newcastle upon Tyne) – angielski aktor i producent teatralny, filmowy i telewizyjny, znany przede wszystkim jako John Willoughby w uhonorowanym Oscarem za najlepszy scenariusz adaptowany filmie "Rozważna i romantyczna".
Życiorys.
Wczesne lata.
Urodził się w Newcastle upon Tyne, jako syn wybitnego architekta Douglassa Wise, profesora Newcastle University. Uczęszczał do St Peter’s School w Yorku. Studiował potem architekturę na Heriot-Watt University w Edynburgu, gdzie także występował w Edinburgh University Theatre Company. Następnie przeniósł się do Glasgow, gdzie w 1991 roku ukończył studia na wydziale aktorskim Royal Scottish Academy of Music and Drama. Później udał się na Daleki Wschód.
Kariera.
Po raz pierwszy wystąpił na scenie w musicalu "Good Rockin 'Tonight". Grywał w telewizyjnych produkcjach BBC: "The Riff Raff Element" (1993) jako Alister, "Zdobywcy" ("The Buccaneers", 1995) z Carlą Gugino, "Księżycowy klejnot" ("The Moonstone", 1997), "Madame Bovary" (2000) z Frances O’Connor i "Powrót do Cranford" ("Cranford", 2007-2009) jako sir Charles Maulver.
Powrócił na scenę w przedstawieniach: "Tessa d’Urberville" Thomasa Hardy’ego i "Brzemię rzeczy utraconych" Kiran Desai w The Carte Noire Readers. W 1992 roku grał kapitana Plume w sztuce Georges’a Farqhuara "Rekrutacyjny oficer" ("The Recruiting Officer") w Royal Exchange Theatre w Manchesterze. Był narratorem audiobooka Naxos Audiobooks "Portret Doriana Graya" Oscara Wilde’a.
Znalazł się w obsadzie dramatu Anga Lee "Rozważna i romantyczna" ("Sense and Sensibility", 1995) według powieści Jane Austen z Emmą Thompson, Alanem Rickmanem, Kate Winslet i Hugh Grantem, ekranizacji powieści H.E. Batesa "Smaki lipca" ("Feast of July", 1995) z Embeth Davidtz i Jamesem Purefoyem, filmie fantasy Jeroena Krabbé "Odkrycie nieba" ("Discovery of Heaven", 2001) według powieści Harry’ego Mulischa ze Stephenem Fry, a także telewizyjnej komedii romantycznej Hallmark Channel "Jej własny miesiąc miodowy" ("Honeymoon for One", 2011) z Nicollette Sheridan.
W 2009 wraz z Emmą Thompson wziął udział w akcji ochrony ryb w wodach europejskich Międzynarodowej Unii Ochrony Przyrody.
Życie prywatne.
29 lipca 2003 poślubił Emmę Thompson. Mają córkę Gaia Romilly (ur. 4 grudnia 1999). W 2003 zaadaptowali Tindyebwa Agaba (ur. 1987) z Rwandy.

</doc>
<doc id="2056673" url="https://pl.wikipedia.org/wiki?curid=2056673" title="Kantata o kawie">
Kantata o kawie

Kantata o kawie ("Schweigt stille, plaudert nicht", pot. "Kaffeekantate") BWV 211 – świecka kantata Johanna Sebastiana Bacha skomponowana pomiędzy 1732 a 1734 rokiem do libretta Christiana Friedricha Henriciego.

</doc>
<doc id="2056674" url="https://pl.wikipedia.org/wiki?curid=2056674" title="Vladimir Vukicevic">
Vladimir Vukicevic

Vladimir Vukicevic (ur. 6 maja 1991) – norweski lekkoatleta pochodzenia serbskiego specjalizujący się w biegu na 110 metrów przez płotki.
Karierę międzynarodową zaczynał w 2008 roku od udziału w mistrzostwach świata juniorów w Bydgoszczy. Bez powodzenia startował w 2009 podczas czempionatu Starego Kontynentu juniorów. Srebrny medalista mistrzostw świata juniorów z 2010. Medalista mistrzostw Norwegii, rekordzista kraju w gronie juniorów oraz reprezentant w drużynowych mistrzostwach Europy i meczach międzypaństwowych.
Jego siostrą jest utytułowana płotkarka Christina Vukicevic.

</doc>
<doc id="2056676" url="https://pl.wikipedia.org/wiki?curid=2056676" title="Linia kolejowa Opava východ – Hradec nad Moravicí">
Linia kolejowa Opava východ – Hradec nad Moravicí

Linia kolejowa Opava východ – Hradec nad Moravicí – linia kolejowa w Czechach, biegnąca przez kraj morawsko-śląski, od Opawy do Hradca nad Moravicí.

</doc>
<doc id="2056677" url="https://pl.wikipedia.org/wiki?curid=2056677" title="Neriman Özsoy">
Neriman Özsoy

Neriman Özsoy (ur. 7 lipca 1988 w Razgradzie, Bułgaria) – turecka siatkarka bułgarskiego pochodzenia. Reprezentantka Turcji, grająca na pozycji przyjmującej.
Występowała w PlusLidze Kobiet, w drużynie Atom Trefl Sopot. W styczniu 2012 rozwiązała kontrakt z sopockim zespołem za porozumieniem stron. 12 stycznia 2012 podpisała umowę z Dinamo Krasnodar.
Sukcesy klubowe.
Puchar Top Teams:
Liga turecka:
Puchar Turcji:
Liga polska:
Liga włoska
Puchar Cesarza:
Liga japońska:
Klubowe Mistrzostwa Ameryki Południowej:
Liga brazylijska:
Sukcesy reprezentacyjne.
Liga Europejska:
Mistrzostwa Europy:
Volley Masters Montreux:
Igrzyska Europejskie:

</doc>
<doc id="2056678" url="https://pl.wikipedia.org/wiki?curid=2056678" title="Wincenty Nowaczyński">
Wincenty Nowaczyński

Wincenty Nowaczyński (ur. 16 marca 1883 w Kamionnej, zm. 31 stycznia 1940 w Poznaniu) – pułkownik piechoty Wojska Polskiego, kawaler Orderu Virtuti Militari.
Życiorys.
Urodził się 16 marca 1883 w Kamionnej w dawnym pow. miedzychodzkim, w rodzinie Jana i Nepomucyny z d. Łuka. Absolwent seminarium nauczycielskiego w Paradyżu i Międzyrzeczu. Nauczyciel w latach 1903–1914.
W sierpniu 1914 zmobilizowany do Armii Cesarstwa Niemieckiego. Walczył na froncie rosyjskim i rumuńskim w szeregach 6, a następnie 333 pułku piechoty 89 Dywizji Piechoty. 
20 lutego 1919 przyjęty został do Sił Zbrojnych Polskich w byłym zaborze pruskim i przydzielony do 3 pułku Strzelców Wielkopolskich, późniejszego 57 pułku Piechoty Wielkopolskiej. Dowodził kompanią, a od 10 marca 1919 – III batalionem. W listopadzie 1919 przeniesiony do 11 pułku Strzelców Wielkopolskich, późniejszego 69 pułku Piechoty Wielkopolskiej na stanowisko dowódcy II batalionu. Od 29 lipca 1919 walczył na froncie polsko-bolszewickim, dowodził w nim odcinkiem Mińsk–Bobrujsk. Brał udział w zdobyciu Ichumienia i Berezyny. Do czerwca 1920 jako dowódca II batalionu 68 pułku Piechoty Wielkopolskiej, później już jako dowódca pułku które sprawował do grudnia 1927. W czasie wojny z bolszewikami, 22 lipca 1920, nad Niemnem został ciężko ranny. Do 27 września tego roku leczył się w szpitalu w Grodzisku Wlkp.
W listopadzie 1927 został przeniesiony do Korpusu Ochrony Pogranicza i mianowany dowódcą 3 Brygady Ochrony Pogranicza w Wilejce z równoczesnym przeniesieniem do kadry oficerów piechoty. W lipcu 1929, w związku z rozformowaniem 3 Brygady OP, został przeniesiony służbowo na stanowisko dowódcy 1 Brygady Ochrony Pogranicza w Zdołbunowie. Z dniem 30 września 1932 przeniesiony został w stan spoczynku. W 1936 nabył gospodarstwo rolne w Izdebnie.
W czasie kampanii wrześniowej 1939 uczestniczył w obronie Warszawy. Pełnił funkcję delegata komendanta miasta Warszawy przy gen. bryg. Zulaufie, dowódcy Odcinka „Warszawa–Wschód”. Po kapitulacji załogi stolicy trafił do niewoli niemieckiej. 14 października 1939, po zwolnieniu z niewoli, powrócił do Izdebna. Dwa dni później, w Chrzypsku Wielkim został zatrzymany przez Gestapo i aresztowany w Międzychodzie, a następnie w Skwierzynie. 31 stycznia 1940 przetransportowany do Fortu VII w Poznaniu i tam zamordowany.
29 listopada 2018 Prezydent RP Andrzej Duda, na wniosek Ministra Obrony Narodowej, mianował go pośmiertnie na stopień generała brygady.
Wincenty Nowaczyński od 1905 był żonaty z Martą z domu Kurek, z którą miał czworo dzieci.

</doc>
<doc id="2056679" url="https://pl.wikipedia.org/wiki?curid=2056679" title="Jolin Tsai">
Jolin Tsai

Jolin Tsai (chin: 蔡依林, pinyin: "Cài Yīlín", Wade-Giles: "Tsai I-lin"; ur. 15 września 1980 w Xinzhuang na Tajwanie) – tajwańska wokalistka popowa.
Biografia.
Urodzona i wychowana na Tajwanie, Tsai rozpoczęła karierę jako wokalistka, wygrywając w konkursie śpiewu MTV w 1998 roku.
W lipcu 1999 ukazał się jej pierwszy singiel, "Living With the World", zaś dwa miesiące później album "Jolin 1019", który sprzedał się w ponad 400.000 egzemplarzy.
Jej album, Magic z 2003 r., jest uważany za jeden z jej największych sukcesów.
W 2006 za teledysk "Dancing Diva" otrzymała nagrodę stylistów podczas MTV Asia Awards w Bangkoku.
Album, Play został wydany w 2014 r. Tsai dzięki niemu zyskała międzynarodową sławę. Do promocji albumu posłużył singiel "I'm Not Yours" nagrany wspólnie z japońską piosenkarką Namie Amuro.
Po kilku udanych albumach, jej następny album ma ukazać się w 2018 roku.
Jolin Tsai jest jedną z najlepiej zarabiających tajwańskich piosenkarek, sprzedała ponad 25 milionów płyt oraz otrzymała liczne nagrody w Azji.

</doc>
<doc id="2056681" url="https://pl.wikipedia.org/wiki?curid=2056681" title="Dni i Noce Szczytna">
Dni i Noce Szczytna

Dni i Noce Szczytna – obchodzone co roku, w ostatni weekend lipca trzydniowe święto miasta Szczytno. Impreza składa się z cyklu wydarzeń kulturalno-rozrywkowych. Głównym miejscem dni miasta jest Plac Juranda, na którym rozstawiona jest duża scena, która co roku gości polskie i światowe gwiazdy estrady. Impreza od 2007 r. jest imprezą nieodpłatną, otwartą.
Ważnym muzycznym wydarzeniem Dni i Nocy Szczytna jest poświęcenie jednego z dni dla postaci Krzysztofa Klenczona, który żył i tworzył w Szczytnie.
Oprócz wydarzeń muzycznych świętu miasta towarzyszy szereg imprez towarzyszących np. przekazanie kluczy do bram miasta Jurandowi ze Spychowa, Jarmark Jurandowy, pokaz sztucznych ogni.
Od 2011 r. stanowi największe wydarzenie cyklu imprez kulturalno-rozrywkowych oraz rekreacyjno-sportowych pod marką „Letnie granie – Szczytno”.
Gwiazdy Dni i Nocy Szczytna.
1991
1992
1993
1994
1995
1996
1997
1998
1999
2000
2001
2002
2003
2004
2005
2006
2007
2008
2009
2010
2011
2012

</doc>
<doc id="2056684" url="https://pl.wikipedia.org/wiki?curid=2056684" title="Meryem Boz">
Meryem Boz

Meryem Boz (ur. 3 lutego 1988 w Eskişehirze) – turecka siatkarka, reprezentantka kraju, grająca na pozycji atakującej. W sezonie 2010/2011 występowała w PlusLidze Kobiet, w drużynie Atom Trefl Sopot.
Sukcesy klubowe.
Liga polska:
Klubowe Mistrzostwa Świata:
Puchar CEV:
Puchar Challenge:
Superpuchar Turcji:
Puchar Turcji:
Mistrzostwo Turcji:
Liga Mistrzyń:
Sukcesy reprezentacyjne.
Liga Europejska:
Mistrzostwa Europy:
Liga Narodów:
Volley Masters Montreux:

</doc>
<doc id="2056685" url="https://pl.wikipedia.org/wiki?curid=2056685" title="Egzekucje uliczne w Warszawie (1943–1944)">
Egzekucje uliczne w Warszawie (1943–1944)

Egzekucje uliczne w Warszawie (1943–1944) – masowe egzekucje polskich zakładników przeprowadzane przez okupantów niemieckich na ulicach Warszawy.
Pierwsze egzekucje na ulicach stolicy miały miejsce w połowie października 1943, wkrótce po objęciu stanowiska Dowódcy SS i Policji na dystrykt warszawski przez SS-Brigadeführera Franza Kutscherę. W okresie jego rządów zamordowano w Warszawie około 5000 Polaków, z czego co najmniej 1200 stracono bezpośrednio na ulicach miasta. W gronie ofiar znajdowali się przede wszystkim zwykli warszawiacy zatrzymani podczas masowych łapanek.
Niemcy zrezygnowali z jawnych egzekucji ulicznych w połowie lutego 1944 – po udanym zamachu na Kutscherę przeprowadzonym przez żołnierzy Kedywu Armii Krajowej.
Geneza.
Warszawa była uznawana przez niemieckich okupantów za centrum polskiego oporu przeciw nazistowskiemu „nowemu porządkowi”. Mimo iż w Generalnym Gubernatorstwie dawną stolicę Polski próbowano zdegradować do roli miasta prowincjonalnego, Warszawa nadal pozostawała centrum polskiego życia politycznego, intelektualnego i kulturalnego. Stanowiła także siedzibę władz Polskiego Państwa Podziemnego oraz miejsce funkcjonowania szczególnie silnych i dobrze zorganizowanych struktur ruchu oporu. Generalny gubernator Hans Frank zapisał w swoim dzienniku pod datą 14 grudnia 1943: „Mamy w tym kraju jeden punkt, z którego pochodzi wszystko zło: to Warszawa. Gdybyśmy nie mieli Warszawy w Generalnym Gubernatorstwie, to nie mielibyśmy 4/5 trudności, z którymi musimy walczyć. Warszawa jest i pozostanie ogniskiem zamętu, punktem, z którego rozprzestrzenia się niepokój w tym kraju”.
Od pierwszych dni okupacji Niemcy stosowali zakrojony na szeroką skalę terror wobec ludności stolicy. Był on wymierzony w pierwszym rzędzie w przedstawicieli polskich elit politycznych i intelektualnych, społeczność żydowską oraz osoby w jakikolwiek sposób powiązane z ruchem oporu. Pod błahymi pretekstami nagminnie stosowano zasadę odpowiedzialności zbiorowej. Warszawskie więzienia i areszty – Pawiak, areszt śledczy przy ul. Daniłowiczowskiej, więzienie mokotowskie, piwnice siedziby Gestapo w al. Szucha – zapełniły się aresztowanymi. Codziennością stały się uliczne łapanki, wywózki na roboty przymusowe, deportacje do obozów koncentracyjnych i zbiorowe egzekucje. Więźniów politycznych z Warszawy rozstrzeliwano zazwyczaj w tajemnicy, w okolicach niedostępnych dla osób postronnych. Miejscami kaźni stały się m.in.: ogrody sejmowe, Las Kabacki, Szwedzkie Góry na terenie Bemowa, Las Sękociński koło Magdalenki, Lasy Chojnowskie koło Stefanowa, Laski, Wydmy Łuże i Wólka Węglowa na obrzeżach Kampinosu, a przede wszystkim – „polana śmierci” w okolicach Palmir. Począwszy od wiosny 1943 polskich więźniów politycznych masowo rozstrzeliwano w ruinach getta warszawskiego. Na tym tle swego rodzaju wyjątkiem było publiczne powieszenie 50 Polaków w dniu 16 października 1942.
Polityka okupanta uległa zaostrzeniu jesienią 1943, gdy Niemcy zintensyfikowali wysiłki mające na celu złamanie rosnącego w siłę polskiego ruchu oporu. Na wniosek policji bezpieczeństwa generalny gubernator Hans Frank wydał w dniu 2 października 1943 rozporządzenie „o zwalczaniu zamachów na niemieckie dzieło odbudowy w Generalnym Gubernatorstwie” (weszło w życie 10 października). Rozporządzenie całkowicie usankcjonowało stosowaną przez okupantów zasadę odpowiedzialności zbiorowej, przewidując m.in., iż „podżegacze i pomocnicy podlegają karze jak sprawca”, a „czyn usiłowany jest karalny tak jak czyn dokonany”. W praktyce na tej podstawie rozstrzeliwano całkowicie przypadkowe osoby. Poufne wytyczne w sprawie stosowania tego aktu precyzowały przy tym, że za „zamach na niemieckie dzieło odbudowy” może być uznany nawet nielegalny ubój lub handel na czarnym rynku. Rozporządzenie przewidywało tylko jedną formę kary – wyrok śmierci wykonywany w trybie natychmiastowym. Uczyniło ono także doraźne sądy policji bezpieczeństwa (niem. "Standgericht") jedynymi organami właściwymi do rozpatrywania spraw o „zamachy na niemieckie dzieło odbudowy”. Zgodnie ze słowami samego Franka (19 października 1943) sądy doraźne zostały wyposażone w „nadzwyczajne pełnomocnictwa, z odsunięciem na bok wszelkich hamujących obiekcji natury formalnej”.
Zaostrzenie kursu wobec ludności Generalnego Gubernatorstwa przełożyło się w szczególności na zwiększenie represji wobec ludności Warszawy, gdzie w ocenie niemieckich władz policyjnych sytuacja pozostawała szczególnie napięta. Kwestię tę omawiano m.in. podczas narady z udziałem generalnego gubernatora Franka, odbytej w Krakowie w dniu 27 września 1943. Zapowiedziano wówczas przeprowadzenie w Warszawie wielkiej obławy wymierzonej w ukrywających się Żydów oraz osoby zamieszkujące w mieście bez zameldowania. Podkreślono przy tym, że wszystkie osoby przebywające w Warszawie, a nie mogące się w dostatecznym stopniu wylegitymować, zostaną rozstrzelane, gdyż „wszystkich tych, którzy ukrywają się w Warszawie, należy uznać za członków grup terrorystycznych”. W trakcie narady SS-Oberführer Walter Bierkamp, dowódca SD i policji bezpieczeństwa w Generalnym Gubernatorstwie (BdS), podkreślił, iż planowane działania mają sprawić, aby „ludność polska poczuła, że władze niemieckie teraz już naprawdę ostro biorą się do rzeczy”.
Drastyczne nasilenie terroru wobec ludności stolicy zbiegło się także z objęciem funkcji Dowódcy SS i Policji na dystrykt warszawski przez SS-Brigadeführera Franza Kutscherę (25 września 1943). Nowy "SS- und Polizeiführer" był zwolennikiem stosowania polityki twardej ręki wobec podbitych przez III Rzeszę narodów. Środkiem, za pomocą którego zamierzał spacyfikować Warszawę, były masowe egzekucje zakładników, dokonywane w odwecie za każde antyniemieckie wystąpienie. W odróżnieniu od dotychczasowej praktyki część ofiar planowano jednak likwidować w sposób jawny – tj. na ulicach miasta. Niemcy liczyli, że w ten sposób zdołają zastraszyć mieszkańców stolicy, a zarazem wbić klin pomiędzy ruch oporu a ludność cywilną.
Egzekucje uliczne w okresie rządów Kutschery.
Początek akcji represyjnej.
W pierwszej dekadzie października 1943 w Warszawie zaczęły krążyć pogłoski o planowanej przez okupanta wielkiej akcji represyjnej, której celem miało być jakoby wymordowanie 20 000 mieszkańców miasta. Tymczasem 13 października – trzy dni po wejściu w życie rozporządzenia „o zwalczaniu zamachów na niemieckie dzieło odbudowy…” – Warszawę dotknęła fala łapanek ulicznych o niespotykanym dotychczas zasięgu i brutalności. Masowe obławy miały miejsce w wielu punktach miasta, w szczególności jednak dotknęły Śródmieście (m.in. rejon Dworca Głównego i placu Trzech Krzyży). Wiele osób zatrzymano również w mieszkaniach. Podziemny „Biuletyn Informacyjny” oceniał, że tego dnia Niemcy aresztowali blisko 1500 warszawiaków. Na samym tylko Pawiaku osadzono od 350 do 450 osób. „Starzy” więźniowie odnotowali wówczas, iż nowo przybyłych nie zarejestrowano w więziennej ewidencji. Ponadto nie zastosowano wobec nich normalnej procedury, na którą składało się m.in. skierowanie do łaźni, czy oddanie prywatnych przedmiotów do depozytu. Zamiast tego nowych więźniów skierowano do specjalnych cel oznaczonych napisem "Aktion" (pol. „Akcja”). Dotychczas na Pawiaku traktowano w ten sposób wyłącznie schwytanych po „aryjskiej stronie” Żydów, których po krótkim pobycie w więzieniu rozstrzeliwano w trybie doraźnym. Przez kilka następnych dni wachmani z załogi Pawiaka brutalnie znęcali się nad przywiezionymi z łapanek więźniami. Doszło do kilku zabójstw.
Odtąd łapanki były przeprowadzane przez Niemców niemal codziennie – nierzadko kilka razy w ciągu jednego dnia, w różnych punktach miasta. W łapankach uczestniczyli funkcjonariusze Gestapo i policji niemieckiej, członkowie Waffen-SS, a czasami także żołnierze Wehrmachtu i Luftwaffe oraz niemiecka młodzież z Hitlerjugend. Zazwyczaj niemieckie kordony zamykały dla ruchu większy odcinek ulicy lub nawet całe kwartały, po czym obława metodycznie wyłapywała wszystkich polskich mężczyzn przebywających akurat na ulicach, w sklepach, w kawiarniach lub w zatrzymanych tramwajach. Obok mężczyzn i chłopców zagarniano czasami również kobiety i starców. Zatrzymanych zmuszano, aby z rękami podniesionymi do góry stanęli twarzą do ściany przy najbliższym budynku, a następnie po powierzchownej rewizji – czasem nawet bez sprawdzenia dokumentów – ładowano ich do policyjnych ciężarówek i zawożono na Pawiak lub do cel przejściowych w przyziemiu gmachu Gestapo w al. Szucha 25 (tzw. tramwaje). Niemcy nie honorowali przy tym żadnych zaświadczeń, z wyjątkiem tych, które potwierdzały zatrudnienie w instytucjach pracujących dla potrzeb wojennych ("kriegswichtige Betriebe"). Do osób próbujących ucieczki lub zbyt wolno reagujących na polecenia otwierano ogień bez ostrzeżenia. Tylko w pierwszym tygodniu „akcji” do warszawskiego prosektorium przy ul. Oczki przywieziono ciała 27 osób zastrzelonych podczas obław na ulicach miasta (w tym zwłoki kilku kobiet). Na Pawiaku ofiary łapanek były stłaczane w ciasnych celach – bez rejestracji w więziennej ewidencji, czy dopełniania innych obowiązujących w takich wypadkach formalności. Nie poddawano ich żadnemu śledztwu, nie przeprowadzano nawet przesłuchań. Ponadto osoby zatrzymane w ramach „akcji” były przetrzymywane w ścisłej izolacji od pozostałych więźniów. Dostęp do ich cel posiadali wyłącznie niemieccy lub ukraińscy wachmani, którzy brutalnie znęcali się nad aresztantami. Częste były wypadki zabójstw w celach lub na więziennym podwórzu.
Ulicznym łapankom towarzyszyły liczne aresztowania indywidualne. Objęły one m.in. urzędników polskiego Zarządu Miejskiego. Z czasem Niemcy ograniczyli częstotliwość łapanek, zastępując je wzmożoną aktywnością patroli ulicznych, które masowo legitymowały i rewidowały przypadkowych przechodniów. Osoby budzące jakiekolwiek podejrzenia lub z rozmaitych powodów zwracające na siebie uwagę były zatrzymywane i odwożone na Pawiak (czasem aresztowano w ten sposób nawet do 200 osób dziennie). Ponadto jesienią 1943 roku łapanki i masowe aresztowania dotknęły liczne miejscowości dystryktu warszawskiego – m.in. Błonie, Garwolin, Legionowo, Łowicz, Mińsk Mazowiecki, Ostrów Mazowiecką, Pruszków, Radzymin, Rembertów, Sochaczew, Tłuszcz i Żyrardów. Zatrzymane tam osoby zazwyczaj przywożono na Pawiak.
Zakrojone na szeroką skalę łapanki nie były nowością dla mieszkańców Warszawy. O ile jednak poprzednio były one urządzane w celu skompletowania kontyngentów przymusowej siły roboczej lub sformowania transportów do obozów koncentracyjnych, o tyle ofiary październikowych obław traktowano jako zakładników. 15 października w godzinach porannych ogłoszono przez megafony uliczne pierwsze z wielu obwieszczeń Kutschery (występującego anonimowo jako „Dowódca SS i Policji na dystrykt warszawski”). W komunikacie poinformowano
o rozstrzelaniu 7 osób oraz zapowiedziano, że w odwecie za każdego poszkodowanego Niemca zostanie straconych 10 Polaków – „tego samego dnia i w miejscu dokonania zamachu”. Jednocześnie podano do wiadomości imienną listę 60 zakładników, których planowano rozstrzelać w pierwszej kolejności (w obwieszczeniach nadawanych w godzinach wieczornych owa lista wydłużyła się do 100 nazwisk). W gronie zakładników znalazło się kilka kobiet. Pierwszą uliczną egzekucję Niemcy przeprowadzili już następnego dnia. Około godziny 16:00 z Pawiaka zabrano 25 więźniów, których ręce skrępowano sznurami, a oczy zawiązano czarnymi opaskami. Pięciu zakładników rozstrzelano w ruinach getta, a pozostałych dwudziestu stracono przy al. Niepodległości 141 na Mokotowie (na odcinku między ulicami Madalińskiego a Różaną). W nocy z 16 na 17 października rozstrzelano w getcie kolejnych 9 więźniów. Z kolei następnego dnia z Pawiaka ponownie zabrano 25 zakładników. Pięciu więźniów zamordowano w ruinach getta, a pozostałych dwudziestu rozstrzelano pod murem obok budynku Dyrekcji Telefonów przy ul. Piusa XI nr 17 (dziś ul. Piękna). Uliczne egzekucje przeprowadzano odtąd nieprzerwanie aż do połowy lutego 1944.
Przebieg typowej egzekucji ulicznej.
Egzekucje przeprowadzane na ulicach Warszawy często określa się mianem „egzekucji publicznych”. Jest to określenie nieścisłe, gdyż w rzeczywistości Niemcy dokładali wysiłków, aby uniemożliwić mieszkańcom stolicy obserwowanie przebiegu kaźni. Ulice, na których zamierzano rozstrzelać zakładników, zawczasu blokowano kordonem policyjnym. Zamykano przy tym okoliczne sklepy oraz przepędzano wszystkich potencjalnych gapiów. Niemcy zakazali również obserwowania egzekucji z okien domów. Do osób niepodporządkowujących się temu zarządzeniu otwierano ogień bez ostrzeżenia.
Dla zachowania pozorów praworządności wielu zakładników zostało skazanych na śmierć przez policyjny sąd doraźny. W rzeczywistości postępowania prowadzone przed "Standgerichtem" stanowiły parodię procesu sądowego, gdyż odbywały się w trybie maksymalnie uproszczonym i przyspieszonym. Zazwyczaj funkcjonariusz Gestapo zatrudniony w referacie IV A 3b („sąd doraźny i zarządzenia odwetowe”) w urzędzie komendanta SD i policji bezpieczeństwa na dystrykt warszawski (KdS) wypełniał po prostu blankiet wyroku, przy czym sama sentencja skazania na śmierć była już zazwyczaj wydrukowana. Wypełniony blankiet przedkładano następnie do podpisu trzem funkcjonariuszom policji bezpieczeństwa, na mocy rozkazu komendanta pełniącym w danym tygodniu funkcję rotacyjnych członków sądu doraźnego. Po dopełnieniu tej procedury Referat IV A 3b – w uzgodnieniu z dowództwem policji ochronnej (niem. "Schutzpolizei") – ustalał termin egzekucji, jej miejsce i formę, a także liczbę osób przewidzianych do stracenia. W gronie skazańców znajdowały się przede wszystkim osoby oskarżone o błahe przestępstwa oraz przypadkowe ofiary łapanek, ponieważ więźniowie interesujący z punktu widzenia Gestapo byli zazwyczaj oszczędzani do czasu zakończenia śledztwa. Nierzadko o życiu lub śmierci aresztanta decydowały szeregowe urzędniczki sekretariatu w Wydziale IV urzędu warszawskiego KdS, które na podstawie wytycznych szefa wydziału co do planowanych rozmiarów egzekucji sporządzały odpowiednio liczną listę skazańców – wybierając nazwiska ze swoistej „puli” więźniów przewidzianych do rozstrzelania przy nadarzającej się okazji. Wielu warszawiaków zatrzymanych podczas ulicznych łapanek zostało zamordowanych po spędzeniu jednej nocy na Pawiaku, a czasem po upływie zaledwie kilku godzin od zatrzymania.
Na Pawiaku wśród krzyków i brutalnego poszturchiwania ładowano skazańców na samochody ciężarowe. Początkowo wywożono ich na egzekucję w tej samej odzieży, w której zostali zatrzymani. Po pewnym czasie Niemcy zaczęli jednak odbierać ofiarom ubrania, buty oraz okrycia wierzchnie. Rozstrzeliwano ich odtąd bosych i w bieliźnie, czasem ubranych w więzienne drelichy lub papierowe „ersatz” ubrania. Zazwyczaj jeszcze na Pawiaku skazańcom zawiązywano opaski na oczy, krępowano im ręce na plecach, a na miejsce egzekucji zawożono skutych parami. Świadkowie wspominali, że podczas pierwszych egzekucji niektórzy zakładnicy próbowali wznosić patriotyczne okrzyki lub intonować pieśni. W rezultacie Niemcy zaczęli zakładać ofiarom worki na głowę, a czasem nawet zatykać usta gipsem i zalepiać taśmą klejącą. Z powodu nienaturalnego spokoju, z jakim część zakładników szła na egzekucję, świadkowie wnioskowali, że ofiarom podawano przed śmiercią narkotyki lub silne środki uspokajające. Podejrzewano, że szmaty, którymi wiązano im usta, były przesycone oszołamiającą substancją. Świadkowie wspominali, że wielu skazańców z trudem utrzymywało się na własnych nogach, stąd pojawiły się pogłoski, że wobec przypadków czynnego oporu Niemcy pobierają od skazańców znaczne ilości krwi. Bardzo rzadko miały miejsce wypadki, gdy skazańcom odczytywano wyrok śmierci przed wywiezieniem na egzekucję.
Egzekucje przeprowadzano zazwyczaj według jednakowego scenariusza. Najpierw silna eskorta policyjna odgradzała miejsce planowanej egzekucji. Następnie pojawiał się tam pluton egzekucyjny, w skład którego wchodziło zazwyczaj ok. 20–30 funkcjonariuszy "Schutzpolizei" (czasami w egzekucji brali także udział wachmani z załogi Pawiaka). Na sam koniec przyjeżdżały ciężarówki ze skazańcami. Grupami po 5–10 osób (w zależności od ogólnej liczby skazańców) więźniów prowadzono przed pluton egzekucyjny, po czym rozstrzeliwano ich salwami karabinowymi lub ogniem karabinu maszynowego. Ofiary dające oznaki życia dobijał strzałem pistoletowym dowódca plutonu egzekucyjnego. Po kilkudziesięciu minutach egzekucja była zakończona. Do pracy przystępowało wówczas więźniarskie komando, złożone najczęściej z Żydów przetrzymywanych w obozie koncentracyjnym KL Warschau. Ładowali oni ciała zamordowanych na ciężarówki oraz doprowadzali ulicę do porządku, zmywając krew wodą z hydrantów i posypując piaskiem. Czasami celem zatarcia śladów egzekucji Niemcy polecali szczotkować bruk uliczny i tynkować ściany, pod którymi rozstrzelano zakładników. Prośby rodzin o wydanie ciał bliskich zawsze odrzucano. Zwłoki ofiar były palone przez więźniów KL Warschau – początkowo na otwartych stosach w ruinach getta, później w obozowym krematorium. Ubrania i przedmioty należące do skazańców były sortowane w magazynach Pawiaka. Część przedmiotów była przywłaszczana przez członków załogi lub rozdawana więźniom (w tym ostatnim przypadku były to zazwyczaj ubrania najgorszej jakości). Resztę zawożono do magazynu w domu przy al. Szucha 14, a następnie rozdawano warszawskim Reichsdeutschom i Volksdeutschom.
Celem wywarcia odpowiedniego efektu psychologicznego imiona i nazwiska rozstrzelanych były odczytywane przez megafony uliczne. Następnie odczytywano listę z nazwiskami kolejnych zakładników, których planowano stracić w przypadku, gdyby doszło w Warszawie do kolejnego antyniemieckiego zamachu. Po pewnym czasie ogłoszenia megafonowe zastąpiono wywieszanymi na murach obwieszczeniami ("Bekanntmachung"). Słynne plakaty – drukowane na różowym papierze i zazwyczaj opatrzone anonimowym podpisem „Dowódca SS i Policji na dystrykt warszawski” – pojawiły się po raz pierwszy na ulicach Warszawy w dniu 31 października 1943 (z datą 30 października). W owych komunikatach starano się pomijać milczeniem fakt, iż wśród rozstrzelanych znajdowały się kobiety. Jednocześnie zgodnie z zaleceniami SS-Oberführera Bierkampa w obwieszczeniach każdorazowo informowano, że rozstrzelani zakładnicy „byli przewidziani do ułaskawienia”. Okupanci liczyli, że skłonią w ten sposób polską ludność do współpracy z niemieckim aparatem bezpieczeństwa (w celu ocalenia kolejnych zakładników). Ponadto chcąc wzmocnić efekt zastraszenia Niemcy rozpuszczali w Warszawie odpowiednio spreparowane pogłoski. W mieście zaczęła m.in. krążyć plotka o rzekomym stwierdzeniu pewnego Volksdeutscha, iż „gdyby Polacy wiedzieli co ich czeka, to zawczasu potruliby się”. Pojawiły się także doniesienia, iż rowy kopane na placach i peryferiach Warszawy są przeznaczone na masowe groby dla Polaków.
Tymczasem już po pierwszych egzekucjach grupy warszawiaków zaczęły się spontanicznie gromadzić na miejscach kaźni. Zapalano tam świeczki, składano wieńce i wiązanki kwiatów, odmawiano głośno modlitwy. Niektóre osoby moczyły chusteczki w krwi zamordowanych, traktując je później jako relikwie. Początkowo Niemcy tolerowali owe zgromadzenia, gdyż liczyli, że pomogą one pogłębić panujący w mieście nastrój grozy. Później, gdy zorientowano się, iż tworzą one okazję do patriotycznych manifestacji, reakcje niemieckich patroli stały się bardzo brutalne. Improwizowane miejsca pamięci demolowano, a zgromadzenia rozpędzano. Zdarzało się, że policjanci bez ostrzeżenia otwierali ogień do modlących się ludzi.
Kalendarium egzekucji.
W okresie rządów Kutschery (25 września 1943 – 1 lutego 1944) miały miejsce w Warszawie następujące egzekucje uliczne:
Egzekucje uliczne, silnie oddziałujące na uczucia i wyobraźnię, w naturalny sposób skupiały na sobie uwagę opinii publicznej. O wiele większe rozmiary przybrała jednak prowadzona równolegle akcja eksterminacyjna w ruinach getta warszawskiego. W okresie rządów Kutschery nie było praktycznie dnia, w którym nie dochodziłoby do potajemnych mordów na terenie dawnej żydowskiej dzielnicy mieszkaniowej. W masowych egzekucjach rozstrzeliwano tam jednorazowo nawet po kilkaset osób – zazwyczaj zwykłych warszawiaków schwytanych podczas łapanek ulicznych. W rezultacie liczba zakładników zamordowanych potajemnie w ruinach getta wielokrotnie przekraczała liczbę ofiar egzekucji ulicznych.
Ponadto w okresie rządów Kutschery na ulicach podwarszawskich miasteczek kilkukrotnie miały miejsce egzekucje zakładników przywiezionych ze stolicy. 18 listopada 1943 rozstrzelano w Grodzisku Mazowieckim grupę 20 więźniów Pawiaka. Tego samego dnia również w Żyrardowie stracono 20 osób przywiezionych z Warszawy. 20 listopada rozstrzelano w Otwocku kolejnych 20 zakładników. Z kolei 20 grudnia przy ul. Rawskiej 1 w Skierniewicach (róg Rynku) rozstrzelano od 20 do 40 mężczyzn przywiezionych z Pawiaka.
Reakcja polskiego społeczeństwa.
Uliczne egzekucje wywarły wstrząsające wrażenie na ludności Warszawy. O ile bowiem dotychczas niemieckie represje były zazwyczaj wymierzone w konkretne środowiska społeczne lub polityczne, o tyle terror zaprowadzony przez Kutscherę był stosowany w zasadzie na ślepo. Obok aresztowanych przez Gestapo więźniów politycznych w egzekucjach masowo ginęli zwykli warszawiacy, przypadkowo schwytani podczas ulicznych łapanek. W tych okolicznościach żaden mieszkaniec miasta nie mógł być pewien swego życia, a każde wyjście z domu stawało się wyprawą w niewiadome. „Biuletyn Informacyjny” z 28 października 1943 relacjonował: „życie w mieście zostało wytrącone ze zwykłego biegu, wszyscy ograniczają do minimum swe poruszanie się, a działanie urzędów i przedsiębiorstw staje pod znakiem zapytania”. Delegatura Rządu na Kraj w sprawozdaniu za wrzesień i październik 1943 informowała polskie władze w Londynie, że ruch uliczny w Warszawie bardzo poważnie zmalał, a mieszkańcy unikają tramwajów, kolejek dojazdowych, dworców kolejowych i tych punktów miasta, gdzie łapanki bywają najcięższe. Kronikarz okupowanej Warszawy, Ludwik Landau, zapisał w swoim dzienniku pod datą 20 października 1943: „nastroje pełne przerażenia. Raz po raz powtarza się porównanie z tym co zrobili Niemcy z Żydami: czy i nas to nie czeka?”. 25 października odnotował natomiast: „kto może, siedzi w domu, gdy wychodzi, trwożliwie przebiega przez ulice. Przy lada odgłosie motoru samochodowego robi się panika”.
Na skutek drastycznego zaostrzenia niemieckiego terroru nastroje polskiego społeczeństwa znacznie się pogorszyły. Bardzo negatywnie odebrano także brak reakcji aliantów na popełniane przez Niemców zbrodnie. Delegatura Rządu na Kraj wskazywała, że „w kraju panować poczynają coraz silniejsze uczucia zwątpienia i goryczy, wywołane brakiem jakiejś reakcji, natychmiastowej pomocy dla Polski w formie odwetu na Niemcach […] Kraj staje u kresu swych sił i swej wytrzymałości nerwowej” (raport z 24 października 1943). Delegat Jankowski meldował, iż drastyczne zaostrzenie terroru okupacyjnego – w połączeniu z informacjami o zahamowaniu alianckiej ofensywy we Włoszech oraz milczeniem alianckiej propagandy na temat niemieckich zbrodni – spowodowały, że zaufanie do aliantów przechodzi kryzys. Raport z Delegatury z 18 grudnia 1943 był jeszcze bardziej alarmistyczny. Jego autorzy ostrzegali, iż: „budzić się zaczynają w kraju nastroje polityczne niezmiernie groźne: po raz pierwszy od początku trwania okupacji poprzez szerokie koła zmęczonego, znękanego, wyczerpanego społeczeństwa iść poczynają nieśmiałe, jak dotychczas, szepty pytające: czy słuszna jest nasza taktyka polityczna, czy należy kontynuować dotychczasowe formy oporu i kontrakcji polskiej, skierowanej przeciwko okupantowi. W szeregi społeczeństwa wkradać się zaczyna zniechęcenie i zwątpienie”. Pogorszenie nastrojów społecznych potwierdzają również zapiski Ludwika Landau, który odnosząc się do niemieckich obwieszczeń informujących o egzekucjach zakładników, zauważył: „wzywanie do denuncjacji żadnego skutku nie odniesie; zdolni do tego mogą być tylko szubrawcy, którym wezwania nie są potrzebne. Ale bez śladu akcja ta nie mija o tyle, że budzi w dość szerokim zakresie powstawanie niezadowolenia z wszelkich przejawów walki z Niemcami, upatrywanie w nich powodu szalejącego terroru”.
Ostatecznie Niemcom nie udało się jednak złamać woli oporu polskiego społeczeństwa. Gdy minął pierwszy szok, masowe egzekucje wzmogły nienawiść wobec okupanta i sprowokowały odwetowe akcje polskiego podziemia. Wzmocniły także przekonanie, iż celem Niemców jest biologiczne wyniszczenie narodu polskiego, przyczyniając się w efekcie do zjednoczenia społeczeństwa przeciw okupantom. Co więcej, stosowany na ślepo terror przynosił skutki odwrotne do zamierzonych, gdyż zamiast odstręczać ludność od współpracy z ruchem oporu, zmniejszał przed nią opory. Ludwik Landau zwracał uwagę, że walka z okupantem nie jest już uznawana za działalność szczególnie niebezpieczną bowiem „narażony jest każdy, bez względu na to, czy coś robi, czy nie”. Ludność Warszawy zaczęła także stopniowo przywykać do ciągłych łapanek i egzekucji. Autorzy cytowanego już sprawozdania Delegatury za wrzesień i październik 1943 oceniali, że „nie zanosi się bynajmniej na uspokojenie Warszawy, które sobie Niemcy po akcji tej obiecywali […] Warszawa opanowuje swe nerwy i wytrzymuje terror niemiecki z dość dużą dozą spokoju, choć w nastroju przygnębienia i ciężkiej troski”. Konspiracyjna prasa zwracała uwagę, że warszawiacy bez jakiejkolwiek zachęty ze strony podziemia licznie gromadzili się na miejscach egzekucji, składając kwiaty, zapalając świeczki i odmawiając modlitwy. Powszechny podziw budziła również pełna godności postawa ofiar.
W niemieckim aparacie okupacyjnym rozmaicie oceniano skuteczność taktyki przyjętej przez Kutscherę. Groza, jaką wywołały w Warszawie masowe łapanki i egzekucje uliczne, była tak wielka, iż pojawiły się głosy, że może ona odbić się negatywnie na produktywności niemieckich przedsiębiorstw działających w mieście – tym samym szkodząc niemieckiemu wysiłkowi wojennemu. Zwracano uwagę, że egzekucje uliczne dały Polakom okazję do patriotycznych manifestacji. Wilhelm Ohlenbusch, kierownik wydziału propagandy w rządzie Generalnego Gubernatorstwa, postulował wyznaczenie odosobnionych miejsc na egzekucję, wskazując, że ludność polska gromadzi się na miejscach straceń, a następnie „zgarnia przesiąkniętą krwią ziemię do naczyń i zanosi ją do kościoła”. Gubernator dystryktu warszawskiego Ludwig Fischer był jednak zadowolony z działań Kutschery. W swoim raporcie za październik i listopad 1943 (podpisanym 15 grudnia 1943) meldował: „dowódca SS i policji zastosował ostre środki odwetu. Za każdy zamach rozstrzelano na miejscu zbrodni większą liczbę Polaków w trybie doraźnym. Wskutek [zastosowania] tak ostrych środków w listopadzie liczba napadów bardzo zmalała, w każdym razie w Warszawie. Również liczba morderstw bardzo się zmniejszyła w porównaniu z październikiem (15 morderstw wobec 78)”. Z kolei raporcie za grudzień 1943 i styczeń 1944 (datowanym na 10 lutego 1944) odnotował: „można stwierdzić, że wskutek zastosowania tak ostrych środków liczba mordów dokonanych na Niemcach w okresie sprawozdawczym poważnie zmalała. W grudniu 1943 zamordowano 50 Niemców, a w styczniu 1944 roku tylko pięciu […] Zmniejszyła się też nadzwyczaj liczba napadów w dystrykcie warszawskim […] Ta widoczna wszędzie poprawa stanu bezpieczeństwa jest w dużym stopniu wynikiem ostrych, lecz koniecznych środków, jakie w porozumieniu ze mną zastosował dowódca SS i policji – SS-Brigadeführer i generał major policji Kutschera”.
Odwetowe akcje ruchu oporu.
Zbrodnie okupantów spotkały się ze zbrojną reakcją polskiego podziemia. Szła ona zasadniczo w trzech kierunkach. Przede wszystkim siłami Kedywu Okręgu Warszawskiego AK przeprowadzono serię uderzeń wymierzonych w niemiecką policję ochronną, tj. formację, której funkcjonariusze najczęściej przeprowadzali łapanki i uliczne egzekucje. W tym samym czasie specjalna jednostka Kedywu Komendy Głównej AK „Agat” kontynuowała zamachy na wybranych przedstawicieli niemieckiego aparatu okupacyjnego, a pozostałe jednostki Kedywu KG i Kedywu Okręgu Warszawskiego – akcje wymierzone w niemiecki transport wojskowy.
22 października 1943 żołnierze Batalionu Saperów Praskich AK urządzili zasadzkę na niemieckie samochody policyjne („budy”) na Nowym Świecie oraz zaatakowali posterunek "Schutzpolizei" przy ul. Targowej na Pradze. Następnego dnia komunistyczna Gwardia Ludowa przeprowadziła zamach na „Bar Podlaski” przy ul. Nowogrodzkiej 15, róg Kruczej (posiadający status „Tylko dla Niemców” i przeznaczony dla funkcjonariuszy SS i policji). W nocy 23/24 października żołnierze AK przeprowadzili serię odwetowych ataków na niemiecki transport kolejowy, wysadzając bądź wykolejając niemieckie pociągi w rejonie Płochocina, Śródborowa i Tłuszcza. Z kolei 24 października żołnierze AK przeprowadzili kolejne dwie akcje wymierzone w niemiecką policję ochronną, tym razem w rejonie ulic Targowej i Ząbkowskiej na Pradze.
22 listopada żołnierze 1. kompanii Batalionu AK „Zośka” wysadzili pod Szymanowem niemiecki pociąg pośpieszny relacji Warszawa–Berlin. Z kolei na przełomie listopada i grudnia Armia Krajowa przeprowadziła w Warszawie serię ataków wymierzonych w niemiecką policję. 26 listopada żołnierze Batalionu Saperów Praskich ponownie zaatakowali „budy” policyjne w rejonie skrzyżowania Nowego Światu i Ordynackiej, podczas gdy żołnierze Oddziału Dyspozycyjnego „A” Kedywu Okręgu Warszawskiego AK uderzyli na niemieckie samochody policyjne przejeżdżające wiaduktem Mostu Poniatowskiego w pobliżu ul. Solec. Kolejne uderzenia przeprowadzono 2 grudnia. Tego dnia żołnierze Oddziału Dywersji Bojowej Obwodu V „Mokotów” (DB „19”) oraz żołnierze Batalionu Saperów Praskich zaatakowali niemieckie „budy” policyjne w rejonie skrzyżowania ulic Puławskiej i Rakowieckiej oraz na Wybrzeżu Gdańskim. Kilka dni później akcje wymierzone w warszawską "Schutzpolizei" zostały wstrzymane rozkazem dowódcy Okręgu Warszawskiego AK, płk. Antoniego Chruściela ps. „Monter”.
W pierwszej połowie grudnia oddział dyspozycyjny Kedywu Okręgu Warszawskiego AK pod dowództwem ppor. Józefa Czumy ps. „Skryty” przeprowadził udane ataki na niemieckie pociągi pośpieszne w rejonie Skrudy (4 grudnia) i Celestynowa (11/12 grudnia). Ponadto w listopadzie i grudniu AK i GL przeprowadziły jeszcze kilka innych akcji wymierzonych w niemiecki transport kolejowy.
Śmierć Kutschery i jej konsekwencje.
Reakcją Niemców na akcje ruchu oporu były niemal każdorazowo masowe egzekucje zakładników. W tej sytuacji Kierownictwo Walki Podziemnej wydało wyrok śmierci na Kutscherę, będącego jak doskonale wiedziano "spiritus movens" polityki terroru (grudzień 1943). Za wykonanie wyroku miał odpowiadać dowódca Kedywu, pułkownik Emil Fieldorf ps. „Nil”. 1 lutego 1944 żołnierze oddziału „Pegaz” (znanego wcześniej pod nazwą „Agat”) dokonali w Alejach Ujazdowskich udanego zamachu na Dowódcę SS i Policji w dystrykcie warszawskim.
W odwecie za śmierć Kutschery Niemcy rozstrzelali następnego dnia 300 Polaków. 100 zakładników zamordowano w ulicznej egzekucji na rogu Al. Ujazdowskich i ul. Chopina (w pobliżu miejsca zamachu), a pozostałych 200 stracono w ruinach getta. Warszawę i okoliczne miejscowości obłożono kontrybucją w wysokości 100 mln złotych (z czego na samą stolicę przypadło 85 mln złotych). Przesunięto także początek godziny policyjnej na godzinę 19:00. Po raz pierwszy od jesieni 1943 okupanci zrezygnowali jednak z podania nazwisk rozstrzelanych do publicznej wiadomości.
Po śmierci Kutschery stolicę dotknęła kolejna fala rewizji i aresztowań. Gestapo i policja niemiecka obstawiały całe kompleksy domów, zatrzymując wszystkie podejrzane osoby. Tylko między 1 a 6 lutego aresztowano blisko 1800 Polaków. Z kolei 7 lutego Gestapo przeprowadziło kilkugodzinną rewizję w dwóch placówkach prowadzonych na Powiślu przez księży salezjanów – tj. w Zakładzie dla Sierot im. ks. Siemca (ul. Lipowa 14) oraz w Szkole Graficznej (ul. ks. Siemca 6). Aresztowano wówczas 17 księży, 14 braci zakonnych, 11 członków personelu oraz 8 wychowanków, z czego większość po pewnym czasie deportowano do obozu koncentracyjnego Auschwitz. Tego samego dnia Niemcy aresztowali również 15 księży i braci ze Zgromadzenia Misjonarzy św. Wincentego à Paulo, związanych z kościołem św. Krzyża na Krakowskim Przedmieściu. Wielu zatrzymanych zakonników zostało później deportowanych do obozów koncentracyjnych (m.in. ks. Jan Rzymełka, proboszcz parafii pw. św. Krzyża i superior domu zakonnego).
10 lutego Niemcy przeprowadzili kolejne dwie odwetowe egzekucje uliczne. Pierwsza miała miejsce pod murem okalającym kościół św. Jakuba przy ul. Barskiej na Ochocie, drugą przeprowadzono przy ul. Wolskiej 79/81 na Woli. Dokładna liczba ofiar tych egzekucji nie jest znana. W rozplakatowanym dwa dni później niemieckim obwieszczeniu znalazła się informacja, iż tego dnia straconych zostało 140 zakładników (bez podawania nazwisk). Konspiracyjne meldunki z Pawiaka wskazywały jednak, że w dniach 10–11 lutego 1944 rozstrzelanych zostało ok. 470 osób. Większość z nich zamordowano potajemnie w ruinach getta. Być może w jednej z egzekucji ulicznych zginął porucznik Jerzy Kleczkowski ps. „Ryś” – dowódca warszawskiego zespołu w oddziale AK „Osa”-„Kosa 30”.
11 lutego Niemcy po raz pierwszy od 1942 roku przeprowadzili publiczną egzekucję więźniów Pawiaka. Na balkonach spalonego domu przy ul. Leszno, naprzeciwko gmachu Sądów, powieszono 27 Polaków. Przez wiele godzin ciała zakładników zwisały bezpośrednio za murem dawnego getta (dzielącego Leszno na stronę „aryjską” i „niearyjską”). Przechodniom nie wolno było zatrzymywać się przy miejscu egzekucji, ale samą scenę można było obserwować bez przeszkód. Dziesięć dni później nazwiska powieszonych zostały opublikowane w gadzinowym „Nowym Kurierze Warszawskim”. W gronie ofiar znalazło się m.in. 12 żołnierzy VIII Rejonu Obwodu AK „Obroża”, aresztowanych w Radiowie, Laskach, Izabelinie, Lipkowie i innych miejscowościach w Kampinosie, a także kilku wychowanków Zakładu dla Sierot im. ks. Siemca. Powieszony został także Wojciech Łysakowski ps. „Wojtek” – żołnierz Kedywu, którego raniono i zatrzymano podczas ataku na niemieckie samochody policyjne przy ul. Puławskiej (2 grudnia 1943).
15 lutego przy ul. Senatorskiej 6 (róg Miodowej) Niemcy rozstrzelali około 40 mężczyzn przywiezionych z Pawiaka. Blisko 210 więźniów, w tym 18 kobiet, rozstrzelano także w ruinach getta. Jednym z zamordowanych tego dnia zakładników był Wiktor Wirgiliusz Mieczkowski (lekarz, działacz harcerstwa, komendant Okręgu Centrum Chorągwi Warszawskiej Szarych Szeregów). Przez następne dni warszawiacy licznie gromadzili się na miejscu egzekucji przy ul. Senatorskiej, przynosząc świeczki i kwiaty. 17 lutego w godzinach wieczornych niemiecki patrol bez ostrzeżenia ostrzelał zgromadzonych, zabijając lub raniąc kilku ludzi. Około 20 osób zatrzymano i zawieziono na Szucha.
Egzekucja na ul. Senatorskiej była ostatnią uliczną egzekucją w Warszawie, przeprowadzoną przez Niemców przed wybuchem powstania warszawskiego. Udany zamach na Kutscherę przekonał niemieckie władze okupacyjne, że obrana przez niego taktyka przynosi skutki odwrotne do zamierzonych. Nie zdołano spacyfikować Warszawy, nie udało się także wywołać rozdźwięku pomiędzy polskim podziemiem a ludnością cywilną. Za swój jedyny namacalny „sukces” Niemcy mogli uznać bolesne straty osobowe zadane ludności Warszawy. Stosowany na ślepo terror zwiększył natomiast determinację ruchu oporu, a wiele jednostek dotychczas biernych skłonił do włączenia się w działalność podziemną. Wyrazem nastrojów władz okupacyjnych było zdanie wypowiedziane po zamachu na Kutscherę przez jednego z wysokich rangą niemieckich oficerów: „struny naciągnięte do ostateczności mogą lada chwila pęknąć”.
Po śmierci Kutschery niemiecki terror w Warszawie odczuwalnie zelżał. SS-Oberführer Paul Otto Geibel, nowy Dowódca SS i Policji na dystrykt warszawski, zrezygnował z rozstrzeliwania zakładników na ulicach miasta. Niemcy częściowo zaprzestali także informowania o rozstrzelaniu więźniów za pośrednictwem ogłoszeń megafonowych i afiszy. Wyraźnie wyczuwalne było dążenie okupantów, aby nie stwarzać Polakom okazji do manifestacji uczuć patriotycznych. Nadal przeprowadzane były jednak masowe egzekucje w ruinach getta warszawskiego.
Ofiary.
W komunikatach megafonowych i afiszach, opublikowanych w Warszawie w okresie między 15 października 1943 a 15 lutego 1944, niemieckie władze okupacyjne przyznały się do stracenia 1763 polskich zakładników. W rzeczywistości liczba ofiar była jednak o wiele większa. Świadczyć mogą o tym m.in. meldunki wywiadu AK, oparte na informacjach uzyskanych z konspiracyjnej komórki na Pawiaku. Polscy historycy szacują, że w tym okresie zamordowano w stolicy co najmniej 5000 osób. Oznaczałoby to, iż w czasie rządów Kutschery ginęło w Warszawie około 270–300 osób tygodniowo. Ofiary, których nazwiska nie zostały wymienione w niemieckich obwieszczeniach, pozostają w większości wypadków anonimowe. Wynika to z faktu, iż osoby zatrzymane podczas ulicznych łapanek nie były wciągane do więziennej ewidencji, podczas pobytu na Pawiaku przetrzymywano je w ścisłej izolacji od pozostałych więźniów, natomiast ciała rozstrzelanych palono w getcie wraz z dokumentami.
Zdecydowana większość ofiar straconych w okresie między 15 października 1943 a 15 lutego 1944 zginęła w potajemnych egzekucjach na terenie getta. W tym okresie na ulicach Warszawy miało jednak miejsce od 32 do 38 jawnych egzekucji. Z obliczeń Władysława Bartoszewskiego i Reginy Domańskiej wynika, że zamordowano w ten sposób co najmniej 1200 osób. Do tego należy dodać około 80–100 więźniów Pawiaka rozstrzelanych na ulicach miejscowości podwarszawskich.
Sprawcy.
Odpowiedzialność za zbrodnie popełnione w Warszawie w okresie między 15 października 1943 a 15 lutego 1944 spada w pierwszym rzędzie na SS-Brigadeführera Franza Kutscherę, Dowódcę SS i Policji na dystrykt warszawski, oraz na gubernatora dystryktu warszawskiego – Ludwiga Fischera. W ścisłym kierownictwie akcji eksterminacyjnej znajdował się także SS-Obersturmbannführer dr Ludwig Hahn – komendant SD i policji bezpieczeństwa w dystrykcie warszawskim (KdS), będący de facto „osobą nr 2” w niemieckim aparacie policyjnym w Warszawie.
Planowaniem i nadzorowaniem masowych represji zajmował się także SS-Sturmbannführer Walter Stamm – kierownik Wydziału IV w urzędzie komendanta SD i policji bezpieczeństwa na dystrykt warszawski. Jawnymi i potajemnymi egzekucjami polskich zakładników kierowali wielokrotnie: SS-Hauptsturmführer Paul Werner (zastępca Stamma), SS-Obersturmführer Norbert Bergh-Trips oraz SS-Obersturmführer Walter Witossek. Ten ostatni często przewodniczył policyjnemu sądowi doraźnemu, masowo zatwierdzającemu wyroki śmierci na polskich zakładników i więźniów politycznych. W skład "Standgerichtu" wielokrotnie powoływani byli również SS-Untersturmführer G. Schneider i SS-Sturmscharführer Rudolf Hornig. Z kolei łapanki i uliczne egzekucje były zazwyczaj przeprowadzane przez funkcjonariuszy niemieckiej "Schutzpolizei" (policji ochronnej), których ludność polska nazywała potocznie „żandarmami”. Od czerwca 1943 funkcję komendanta "Schutzpolizei" w dystrykcie warszawskim pełnił podpułkownik policji Wilhelm Rodewald. W egzekucjach niejednokrotnie uczestniczyli również członkowie załogi Pawiaka, w tym dwaj znani z brutalności szefowie zmian – SS-Oberscharführer Otto Zander i SS-Unterscharführer Engelbert Frühwirth.
3 marca 1947 roku Ludwig Fischer został skazany wyrokiem Najwyższego Trybunału Narodowego na karę śmierci. Wyrok wykonano. Ludwig Hahn przez wiele lat mieszkał w Hamburgu pod swoim prawdziwym nazwiskiem. Przed sądem stanął dopiero w 1972 i po trwającym rok procesie skazany został na karę 12 lat pozbawienia wolności. W kolejnym procesie, dotyczącym tym razem jego udziału w masowych deportacjach warszawskich Żydów do obozu zagłady w Treblince, hamburski sąd przysięgłych skazał go na karę dożywotniego pozbawienia wolności (1975). Hahn wyszedł jednak na wolność w 1983 i zmarł trzy lata później. Prokuratura w Hamburgu prowadziła również śledztwo przeciw Walterowi Stammowi, który zmarł jednak zanim akt oskarżenia został skierowany do sądu (1970).
Walter Witossek popełnił samobójstwo w 1945 roku. Paul Werner przeżył wojnę jednak jego dalsze losy nie są znane. Engelbert Frühwirth zmarł w Wiedniu w 1964 roku, przed zakończeniem prowadzonego przeciw niemu śledztwa. Norbert Bergh-Tripps, ostatni komendant Pawiaka, zmarł w 1980 roku – nieosądzony za zbrodnie popełnione w Warszawie. Prowadzone przeciw niemu śledztwo zostało umorzone przez austriacką prokuraturę.
Upamiętnienie.
Miejsca i ofiary ulicznych egzekucji, przeprowadzanych w Warszawie w okresie między 16 października 1943 a 15 lutego 1944, upamiętnia 31 pamiątkowych tablic i niewielkich pomników. Zdecydowana większość z nich to wykonane z piaskowca tablice projektu Karola Tchorka (26). Kilka tablic zostało umieszczonych na fragmentach zachowanych murów z czasów okupacji.

</doc>
<doc id="2056687" url="https://pl.wikipedia.org/wiki?curid=2056687" title="Janina Morawska">
Janina Morawska

Janina Morawska (ur. 27 kwietnia 1897, zm. 15 października 1970) – pisarka polska, autorka studiów teatrologicznych.
Janina Morawska urodziła się w Charkowie 27 kwietnia 1897 i była córką lekarza Stanisława Serkowskiego i Władysławy z domu Frankowska. Od 1914 mieszkała w Warszawie, gdzie studiowała filologię polską. W 1916 wyszła za mąż za Franciszka Morawskiego, architekta. Zajmowała się publicystyką literacką oraz pisała sztuki teatralne. Zaczęła pracę w Rozgłośni Warszawskiej Polskiego Radia około 1935 roku. Napisała, wtedy około 30 słuchowisk radiowych, a spośród nich szczególną popularnością cieszyło się "Miasto Santa Cruz", które nadało kilka rozgłośni europejskich. W 1935 roku na konkursie literackim Polskiego Radia za słuchowisko "Zioła i kamienie" otrzymała I nagrodę. Jej zainteresowania specyfiką teatru radiowego znalazły wyraz w szkicu teoretycznym "Z doświadczeń autorów radiowych" („Pion”, 1935). Należała do Armii Krajowej w czasie okupacji. Kierownik literacki Teatrów Miejskich w Warszawie w latach 1945–1947 i w 1947 przeniosła się do Poznania. Zajmowała się krytyką teatralną, a recenzje i artykuły zamieszczała w „Głosie Wielkopolskim” i „Gazecie Poznańskiej”. Kierownik literacki Państwowego Teatru Lalki i Aktora „Marcinek” w latach 1952–1958. Aktywnie uczestniczyła w Wielkopolsce w pracach amatorskiego ruchu teatralnego. Kierownik literacki zespołu teatralnego przy Wojewódzkim Domu Kultury. Zmarła w Poznaniu 15 października 1970 roku. Została pochowana na Cmentarzu Junikowo w Poznaniu (pole 4, kwatera 5, grób 17a).
Miała dzieci: Janinę (1917–1939), Marka (ur. 1920) i Marię (ur. 1934).
Popularna rozprawka "O poetach i poezji" (1917) była jej debiutem pisarskim. Pisała również sztuki teatralne dla dzieci, które wystawiano w teatrze młodzieżowym „Jaskółka” (m.in. "Antena w karczmie Rzym", 1930). W 1932 w Warszawie w eksperymentalnym Teatrze im. Stefana Żeromskiego na Żoliborzu wystawiono jej dramat "Sobowtór". Po wojnie, pracując w Teatrze „Marcinek” napisała kilka oryginalnych sztuk lalkowych i parę adaptacji, które cieszyły się dużym powodzeniem, a wystawianych często w Poznaniu i innych miastach (m.in. "Dziadek Zmruż Oczko" według H.Ch. Andersena, "Janek wędrowniczek" według M. Konopnickiej, "Młynek do kawy" według K.I. Gałczyńskiego oraz wspólnie z L. Prorokiem "Gwiezdne wagary", wystawione w 1966 w Teatrze Telewizji). Przygotowała widowisko dla dzieci "Pozwólcie nam marzyć" (1965) na podstawie fragmentów książek Janusza Korczaka. W „Nurcie” ogłosiła szkic "Walka Bogusławskiego o teatr w Wielkopolsce" (1965).

</doc>
<doc id="2056688" url="https://pl.wikipedia.org/wiki?curid=2056688" title="Piotr Vũ Truật">
Piotr Vũ Truật



</doc>
<doc id="2056689" url="https://pl.wikipedia.org/wiki?curid=2056689" title="Piotr Vu Van Truat">
Piotr Vu Van Truat



</doc>
<doc id="2056690" url="https://pl.wikipedia.org/wiki?curid=2056690" title="Składy drużyn olimpijskich w piłce siatkowej kobiet 1972">
Składy drużyn olimpijskich w piłce siatkowej kobiet 1972

Artykuł grupuje składy wszystkich reprezentacji narodowych w piłce siatkowej, które wystąpiły w turnieju siatkówki kobiet na Letnich Igrzyskach Olimpijskich w 1972 roku w Monachium.

</doc>
<doc id="2056692" url="https://pl.wikipedia.org/wiki?curid=2056692" title="Dywizjon Artylerii Lekkiej KOP „Osowiec”">
Dywizjon Artylerii Lekkiej KOP „Osowiec”

Dywizjon Artylerii Lekkiej KOP „Osowiec” (dal KOP „Osowiec”) – pododdział artylerii lekkiej Korpusu Ochrony Pogranicza.
Na podstawie rozkazu L.dz. 5420/tjn./Og.Org./37 dowódcy KOP z 1 października 1937 roku, w twierdzy Osowiec, sformowana została Bateria Artylerii „Osowiec”. Pododdział w składzie dwóch działonów podporządkowany został komendantowi Centralnej Szkoły Podoficerów KOP, a pod względem wyszkolenia dowódcy 3 Grupy Artylerii. Rok później na podstawie rozkazu L.dz. 3602/tjn./Og.Org./38 dowódcy KOP z 31 sierpnia 1938 roku dokonano zmian w organizacji jednostek artylerii KOP. Między innymi nowy etat otrzymała Bateria Artylerii „Osowiec”.
Przygotowania do wojny i mobilizacja alarmowa III-VIII 1939.
W trzeciej dekadzie marca 1939 roku Centralna Szkoła Podoficerów KOP wraz z ba „Osowiec” podporządkowana została pod względem operacyjnym dowódcy 18 DP, gen. bryg. Czesławowi Młot-Fijałkowskiemu, którego Generalny Inspektor Sił Zbrojnych wyznaczył na stanowisko dowódcy SGO „Narew”. Komendantowi CSP KOP, ppłk dypl. Tadeuszowi Tabaczyńskiemu, który z chwilą zarządzenia mobilizacji alarmowej miał objąć dowództwo 135 Rezerwowego Pułku Piechoty, powierzono dowództwo Odcinka „Osowiec” od m. Wizna (wyłącznie) do m. Goniądz (włącznie). Dowódca ba „Osowiec” pełnić miał funkcję dowódcy artylerii odcinka. Przygotowania wojenne objęły między innymi "„dostosowanie twierdzy Osowiec do wymagań wojny nowoczesnej. Twierdza była zupełnie zapuszczona i nieprzygotowana do natychmiastowej obrony i była czymś w rodzaju prywatnego folwarku mjr saperów Pawłowskiego – szefa fortyfikacji twierdzy”". Ponadto wykonano prace ziemne w celu przystosowania wybudowanych przed 1914 rokiem umocnionych stanowisk ogniowych dla haubic wewnątrz twierdzy do potrzeb armat kalibru 75 mm i 76,2 mm.
7 czerwca 1939 roku na podstawie rozkazu L.dz. 3225/tjn./Og.Org./39 bateria przemianowana została na Dywizjon Artylerii Lekkiej KOP „Osowiec”.
Zgodnie z planem mobilizacyjnym „W” dal KOP „Osowiec” formował, w mobilizacji alarmowej, w grupie jednostek oznaczonych kolorem żółtym, II dywizjon 32 Pułku Artylerii Lekkiej. Ponadto w sierpniu 1939 roku, dywizjon otrzymał zadanie sformowania w czasie mobilizacji trzech plutonów artylerii pozycyjnej nr 36, 37 i 38, uzbrojonych łącznie w sześć 76,2 mm armat wzór 1902.
Mobilizacja alarmowa przeprowadzona została w dniach 23-24 sierpnia 1939 roku na terenie twierdzy Osowiec. Jednostką mobilizującą dla dywizjonu była Centralna Szkoła Podoficerów KOP. Do etatu wojennego brakowało dwóch radiostacji N2T, pistoletów, lornetek artyleryjskich, niezbędników dla żołnierzy rezerwy, latarek elektrycznych, ogniw do przyrządów oświetlających, szczotek i zgrzebeł do czyszczenia broni, obroczniaków i owsiaków, a także całkowity brak umundurowania i wyposażenia dla żołnierzy trzech plutonów artylerii pozycyjnej. Żołnierze tych plutonów otrzymali munduru z użytku bieżącego. Ponadto nie zdołano zmobilizować niezbędnej ilości koni kategorii „AL” (artyleryjski lekki) wobec czego wcielono konie typu „T” (taborowe), nieodpowiednie do pracy w zaprzęgu artyleryjskim. Dostarczone z mobilizacji wozy i uprząż nie nadawały się do użycia bez przeprowadzenia niezbędnych napraw. Naprawy wozów i uprzęży prowadzone były do 6 września.
28 sierpnia 1939 roku 4/32 pal w składzie Oddziału Wydzielonego mjr. Stanisława Nowickiego (I/135 pp + kzwiad. + kppanc bez plutonu + drużyna pionierów) przegrupowała się do lasów Ruda i Okół położonych 16 km na północ od Osowca. Zadaniem OW było opóźnianie nieprzyjaciela na kierunku Osowiec i Białaszewo oraz osłona wycofania Komisariatu Straży Granicznej w Grajewie.
Kampania wrześniowa 1939.
W nocy z 2 na 3 września 4 bateria wzięła udział w wypadzie OW majora Nowickiego na Prostki. "„Wypad zakończył się pełnym sukcesem, ponieważ dowódcy i żołnierze byli do niego przygotowani, zaś każdy dowódca miał wyznaczony swój odcinek natarcia i wycofania w czasie. W końcowej fazie natarcia nasi żołnierze byli tak rozognieni, że nie chcieli przerwać pogromu Niemców.”". Wieczorem 5 września bateria wraz z częścią OW majora Nowickiego przegrupowała się do Grajewa. Tam w dniu 7 września do godz. 11.00 walczyła z powodzeniem ze zmotoryzowanym oddziałem rozpoznawczym Wehrmachtu, wspartym czołgami, a następnie wycofała się do lasów Ruda. W nocy z 7 na 8 września bateria w składzie OW majora Nowickiego wycofała się do twierdzy Osowiec, gdzie dołączyła do dywizjonu.
8 września Odcinek „Osowiec” podporządkowany został gen. bryg. Józefowi Olszyna-Wilczyńskiemu, dowódcy Grupy Operacyjnej „Grodno” i Okręgu Korpusu Nr III, który otrzymał od Naczelnego Wodza rozkaz wycofania z frontu wszystkich jednostek SGO „Narew” na wschód od Wizny (włącznie), załadowania ich na transporty kolejowe i skierowania do rejonu na wschód od Lwowa.
9 września mjr Walasek otrzymał za pośrednictwem dowódcy 135 pp rozkaz wymarszu do Białegostoku, gdzie miał nastąpić załadunek na transport kolejowy. Wykonując ten rozkaz, dywizjon o godz. 3.00 10 września opuścił twierdzę. W miejscowości Knyszyn ppłk Tabaczyński odwołał wydany uprzednio rozkaz i polecił dowódcy dywizjonu powrót do twierdzy. Tego samego dnia dywizjon powrócił do twierdzy i obsadził zajmowane uprzednio stanowiska. Luftwaffe zbombardowała tabory 5/32 pal. W czasie nalotu zginął kan. Stanisław Tomaszewski. Ranny został jeden podoficer i jeden kanonier. Zabite zostały również cztery konie.
Wieczorem 10 września 4/32 pal razem z I/135 pp i plppanc wyjechała z twierdzy z zadaniem odzyskania utraconych pozycji pod Wizną. Piechota przetransportowana została przez siedem samochodów ciężarowych wydzielonych z Kolumny Samochodów Ciężarowych w Kraju Nr 31 oraz kilkanaście autobusów z Kolumny Samochodów Osobowych i Sanitarnych w Kraju Nr 3. Pozostałe dwie baterie w ciągu dnia ostrzeliwały patrole nieprzyjaciela na przedpolu twierdzy. O świcie 11 września 4/32 pal przybyła pod Strękową Górę. Pułkownik Tabaczyński "„ze względu na ogromne zmęczenie żołnierzy zrezygnował nie tylko z prób walki, lecz nawet także z ostrzelania artylerią niemieckiej kolumny. Polecił wykonać następnej nocy wypad kompanią przez Biebrzę na most w celu zniszczenia go".
12 września major Walasek otrzymał rozkaz gen. Olszyna-Wilczyńskiego definitywnego opuszczenia twierdzy, marszu do Czarnej Wsi i załadunku na transport kolejowy. Stacja docelowa nie została ujawniona dowódcy dywizjonu. 13 września, przed wymarszem do Czarnej Wsi, zniszczone zostały wszystkie armaty forteczne. Tego samego dnia na stacji kolejowej Czarna Wieś nastąpił załadunek dywizjonu na transport. W dniach 14-17 września transport dywizjonu przemieszczał się po linii kolejowej Białystok – Wołkowysk – Słonim – Baranowicze – Łuniniec – Sarny – Kostopol w województwie wołyńskim. W trakcie jazdy zbombardowane zostały transporty 4 i 6 baterii. Zginęło około 16 żołnierzy. Kolejnych 34 zostało rannych. 32 konie zostały zabite. 17 września z nasłuchu radiowego uzyskano informacje o wkroczeniu bolszewików do Polski. Tego samego dnia około godz. 12.00 transport dywizjonu zbombardowany został przez lotnictwo sowieckie. Po nalocie dywizjon wyładował się z transportu i następnego dnia odmaszerował na zachodni brzeg rzeki Horyń. Dowództwo nad 135 pp, II/32 pal i 3 pp KOP objął dowódca tego ostatniego oddziału, płk Zdzisław Zajączkowski. Jednostki skoncentrowane zostały w m. Deraźne (3 pp KOP + 4 i 6/32 pal) oraz m. Janowa Dolina (135 pp + dtwo II/32 pal z 5 baterią). W nocy z 18 na 19 września z szeregów III/135 pp zdezerterowali wszyscy żołnierze narodowości ukraińskiej. W dniach 19 i 20 września Grupa płk. Zajączkowskiego maszerowała początkowo na zachód, w ogólnym kierunku na Włodzimierz Wołyński, a następnie na północ, na Kołki. Zmiana kierunku marszu spowodowana została zajęciem przez sowietów Łucka i obsadzeniem rzeki Styr. 20 września 3 pp KOP stoczył zwycięską walkę z oddziałem ACz o przeprawę na rzece Styr w m. Kołki. Tu nastąpiło połączenie obu kolumn. 21 września Grupa rozpoczęła marsz w ogólnym kierunku na Włodawę, tocząc po drodze potyczki z sowieckimi grupami dywersyjnymi. Tego samego dnia II i III/135 pp rozbite zostały przez sowieckie lotnictwo, a major Walasek utracił kontakt z 4 i 6 baterią, które znów maszerowały w odrębnej kolumnie 3 pp KOP. 22 września dowództwo dywizjonu z 5 baterią towarzyszyło 135 pp, który opanował przeprawę na rzece Stochód, toczył potyczki z grupami dywersyjnymi i był bombardowany przez lotnictwo. "„Pod wpływem ulotek rozrzucanych całymi masami z samolotów bolszewickich – masowe dezercje z szeregów Rusinów, Żydów i Polaków zamieszkałych na kresach, a nawet i z województw centralnych. Chcąc zapobiec dostarczaniu broni przez dezerterów partyzantom, ppłk Tabaczyński wydał rozkaz zwolnienia z szeregów elementu niepewnego, co pociągnęło za sobą odejście około 30% szeregowców dywizjonu”". Konsekwencją tej decyzji było zniszczenie wozów kolumny amunicyjnej i części taboru dywizjonu. Konie pozostawiono, by zastępować nimi te, które nie wytrzymywały trudów marszów. W dniach 23-26 września Grupa ppłk. Tabaczyńskiego maszerowała w ogólnym kierunku na zachód, przeprawiając się brodem przez Bug po uprzednim opanowaniu m. Opalin. 27 września Grupa kontynuowała marsz w kierunku na Parczew, przekraczając w m. Urszulin szosę Włodawa – Chełm. W czasie marszu nawiązany został kontakt z SGO „Polesie”. W nocy z 27 na 28 września jeden działon wziął udział w wypadzie I/135 pp na sowiecką kawalerię operującą po drodze Włodawa – Chełm. W czasie wypadu, bez strat własnych, zdobyty został samochód ciężarowy wypełniony bronią ręczną i maszynową. W dniach 28-29 września Grupa kontynuowała marsz na Parczew. W czasie marszu dołączono do oddziałów 50 Dywizji Piechoty. 30 września Grupa stoczyła potyczkę z sowietami, a następnie maszerowała na Czemierniki, nękana nalotami sowieckich samolotów. 1 października Grupa przeprawiła się przez Tyśmienicę. 5/32 pal zajęła stanowiska ogniowe dozorując kierunek na Kock. 2 października do dywizjonu dołączyła bateria haubic kpt. Janickiego. Następnie dywizjon zajął stanowiska ogniowe we wsi Talczyn, z których ostrzeliwał niemieckie kolumny pancerno-motorowe na drodze Kock – Dęblin. 3 października dyon wspierał ogniem natarcie 135 pp pod dowództwem mjr. Nowickiego na folwark Annopol. Po bitwie, na rozkaz ppłk. Stanisława Asłanowicza, dowódcy artylerii dywizyjnej 50 DP, dywizjon zatrzymał się na postój ubezpieczony w m. Adamów.
Obsada personalna dywizjonu we wrześniu 1939.
Nadwyżki dywizjonu, wśród których znajdowali się między innymi por. rez. Tadeusz Brudziński, ppor. rez. Karol Hauptman i ppor. rez. Kazimierz Sokołowski, zostały skierowane 27 sierpnia 1939 roku do dyspozycji komendanta Kadry Zapasowej Piechoty w Sokółce, mjr. Jana Słomki. Do 9 września we wsi Drachle, położonej 3 kilometry od Sokółki, pod dowództwem kpt. Bargielskiego prowadzone było szkolenie żołnierzy rezerwy. 9 września nadwyżki skierowane zostały transportem kolejowym do Wilna. 10 września, po przybyciu do Wilna, nadwyżki włączone zostały do Ośrodka Zapasowego Artylerii pod dowództwem płk. w st. spocz. Aleksandra Batorego i wraz z nim 19 września ewakuowane na Litwę.

</doc>
<doc id="2056694" url="https://pl.wikipedia.org/wiki?curid=2056694" title="Etta Oulu">
Etta Oulu

Etta Oulu – fiński męski klub siatkarski z Oulu. Założony został w 1990 roku. Od sezonu 2010/2011 występuje w najwyższej klasie rozgrywek klubowych w Finlandii.
Sukcesy.
Mistrzostwo Finlandii:

</doc>
<doc id="2056695" url="https://pl.wikipedia.org/wiki?curid=2056695" title="Lentopalloseura Etta">
Lentopalloseura Etta



</doc>
<doc id="2056696" url="https://pl.wikipedia.org/wiki?curid=2056696" title="Amaranta Fernández">
Amaranta Fernández

Amaranta Fernández Navarro (ur. 11 sierpnia 1983 r. w Mataró) – hiszpańska siatkarka, reprezentantka kraju, grająca na pozycji środkowej. W sezonie 2010/2011 i do połowy (odeszła z klubu 2 lutego 2012) sezonu 2011/2012 występowała w PlusLidze Kobiet, w drużynie Atom Trefl Sopot. 
Od 2013 gra w siatkówkę plażową. Jej partnerką jest Ester Ribera, z którą brała udział w Igrzyskach Europejskich. Była kapitanem reprezentacji Hiszpanii podczas Mistrzostw Europy w 2009 roku.
Sukcesy klubowe.
Mistrzostwo Hiszpanii:
Superpuchar Hiszpanii:
Puchar Królowej Hiszpanii:
Puchar Top Teams:
Mistrzostwo Polski:
Przypisy.
 

</doc>
<doc id="2056699" url="https://pl.wikipedia.org/wiki?curid=2056699" title="La Latina">
La Latina

La Latina – stacja metra w Madrycie, na linii 5. Znajduje się w dzielnicy Centro, w Madrycie i zlokalizowana jest pomiędzy stacjami Ópera i Puerta de Toledo. Została otwarta 5 czerwca 1968.

</doc>
<doc id="2056700" url="https://pl.wikipedia.org/wiki?curid=2056700" title="Puerta de Toledo (stacja metra)">
Puerta de Toledo (stacja metra)

Puerta de Toledo – stacja metra w Madrycie, na linii 5. Znajduje się na granicy dzielnic Centro i Arganzuela, w Madrycie i zlokalizowana jest pomiędzy stacjami La Latina i Acacias. Została otwarta 6 czerwca 1968.

</doc>
<doc id="2056701" url="https://pl.wikipedia.org/wiki?curid=2056701" title="Franciszek Morawski (1868–1938)">
Franciszek Morawski (1868–1938)

Franciszek Wojciech Morawski (ur. 4 sierpnia 1868 w Luboni, zm. 2 stycznia 1938 w Krakowcu) – polski polityk.
Pochodził ze szlacheckiej rodziny Morawskich z linii generalskiej. Urodził się jako syn Tadeusza, wicemarszałka sejmiku poznańskiego, i hrabianki Tekli Ostrowskiej (1837–1880). Imię otrzymał po dziadku, generale Franciszku Morawskim. Studiował w Monachium, Wrocławiu, Paryżu i być może w Berlinie.
Jako polityk odgrywał wybitną rolę w życiu politycznym Wielkiego Księstwa Poznańskiego. W 1900 został redaktorem naczelnym „Kuriera Poznańskiego”. W 1910 wybrany został posłem do pruskiego parlamentu. Wydał szereg prac politycznych i ekonomicznych w języku polskim, niemieckim i francuskim. Pismo jego pt. „Der kommende Tag” (1903) zrobiło ogromne wrażenie w społeczeństwie niemieckim i wywołało liczne odgłosy.

</doc>
<doc id="2056702" url="https://pl.wikipedia.org/wiki?curid=2056702" title="Operacja Scorched Earth">
Operacja Scorched Earth



</doc>
<doc id="2056703" url="https://pl.wikipedia.org/wiki?curid=2056703" title="Indekser">
Indekser

Indekser (ang. Indexer) – element języka programowania C#, który pozwala indeksować instancje danej klasy lub struktury tak jak tablice. Indeksery są podobne do właściwości klasy, z tą różnicą, że ich metody dostępowe mogą przyjmować parametry. Składnia indeksera wygląda następująco:
&lt;modyfikator_dostępu&gt; &lt;zwracany_typ&gt; this [lista_argumentów]
 get
 // implementacja
 set
 // implementacja
Przykład.
using System;
class IndexableClass
 private int[] array = new int[10];
 public int this[int i]
 get
 return array[i];
 set
 array[i] = value; // słowo kluczowe value jest używane w odniesieniu do wartości przekazanej do indeksera set
class Program
 static void Main(string[] args)
 IndexableClass indexableClass = new IndexableClass();
 indexableClass[0] = 13;
 Console.WriteLine(indexableClass[0].ToString()); // wyświetli na konsoli 13

</doc>
<doc id="2056704" url="https://pl.wikipedia.org/wiki?curid=2056704" title="Parafia św. Teresy od Dzieciątka Jezus w Mrozach">
Parafia św. Teresy od Dzieciątka Jezus w Mrozach

Parafia Świętej Teresy od Dzieciątka Jezus w Mrozach – parafia rzymskokatolicka w dekanacie mińskim-Narodzenia NMP diecezji warszawsko-praskiej. 
Pierwszy plan budowy kościoła w Mrozach powstał w 1912 roku – uzyskano zgodę władz rosyjskich, powstał komitet mieszkańców. Wybuchła I wojna światowa i plany porzucono. Do projektu powrócono w 1928 roku, gdy komitet zebrał fundusze oraz otrzymał działki pod budowę kościoła, plebanii i zabudowy gospodarczej. Budowę drewnianej świątyni ukończono w 1930. Parafię erygował kardynał Aleksander Kakowski 1 kwietnia 1931 roku z części parafii Kałuszyn i Kuflew. W 1951 roku kościół i plebanię zelektryfikowano. Od 1980 roku w parafii pracuje dwóch księży - proboszcz i wikariusz. 
Obecny murowany kościół, projektu architekta Michała Sandowicza, powstał na miejscu poprzedniego, który spłonął 26 sierpnia 1979. Odbudowę kościoła zainaugurowano w 1981 roku, gdy proboszczem parafii był ks. Tadeusz Tartas. Świątynię konsekrował biskup Kazimierz Romaniuk 17 października 1993.
Parafię prowadzą księża diecezjalni. W latach 1952–2011 przy parafii pracowały ss. Elżbietanki.

</doc>
<doc id="2056705" url="https://pl.wikipedia.org/wiki?curid=2056705" title="5 Brygada Ochrony Pogranicza">
5 Brygada Ochrony Pogranicza



</doc>
<doc id="2056706" url="https://pl.wikipedia.org/wiki?curid=2056706" title="Lesja (stacja kolejowa)">
Lesja (stacja kolejowa)

Lesja (no.: "Lesja stasjon") – stacja kolejowa w Lesja, w regionie Oppland, w Norwegii, na Raumabanen. Została otwarta w 1921.

</doc>
<doc id="2056708" url="https://pl.wikipedia.org/wiki?curid=2056708" title="6 Brygada Ochrony Pogranicza">
6 Brygada Ochrony Pogranicza

Polskie brygady ochrony pogranicza noszące numer "6":

</doc>
<doc id="2056709" url="https://pl.wikipedia.org/wiki?curid=2056709" title="Scottish Socialist Party">
Scottish Socialist Party



</doc>
<doc id="2056711" url="https://pl.wikipedia.org/wiki?curid=2056711" title="Występy polskich klubów w Pucharze Miast Targowych, Pucharze UEFA oraz w Lidze Europy UEFA">
Występy polskich klubów w Pucharze Miast Targowych, Pucharze UEFA oraz w Lidze Europy UEFA



</doc>
<doc id="2056712" url="https://pl.wikipedia.org/wiki?curid=2056712" title="Parafia św. Józefa w Klimontowie">
Parafia św. Józefa w Klimontowie

Parafia Świętego Józefa w Klimontowie – parafia rzymskokatolicka znajdująca się w diecezji sandomierskiej w dekanacie Klimontów. Erygowana w 1640. Prowadzą ją księża diecezjalni.
Do parafii przynależą: Adamczowice, Borek, Byszówka, Górki Klimontowskie, Góry Pęchowskie, Kępie, Klimontów, Kozinek, Kroblice, Pęchowiec, Pęchów, Przybysławice, Rogacz, Szymanowice Dolne, Szymanowice Górne.
Na terenie parafii znajduje się Dom zakonny Zgromadzenia Sióstr Najświętszego Imienia Jezus - Siostry Imienia Jezus - bezhabitowe.
Zachowane księgi metrykalne z parafii Klimontów są zinwentaryzowane w Katalogu Ksiąg Metrykalnych w ramach działań grupy "projektpodlasie". 

</doc>
<doc id="2056713" url="https://pl.wikipedia.org/wiki?curid=2056713" title="6 Brygada Ochrony Pogranicza (KOP)">
6 Brygada Ochrony Pogranicza (KOP)



</doc>
<doc id="2056714" url="https://pl.wikipedia.org/wiki?curid=2056714" title="Teodozjusz (Pecyna)">
Teodozjusz (Pecyna)

Teodozjusz (właściwie Roman Stanisławowycz Pecyna, ur. 6 kwietnia 1950 w Borysławiu, zm. 23 lipca 2010) – arcybiskup drohobycki i samborski Ukraińskiej Autokefalicznej Cerkwi Prawosławnej.
W latach 1974-1977 studiował w Moskiewskim Seminarium Duchowym, które zakończył ze stopniem kandydata teologii. 4 grudnia 1981 roku został wyświęcony na księdza. 27 sierpnia 1982 roku został przeorem cerkwi Narodzenia NMP we wsi Krynica (rejon mikołajowski) obwodu lwowskiego. 3 grudnia 1994 roku otrzymał tytuł archimandryty. 24 stycznia 2000 roku przyznano mu tytuł arcybiskupa. 13 grudnia 2006 został przez sobór Ukraińskiej Cerkwi Prawosławnej Patriarchatu Kijowskiego odsunięty od kierowania diecezją drohobycko-samborską i przeniesiony w stan spoczynku.
Nie pogodził się z tym i przeszedł do UAPC, gdzie w czerwcu 2007 roku został przyjęty do składu Episkopatu UAPC z tytułem Arcybiskup Drohobycki i Samborski.
W 1999 został uhonorowany Orderem Świętego Michała. 29 czerwca 2010 roku arcybiskup Feodosij otrzymał medal UAPC „Za poświęcenie i wierność”.

</doc>
<doc id="2056715" url="https://pl.wikipedia.org/wiki?curid=2056715" title="Alessandro Chiappini">
Alessandro Chiappini

Alessandro Chiappini (ur. 31 stycznia 1969 w Perugii) – włoski trener siatkarski. Od sezonu 2019/2020 do sezonu 2021/2022 trener zespołu DPD Legionovia Legionowo.
W latach 1995–1998 był asystentem trenera Fausta Polidoriego przy pracy z reprezentacją Włoch juniorów i kadetów. Pracował także jako asystent trenera w Medinex Reggio Calabria, Radio 105 Foppapedretti Bergamo i Despar Perugia. Jednak najwięcej sukcesów osiągnął jako trener Asystelu Novara. W 2006 zdobył z tym klubem Superpuchar Włoch i Puchar Top Teams (obecnie CEV). W 2007 Chiappini poprowadził zespół z Novary do brązowego medalu Pucharu CEV.
W latach 2007-2010 był szkoleniowcem reprezentacji Turcji siatkarek, z którą zdobył dwa medale Ligi Europejskiej: srebrny w 2009 i brązowy w 2010. Został zwolniony po rozegranym w Turcji turnieju finałowym Ligi Europejskiej.
W latach 2010-2012 trener Atomu Trefla Sopot. W następnym sezonie 2012/2013 prowadził drużynę z Azerbejdżanu - Azerrail Baku.
W kwietniu 2017 roku Allesandro Chiappini został szkoleniowcem reprezentacji Słowenii siatkarek.
Od listopada 2016 roku trener Proximy Kraków, klubu I ligi kobiet. W 2017 roku, po połączeniu Proximy i Trefla Sopot Chiappini został trenerem nowej drużyny Trefl Proxima Kraków, występującej w ekstraklasie. W sierpniu 2018 r. prezes krakowskiej drużyny ogłosił wycofanie zespołu z Ligi Siatkówki Kobiet i zakończenie działalności klubu.

</doc>
<doc id="2056718" url="https://pl.wikipedia.org/wiki?curid=2056718" title="Składy drużyn olimpijskich w piłce siatkowej kobiet 1976">
Składy drużyn olimpijskich w piłce siatkowej kobiet 1976

Artykuł grupuje składy wszystkich reprezentacji narodowych w piłce siatkowej, które wystąpiły w turnieju siatkówki kobiet na Letnich Igrzyskach Olimpijskich w 1976 roku w Montrealu.

</doc>
<doc id="2056719" url="https://pl.wikipedia.org/wiki?curid=2056719" title="4 Brygada Ochrony Pogranicza (KOP)">
4 Brygada Ochrony Pogranicza (KOP)



</doc>
<doc id="2056720" url="https://pl.wikipedia.org/wiki?curid=2056720" title="Port lotniczy Tromsø">
Port lotniczy Tromsø

Port lotniczy Tromsø (IATA: TOS, ICAO: ENTC) – port lotniczy położony 3,1 km na zachód od Tromsø na wyspie Tromsøya, w regionie Troms, w Norwegii.

</doc>
<doc id="2056721" url="https://pl.wikipedia.org/wiki?curid=2056721" title="Walerij Sołdatenko">
Walerij Sołdatenko

Walerij Sołdatenko, ukr. Валерій Федорович Солдатенко, (ur. 13 kwietnia 1946 w Selidowie w obwodzie donieckim) – radziecki i ukraiński historyk, członek korespondent Narodowej Akademii Nauk, przewodniczący Ukraińskiego Instytutu Pamięci Narodowej w latach 2010–2014.
Życiorys.
W 1970 skończył studia historyczne na Uniwersytecie Kijowskim im. Szewczenki. Od 1976 do 1984 pracował jako starszy pracownik naukowy Instytutu Historii Partii przy Komitecie Centralnym Komunistycznej Partii Ukrainy — oddziału Instytutu Marksizmu-Leninizmu przy Komitecie Centralnym KPZR. W latach 1984-1988 stał na czele katedry doświadczenia historycznego KPZR Kijowskiej Wyższej Szkoły Partyjnej. Od 1988 do 1991 pełnił funkcję kierownika działu badań historyczno-politycznych Instytutu Badań Politycznych KC Komunistycznej Partii Ukrainy. Od 1992 był kierownikiem działu badań etnohistorycznych Instytutu Badań Politycznych i Etnonarodowych im. Kurasa Narodowej Akademii Nauk Ukrainy. 
W latach 2010–2014 pełnił funkcję przewodniczącego Ukraińskiego Instytutu Pamięci Narodowej.

</doc>
<doc id="2056722" url="https://pl.wikipedia.org/wiki?curid=2056722" title="Stanisław Karol Władyczko">
Stanisław Karol Władyczko

Stanisław Karol Władyczko (ur. 4 listopada 1878 w Kownie, zm. 18 lipca 1936 w Wilnie) – polski lekarz neurolog i psychiatra, profesor Instytutu Psychoneurologicznego w Petersburgu i Uniwersytetu Stefana Batorego w Wilnie.
Życiorys.
Syn Dominika Władyczki. Uczęszczał do gimnazjum w Kownie, które ukończył w 1897 r. Następnie w 1905 r. ukończył studia na wydziale lekarskim Uniwersytetu Moskiewskiego. W 1907 r. otrzymał tytuł doktora medycyny i został asystentem Władimira Biechtieriewa w klinice chorób nerwowych i umysłowych Akademii Medyko-Chirurgicznej w Petersburgu, z krótką przerwą, podczas której pracował u Michaiła Łapinskiego w Klinice Neurologiczno-Psychiatrycznej Uniwersytetu św. Włodzimierza w Kijowie. W 1910 r. został docentem neurologii i psychologii Akademii Medyko-Chirurgicznej w Sankt Petersburgu; był dwukrotnie delegowany za granicę, odbył staże u Józefa Babińskiego, Ernesta Dupré i Ilji Miecznikowa w Paryżu, u Emila Kraepelina w Monachium i Theodora Ziehena w Berlinie. W 1911 r. mianowany profesorem Instytutu Psychoneurologicznego w St. Petersburgu. Dwa lata później stanął do konkursu na profesora psychiatrii Cesarskiego Uniwersytetu Warszawskiego, ale konkursu nie wygrał. W 1914 r. został powołany do wojska.
Od 1918 r. pracował w Polsce, zajmował się organizacją Uniwersytetu Wileńskiego. 30 grudnia tegoż roku został dziekanem Wydziału Lekarskiego Uniwersytetu Wileńskiego, w latach 1919/20 i 1920/21 był zaś prodziekanem. Profesor nadzwyczajny, a potem profesor zwyczajny neurologii, organizator i kierownik kliniki neurologicznej w Wilnie. Po likwidacji kliniki w 1933 r. przeniósł się do Warszawy, ale niedługo przed śmiercią wrócił do Wilna, gdzie zmarł. Pochowany jest na Cmentarzu Na Rossie. Wspomnienia pośmiertne opublikowali Adolf Falkowski, Janina Hurynowiczówna i Genzel.
Należał do Francuskiego Towarzystwa Psychiatrycznego, był członkiem korespondentem Towarzystwa Neurologicznego w Estonii, członkiem Międzynarodowego Towarzystwa Walki z Gruźlicą i Rakiem, Międzynarodowego Towarzystwa Seksuologicznego, członkiem honorowym Polskiego Towarzystwa Farmaceutycznego. Był współpracownikiem „Zeitschrift für Psychotherapie und medizinische Psychologie”, „Neurologii Polskiej”, „Nowin Psychiatrycznych”, czasopisma „Gruźlica”. Był przewodniczącym komitetu organizacyjnego III Zjazdu Polskiego Towarzystwa Psychiatrycznego w Wilnie w czerwcu 1922 roku.

</doc>
<doc id="2056723" url="https://pl.wikipedia.org/wiki?curid=2056723" title="4 Brygada Ochrony Pogranicza">
4 Brygada Ochrony Pogranicza

Polskie brygady ochrony pogranicza noszące numer "4":

</doc>
<doc id="2056724" url="https://pl.wikipedia.org/wiki?curid=2056724" title="Ukraiński Uniwersytet Katolicki im. św. Klemensa w Rzymie">
Ukraiński Uniwersytet Katolicki im. św. Klemensa w Rzymie

Ukraiński Uniwersytet Katolicki św. Klemensa (UKU, ukr. Український Католицький Університет св. Климента) – utworzony 8 grudnia 1963 w Rzymie ukraiński uniwersytet greckokatolicki, będący kontynuacją działań Greckokatolickiej Akademii Teologicznej we Lwowie. Założycielem Uniwersytetu i jego pierwszym rektorem był kardynał Josyf Slipyj.
W latach 1965-1966 zbudowano na terenie Soboru św. Zofii budynek Uniwersytetu. Wykładało w nim 21 profesorów, miał on 5 wydziałów (teologiczny, filozoficzno-humanistyczny, matematyczno-przyrodniczy, prawa i nauk społecznych, medyczno farmaceutyczny). Zajęcia odbywały się głównie w języku ukraińskim, jedynie na wydziale teologicznym i filozoficzno-humanistycznym część zajęć odbywała się po łacinie.
Po wyjściu Ukraińskiej Cerkwi Greckokatolickiej z podziemia oraz uzyskaniu niepodległości przez Ukrainę w 1991 Uniwersytet rozpoczął przekazywanie swoich funkcji ukraińskiemu środowisku naukowo-religijnemu we Lwowie, które w 1994 utworzyło Lwowską Akademię Teologiczną. Sam Uniwersytet został zmieniony w Instytut św. Klemensa w Rzymie.

</doc>
<doc id="2056726" url="https://pl.wikipedia.org/wiki?curid=2056726" title="Carlito">
Carlito



</doc>
<doc id="2056728" url="https://pl.wikipedia.org/wiki?curid=2056728" title="Mohamad Al-Garni">
Mohamad Al-Garni

Mohamad Al-Garni (ur. 2 lipca 1992) – katarski lekkoatleta specjalizujący się w biegu na 1500 metrów.
W 2009 zajął 5. lokatę na mistrzostwach świata juniorów młodszych. W tym samym roku odpadł w eliminacjach podczas mistrzostw świata w Berlinie. Rok później zdobył brązowy medal w biegu na 1500 m podczas mistrzostw świata juniorów w Moncton. Dwukrotny srebrny medalista halowych mistrzostw Azji. Uczestnik igrzysk olimpijskich w Londynie (2012). Mistrz Azji z Pune (2013). W marcu 2014 zdobył dwa złote medale halowych mistrzostw Azji w Hangzhou. Podwójny złoty medalista igrzysk azjatyckich (2014), mistrzostw Azji w Wuhanie (2015) oraz halowych mistrzostw Azji w Doha (2016).
Rekordy życiowe.
Al-Garni jest aktualnym rekordzistą Azji juniorów w biegu na 1500 metrów – 3:36.32 (9 czerwca 2010, Cuxhaven).

</doc>
<doc id="2056730" url="https://pl.wikipedia.org/wiki?curid=2056730" title="Skąpokolec malajski">
Skąpokolec malajski

Skąpokolec malajski ("Trichys fasciculata") – gatunek ssaka z rodziny jeżozwierzowatych (Hystricidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1801 roku brytyjski przyrodnik George Shaw nadając mu nazwę "Hystrix fasciculata". Holotyp pochodził z Malakki, na Półwyspie Malajskim. Jedyny przedstawiciel rodzaju skąpokolec ("Trichys") który opisał w 1877 roku niemiecko-brytyjski zoolog Albert Günther.
Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Występuje w południowo-wschodniej Azji od Sumatry po Borneo i Półwysep Malajski. Najchętniej żyje w lasach, ale można go spotkać także na górskich łąkach i na terenach zakrzewionych.
Charakterystyka.
Długość ciała wynosi 350–480 mm, długość ogona 175–235 mm, długość ucha 28–32 mm, długość tylnej stopy 61–67 mm, masa ciała 1,5–2,2 kg, co czyni skąpokolca najmniejszym przedstawicielem jeżozwierzy. Sierść na grzbiecie jest brązowa lub czarna, na brzuchu biała. Poza głową i brzuchem całe ciało pokryte jest krótkimi, 5-centymetrowymi ciemnobrązowymi kolcami o białych końcówkach, wystającymi spomiędzy sierści. Długi, mierzący do 23 cm ogon może odpaść w razie niebezpieczeństwa, odwracając uwagę drapieżnika. Zwierzęta nie mają jednak zdolności regeneracji ogona, więc po odrzuceniu są go już pozbawione do końca życia. Skąpokolce wydzielają charakterystyczny zapach podobny do zapachu gnijącego drewna.
Tryb życia.
Nocny tryb życia. Dzień spędzają w jaskiniach, szczelinach, pod drzewami lub w innych podobnych kryjówkach. Żywią się głównie roślinami – owocami, ziarnami, pędami bambusa, częściami, drzew, ale czasami zjadają także bezkręgowce. Większość czasu spędzają na ziemi, ale w poszukiwaniu pożywienia potrafią wspinać się na drzewa.
Rozmnażanie.
Okres godowy trwa od września do listopada. Samica wybiera partnera na podstawie wielkości ciała, gęstości kolców, oraz prawdopodobnie zapachu. Samica gotowa do rozrodu wydaje odgłosy zwabiające do niej samce. Samce następnie walczą przed samicą, która może zdecydować się na wybór zwycięzcy walk. Samiec ten musi następnie bronić partnerki przez trzy dni, nim dojdzie do zapłodnienia.
Samica po trwającej 7 miesięcy ciąży rodzi jedno lub dwa młode, które karmi następnie mlekiem przez około 7 tygodni. Zwierzęta zazwyczaj osiągają dojrzałość płciową w wieku ok. roku. Mogą żyć do 11 lat.

</doc>
<doc id="2056731" url="https://pl.wikipedia.org/wiki?curid=2056731" title="Trichys fasciculata">
Trichys fasciculata



</doc>
<doc id="2056732" url="https://pl.wikipedia.org/wiki?curid=2056732" title="Trychis">
Trychis



</doc>
<doc id="2056733" url="https://pl.wikipedia.org/wiki?curid=2056733" title="Grand Blanc (Michigan)">
Grand Blanc (Michigan)

Grand Blanc – miasto w hrabstwie Genesee, stanie Michigan, USA. Należy do przedmieść miasta Flint.

</doc>
<doc id="2056734" url="https://pl.wikipedia.org/wiki?curid=2056734" title="Bazyli (Bogdaszewski)">
Bazyli (Bogdaszewski)

Bazyli, imię świeckie: Dymitr Iwanowicz Bogdaszewski - urodzony 19 października 1861 we wsi Zawidowo w guberni wołyńskiej, zmarł 10 marca 1933 w Kijowie. Arcybiskup kaniowski, wikariusz prawosławnej diecezji kijowskiej.
Życiorys.
Urodził się w rodzinie prawosławnego duchownego w diecezji wołyńskiej. W 1882 ukończył wołyńskie seminarium duchowne a w 1886 Kijowską Akademię Duchowną uzyskując tytuł kandydata.
Działalność naukowa.
Już w trakcie studiów rozpoczął publikację swoich pierwszych prac naukowych w „Wołyńskich wiadomościach diecezjalnych”. Od 1887 wykonywał obowiązki docenta w katedrze historii filozofii na tej uczelni. 17 sierpnia 1889 przedstawił Radzie Akademii pracę magisterską, na podstawie której w 1890 uzyskał tytuł magistra teologii. W okresie od 1891 do 1896 opublikował szereg prac naukowych zamieszczonych w „Pracach Kijowskiej Akademii Duchownej”. W 1902 został profesorem nadzwyczajnym Akademii. W 1904 uzyskał stopień doktora teologii za pracę dotyczącą analizy listów św.Pawła do Efezjan. W 1905 został profesorem zwyczajnym Akademii a w 1907 uzyskał tytuł naukowy profesora. W 1912 z okazji 25-lecia pracy dydaktycznej otrzymał wyróżnienie - tytuł zasłużonego profesora zwyczajnego Akademii. 29 lipca 1914 wybrany ostatnim rektorem Akademii. Funkcję tę sprawował aż do aresztowania przez bolszewików w kwietniu 1923. Zachowany dorobek naukowy obejmuje m.in. 36 pozycji książkowych dostępnych w Rosyjskiej Bibliotece Państwowej.
Po śmierci żony (w 1909) postanowił poświęcić się życiu zakonnemu. W 1910 wyświęcony na diakona, następnie na jereja i protojereja. 24 września 1913 w cerkwi św. Antoniego w Ławrze Pieczerskiej metropolita kijowski Flawian (Horodecki) nadał mu imię zakonne Bazyli. W tym samym roku został archimandrytą. 
6 sierpnia 1914 został mianowany biskupem kaniowskim - drugim wikariuszem metropolii kijowskiej. 
W czasach caratu odznaczony został następującymi orderami: św. Włodzimierza 3 i 4 klasy,św. Anny - 1,2 i 3 klasy, św. Stanisława 2 i 3 klasy a także medalami cara Aleksandra III i 300-lecia panowania Domu Romanowów.
Czasy rewolucji bolszewickiej.
W nowej sytuacji politycznej konieczne było poszukiwanie przez biskupa Bazylego, jako rektora uczelni, kompromisu z nacjonalistyczną Ukraińską Centralną Radą. Skutkowało to "ukrainizacją" Akademii. Planowano uruchomienie nowych katedr: historii Ukrainy, języka ukraińskiego i literatury ukraińskiej. Zmiany te spowodowały odejście z Akademii części profesorów.
22 lutego 1918 patriarcha Tichon postanowił powierzyć biskupowi Bazylemu obowiązki metropolity kijowskiego, jednakże nie przyjął on tego stanowiska. Sprzeciwiał się nasilającym się tendencjom do oderwania się prawosławnej cerkwi ukraińskiej od patriarchatu moskiewskiego.
Po aresztowaniu w kwietniu 1923 został skazany na zsyłkę do wsi Iżma (obecnie teren republiki Komi), którą odbywał do sierpnia 1924. Na początku 1926 otrzymał godność arcybiskupa kaniowskiego - pierwszego wikariusza metropolii kijowskiej.
Został pochowany na terenie męskiego klasztoru św. Mikołaja w Kijowie.

</doc>
<doc id="2056736" url="https://pl.wikipedia.org/wiki?curid=2056736" title="Zębiełek zaroślowy">
Zębiełek zaroślowy

Zębiełek zaroślowy ("Crocidura glassi") – gatunek owadożernego ssaka z rodziny ryjówkowatych (Soricidae). Występuje endemicznie w Etiopii w Wielkich Rowach Afrykańskich. Zamieszkuje górskie łąki, zarośla i wrzosowiska. Ekologia słabo poznana. Takson opisany naukowo w 1966 roku przez Heim de Balsaca. Ssak ten często jest mylony z "C. fumosa" lub "C. thalia". Kariotyp wynosi 2n = 36, FN = 52. Relacje genetyczne zostały opisane w 2001 roku. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii VU (zagrożony). Głównymi zagrożeniami dla tego gatunku są pożary oraz nadmierny wypas bydła.

</doc>
<doc id="2056737" url="https://pl.wikipedia.org/wiki?curid=2056737" title="Stanisław Władyczko">
Stanisław Władyczko



</doc>
<doc id="2056738" url="https://pl.wikipedia.org/wiki?curid=2056738" title="Kult Edwarda Śmigłego-Rydza">
Kult Edwarda Śmigłego-Rydza

Kult Edwarda Śmigłego-Rydza – budowany w ostatnich latach II Rzeczypospolitej wokół osoby generała, a później marszałka Edwarda Śmigłego-Rydza kult jednostki. Polegał on na przedstawianiu go jako znakomitego dowódcy i przywódcy politycznego całego narodu polskiego, a przede wszystkim kontynuatora myśli i działań Józefa Piłsudskiego.
Kult Śmigłego-Rydza funkcjonował w propagandzie aparatu państwowego i ideologii Obozu Zjednoczenia Narodowego. Wizerunki marszałka pojawiały się na plakatach rozwieszanych na ulicach oraz portretach umieszczanych w instytucjach państwowych. Marszałek był honorowym członkiem wielu organizacji, obywatelem honorowym kilkunastu miast, jego imieniem nazywano ulice, obiekty i instytucje. Edward Śmigły-Rydz był także bohaterem propagandowych utworów literackich.
Klęska podczas kampanii wrześniowej i opuszczenie wojsk polskich przez Naczelnego Wodza Śmigłego-Rydza, który został internowany w Rumunii oraz rozpad struktur państwa rządzonego przez władze sanacyjne, zakończył okres propagowania kultu marszałka przez instytucje państwowe.
Wzrost znaczenia Śmigłego-Rydza w obozie sanacyjnym po śmierci Piłsudskiego.
W nocy z 12 na 13 maja 1935, tuż po śmierci Józefa Piłsudskiego, podczas posiedzenia Rady Gabinetowej, prezydent Ignacy Mościcki zadecydował, że Generalnym Inspektorem Sił Zbrojnych zostanie gen. Edward Rydz-Śmigły. Jego kontrkandydatem do objęcia tego stanowiska był gen. Kazimierz Sosnkowski. Decyzję prezydenta poparł ówczesny premier, Walery Sławek. Zarówno prezydent, jak i szef rządu dokonali tego wyboru licząc na to, że nowy Generalny Inspektor zajmie się działalnością wojskową, nie interesując się polityką (w przeciwieństwie do Sosnkowskiego, który miał pewne ambicje polityczne). Po śmierci Piłsudskiego w obozie sanacyjnym zaczął narastać konflikt pomiędzy premierem Sławkiem a mającym coraz poważniejsze aspiracje polityczne prezydentem Mościckim. Rydz-Śmigły darzył niechęcią szefa rządu, zawarł więc nieformalny sojusz z głową państwa. Efektem tego była marginalizacja Sławka wewnątrz obozu rządzącego, upadek jego gabinetu i powołanie nowego rządu Mariana Zyndrama-Kościałkowskiego. W maju 1936 podał się on do dymisji, a misję sformowania nowego gabinetu otrzymał Felicjan Sławoj Składkowski, popierany przez Generalnego Inspektora. W Radzie Ministrów zasiedli także politycy określani nieoficjalnie jako „ministrowie Rydza”: Tadeusz Kasprzycki, Juliusz Ulrych i Witold Grabowski.
Już podczas swego exposé, nowy premier szczególnie mocno nawiązał do postaci Śmigłego-Rydza, jako kontynuatora działań Piłsudskiego. Jak stwierdził, objął stanowisko szefa rządu z rozkazu prezydenta i Generalnego Inspektora. Składkowski podkreślał, że pomimo śmierci Piłsudskiego, "nadal posiadamy wodza", który "sprawuje czujny nadzór nad duszą narodu". Jak twierdził, wodzowi temu powinno się "oddać wszystkie siły" aż po "ostatnią kroplę krwi". Opisał także konieczność utworzenia ośrodka "jednolicie kierowanej woli".
W tym czasie znaczenie Śmigłego-Rydza znacząco wzrosło – przez prasę rządową kreowany był on na osobę kontynuującą poczynania Józefa Piłsudskiego. Podjęto próbę stworzenia wokół jego osoby swoistego kultu, wzorowanego na tym otaczającym poprzednika Śmigłego-Rydza. Sam generał początkowo nie miał ambicji czysto politycznych. Jednak po śmierci pierwszego marszałka, sytuacja się zmieniła. Część źródeł przypisuje ten fakt przemożnemu wpływowi żony Śmigłego-Rydza, Marty. Wielu ze zwolenników generała (m.in. Wojciech Stpiczyński i Bogusław Miedziński) widziało w jego osobie czynnik jednoczący, którego brakowało po śmierci Piłsudskiego. Często podkreślano, że Śmigły-Rydz został Generalnym Inspektorem Sił Zbrojnych zgodnie z ostatnią wolą pierwszego marszałka.
Obóz Zjednoczenia Narodowego.
Utworzenie Obozu Zjednoczenia Narodowego zostało zapowiedziane przez Śmigłego-Rydza 24 maja 1936 na Zjeździe Legionistów w Warszawie. Od czasu tej deklaracji nastąpił gwałtowny wzrost liczby publikacji gloryfikujących jego osobę w prasie rządowej. Pomimo faktu posiadania niezwykle mocnej pozycji w obozie sanacyjnym, formalnie Edward Śmigły-Rydz nie pełnił najbardziej eksponowanych funkcji państwowych. 13 lipca 1936 premier Składkowski wydał okólnik, w którym wprowadził odgórnie kult generała jako "pierwszej w Polsce osoby po Panu Prezydencie Rzeczypospolitej": Dokument ten naruszał porządek państwowy ustalony przez konstytucję kwietniową, według której w osobie prezydenta RP "skupia się jednolita i niepodzielna władza państwowa" (art. 2 ust. 4), zaś jego zastępcą, przy tym bez tytułu „drugiej osoby w państwie”, był marszałek Senatu (art. 23).
10 listopada 1936 prezydent Mościcki mianował generała broni Edwarda Śmigłego-Rydza Marszałkiem Polski oraz odznaczył Orderem Orła Białego. Zostało to bardzo sceptycznie przyjęte przez część obozu sanacyjnego, szczególnie najstarszych piłsudczyków, którzy uważali, że godność ta należała się jedynie Piłsudskiemu. Nadanie najwyższego stopnia wojskowego Śmigłemu-Rydzowi nazywano ironicznie "buławizacją".
21 lutego 1937 przedstawiono deklarację ideową OZN. Została ona stworzona przez samego marszałka, we współpracy z Adamem Kocem i Bogusławem Miedzińskim. Ważnym elementem ideologii OZN była „konsolidacja narodu” wokół armii i jej Naczelnego Wodza. Śmigły-Rydz miał przygotowywać Polaków do nadchodzącej wojny. Ukazywany był jako osoba stojąca ponad bieżącymi konfliktami politycznymi, partiami, którego myśl powinna stać się wskaźnikiem dla programów i działań wszystkich organizacji działających w państwie. Postać Śmigłego-Rydza była stale eksponowana przez rządowe media, które informowały o wszystkich szczegółach jego życia (angina, polowanie), publikowała jego zdjęcia, a także nawet takie przemówienia, które nic nie wnosiły do życia politycznego; podkreślała, iż Rydz-Śmigły zawsze był obecny tam, gdzie najbardziej go potrzebowano. Charakterystyczną cechą zainteresowania prasy wodzem było odsunięcie – w czasach nasilającego się zagrożenia ze strony Niemiec – na drugi plan innych postaci OZN, jak Stanisław Skwarczyński czy Zygmunt Wenda.
Kult Śmigłego-Rydza był szeroko wykorzystywany przez propagandę OZN podczas kryzysu litewskiego w marcu 1938. Wyzyskano wówczas incydent graniczny, który zakończył się śmiercią polskiego żołnierza. Z tego okresu pochodzi hasło: "Wodzu, prowadź na Kowno!" Było ono rozpowszechniane nieoficjalną drogą przez OZN, liczące na wzmocnienie popularności marszałka po wymuszonym przez Polskę nawiązaniu stosunków dyplomatycznych z Litwą. Podobnie było z zajęciem Zaolzia przez oddziały polskie w październiku 1938. Ludność polska owacyjnie witała Śmigłego-Rydza po jego przybyciu do Cieszyna 12 października. Był to okres szczytowej popularności marszałka i obozu sanacyjnego wśród społeczeństwa.
Przejawy kultu Śmigłego-Rydza.
Przejawami kultu wojskowego były m.in. rozwieszane na ulicach plakaty, na których portret generała widniał na tle postaci Piłsudskiego. Ponadto imieniny Śmigłego-Rydza (18 marca) zaczęto obchodzić podobnie jak święto państwowe (w oddziałach wojskowych, szkołach, jednostkach Związku Strzeleckiego odbywały się imprezy okolicznościowe, a w prasie drukowano artykuły poświęcone). W prasie pojawiły się artykuły na jego cześć, w urzędach i na pocztach rozwieszano jego portrety, plakaty z hasłami podkreślającymi wierność obywateli Generalnemu Inspektorowi. Poeta Henryk Zbierzchowski w 1937 napisał dla Marszałka "Balladę imieninową". Niezwykle popularna w wojsku (i uczona w niektórych szkołach) była także piosenka ze słowami autorstwa Adama Kowalskiego: 
Na cześć marszałka zmieniono nazwę przełęczy Chyszówki na Przełęcz Rydza-Śmigłego oraz osady Żurawka pod Zaleszczykami na Śmigłowo. 18 obiektów w całej Polsce (domów ludowych, świetlic i klubów sportowych) otrzymało imię Śmigłego-Rydza. Wśród nich znalazł się np. most na Wiśle we Włocławku, otwarty we wrześniu 1937, aleja w Zakopanem – otwarta w grudniu 1938, ulica w Wilnie, Szkoła Pilotów Ligi Obrony Powietrznej i Przeciwgazowej w Świdniku – uruchomiona 4 czerwca 1939 oraz szkoła nr 48 w Warszawie, której imię Śmigłego-Rydza nadano 21 lutego 1939.
28 maja 1937 Minister Spraw Wojskowych nadał 11 Pułkowi Ułanów Legionowych nazwę „11 Pułk Ułanów Legionowych imienia Marszałka Edwarda Śmigłego-Rydza” oraz zarządził noszenie przez jego żołnierzy na naramiennikach kurtek i płaszczy – zamiast dotychczasowej numeracji – inicjałów „Ś.R.” z buławą marszałkowską.
Artykuły propagandowe szerzące kult Śmigłego-Rydza, przedstawiające go jako następcę Piłsudskiego, pojawiały się w prasie sanacyjnej, w tytułach takich jak "Gazeta Polska" i "Zaczyn". W jednej z publikacji można było przeczytać: 
Książki gloryfikujące postać Śmigłego-Rydza napisali m.in.: Stanisław Strumph-Wojtkiewicz ("Nasz Wódz", 1939), Henryk Cepnik ("Edward Śmigły-Rydz. Generalny Inspektor Sił Zbrojnych. Zarys życia i działalności", 1936), Andrzej Teslar ("Marszałek Śmigły-Rydz – życiorys", 1937), Stanisław Ziemak ("Edward Śmigły Rydz – człowiek, żołnierz, obywatel", 1936), Roman Zawada ("Opowieści żołnierskie o generale Śmigłym", 1936), Karol Koźmiński ("Gen. Edward Rydz-Śmigły Generalny Inspektor Sił Zbrojnych. Szkic życiorysu", 1936), Ludwik Stolarzewicz ("Edward Śmigły Rydz Marszałek Polski. Poradnik dla urządzającego obchody ku czci Naczelnego Wodza", 1937), Antoni Langer ("Wódz Polski Marszałek Edward Śmigły Rydz", 1937) oraz Anatol Burski ("Marszałek Edward Śmigły-Rydz", 1939).
W 1937 Poczta Polska wydała znaczki pocztowe o nominale 25 i 55 gr z podobizną marszałka.
Rzeźby przedstawiające Śmigłego-Rydza wykonali m.in. Jan Małeta, Henryk Kuna, Stanisław Popławski. Osoba wojskowego widnieje na obrazach Konstantego Szewczenki, Mariana Byliny, Jana Olszyny-Olszewskiego, Stefana Norblina, Danuty Munnich, Karola Kryńskiego oraz na szkicu Józefa Szperbera.
20 maja 1937 Uniwersytet Stefana Batorego w Wilnie nadał Śmigłemu-Rydzowi tytuł doktora medycyny honoris causa. W listopadzie 1938 tytuł doktora honoris causa nadała wojskowemu także Politechnika Warszawska. Również w 1938 takim samym wyróżnieniem uhonorował go Uniwersytet Warszawski (razem z Józefem Beckiem), a 27 października 1938 uczynił to Uniwersytet Jana Kazimierza we Lwowie (tytuły otrzymali wówczas też minister Beck i prezydent Mościcki).
Edward Śmigły-Rydz był honorowym obywatelem Brzeżan (od lipca 1936), Rzeszowa (1936), Łańcuta, Nowego Sącza (1936), Czeladzi (1937), Połańca (1937), Krotoszyna (8 czerwca 1937), Łęczycy (15 sierpnia 1937), Opoczna (18 lipca 1937), Radomia (1937), Kielc (1937), Suwałk (1938), Lubaczowa, Baranowa Sandomierskiego, Sosnowca (30 lipca 1937), Andrychowa (1938), Torunia (20 czerwca 1938), Radzymina (11 lipca 1938), Jasła (31 stycznia 1939), Włocławka, Bydgoszczy (wrzesień 1937), i województwa tarnopolskiego. 9 marca 1937 Rada Miejska Miasta Kozowej i Rady Gminne gmin wiejskich: Brzeżan, Budyłowa, Buszcza, Koniuch, Kozowej, Kurżan, Potutor, Pałuczy Małej, Narajowa Miasta, na uroczystym posiedzeniu, nadały "swojemu wielkiemu synowi (...) za Jego niestrudzoną i ofiarną pracę dla dobra Ojczyzny, zapewniając Go o całkowitym poddaniu i przywiązaniu do Niego, jako do Wodza Narodu" obywatelstwo honorowe ziemi brzeżańskiej. Dyplom wręczony został w dniu 18 marca 1937, w Warszawie, wraz z darem w postaci "pięknego konia arabskiego z rzędem hetmańskim". Czteroletni wałach o imieniu „Farys” pochodził ze stadniny hr. Stanisława Antoniego Łąckiego w Posadowej.
4 czerwca 1939 Śmigły-Rydz, podczas pobytu w Lublinie, otrzymał honorowe obywatelstwa 20 miast leżących na Lubelszczyźnie. Nad dyplomami pracowali artyści i introligatorzy lubelscy, warszawscy, krakowscy, lwowscy. Dyplomy wypisane były ręcznie (prócz dyplomu z Włodawy) na pergaminie lub papierze i oprawione w skóry szlachetne, drzewo (czarny dąb) lub metal (np. dyplom „Chełm powiat” wykonany przez Władysława Ukleję z Chełma został zwinięty w rulon i złożony do metalowej puszki w kształcie wałka). Na dyplomach znalazły się pieczęcie gmin, odciśnięte w wosku.
Jednym z pierwszych przejawów uhonorowania Śmigłego-Rydza za życia było utworzenie w Wilnie nazwanego jego imieniem klubu sportowego.
Krytyka.
Kult wojskowego spotykał się z krytyką zarówno ugrupowań opozycyjnych wobec obozu sanacyjnego, jak i części piłsudczyków. Na przykład gen. Lucjan Żeligowski stwierdził, że Śmigły-Rydz "robi się wodzem narodu, Marszałkiem, Hitlerem, Mussolinim". Maria Dąbrowska pisała, że "pierwszy marszałek skazał Polskę na wielkość, a drugi z tego wyroku ją ułaskawił". Śmigłego-Rydza złośliwie nazywano też „Edwardem Wielkim”.
Zjawisko porównywano do tego występującego w krajach o ustroju totalitarnym. Jednak według m.in. Jacka Majchrowskiego, kult budowany wokół marszałka nie miał charakteru zbliżonego do rozwiązań pojawiających się np. w faszystowskich Włoszech – Śmigłemu-Rydzowi przypisywano cechy pragmatyczne, a nie nadprzyrodzone. Rydza-Śmigłego uważano za pierwszego żołnierza w państwie, symbol jego potęgi i integralności granic Polski. Kult wodza różnił się od włoskiej czy niemieckiej koncepcji faszystowskiej, ponieważ nie twierdzono, że Rydz-Śmigły jako jedyny ma prawo do interpretowania woli narodu. Podobnego zdania jest biograf Edwarda Śmigłego-Rydza, Ryszard Mirowicz, który dodaje, że Rydz-Śmigły nigdy nie podkreślał swoich cech wodzowskich, jego roli politycznej nie określały przepisy prawne, a dzięki poglądom nacjonalistycznym bez cech rasistowskich pozyskał wsparcie ze strony ugrupowań nacjonalistycznych, co osłabiło endecję.
Klęska wojenna i śmierć.
1 września 1939 roku, po zaatakowaniu Polski przez Niemcy, prezydent RP Mościcki mianował Śmigłego-Rydza Wodzem Naczelnym i wyznaczył, w myśl art. 24 ust. 1 konstytucji kwietniowej "następcą prezydenta RP na wypadek opróżnienia się urzędu przed zawarciem pokoju". Prezydent wezwał także obywateli do skupienia się wokół Naczelnego Wodza i armii: Ze względu na przewagę wojsk niemieckich, popełnione błędy w dowodzeniu oraz agresję 17 września wojsk radzieckich, 18 września 1939 marszałek Edward Śmigły-Rydz przekroczył granicę z Rumunią, krótko po północy przejeżdżając samochodem most graniczny na rzece Czeremosz. Następnego dnia został internowany. 27 października 1939 zrzekł się pełnionych funkcji Naczelnego Wodza i Generalnego Inspektora Sił Zbrojnych. Później przedostał się na Węgry. Pod fałszywym nazwiskiem udało mu się dotrzeć do Polski 27 października 1941. Edward Śmigły-Rydz zmarł w nocy z 1 na 2 grudnia 1941 roku w Warszawie, prawdopodobnie na zawał mięśnia sercowego. 6 grudnia pochowano go na warszawskich Powązkach. Grób (kwatera 139-IV-1) oznaczony został nazwiskiem „Adam Zawisza”.
Już w trakcie wojny środowiska opozycyjne względem obozu sanacyjnego rozpoczęły ostrą krytykę poczynań Śmigłego-Rydza podczas kampanii wrześniowej. Główne zarzuty pojawiły się m.in. w broszurze płk Alojzego Horaka "Edward Rydz, Generalny Inspektor Sił Zbrojnych i Naczelny Wódz przed i podczas kampanii wrześniowej" wydanej w 1943, przedrukowanej następnie w Londynie w publikacji "Kraj pamięta, mówi, oskarża i żąda" w 1944. Krytyka marszałka pojawiła się także w publikacjach Ksawerego Pruszyńskiego ("Księga ponurych niedopowiedzeń", Londyn 1941 i "1000 mil od prawdy", Londyn 1941) i w poezji Mariana Hemara ("Do generała", 1941). Poczynań Naczelnego Wodza bronili natomiast m.in. Mieczysław Norwid-Neugebauer ("Kampania wrześniowa w Polsce", Londyn 1941) i Roman Umiastowski ("12 mil do Warszawy... 30 mil od Paryża", Edynburg 1941).
Szczególnie ostro Śmigły-Rydz atakowany był przez publicystykę i historiografię PRL.
Próby przywracania kultu Śmigłego-Rydza w III Rzeczypospolitej.
Po 1989 pojawiły się bardziej wyważone oceny jego działalności, a nawet pewne przejawy kultu. Od 1994 na grobie Śmigłego-Rydza na warszawskich Powązkach znajdują się prawdziwe dane zmarłego. W szeregu miastach od jego nazwiska nazwano ulice, a w Warszawie także park na Powiślu (od 1992).

</doc>
<doc id="2056739" url="https://pl.wikipedia.org/wiki?curid=2056739" title="John Kipkoech">
John Kipkoech

John Kipkoech (ur. 29 grudnia 1991) – kenijski lekkoatleta specjalizujący się w biegach długich.
Złoty medalista w rywalizacji drużyn juniorów podczas mistrzostw świata w biegach przełajowych (2009). W 2010 zdobył srebrny medal w biegu na 5000 m podczas mistrzostw świata juniorów w Moncton. 

</doc>
<doc id="2056743" url="https://pl.wikipedia.org/wiki?curid=2056743" title="Carlito (wrestler)">
Carlito (wrestler)



</doc>
<doc id="2056747" url="https://pl.wikipedia.org/wiki?curid=2056747" title="Przeszczepienie nerki">
Przeszczepienie nerki

Przeszczepienie nerki – zabieg medyczny polegający na operacyjnym wprowadzeniu do ciała biorcy zdrowej nerki (pochodzącej od żywego lub zmarłego dawcy), która przejmuje funkcję filtracyjną. Przeszczepienie jest metodą z wyboru leczenia przewlekłej niewydolności nerek w stadium zaawansowanym (wymagającym regularnych dializ).
Kwalifikacją do zabiegu i zgłoszeniem pacjenta do krajowej listy osób oczekujących na przeszczepienie zajmuje się prowadzący lekarz specjalista; proces wyszukania odpowiedniego biorcy i pobrania narządu jest nadzorowany przez koordynatorów transplantacji na szczeblu lokalnym i regionalnym. Sama operacja polega na dokonaniu dwóch połączeń naczyniowych (tętniczego i żylnego) oraz umocowania fragmentu moczowodu do pęcherza moczowego biorcy. Ze względu na występującą zwykle niezgodność tkankową biorca musi do końca życia przyjmować leki immunosupresyjne.
Na świecie rocznie dokonuje się około 80 tysięcy przeszczepień nerek; w Polsce liczba ta od dziesięciu lat kształtuje się na poziomie 900–1150. Głównym czynnikiem wpływającym na śmiertelność, oprócz komplikacji okołozabiegowych, pozostaje ryzyko odrzucenia przeszczepu. Przeciętnie w Polsce po 5 latach 76–88% przeszczepionych nerek nadal spełnia swoje funkcje; lepsze rokowanie zapewnia dobra zgodność tkankowa i pochodzenie narządu od dawcy żywego.
Historia.
Pierwszym udanym przeszczepieniem nerki opisanym w literaturze naukowej był eksperyment austriackiego chirurga Emericha Ullmanna w 1902 roku. Dokonał on połączenia pobranej wcześniej psiej nerki z naczyniami szyi zwierzęcia, co przyczyniło się do wznowienia wydzielania moczu. Mimo wzmożonego zainteresowania i podjęcia pionierskich prób z udziałem ludzi nie uzyskano pozytywnych wyników z uwagi na brak znajomości fizjologii układu odpornościowego i, wskutek tego, natychmiastowe odrzucenie transplantu. Prace nad przeszczepieniami allogenicznymi umożliwiły jednak wypracowanie technik nowoczesnej chirurgii naczyniowej przez Alexisa Carrela, za co uhonorowano go Nagrodą Nobla w 1912 roku&lt;ref name="sab/hist"&gt;&lt;/ref&gt;.
Opisanie w latach 50. przez Petera Medawara zjawiska odrzucania przeszczepu oraz następne badania nad sposobami jego uniknięcia (indukowanie tolerancji nabytej) stało się bodźcem do podjęcia kolejnych prób (m.in. David Hume, 1950). Brak leków immunosupresyjnych uniemożliwiał jednak osiągnięcie pomyślnych rezultatów pomimo opanowania trudności technicznych. Sposobem na uniknięcie tego problemu stało się wykonanie zabiegu u bliźniąt jednojajowych. Kolejnym krokiem było poddanie przyszłych pacjentów działaniu promieni rentgenowskich, co skutecznie niszczyło układ immunologiczny biorcy. Zarówno Medawar, jak i Murray otrzymali Nagrodę Nobla z dziedziny nauk medycznych.
Upowszechnienie leków immunosupresyjnych w latach 60. zapewniło systematyczny postęp w dziedzinie transplantologii. Przedłużoną pracę przeszczepu umożliwił rozwój technik typowania tkankowego, konserwacji narządów i stopniowe nabywanie doświadczenia klinicznego. Zdefiniowanie pojęcia „śmierć mózgu” w 1965 roku i określenie dwa lata później tak zwanych kryteriów harwardzkich dostarczyło praktycznego narzędzia do uporządkowania kwestii etycznych związanych z pobieraniem narządów.
Na przestrzeni kolejnych dziesięcioleci przeszczepianie nerki stało się uznaną metodą leczenia stanów krańcowej niewydolności tego narządu. Po wprowadzeniu kolejnej generacji farmaceutyków w rodzaju cyklosporyny (początek lat 80.) przeżywalność przeszczepu wzrosła na tyle, że transplantacja stała się dla szerokiego grona pacjentów terapią lepiej rokującą niż dializa. Poszerzenie liczby wskazań przyczyniło się jednak również do znacznego wydłużenia kolejki oczekujących na operację, głównie ze względu na nierównomiernie wolniejszy przyrost liczby dawców. Pomimo wprowadzenia przeszczepów rodzinnych i od osób niespokrewnionych, przy jednoczesnym redukowaniu inwazyjności zabiegu (nefrektomia laparoskopowa – Lloyd E. Ratner, 1995), liczba organów zdatnych do transplantacji jest wciąż niezadowalająca.
Główną nadzieją dla chorych są prowadzone próby z przeszczepami odzwierzęcymi. Stworzenie metodą inżynierii genetycznej świń, pozbawionych obcych dla ludzi glikoprotein śródbłonka, jest uważane za największy do tej pory sukces. Hodowla zwierząt przeznaczonych do pozyskiwania organów wciąż budzi jednak liczne zastrzeżenia: należy uwzględnić komplikacje natury etycznej, ryzyko mimowolnego przeniesienia chorób odzwierzęcych oraz wpływ różnic w fizjologii na długoterminowe efekty leczenia. Alternatywą byłoby opracowanie sztucznej nerki bądź jej substytutu metodami inżynierii tkankowej. Skomplikowana struktura organu nie sprzyja jednak tego typu wysiłkom.
W Polsce pierwszy udany przeszczep nerki przeprowadzono 26 stycznia 1966 roku. Było to przeszczepienie nerki od zmarłego dawcy, a narząd dostała 18-letnia wówczas uczennica. 
Wskazania do zabiegu.
Podstawowym wskazaniem do transplantacji jest przewlekła choroba nerek w krańcowym stadium; jest ona definiowana objawowo jako spadek wielkości przesączania kłębuszkowego poniżej 15%. Badania do przeszczepienia można zacząć wykonywać, jeżeli przesączanie kłębuszkowe jest poniżej 20%. Przeszczepienie może jednak przynieść poprawę w praktycznie każdym przypadku niewydolności narządu; tzw. przeszczepy wyprzedzające ("pre-emptive transplants"), które dają możliwość uniknięcia dializoterapii, są wykonywane coraz częściej u osób, które posiadają w rodzinie zgodnych dawców.
Trzy najczęściej spotykane choroby, które prowadzą do uszkodzenia nerek to cukrzyca typu II (cukrzycowa choroba nerek), kłębuszkowe zapalenie nerek i nadciśnienie tętnicze (naczyniowe stwardnienie nerek). Do pozostałych znaczących przyczyn można zaliczyć: wielotorbielowatość nerek, chorobę Alporta, nefropatię immunoglobulinową, toczeń rumieniowaty, śródmiąższowe zapalenie nerek, odmiedniczkowe zapalenie nerek i uropatia zaporowa. Gorsze rokowania dają guzy nerki i niektóre stany nekrotyczne&lt;ref name="sab/ind"&gt;&lt;/ref&gt;.
Operacja nie może być przeprowadzona u osób przechodzących choroby zakaźne lub aktualnie leczących się z powodu chorób onkologicznych; leki immunosupresyjne ułatwiają niekontrolowany rozrost drobnoustrojów oraz sprzyjają powiększaniu się guzów. Przejście choroby nowotworowej w przeszłości nie jest przeciwwskazaniem do transplantacji, jednak zwykle wymagane jest odczekanie przynajmniej dwóch lat, by uniknąć nawrotu. W każdym wypadku należy mieć świadomość, że nawrót choroby nowotworowej występuje dość często (13% przypadków, wcześniej zdrowych od 5 lat). Szansę na przeszczepienie zmniejsza przewidywana niezgodność tkankowa, wysoki poziom immunizacji oraz stany mogące niezależnie przyczynić się do zwiększenia śmiertelności i przedłużonej rekonwalescencji: zaawansowany wiek, choroby sercowo-naczyniowe, itp.
Kwalifikacja dawcy.
Dawca żywy.
Przewidywane ryzyko.
Przeszczepianie narządu od dawcy żywego daje znacząco lepsze rezultaty niż w wypadku pobrań od osób zmarłych. Przyczynia się do tego głównie ogólny lepszy stan nerki oraz skrócony czas sztucznego podtrzymania funkcji narządu poza organizmem człowieka. Olbrzymie zapotrzebowanie na organy nie usprawiedliwia jednak ryzykowania zdrowia potencjalnego dawcy. Operacje takie są wykonywane wyłącznie, jeśli dawcy nie zagraża żadne niebezpieczeństwo; w praktyce oznacza to, że zostają nimi głównie osoby między 18 a 55 rokiem życia o idealnym stanie zdrowia.
Każdy poważny zabieg chirurgiczny niesie ze sobą pewne ryzyko. W wypadku nefrektomii śmiertelność okołooperacyjna wynosi około 0,03-0,05% (1-3 na 10000 osób), w tym 0,01% (1/10000) podczas samej procedury&lt;ref name="sab/risk"&gt;&lt;/ref&gt;. Ból po zabiegu utrzymuje się 2-4 dni; zwykle można go znacznie złagodzić odpowiednio dawkowanymi środkami przeciwbólowymi&lt;ref name="pr/risk"&gt;&lt;/ref&gt;. Do najczęściej spotykanych komplikacji pozabiegowych można zaliczyć problemy ze zrastaniem rany i nawracające zespoły bólowe (3,2% pacjentów). Blizna ma długość kilkunastu centymetrów w wypadku laparotomii lub ok. 8 cm + 3x1cm, kiedy nerka została usunięta laparoskopowo. Dawca wychodzi ze szpitala w przeciągu tygodnia od zabiegu, po 5 tygodniach następuje całkowity powrót do zdrowia.
Brak jednej nerki nie wpływa w żaden widoczny sposób na funkcjonowanie organizmu. Dzięki kompensacyjnemu przerostowi drugiej, wskaźniki funkcji nerek pozostają w normie (czasami spotykany niewielki białkomocz nie stanowi zagrożenia), a przewidywana długość życia nie zmienia się w odniesieniu do reszty populacji. Kobiety, które ofiarowały się zostać dawcami mogą zajść w ciążę i urodzić zdrowe dziecko.
Kryteria doboru.
Potencjalny dawca musi mieć dwie zdrowe nerki, nie wykazujące żadnych odchyleń w standardowych testach stanu układu wydalniczego: klirensie kreatyniny, ogólnym badaniu moczu, dobowym białkomoczu i posiewu bakteryjnego moczu. Ogólny stan zdrowia zostanie oceniony na podstawie wyników badań krwi (grupa, morfologia, parametry biochemiczne), EKG, RTG klatki piersiowej i USG jamy brzusznej. Standardowym wymogiem jest również aktualne szczepienie przeciwko wirusowemu zapaleniu wątroby typu B. Odpowiednie testy specjalistyczne mają na celu stwierdzenie stopnia zgodności tkankowej. Przed operacją wykonuje się badania obrazowe (arteriografia, tomografia komputerowa bądź – rzadziej – rezonans magnetyczny), mające pomóc w wyborze strony operacji i ułatwić pracę ekipie chirurgów&lt;ref name="sab/eval"&gt;&lt;/ref&gt;.
Przeszczepy rodzinne.
Przeszczepy pochodzące od członków rodziny wciąż uzyskują lepsze długoterminowe rezultaty lecznicze niż te od osób zmarłych. Wybór dawcy następuje po przeprowadzeniu wyczerpującego wywiadu lekarskiego, w którym oceniane są również motywacje kierujące potencjalnym żywym dawcą. Krew zgłaszającego poddawana jest odpowiednim próbom immunologicznym. Z powodów prawnych wymaga się pisemnego potwierdzenia decyzji.
Zgodność tkankowa u dawców żywych.
Wyznaczenie dawcy musi być uzasadnione wystarczającą zgodnością tkankową, aby zminimalizować ryzyko nadostrego i ostrego odrzucenia przeszczepu. Antygeny układu HLA to produkty ekspresji kilku genów ulokowanych blisko siebie na krótkim ramieniu chromosomu 6. Typowanie dawcy obejmuje porównanie zgodności 3 z nich: DR (7 punktów za wspólny allel) B (4 pkt.) i A (1 pkt.). Łącznie można uzyskać 24 punkty; w wypadku powtórnej transplantacji wymagane są informacje o stopniu niezgodności z poprzednim organem, co mogło spowodować swoiste uczulenie.
Dowiedziono, że dobór odpowiedniego profilu HLA istotnie wpływa na wyniki transplantacji od dawców żywych. Wynika to przede wszystkim z tego, że geny te są zwykle dziedziczone łącznie (niska ilość rekombinacji), przez co dziecko posiada po jednym zestawie alleli identycznym z ojcem i z matką. Wśród rodzeństwa odpowiednie prawdopodobieństwa wynoszą: całkowitej zgodności – 1/4, połowicznej (jeden wspólny haplotyp) – 1/2 i całkowitego braku – 1/4.
Do realizacji przeszczepienia wymaga się także zgodności pod względem grupy krwi AB0 (różnice w układzie Rh nie są istotne) i bezpośrednią próbę krzyżową. W tej drugiej limfocyty dawcy są inkubowane z surowicą biorcy, aby sprawdzić, czy w organizmie biorcy znajdują się specyficzne przeciwciała skierowane przeciwko którejś z klas HLA dawcy.
Przeszczepy od osób niespokrewnionych.
Do niedawna transplantacje nerek od żywych dawców spoza najbliższej rodziny nie były uważane za zasadne. Brak wystarczającej liczby dawców zmarłych, postępy w farmakoterapii oraz gotowość do dużych poświęceń ze strony osób silnie związanych emocjonalnie z chorym (np. małżeństwa) kazały zrewidować ten pogląd. W tym momencie takie zabiegi są ogólnie uznane przez środowisko lekarskie (w Polsce wykonywane za zgodą sądu) i pomagają wielu (szczególnie w Ameryce Płn.) uniknąć długiego okresu czekania na przeszczep. Ich skuteczność jest porównywalna do tych od dawców spokrewnionych o niezgodnych profilach HLA.
Wielopoziomowa koordynacja transplantacji pozwala na tworzenie „łańcuchów dobrej woli” (ang. "daisy chains"), w sytuacji kiedy członek rodziny deklaruje chęć oddania nerki, która nie spełnia wymaganej zgodności tkankowej. Dawcą zostaje wówczas osoba obca, a narząd krewnego jest przeznaczany dla innej rodziny. Możliwe są również „przeszczepy krzyżowe”. jeżeli dwie rodziny są w stanie wzajemnie sobie pomóc.
Kwestie ekonomiczne.
Transplantacja jest leczeniem kosztownym (przeciętna cena według różnych szacunków wynosi 50.000-100.000 USD), jednak w dłuższej perspektywie korzystniejszym ekonomicznie od dożywotniego obciążenia dializą (ok. 45.000 USD rocznie). Pacjent po przebyciu przeszczepienia ma również szansę na powrót do normalnego funkcjonowania w społeczeństwie. Kierując się powyższymi przesłankami Ministerstwo Zdrowia w Polsce w całości refunduje zabieg i późniejsze leczenie immunosupresyjne biorcy (koszt terapii może wynieść nawet 1.600 USD miesięcznie). W USA dopiero ustawa z marca 2009 roku zagwarantuje osobom pozostającym w publicznym programie Medicare całkowity zwrot kosztów leczenia, niezależnie od bieżącej sytuacji finansowej.
Handel organami ludzkimi jest zabroniony przez większość krajów zachodnich (w Polsce na podstawie art. 18.1 Ustawy o pobieraniu i przeszczepianiu komórek, tkanek i narządów). Pomimo tego desperacja wśród liczby chorych, oczekujących na zabieg, oraz obietnica szybkiego zysku dla ubogich dawców prowokują do łamania przepisów. Rozwojowi tzw. „turystyki transplantacyjnej” starają się solidarnie przeciwdziałać liczne krajowe i międzynarodowe stowarzyszenia lekarzy specjalistów, jednak pojawiają się również głosy za legalizacją tego typu działań.
Dawca zmarły.
W wypadku braku osoby z rodziny, mogącej ofiarować nerkę, przeszczep od osoby zmarłej uważa się za dostateczną alternatywę. Popularność tej procedury zawdzięcza się upowszechnieniu koncepcji śmierci mózgu. Mózg jest organem najbardziej wrażliwym na przerwy w dostawie tlenu i w sytuacjach krytycznych jako pierwszy przestaje spełniać swoje funkcje. U osób, które doznały nieodwracalnego uszkodzenia OUN, możliwe jest jednak sztuczne utrzymanie krążenia i wentylacji. Umożliwia to odzyskanie niektórych organów wewnętrznych.
Kryteria doboru.
Optymalnym dawcą jest poprzednio zdrowy pacjent w wieku od 3 do 65 lat, u którego doszło do śmierci mózgu z powodu innego niż zdarzenie mózgowonaczyniowe (udar mózgu niedokrwienny lub krwotoczny). Gwałtowny wzrost zapotrzebowania na transplantacje doprowadził jednak do zdefiniowania kategorii „dawców marginalnych”, którzy nie spełniają części z wymaganych kryteriów oceny jakości narządu. Bardziej zdecydowana terapia lekami steroidowymi i skuteczna perfuzja pozwalają przeciwdziałać w tych wypadkach niektórym niekorzystnym zmianom.
Bezwzględnym przeciwwskazaniem do pobrania nerki jest:
Rutynowo przeprowadza się odpowiednie badania dodatkowe, które, tak jak w wypadku dawcy żywego, pomagają ocenić ogólny stan kliniczny dawcy. Jakość samej nerki opisuje się podług skali punktowej. Uwzględnia ona czynniki ryzyka, mogące niekorzystnie odbić się na pracy narządu w przyszłości: nadciśnienie tętnicze, udar mózgu jako przyczyna zgonu, wiek, szacunkowy wskaźnik filtracji kłębuszkowej (według Cockrofta-Gaulta) i układ HLA. Wynik pozwala zakwalifikować przypadek do grupy potencjalnych dawców, dawców marginalnych lub wykluczyć możliwość przeszczepienia.
Pozostałe kwestie u dawców zmarłych.
Terapia wstępna u dawców zmarłych. Poszukując sposobów na uniknięcie konfliktu immunologicznego, część badaczy wystąpiła z propozycją, aby dawcę również traktować przed zabiegiem lekami steroidowymi. Miało to na celu usunięcie krwinek białych, obecnych w tkance śródmiąższowej narządu. Sprzeczne wyniki takiego postępowania sugerują, iż w reakcji immunologicznej równie ważną rolę odgrywają np. komórki śródbłonka czy komórki dendrytyczne, których usunąć się nie da. Aktualnie prowadzone są prace nad koncepcją całkowicie przeciwną: zachowanie jak największej ilości komórek układu odpornościowego ma przyczynić się do wywołania stanu tolerancji.
Zgodność tkankowa. Brak konfliktu w układzie HLA sprzyja pomyślnym wynikom długoterminowym. Przez dłuższy czas dopasowanie pod względem tkankowym u dawców zmarłych nie było jednak uważane za wystarczająco istotne (szczególnie w Ameryce), aby równoważyć wysokie nakłady na odpowiednie badania i prowadzenie bazy danych wyników. Obecnie korzyści, wynikające z pełnego dopasowania kompletu sześciu antygenów, nie są kwestionowane.
Dawcy po ustaniu krążenia. Patrz niżej.
Konserwacja narządów.
Różnorodność wykorzystywanych obecnie technik transplantacyjnych umożliwia przeszczepianie zarówno całych narządów, poszczególnych tkanek, jak i zarodków. Przejściowy brak kontaktu z naturalnym otoczeniem wymusza stosowanie specjalnych procedur, mających na celu uniknięcia szkodliwych konsekwencji braku wymiany gazowej, uszkodzeń podczas transportu i możliwości infekcji drobnoustrojami. Tkanki (krew, skóra) można przechowywać przez dłuższy okres (dni, tygodnie), jednakże unaczynione narządy wymagają podjęcia szybszych działań (od 6 do 24 godzin).
Stosowane metody.
W wypadku nerki najbardziej efektywnym sposobem przechowywania jest poddanie jej ciągłej perfuzji narządowej roztworem koloidowym w obniżonej temperaturze środowiska, co umożliwia funkcjonowanie do 72 godzin. Zwykle jednak tak długa przerwa nie jest wymagana i do utrzymania funkcji organu wystarczą o wiele prostsze środki.
Standardową procedurą pozostaje zanurzenie nerki w roztworze konserwującym, oziębionym do 0-4 °C. Umożliwia to utrzymanie narządu do 48 godzin bez znacznego nakładu środków. Idea polega na dobraniu mieszanki elektrolitów, które są w stanie utrzymać równowagę jonową pomiędzy obiema stronami błony komórkowej, osmolalność i kwasowość otoczenia. Do najczęściej używanych środków zalicza się:
Przygotowanie dawcy.
Funkcja organów musi być kontrolowana już na etapie ich usunięcia z ciała pacjenta. Służy temu utrzymanie odpowiedniej objętości krążących płynów ustrojowych, równowagi kwasowo-zasadowej i wysokiego stopnia perfuzji. Aplikuje się wedle potrzeb mannitol, chlorazepinę, heparynę i katecholaminy. Dzięki stosowaniu l-argininy (endogenny substrat do produkcji tlenku azotu, gazu o działaniu naczyniorozkurczowym) uszkodzenia naczyń ograniczono do minimum&lt;ref name="ox/donor"&gt;&lt;/ref&gt;.
W krajach wykonujących wiele rodzajów transplantacji do 80% dawców zmarłych służy jako źródło więcej niż jednego narządu. Narzuca to potrzebę kompleksowej weryfikacji kryteriów i ścisłego przestrzegania kolejności pobrań. Odłącza się narządy w takim porządku, w jakim ich naczynia odchodzą od aorty, zaczynając od serca. Oznacza to, że nerki są usuwane dopiero po narządach klatki piersiowej, wątrobie i trzustce. Na ekipie pobierającej ciąży obowiązek przywrócenia zwłokom godnego i estetycznego wyglądu.
Dawcy po ustaniu krążenia.
Oddzielną kategorią dawców (szczególnie w Ameryce) są osoby, które przed nieodwracalnym urazem świadomie zadeklarowały wolę zostania dawcami narządów, ale nie zaakceptowały definicji śmierci mózgowej. Pacjent ma szansę zostać dawcą w chwili stwierdzenia u niego całkowitego ustania krążenia. Po orzeczeniu zgonu ekipa ma bardzo niewielką ilość czasu na to, aby przygotować się do pobrania narządów. Ciało jest pośpiesznie schładzane i traktowane dużymi dawkami leków przeciwzakrzepowych. Aby uniknąć kontrowersji etycznych, ekipa pobierająca nie może uczestniczyć w żadnym wcześniejszym etapie leczenia pacjenta.
Kwalifikacja biorcy.
W procesie leczenia chorego na przewlekłą niewydolność nerek momentem zwrotnym pozostaje decyzja o skierowaniu go na zabieg transplantacji. Z uwagi na wymóg przestrzegania do końca życia ścisłych zaleceń lekarskich i możliwe komplikacje musi być to dobrze przemyślany krok, należycie uzasadniony dotychczasowym przebiegiem choroby. Nadmierny pośpiech może okazać się błędem, gdyż postęp choroby jest zmienny w czasie i przedwczesne narażenie pacjenta na ryzyko operacji i reżim leczenia immunosupresyjnego jest bezzasadne. Dostępne wyniki badań porównawczych jednoznacznie świadczą o wyższości transplantacji nad kontynuowaniem procesu dializy. Już po 6-9 miesiącach po operacji wskaźniki opłacalności obu terapii kształtują się na tym sam poziomie, a później przebiegają znacznie korzystniej dla przeszczepienia. Podobnie rezultaty przeszczepów wyprzedzających są bardziej zachęcające niż zabiegów u ludzi, którzy byli poddani przez pewien czas dializoterapii.
Wymagane badania lekarskie.
Ocena zdrowia chorego wymaga standardowych badań przeglądowych oraz następujących testów diagnostycznych zorientowanych pod kątem przyszłej operacji:
Przeciwwskazania.
Wszelkie problemy zdrowotne towarzyszące chorobie nerek powinny być rozwiązane przed zabiegiem. W szczególności przypadłości sercowo-krążeniowe, które mogą być zredukowane poprzez zabieg chirurgiczny, czy infekcje bakteryjne (od zwykłego przeziębienia po gruźlicę) muszą być usunięte. Infekcja HBV albo HIV sama w sobie nie jest przeciwwskazaniem do zabiegu, ale jest nim poważna niewydolność wątroby oraz pełnoobjawowy zespół AIDS. Po przebyciu choroby nowotworowej zaleca się odczekać 2-5 lat przed podjęciem transplantacji – nawroty raka u pacjentów poddanych immunosupresji są nierzadko spotykane. Istnieją szczegółowe ustalenia dotyczące większości spotykanych w tych wypadkach przypadłości, które obowiązują na terenie danej kliniki. Na wyższe ryzyko komplikacji są zawsze narażone osoby otyłe i uzależnione od tytoniu. Kolejny raz warto zaznaczyć, że przeszczep nie może wywoływać konfliktu immunologicznego przy rutynowych testach zgodności.
Wzbudzanie immunotolerancji.
Szeroko praktykowanym postępowaniem było dawniej obustronne wycięcie własnych nerek biorcy. Miało to zapobiec reakcji autoimmunologicznej na przeszczep, która mogłaby być wywołana, jeżeli jego przyczyną był stan zapalny pierwotnej pary narządów. Praktyka kliniczna nie potwierdziła tych obaw i aktualnie przyjęte jest pozostawianie nerek, jeżeli nie wiążą się z nimi oporne na leczenie infekcje, niekontrolowane nadciśnienie, obfity białkomocz, guzy nowotworowe lub dziedziczna wielotorbielowatość. Innym popularnym zabiegiem, który obecnie zaniechano, było wycięcie śledziony (splenektomia). Przynosi ono nieswoisty efekt immunosupresyjny, jednak nie wpływa na przeżywalność długoterminową przeszczepu. Transfuzje krwi przyczyniają się do zmniejszenia ryzyka przewlekłego odrzucania narządu. Dokładne wyjaśnienie tego zjawiska pozostaje nieznane, jednak może się to wiązać zarówno z faktycznym efektem immunosupresyjnym jak i wcześniejszym rozpoznaniem konfliktu immunologicznego u „uczulonych” biorców. Znaczenie tego zjawiska umniejszyło wprowadzenie nowej generacji środków farmaceutycznych, które porównywalnie redukują ryzyko odrzutu (oba efekty nie sumują się) bez obawy przeniesienie chorób wirusowych.
Podobne możliwości zdaje się stwarzać przeszczep szpiku; w istocie u pacjentów po przeszczepieniu obserwuje się zjawisko mikrochimeryzmu w zakresie różnych tkanek.
Techniki zabiegowe.
Nefrektomia u dawcy zmarłego.
Przed upowszechnieniem się operacji transplantacji innych narządów, nerka była usuwana w identyczny sposób u dawcy żywego jak i martwego. W chwili obecnej standardem jest usunięcie obu nerek "en bloc", przy jednoczesnym utrzymaniu przepływu płynu do perfuzji. Jama otrzewnej jest otwierana poprzez cięcie wzdłuż pośrodkowej linii ciała, zaczynające się od wcięcia nadmostkowego, aby ułatwić usunięcie narządów położonych ponad przeponą. Jeżeli w obszarze jamy brzusznej nie stwierdzono żadnych zmian patologicznych, jelita zostają odciągnięte na bok i przecina się otrzewną ścienną, przykrywającą m.in. aortę i żyłę główną dolną (IVC). Z przestrzeni zaotrzewnowej usuwa się dwunastnicę i trzustkę, tak aby uzyskać dostęp do naczyń krwionośnych.
Po wypreparowaniu naczyń, dochodzących do pobieranych narządów, aorta i IVC są przecinane tuż nad miejscem rozwidlenia. W ich światło wprowadza się kaniule o dostatecznie szerokiej średnicy, którymi rozpoczyna się wsteczną perfuzję. Nerki, które natychmiast stają się blade i zimne, wypreparowuje się, uważając na struktury wnękowe i moczowody. Pełny blok obejmujący nerki zawieszone na szypule naczyniowej, wraz z odchodzącymi od nich moczowodami, jest wycinany i natychmiast lokowany w basenie z zimnym roztworem do konserwacji. W takich warunkach można dość swobodnie dokończyć preparowanie.
Nefrektomia u dawcy żywego.
Laparotomia.
Operację przeprowadza się w znieczuleniu ogólnym. Zwykle do pobrania wybiera się nerkę lewą, od której odchodzą dłuższe naczynia żylne, co ułatwia powtórne umocowanie. Ważniejszym kryterium jest jednak liczba tętnic, które zasilają narząd; pojedyncze naczynie zmniejsza ilość wymaganych zespoleń.
Istnieje wiele odmiennych technik przeprowadzania samej operacji. Brzuch zwykle zostaje otwarty cięciem bocznym. Po przekrojeniu powięzi nerkowej odsłaniana jest krzywizna większa nerki wraz z górnym biegunem, a następnie struktury wnęki. Mniejsze naczynia krwionośne należy podwiązywać z pewną dozą ostrożności, aby zbytnie naprężenia nie wpłynęły ujemnie na perfuzję organu. Moczowód jest uwalniany wraz z przylegającą do niego tkanką, aby przypadkowo nie przerwać źródeł ukrwienia.
Pobranie narządu przeprowadza się często równocześnie do operacji biorcy; z przecięciem tętnicy i żyły nerkowej czeka się do momentu przygotowania warunków na wprowadzenie transplantu. Z usuniętej nerki zalegająca krew jest wymywana płynem Ringera z dodatkiem heparyny. Narząd trafia do miski z lodem i roztworem konserwującym, gdzie mogą być przeprowadzane do końca zabiegi oczyszczania go z otaczających fragmentów powięzi i tkanki tłuszczowej. Tak przeprowadzona procedura jest uznana za wysoce skuteczną i możliwie bezpieczną dla dawcy. Pomimo wieloletniej praktyki w wykonywaniu nefrektomii, pacjenci niechętnie poddają się takim operacjom, głównie ze względu na strach przed zabiegiem i świadomością grożących powikłań. Wychodząc naprzeciw tym obawom, od połowy lat 90. intensywnie rozwijane są małoinwazyjne metody pobierania nerek do przeszczepu.
Metoda laparoskopowa.
Zabieg laparoskopowy ma kilka znaczących zalet w porównaniu do operacji wykonywanych na otwartym brzuchu. Pacjenci po laparoskopii szybciej wychodzą ze szpitala (średnio o 2 dni), potrzebują mniej silnych środków przeciwbólowych oraz wcześniej powracają do pełnej aktywności zawodowej (zwykle po 16. zamiast 52. dniach rekonwalescencji). W przypadku zespołu doświadczonych specjalistów z tej dziedziny jest ona równie bezpieczna i efektywna jak jej tradycyjny odpowiednik. Przy wszystkich wymienionych zaletach tego podejścia należy również wspomnieć o ograniczeniach, jakie ono narzuca. Mała liczba przystosowanych ośrodków (np. w wypadku Polski) powoduje, że nie można jeszcze dokonać ostatecznego porównania skuteczności obu metod. Wiedza o radzeniu sobie z ewentualnymi komplikacjami jest nadal ograniczona, z powodu czego technikę laparoskopową używa się głównie do najmniej skomplikowanych przypadków (nerka lewa, pojedyncza tętnica, itp.) Decydującym argumentem na rzecz laparoskopii pozostaje jednak jej społeczna akceptacja, dająca w rezultacie wzrost liczby potencjalnych dawców.
Transplantacja.
Pacjent zostaje poddany znieczuleniu ogólnemu. Przy przeprowadzaniu połączeń naczyniowych istotne jest należyte zwiotczenie mięśni gładkich, najlepiej środkami nieobciążającymi nerek i wątroby. Obecnie praktykuje się lokowanie nerki po przeciwnej stronie do miejsca jej pobrania, tak aby leżący powierzchownie moczowód był łatwo dostępny w razie późniejszych interwencji urologicznych. Przed wykonaniem połączeń jest czas na dokładne wypreparowanie struktur przeszczepianego narządu i odpowiednie uformowanie zakończeń naczyń.
Nacięcie (skośne według Rutherforda-Morisona, lub pochodne), poprowadzone równolegle do więzadła pachwinowego, ciągnie się od guzka łonowego do kolca biodrowego przedniego górnego. Dostęp do przestrzeni zaotrzewnowej można uzyskać bez przecinania znacznych partii mięśni przedniej ściany jamy brzusznej. W celu odkrycia pęcherza moczowego należy przeciąć naczynia nabrzuszne dolne, a u kobiet dodatkowo więzadło obłe macicy. Z powodu ryzyka niepożądanych komplikacji struktury powrózka nasiennego pozostawia się nienaruszone&lt;ref name="recipient/op"&gt;&lt;/ref&gt;.
Naczynia nerki są przyszywane do naczyń biodrowych biorcy. W zależności od długości struktur, pozostających do dyspozycji operatora, połączenie jest dokonywane na poziomie tętnicy i żyły biodrowej wewnętrznej lub zewnętrznej (najczęstsza opcja). Jeżeli są obecne dodatkowe nerkowe naczynia tętnicze, łączy się je wspólnie jeszcze przed zabiegiem; w wypadku żył obfite krążenie oboczne zapewnia dopływ krwi, nawet przy usunięciu dodatkowych odgałęzień. Tego typu odmiany anatomiczne występują często (25-30% przypadków).
Powstały różne koncepcje zespolenia moczowodu z pęcherzem. Zaleca się, aby moczowód przechodził pod powrózkiem nasiennym, w celu uniknięcia nadmiernych napięć i skręceń. Technika Litcha przewiduje nacięcie mięśniówki i błony śluzowej pęcherza, do której doszywany jest koniec przewodu. Odmienne podejście obejmuje wprowadzenie fragmentu moczowodu do środka zbiornika i zaszycie go „od wewnątrz”. W trudniejszych przypadkach miedniczkę nerkową łączy się bezpośrednio z miedniczką, moczowodem lub pęcherzem biorcy. W każdym wypadku czynione są starania, aby zapobiec cofaniu się płynu. Pęcherz na czas operacji wypełnia się błękitem metylowym bądź innym środek antyseptycznym. Wprowadzenie do moczowodu stentu zapewnia drożność i zabezpiecza przed możliwym przeciekiem; wyjmuje się go w późniejszym okresie.
Pozostawianie w zaszytej ranie cewnika odprowadzającego płyn wzbudza pewne zastrzeżenia z powodu zwiększonego ryzyka zakażenia bakteryjnego. W razie zaistnienia takiej potrzeby, powinien być to całkowicie zamknięty system, usuwany przy najbliższej możliwości.
Transplantacja u dzieci.
Różnice występują wyłącznie u małych dzieci; starsze wiekiem, w tym nastolatki, są operowane identycznie jak osoby dorosłe.
Dziecięcy dawca. Nerki pochodzące od małych dawców (&lt;15 kg) mogą być dostarczone biorcy dorosłemu, jednak wskazane jest wówczas przeszczepienie naraz obydwu, w układzie pojedynczym ("en bloc"). Krążenie jest przywracane przez połączenie pnia aorty i IVC, z których odchodzą naczynia nerkowe, do naczyń biodrowych biorcy.
Dziecięcy biorca. U pacjentów ważących mniej niż 20 kg preferowany jest dostęp przezotrzewnowy. Pod okrężnicą wstępującą istnieje wystarczającą ilość miejsca, aby nerkę połączyć bezpośrednio z dalszym odcinkiem aorty i żyły głównej dolnej. Zespolenie dokonane do bocznej ściany pnia naczyniowego nie powinno w rezultacie dawać komplikacji (na przykład względnej stenozy) w okresie intensywnego wzrostu dziecka. Część urologiczna pozostaje bez zmian.
Przeszczepianie nerki z trzustką.
U osób cierpiących na zaawansowaną formę cukrzycy typu I przeprowadza się czasem łączne przeszczepienie obu organów, najbardziej zniszczonych przez postępującą chorobę. Narządy można pobrać razem tylko od dawcy zmarłego; jeżeli istnieje możliwość przekazania samej nerki od kogoś z rodziny, należy tę szansę wykorzystać. Transplantacja trzustki będzie przeprowadzona wówczas w późniejszym czasie.
Opieka po zabiegu.
Jeżeli nie doszło do uszkodzenia nerki z powodu przejściowego niedokrwienia, diureza powinna rozpocząć się w przeciągu kilku minut od wznowienia krążenia. Największym wyzwaniem staje się kontrola objętości płynów w organizmie; stan hipowolemii nie sprzyja poprawnej pracy narządu, gdy tymczasem ich nadmiar może przyczynić się do poważnych zaburzeń w gospodarce elektrolitami.
Leki i woda mogą być podawane doustnie już w przeciągu pierwszej doby po zabiegu, ponieważ dzięki dostępowi zaotrzewnowemu funkcja jelit nie była zakłócana. Cewnik jest usuwany w przeciągu paru dni. Leki obniżające ciśnienie, zobojętniające kwas oraz o działaniu przeciwgrzybiczym pomagają w szybszym przywróceniu homeostazy organizmu. Antybiotyki (trimetoprym, sulfametaksazol) zabezpieczają przed infekcją dróg moczowych. Zwykle powrót do zdrowia następuje szybko i spontanicznie, pod warunkiem, że na dysfunkcję nerek nie nakładały się inne schorzenia.
Zarys terapii immunosupresyjnej.
Na niepowodzenie transplantacji nerki mogą wpłynąć zarówno mechanizmy o podłożu komórkowym jak i humoralnym. Terapia ma na celu zmniejszenie ryzyka odrzucenia przez wpływ na każdy z możliwych mechanizmów reakcji.
Klasyczny repertuar.
Od lat 80. nieodzownymi lekami pozostają inhibitory kalcyneuryny (cyklosporyna, takrolimus), które blokują produkcję interleukin – związków potrzebnych do koordynacji funkcji komórek układu odpornościowego. Znany jest szeroki zakres skutków ubocznym tych specyfików: nadciśnienie, hiperkalcemia, hiperlipidemia, zmiany troficzne dziąseł, dna moczanowa. Znamienne jest postępujące upośledzenie funkcji nerek o charakterystycznym przebiegu (zwłóknienie śródmiąższowe, mikrozwapnienia w cewkach, zanik cewek), pojawiające się, gdy następuje konieczność stosowania dużych dawek&lt;ref name="sab/immuno"&gt;&lt;/ref&gt;&lt;ref name="har/immuno"&gt;&lt;/ref&gt;.
Działanie przeciwzapalne i immunosupresyjne hormonów kory nadnerczy wpłynęło na wykorzystanie ich sztucznych pochodnych (prednizon) w dziedzinie transplantologii. Pomimo że same nie są w stanie zapobiec odrzuceniu (zmniejszają głównie jego objawy), podawane z pozostałymi środkami wykazują efekt synergistyczny. Do skutków ubocznych, wynikających z ich zróżnicowanej aktywności fizjologicznej, zaliczyć trzeba nadciśnienie, zaburzenia gospodarki wodno-elektrolitowej, obraz zespołu Cushinga, osteoporozę, hiperlipidemię czy zmiany nastroju.
Kwas mykofenolowy (oraz ester) okazał się bardziej efektywny niż azatiopryna w terapii łączonej. Inhibitor syntezy puryn de novo, przeciwdziała namnażaniu się limfocytów T i B, które nie posiadają innych wystarczająco wydajnych szlaków wytwarzania zasad azotowych. Długoterminową konsekwencją jest leuko- i trombocytopenia oraz biegunki.
Nowsze środki.
Sirolimus (rapamycyna) i ewerolimus, strukturalnie podobne do takrolimusu, mają odmienny mechanizm działania: blokują szlak przekazywania sygnału (kinaza mTOR) wymagany do rozpoczęcia syntezy DNA u stymulowanych cytokinami komórek T. Duże nadzieje, związane ze znaczącym zmniejszeniem odsetka ostrych reakcji odrzucenia oraz rzekomym brakiem nefrotosyczności, osłabły, gdy badania wieloośrodkowe dowiodły zwiększonego poziomu kreatyniny we krwi oraz większej częstotliwości reakcji niepożądanych niż u pacjentów leczonych inhibitorami kalcyneuryny. Z powodu kolejnych wysuwanych zastrzeżeń ich rola ograniczana jest do przypadłości ściśle związanych z zaburzeniami blokowanego szlaku (np. niektóre nowotwory).
Najnowsze prace koncentrują się na konstruowaniu przeciwciał i białek fuzyjnych, które mają hamować specyficzne szlaki przekazywania sygnału limfocytów (np. dwustopniowa aktywacja komórek T).
Problemy spotykane u pacjentów po przeszczepieniu.
Odrzucenie narządu.
Wczesna diagnoza odrzucania przeszczepu pozwala na natychmiastowe podjęcie kroków w celu utrzymania funkcji narządu i zapobieżenia nieodwracalnym uszkodzeniom. Typowy obraz kliniczny charakteryzuje się gorączką, obrzękiem oraz tkliwością w miejscu odpowiadającym lokalizacji przeszczepu. Stosowane w dzisiejszych czasach farmaceutyki mogą jednak znacznie złagodzić objawy, czyniąc proces trudniejszym do rozpoznania.
Należyte wysiłki powinny być skierowane na wykluczenie innych przyczyn pogorszenia się stanu pacjenta. Ultrasonografia dopplerowska (lub angiografia RM) są przydatne do oceny przepływu krwi w obrębie nerki, nawet jeżeli nie stwierdzono zmian w ilości produkowanego moczu. Za pomocą badania można wykazać istnienie zakrzepicy żyły nerkowej (rzadko spotykane powikłanie), wykluczyć niedrożność moczowodu, potwierdzić obecność płynu (mocz, krew, limfa). Przy początkowo prawidłowej pracy nerki najczulszym wskaźnikiem zmian jest podniesienie się poziomu kreatyniny w osoczu (nefrotoksyczność spowodowana lekami powinna w tym wypadku ustąpić po zmniejszeniu dawki). Ostatecznego dowodu może dostarczyć biopsja narządu&lt;ref name="sab/rej"&gt;&lt;/ref&gt;&lt;ref name="har/rej"&gt;&lt;/ref&gt;.
Terapia polega na podawaniu dożylnym np. metyloprednizolonu (silniejszy steroid) przez 3 doby. Brak odpowiedzi jest wskazaniem do włączenia przeciwciał, zwykle OKT3 lub globuliny anytytymocytarnej. W przypadku uszkodzeń wywołanych odpowiedzią humoralną stosowana jest plazmafereza, kroplówki z immunoglobuliną lub przeciwciała monoklonalne.
Klasyfikacja odrzuceń:
Nawracające przypadłości.
Transplantacja nie wpływa na przyczyny choroby, która spowodowała stan niewydolności. Z tego względu nowy narząd jest w równym stopniu narażony na potencjalne uszkodzenia, spowodowane w szczególności chorobami układowymi. Poniżej wymieniono niektóre z nich:
Powikłania pooperacyjne.
Komplikacje techniczne.
Powikłania rozwijające się w przeciągu kilku dni po zabiegu zwykle wiążą się z problemami technicznymi, napotkanymi w trakcie operacji. Są rezultatem niepowodzeń w przywróceniu ciągłości naczyń lub moczowodu albo konsekwencją uszkodzeń samego transplantu. Odróżnienie ich od zespołu ostrego odrzucania może sprawić znaczne trudności.
Niedrożność tętnicy nerkowej; zakrzepica tętnicza. Powinna być zawsze uwzględniona jako jedna z możliwych przyczyn zaniku wydzielania moczu po przebytej operacji, mimo iż zdarza się rzadziej od ostrej martwicy kanalikowej lub komplikacji urologicznych. Wymaga natychmiastowej interwencji operacyjnej, gdyż narząd w stanie całkowitego niedokrwienia doznaje nieodwracalnych szkód w przeciągu kilku minut. Zakrzepica spowodowana np. jest uszkodzeniem naczynia w trakcie zabiegu lub jego nieprawidłowym ułożeniem w jamie ciała (skręcenie, obecne naprężenia)&lt;ref name="sab/complications"&gt;&lt;/ref&gt;&lt;ref name="hum/complications"&gt;&lt;/ref&gt;.
Niedrożność żyły nerkowej; zakrzepica żylna. Formowanie się skrzepów w naczyniach żylnych nerki (lub znajdujących się w jej sąsiedztwie) związane jest również z nieprawidłowym ułożeniem transplantu. Zwykle wystarczy rozpocząć terapię przeciwzakrzepową; w razie wystąpienia zatorowości płucnej – operacja z założeniem filtru do IVC. Zwężeniom żyły nerkowej zapobiega się chirurgicznie (np. angioplastyka z założeniem stentu, by-passu).
Krwotoki. Nadmierne krwawienie jest stosunkowo rzadko spotykane, wynika zwykle z powiązanych z pierwotną chorobą koagulopatii lub niewłaściwego podwiązania któregoś z drobniejszych naczyń. Inne powody: pęknięcie naczynia w wypadku dawcy dziecięcego (trudność z dostosowaniem do ciśnienia krwi osoby dorosłej), infekcja.
Przetoki tętniczo-żylne; tętniaki. Naprawiane za pomocą interwencji chirurgicznej. Można wykryć je we wczesnym, niezagrażającym transplantowi stadium za pomocą ultrasonografii dopplerowskiej (obserwuje się zaburzenia hemodynamiczne).
Nadciśnienie. Więcej niż połowa biorców nerki cierpi z powodu nadciśnienia. Do najczęstszych stanów, przyczyniających się do takiego stanu zalicza się zaburzenia w pracy przeszczepu, terapię immunosupresyjną i problemy z pierwotnymi nerkami dawcy. Ważnym diagnostycznie powodem bywa zwężenie tętnicy nerkowej (RTAS); podejrzewa się je nawet w 23% wypadków. Najlepsze rozwiązanie stanowi angioplastyka przezskórna, ew. pełny zabieg chirurgiczny.
Niedrożność moczowodu. Bezmocz pojawiający się zaraz po operacji spowodowany jest zwykle obrzękiem, skręceniem lub zaczopowaniem samego moczowodu, pęcherza lub cewnika. Część z tych problemów ustępuje sama lub wymaga tylko przepłukania światła przewodu. Poważne zaburzenia (zwłóknienie, martwica, przetoki), wynikające z niedostatecznego unaczynienia moczowodu, wymagają przeprowadzenia operacji rekonstrukcyjnej (ureteroneocystostomia, ureteropyelostomia). Zwężenia światła moczowodu mogą być usuwane za pomocą zabiegu balonowania.
Nieszczelność moczowodu. Pojawia się najczęściej w miejscu wykonanego połączenia, wynika głównie z niedostatecznego ukrwienia rozważanego odcinka. Przeciek pojawiający się w pęcherzu można zatrzymać zakładając cewnik; uszkodzenia moczowodu usuwa się chirurgicznie, zakładając stent lub tworząc nową anastomozę.
Krwiomocz. Pojawia się nierzadko u pacjentów po przebytej operacji; jeżeli nie jest objawem związanym z odrębną przyczyną, ustępuje spontanicznie.
Ostra martwica kanalikowa (ATN). Jeden z najczęściej spotykanych stanów patologicznych, spowodowany głównie przejściowym niedokrwieniem narządu. Pierwotne zmiany nekrotyczne są odwracalne (proliferacja k. nabłonkowych kanalików); brak na razie specyficznej terapii. Zwykle wystarczy zmniejszenie obciążenia nerki przez zmniejszenie dawek leków, kontrola objętości płynów i równowagi elektrolitów oraz przejściowe wprowadzenie dializy. Nakładając się na zespół odrzucania lub nefrotoksyczność spowodowaną cyklosporyną może poważnie opóźnić postawienie właściwej diagnozy.
Torbiel limfatyczna ("lymphocele"). Naruszenie sieci naczyń limfatycznych, otaczających tętnicę i żyłę biodrową może skutkować tworzeniem się torbieli. Objawy pochodzą z ucisku na otaczające narządy; rozpoznania łatwo dokonać za pomocą badania USG. Torbiel likwiduje się poprzez drenaż przezskórny jej zawartości, połączony z aplikacją środków mających przyśpieszyć zanik cysty. Przy nawracających epizodach torbiel otwiera się do jamy otrzewnej, gdzie płyn może zostać swobodnie wchłonięty.
Komplikacje nietechniczne.
Zakażenia. Do czynników sprzyjających rozwojowi infekcji należą: duże zabiegi urologiczne, niewyleczone zakażenie u dawcy, umieszczone pooperacyjnie cewniki. Z powodu immunosupresji organizm ma ograniczoną możliwość obrony przed drobnoustrojami; infekcje pozostają najczęstszą przyczyną powikłań śmiertelnych w pierwszym roku po transplantacji. Istnieją szczegółowe wytyczne z zakresu walki z zakażeniami konkretnego typu (bakteryjne, wirusowe, wywołane przez grzyby i protista).
Hiperglikemia. Długotrwałe stosowanie kortykosterydów może przyczynić się do wywołania oporności na insulinę. Konsultując wyniki cyklicznych badań laboratoryjnych należy mieć na uwadze, że przyczyną dostrzeżonych ewentualnie zmian może być niekontrolowana cukrzyca.
Przypadłości żołądkowo-jelitowe. Owrzodzenia i perforacje przewodu pokarmowego występują dość często po transplantacji. Stany zapalne narządów mogą być długo maskowane działaniem leków steroidowych.
Nadczynność przytarczyc. Wtórna nadczynność wywołana chorobą nerek ustępuje samoistnie po rozpoczęciu pracy przeszczepionego narządu. Przetrwały podwyższony poziom wapnia we krwi, oprócz wywołania kamieni nerkowych, bolów mięśniowych czy nadmiernej męczliwości może prowadzić do bardziej poważnych następstw, takich jak zwapnienie naczyń krwionośnych i wtórny rozwój owrzodzeń. Z tego powodu w szczególnie trudnych wypadkach zalecane jest całkowite wycięcie przytarczyc z wtórnym wszczepieniem ich fragmentu.
Nowotwory. Zarówno dializoterapia jak i przeszczepienie nerki naraża pacjentów na zwiększone ryzyko choroby nowotworowej. W wypadku przeszczepiania wynika to zarówno z możliwości przeniesienia niewykrytego guza razem z przeszczepem (sporadycznie), nawrotu wcześniej przebytej choroby jak i rozwinięcia się choroby "de novo". W pierwszym wypadku sukces może przynieść zaprzestanie terapii immunosupresyjnej; razem z odrzuceniem nerki organizm zaczyna zwalczać ogniska obcego nowotworu.
Główna przyczyna takiego stanu rzeczy to zahamowanie osłabienie naturalnej odpowiedzi ze strony układu immunologicznego. Immunosupresja wydatnie zwiększa częstość występowania rzadkich nowotworów powodowanych przez czynniki wirusowe, same farmaceutyki również mogą mieć działanie rakotwórcze przy długotrwałym stosowaniu. Zakłócenie funkcji limfocytów powoduje również znaczny odsetek białaczek, łącznie określanych terminem "post-transplant lymphoproliferative disease" (PTLD).
Wyniki i rokowania.
Na rezultaty operacji przeszczepienia nerki ma wpływ ogromna ilość wzajemnie powiązanych ze sobą czynników; ich względny wpływ kształtuje się różnie na przestrzeni czasu i w zależności od sytuacji konkretnego kraju/ośrodka. Większość szczegółowych analiz uwzględnia dane odnoszące się do połowy bieżącego dziesięciolecia. Istotne zmienne, wpływające na długoterminowy wynik operacji, to&lt;ref name="sab/results"&gt;&lt;/ref&gt;:
Należy zaznaczyć, że pomyślnie zakończona transplantacja oznacza dla każdego powrót do normalnego życia. Zwykle po 6 miesiącach od operacji biorca może wznowić pracę zawodową, studia, czy aktywności domowe. Kobiety z przeszczepioną nerką mogą zajść w ciążę i urodzić zdrowe dziecko; ilość spontanicznych poronień jest większa u biorczyń, ale stan zdrowia dzieci nie różni się od normy dla reszty społeczeństwa. Podczas ciąży wzrasta obciążenie nerki, tak więc jej funkcja powinna być przez cały czas monitorowana.
Aktualne statystyki międzynarodowe, dotyczące wszystkich rodzajów transplantacji, są dostępne na stronie projektu "Collaborative Transplant Study". W Polsce zestawienia porównawcze są prowadzone przez Poltransplant.
Kolejka oczekujących w Polsce.
Radykalna poprawa rezultatów transplantacji na przestrzeni ostatnich 30 lat wpłynęła na znaczny wzrost zainteresowania tą metodą terapii. Kolejka oczekujących na przeszczepienie nerki w Polsce 3-krotnie przekracza liczbę dokonywanych operacji w roku kalendarzowym. Szczególnie dla osób starszych oznacza to poświęcenie znacznego czasu, który im pozostał, na żmudną dializoterapię. Sytuację tę mogłoby odmienić jedynie zwiększenie ilości dostępnych narządów. Niestety, pomimo promowania w społeczeństwie idei przeszczepów rodzinnych, akceptacji szerszej puli dawców marginalnych oraz stosowania się do najnowszych wytycznych dotyczących pobierania narządów, nie zanotowano znaczącego wzrostu ich ilości.

</doc>
<doc id="2056748" url="https://pl.wikipedia.org/wiki?curid=2056748" title="Jeziora na Tytanie">
Jeziora na Tytanie

Jeziora na Tytanie – naturalne zbiorniki płynnych węglowodorów, znajdujące się na powierzchni Tytana. Znajdują się one w obszarach podbiegunowych, tworzy je mieszanina metanu i etanu. Ich istnienie było podejrzewane już po obserwacjach sond Voyager, które stwierdziły istnienie gęstej atmosfery, zawierającej duże ilości prostych węglowodorów. Potwierdzenie przyniosły badania misji Cassini-Huygens.
Badania.
Zaobserwowane na zdjęciach radarowych, wykonanych przez sondę Cassini, gładkie obszary położone w obniżeniach terenu zostały uznane za przewidziane teoretycznie powierzchniowe zbiorniki cieczy. Zaobserwowano struktury przypominające rzeki, wpadające do domniemanych jezior, a także częściowo zatopione łańcuchy wzniesień. Jednak dopiero zarejestrowanie refleksu słońca (w zakresie podczerwieni) od tafli jednego z większych jezior na półkuli północnej, ostatecznie potwierdziło ich ciekłą naturę.
Zbiorniki węglowodorów na półkuli północnej są znacznie większe niż te na półkuli południowej. Podejrzewa się, że ta asymetria jest związana z eliptycznością orbity Saturna i podlega zmianom z okresem rzędu dziesiątek tysięcy lat. Zaobserwowane zostały sezonowe zmiany powierzchni jezior, przypuszczalnie związane z opadami metanowego deszczu. Na wybrzeżu Ontario Lacus, największego jeziora na półkuli południowej, znalezione zostały ślady falowania, jak również pierwsza znana delta rzeki na Tytanie.
Obserwacje próbnika Huygens.
Odkrycia w regionach polarnych kontrastują z odkryciami próbnika "Huygens", który wylądował w pobliżu równika Tytana 14 stycznia 2005. Zdjęcia wykonane przez niego podczas opadania nie pokazywały otwartych obszarów cieczy, ale wyraźnie wskazywały na obecność cieczy w niedawnej przeszłości, ukazując blade wzgórza pocięte ciemnymi kanałami odpływowymi prowadzącymi do szerokich płaskich ciemniejszych regionów. Początkowo sądzono, że ciemny region może być jeziorem płynu lub przynajmniej smołopodobnej substancji, ale teraz wiadomo, że "Huygens" wylądował na ciemnym obszarze, który jest stały, bez śladów płynów. Penetrometr przebadał skład powierzchni w czasie upadku lądownika i początkowo zgłoszono, że substancja jest podobna do wilgotnej gliny lub może crème brûlée (twarda skorupa na kleistym materiale). Późniejsza analiza sugeruje, że odczyt został prawdopodobnie spowodowany przez przesunięcie dużego kamyka w czasie lądowania, a powierzchnię może być lepiej opisana jako „piasek” z ziaren lodu. Zdjęcia wykonane po lądowaniu pokazują płaską powierzchnię pokrytą kamykami. Kamyki mogą być zbudowane z lodu wodnego i są nieco zaokrąglone, co może sugerować działanie płynów. Termometry pokazały bardzo szybki odpływ ciepła z próbnika, co sugeruje występowanie wilgotnego gruntu, dodatkowo jedno ze zdjęć pokazuje światło odbite przez kroplę rosy spadającą w polu widzenia kamery. Słabe oświetlenie na Tytanie pozwala na odparowanie tylko jednego centymetra rocznie (na Ziemi metra), ale atmosfera utrzymuje odpowiednik 10 metrów płynu zanim spadnie deszcz (na Ziemi tylko kilka centymetrów). Dlatego sądzi się, że na Tytanie powinny występować powodujące powodzie ulewne deszcze w odstępach dziesiątek lub setek lat. Cassini obserwował równikowe ulewy tylko raz od 2004. Mimo to znaleziono wiele stosunkowo trwałych jezior węglowodorów (w tym jedno wielkości połowy Wielkiego Jeziora Słonego oraz co najmniej metrowej głębokości blisko miejsca lądowania Huygensa w regionie Shangri-La). Jak na Ziemi, prawdopodobnym źródłem płynów jest podziemna warstwa, innymi słowy suchy obszar równikowy zawiera „oazy”.
Proponowany lądownik.
Agencja NASA i ESA rozważały wysłanie lądownika, który osiadłby na powierzchni Ligeia Mare i przeprowadził badania "in situ", m.in. zrzucając sondę na dno jeziora. Został on zaproponowany wstępnie jako osobna misja TiME (Titan Mare Explorer), a później włączony w program misji TSSM (Titan Saturn System Mission), której start planowano na 2020 r. W 2009 roku priorytet przyznano badaniom Jowisza i jego księżyców, a misję do układu Saturna odłożono na bliżej nieokreśloną przyszłość.
Największe jeziora na Tytanie.
Jeziora na Tytanie znacznie różnią się wielkością. Największe spośród nich są nazywane morzami ("maria") i noszą nazwy potworów morskich z różnych wierzeń, mniejsze nazywa się jeziorami ("lacus"), noszą one nazwy ziemskich jezior. Do roku 2007 zaobserwowano na powierzchni Tytana około 400 jezior, z ich łącznej powierzchni 70% stanowią morza z półkuli północnej, o powierzchni większej niż 26 000 km².
Tabela zawiera podstawowe informacje o największych jeziorach Tytana:

</doc>
<doc id="2056750" url="https://pl.wikipedia.org/wiki?curid=2056750" title="Republika Osetii Południowej">
Republika Osetii Południowej



</doc>
<doc id="2056751" url="https://pl.wikipedia.org/wiki?curid=2056751" title="Aziz Lahbabi">
Aziz Lahbabi

Aziz Lahbabi (ur. 3 lutego 1991) – marokański lekkoatleta specjalizujący się w biegach długich.
W 2010 zdobył brązowy medal w biegu na 5000 m podczas mistrzostw świata juniorów w Moncton. Srebrny i brązowy medalista igrzysk śródziemnomorskich w Mersin (2013).
10 czerwca 2011 Lahbabi wygrał z czasem 13:14,07 bieg na 5000 metrów podczas Memoriału Primo Nebiolo w Turynie. Kontrola antydopingowa przeprowadzona na tych zawodach wykazała stosowanie przez Marokańczyka niedozwolonych środków, jego wynik z tego mityngu został anulowany, nałożono na niego także karę 6 miesięcy dyskwalifikacji (4 lipca 2011–3 stycznia 2012).

</doc>
<doc id="2056753" url="https://pl.wikipedia.org/wiki?curid=2056753" title="Kurtuazja heraldyczna">
Kurtuazja heraldyczna



</doc>
<doc id="2056755" url="https://pl.wikipedia.org/wiki?curid=2056755" title="Linia kolejowa Ancona – Lecce">
Linia kolejowa Ancona – Lecce

Linia kolejowa Adriatica – państwowa linia kolejowa z Ankony do Otranto, która biegnie wzdłuż wybrzeża Adriatyku we Włoszech. Jest to jedna z podstawowych włoskich linii kolejowych, i łącząca obszary centralnych i południowych Włoch.
Jest to najdłuższa liniia zarządzana przez RFI SpA spółką należącą do Ferrovie dello Stato. Jej długość wynosi 591 km.

</doc>
<doc id="2056759" url="https://pl.wikipedia.org/wiki?curid=2056759" title="Bucovia Bukowa">
Bucovia Bukowa

Bucovia Bukowa – polski klub piłkarski założony w Bukowej w 1972. Od 2008 występuje pod nazwą Gminy Klub Sportowy Bucovia Bukowa. W latach 1990–1997 zespół grał w III lidze, w której wystąpił w 208 meczach.
Historia klubu.
Klub z Bukowej zadebiutował w rozgrywkach ligowych w sezonie 1972/1973, kiedy zajął w klasie C czwartą lokatę. W 1974 po likwidacji klasy C Bucovia znalazła się w klasie B, a wygrywając rywalizację z rezerwami Naprzodu Jędrzejów awansowała wyżej. W kolejnych latach zespół uzyskiwał coraz lepsze wyniki. W 1979 wywalczył promocję do klasy okręgowej. Pomimo zajęcia przez Bucovię pierwszego miejsca, klub nie awansował do czwartej ligi, gdyż została wówczas przeprowadzona reorganizacja rozgrywek.
W swoim pierwszym sezonie występów w IV lidze, do której klub awansował w 1989, Bucovia zajmując trzecie miejsce zapewniła sobie awans do trzeciego szczebla rozgrywek. Zadebiutowała w nim w sezonie 1990/1991, w którym uplasowała się na 13. lokacie. Mając w składzie bramkostrzelnego Jacka Pawlika, przez następne sześć lat Bucovia rywalizowała w trzeciej lidze. Po rundzie jesiennej sezonu 1997/1998 klub, który przechodził kryzys organizacyjny wycofał się z rozgrywek. Odniósł jednak wtedy największy sukces awansując w pucharze Polski do 1/16 finału, gdzie uległ warszawskiej Legii 0:3.
Po regulaminowym przeniesieniu klubu o dwie klasy niżej Bucovia rozpoczęła rozgrywki w klasie okręgowej i występowała w niej do 2007, kiedy to wywalczyła awans do IV ligi świętokrzyskiej. W sezonie 2007/2008 drużynie nie dane było dokończyć rozgrywek. Od początku w klubie z Krasocina były problemy finansowe, ale po zakończeniu rundy jesiennej okazało się, że w gminie Krasocin nie było pieniędzy na utrzymanie drużyny seniorów. W rundzie wiosennej Bucovia przegrała wszystkie mecze walkowerem. W kolejnych rozgrywkach klub wystąpił jedynie w pucharze Polski na szczeblu okręgu, docierając do trzeciej rundy, w której został pokonany przez Skałę Tumlin. W sezonie 2009/2010 zespół wywalczył awans do klasy A.
Występy w III lidze.
Opracowano na podstawie materiału źródłowego.

</doc>
<doc id="2056760" url="https://pl.wikipedia.org/wiki?curid=2056760" title="Afrinat International Airlines">
Afrinat International Airlines

Afrinat International Airlines – gambijska linia lotnicza z siedzibą w Bakau.

</doc>
<doc id="2056761" url="https://pl.wikipedia.org/wiki?curid=2056761" title="Krasocin/Bucovia Krasocin">
Krasocin/Bucovia Krasocin



</doc>
<doc id="2056763" url="https://pl.wikipedia.org/wiki?curid=2056763" title="Krasocin-Bucovia Krasocin">
Krasocin-Bucovia Krasocin



</doc>
<doc id="2056765" url="https://pl.wikipedia.org/wiki?curid=2056765" title="Bulwar ks. Aleksandra Zienkiewicza we Wrocławiu">
Bulwar ks. Aleksandra Zienkiewicza we Wrocławiu

Bulwar ks. Aleksandra Zienkiewicza (wcześniej "Bulwar św. Marcina") we Wrocławiu, to bulwar położony na północnym, prawym brzegu rzeki Odry, jej śródmiejskiego ramienia – Odry Północnej, na południowy wschód od Mostów Młyńskich (powyżej mostów). Jest to bulwar spacerowo–widokowy położony na Ostrowie Tumskim. Bulwar ten ma bezpośrednie powiązanie z kolejnymi bulwarami zlokalizowanymi wzdłuż brzegu Odry Północnej, tj. z Bulwarem Słonecznym i dalej z Bulwarem Józefa Zwierzyckiego, a przez Mosty Młyńskie z bulwarami Wyspy Piasek (Bulwar kard. Stefana Wyszyńskiego, Bulwar Piotra Włostowica, Bulwar Stanisława Kulczyńskiego). Z bulwaru można podziwiać panoramę mostów: Mostu Tumskiego, Mostów Młyńskich oraz obiektów położonych po przeciwnej stronie koryta Odry – budynki Kościoła Najświętszej Marii Panny, Młyna Maria oraz sam Bulwaru kard. Stefana Wyszyńskiego z pomnikiem kardynała Bolesława Kominka. Postulowane było w miejscowym planie zagospodarowania przestrzennego z 1999 roku przedłużenie bulwaru do Mostu Tumskiego, z udostępnieniem w określonych godzinach terenu ogrodu przy Kościele św. Piotra i św. Pawła, gdzie znajdują się inne zabytkowe obiekty. Na prawym brzegu w miejscu tym znajdowały się niegdyś południowe mury Zamku Piastów Śląskich.
Bulwar położony jest wzdłuż brzegów koryta rzeki ukształtowanych w pobliżu Mostów Młyńskich jako mur oporowy, oblicowany okładziną kamienną, a dalej jako skarpa i brzeg umocniony u jej podstawy.

</doc>
<doc id="2056766" url="https://pl.wikipedia.org/wiki?curid=2056766" title="Dandridge">
Dandridge



</doc>
<doc id="2056767" url="https://pl.wikipedia.org/wiki?curid=2056767" title="Smoking (film)">
Smoking (film)

Smoking (tytuł oryg. The Tuxedo) – amerykański komediowy film sensacyjny, wydany 19 września 2002 roku. Film został wyreżyserowany przez Kevina Donovana.
Obsada.
Źródło: Filmweb
Odbiór.
Film zarobił 50 189 179 dolarów amerykańskich w Stanach Zjednoczonych, 3 283 769 funtów szterlingów w Wielkiej Brytanii, 3 516 998 dolarów australijskich w Australii i 1 541 450 w Hiszpanii i 103 577 euro we Włoszech. Łącznie całym świecie film zarobił 104 391 623 dolarów amerykańskich.
W 2003 roku podczas 16. edycji Nickelodeon Kids' Choice Awards Jennifer Love Hewitt zdobyła nagrodę Blimp Award w kategorii Favorite Female Butt Kicker, Jackie Chan zdobył nagrodę w kategorii Favorite Male Butt Kicker i był nominowany w kategorii Favorite Movie Actor.

</doc>
<doc id="2056768" url="https://pl.wikipedia.org/wiki?curid=2056768" title="Hiro Yamamoto">
Hiro Yamamoto

Hiro Yamamoto (ur. 13 kwietnia 1961 w Park Forest) – amerykański muzyk pochodzenia japońskiego, były basista zespołu Soundgarden, którego był współzałożycielem. Obecnie członek formacji Truly.
Życiorys.
Współzałożyciel, członek i basista zespołu Soundgarden, który sformował w 1984 wspólnie z Chrisem Cornellem i Kimem Thayilem. Yamamoto nagrał z Soundgarden dwie płyty, po czym w 1989, krótko po wydaniu albumu "Louder Than Love", opuścił grupę z powodu napięcia związanego z rosnącą popularnością zespołu. Obecnie gra w rockowej formacji Truly.

</doc>
<doc id="2056772" url="https://pl.wikipedia.org/wiki?curid=2056772" title="Łukasz Kamykowski">
Łukasz Kamykowski

Łukasz Maciej Kamykowski (ur. 27 marca 1951 w Krakowie) – polski ksiądz katolicki, profesor nauk teologicznych.
Życiorys.
Syn Bolesława Kamykowskiego. Wnuk Ludwika Kamykowskiego. W 1974 ukończył studia matematyczne na Uniwersytecie Jagiellońskim. Następnie wstąpił do seminarium duchownego i 29 kwietnia 1979 przyjął święcenia kapłańskie. W 1982 obronił pracę doktorską na Papieskim Uniwersytecie Gregoriańskim. W tym samym roku został pracownikiem Papieskiej Akademii Teologicznej w Krakowie, gdzie wykłada teologię fundamentalną. Pełnił funkcje prodziekana Wydziału Teologicznego (1991-1994) oraz prorektora PAT (1997-2000). W 1991 uzyskał stopień doktora habilitowanego, na podstawie rozprawy "Izrael a Kościół w ujęciu Charlesa Journeta", a w grudniu 1998 tytuł profesorski. Jest dyrektorem Międzywydziałowego Instytutu Ekumenii i Dialogu Uniwersytetu Jana Pawła II w Krakowie oraz kierownikiem katedry chrystologii wydziału teologicznego tej uczelni. Do 2013 pełnił funkcję konsultora Rady Episkopatu Polski ds. Ekumenizmu. Jest konsultorem Rady KEP ds. Dialogu Religijnego. Wchodzi w skład Komitetu Episkopatu ds. Dialogu z Judaizmem. Należy do Komitetu Nauk Teologicznych Polskiej Akademii Nauk. Poza pracami naukowymi publikuje także książki dla dzieci i młodzieży. Pełni posługę jako duszpasterz ekumeniczny archidiecezji krakowskiej.

</doc>
<doc id="2056779" url="https://pl.wikipedia.org/wiki?curid=2056779" title="Reychesta">
Reychesta

Reychesta, właściwie José Alberto Collado – raper pochodzący z Dominikany, mieszkający obecnie w miejscu zwanym Corona w nowojorskiej dzielnicy Queens. Znany również pod pseudonimami El Arma Secreta lub Secret Weapon. Były członek zespołu Tres Coronas.
Życiorys.
W wieku pięciu lat rozpoczął naukę w szkole dla artystów scenicznych. Uczył się grać na pianinie, gitarze i saksofonie. Gdy miał sześć lat, odkryto u niego talent do śpiewania. Wszystko zmieniło się gdy trzy lata później razem z matką zamieszkał w Nowym Jorku. Chłopiec zainteresował się kulturą hip-hopową. W środowisku zaczął być nazywany Reychesta – od słów "Rey" (hiszp. król) i "Chesta" (częste określenie na tamtejszych, latynoskich raperów).
Po kilku latach rozpoczął pracę w hiszpańskojęzycznej stacji radiowej, gdzie próbował swoich sił we freestyle'u w porannej audycji. Tam zawierał nowe znajomości, by wreszcie wyjechać do Portoryko, gdzie zaczął nagrywać swoje piosenki i występować w klubach. Zwrócił na siebie uwagę jednego z najlepszych portorykańskich hiphopowców – DJ Playero, któremu bardzo spodobał się styl Reychesty. Producent przygotował dla niego kilka podkładów muzycznych i tak zaczęła się ich współpraca. Następnie Reychesta zawarł znajomość z kolejnym znanym raperem – Tempo. Ten uznał jego styl za unikatowy i zaprosił do współpracy przy piosence "Narcotraficantes". Reychesta zdecydował na stałe związać się z hip-hopem i kontynuować swoją karierę w Nowym Jorku.
W 2001 roku wraz z kolumbijskimi raperami Roccą oraz P.N.O. założył zespół Tres Coronas. Mimo wspólnych projektów zdarzało się, że z powodu innych zajęć członków grupy Reychesta sam reprezentował ich na scenie. W tym czasie osobą Reychesty zainteresował się Boy Wonder, który przygotowywał nowy projekt z udziałem gwiazd latynoskiego hip-hopu – "Chosen Few". Wonder uważał Reychestę za hiphopowca – poetę, który potrafi zobrazować to co chce przekazać słuchaczowi. Nieuzgadniany z resztą grupy występ rapera na płycie "El Documental", doprowadził do konfliktu w zespole. Reychesta zdecydował się odejść z zespołu i skupić się na występach jako Reychesta Secret Weapon. W tym czasie często współpracuje ze znanym hiszpańskim piosenkarzem Alejandro Sanzem (m.in. remiks piosenki "A la primera persona" oraz duetem Wisin &amp; Yandel tworzącym muzykę reggaeton.
W 2008 roku wychodzi jego pierwsza solowa płyta "Las tres caras de la muerte". Reychesta mówi o niej, że "nie jest o życiu na ulicy i o kobietach. Jest o moim dorastaniu, moich życiowych doświadczeniach. To sposób, żeby rozliczyć się z moim życiem i wyrazić moje przemyślenia o dobrych i złych stronach społeczeństwa."

</doc>
<doc id="2056784" url="https://pl.wikipedia.org/wiki?curid=2056784" title="Emilio Sánchez">
Emilio Sánchez

Emilio Angel Sánchez Vicario (ur. 29 maja 1965 w Madrycie) – hiszpański tenisista, zwycięzca turniejów wielkoszlemowych w grze podwójnej i mieszanej, lider rankingu deblowego, reprezentant w Pucharze Davisa, srebrny medalista igrzysk olimpijskich w Seulu (1988) w deblu.
Kariera tenisowa.
Emilio Sánchez karierę tenisową rozpoczął w roku 1984. Odnosił sukcesy w konkurencji singla oraz debla. W grze pojedynczej Hiszpan wygrał 15 turniejów ATP World Tour, a w dalszych 12 był finalistą. W grze podwójnej wygrał łącznie 50 turniejów ATP World Tour, w tym 3 rozgrywki wielkoszlemowe: French Open 1988 (w parze z Andrésem Gómezem) i French Open 1990 (z Sergio Casalem) oraz US Open 1988 (z Casalem). Ponadto Sánchez grał również w 29 finałach deblowych, wliczając m.in. Wimbledon 1987 oraz kończący sezon turniej ATP Finals z lat 1988 i 1990.
W październiku roku 1988 zdobył srebrny medal podczas igrzysk olimpijskich Seulu, gdzie partnerem deblowym Hiszpana był Sergio Casal. W finale przegrali z Amerykanami Kenem Flachem i Robertem Seguso.
W grze mieszanej Sánchez odniósł 2 zwycięstwa wielkoszlemowe, najpierw we French Open 1987 wspólnie z Pam Shriver oraz podczas US Open 1987 z Martiną Navrátilovą. Ponadto był finalistą US Open 1991 mając za partnerkę swoją siostrę, Arantxę Sánchez Vicario.
Wspólnie z Arantxą Sánchez Vicario, wygrał w roku 1990 nieoficjalne mistrzostwa drużyn mieszanych, Puchar Hopmana, zwyciężając w finale z USA 2:1.
W roku 1992 zwyciężył z reprezentacją Hiszpanii w Drużynowy Puchar Świata w tenisie ziemnym, tworząc zespół wspólnie z Sergim Bruguerą i Sergio Casalsem. W rundzie finałowe Hiszpanie pokonali Czechy 3:0.
W latach 1984–1995 reprezentował kraj w Pucharze Davisa. Rozegrał przez ten okres 55 meczów; w singlu triumfował w 18 pojedynkach, a w deblu w 14 spotkaniach.
Po trzynastu latach w roku 1997 Hiszpan zakończył karierę tenisową. W rankingu deblowym na początku kwietnia 1989 roku został sklasyfikowany na pozycji lidera.
Jest bratem byłej liderki rankingu singlowego i deblowego pań, Arantxay oraz Javiera, wielokrotnego zwycięzcy turniejów deblowych.
Już po zakończeniu kariery, w roku 2008 Sánchez będąc kapitanem drużyny Hiszpanii, doprowadził zespół do końcowego triumfu w Pucharze Davisa. Tuż po tym sukcesie zrezygnował z tej funkcji. W początkiem sezonu 2017 został trenerem Fernanda Verdasco.

</doc>
<doc id="2056785" url="https://pl.wikipedia.org/wiki?curid=2056785" title="Księstwo Świętego Sawy">
Księstwo Świętego Sawy

Księstwo Świętego Sawy, lub Hercegowina Świętego Sawy (srb. "Војводство Светог Саве", lub "Херцеговина Светог Саве", Łac. "Ducatus Sancti Sabbae") – średniowieczne słowiańskie księstwo istniejące w latach 1448–1482 na terenie obecnej Hercegowiny i Starej Hercegowiny, rządzone przez Stjepana Kosačę (1448–1466), a następnie Vlatka Kosačę (1466–1482), tytułującego się "herzog (książę) św. Sawy".
Od zapożyczonego z języka niemieckiego tytułu noszonego przez Vladislava pochodzi obecna nazwa Hercegowiny, południowego regionu Bośni i Hercegowiny, pokrywającego dawne tereny księstwa.

</doc>
<doc id="2056786" url="https://pl.wikipedia.org/wiki?curid=2056786" title="Guy Edwards">
Guy Edwards

Guy Richard Goronwy Edwards (ur. 30 grudnia 1942 w Macclesfield) – brytyjski kierowca wyścigowy Formuły 1, ojciec Seana Edwardsa.
W 1976 podczas wyścigu o Grand Prix Niemiec rozgrywanym na torze Nürburgring zatrzymał się, aby ratować Nikiego Laudę z pożaru samochodu po jego wypadku. Za ten czyn został odznaczony Medalem Królowej za Odwagę.
W październiku 2018 media błędnie podały informacje o jego śmierci.

</doc>
<doc id="2056792" url="https://pl.wikipedia.org/wiki?curid=2056792" title="Pas dla pojazdów z pasażerami">
Pas dla pojazdów z pasażerami

Pas dla pojazdów z pasażerami, pas dla samochodów z pasażerami – pas ruchu przeznaczony wyłącznie dla pojazdów przewożących kierowcę i co najmniej jednego pasażera, a często co najmniej dwóch pasażerów. Oznakowane są symbolami w kształcie kwadratu o jednej przekątnej równoległej a drugiej prostopadłej do osi pasa.
Pasy takie są tworzone w celu redukcji ruchu ulicznego przez podróżowanie wielu osób w jednym pojeździe (między innymi tak zwany "carpooling"). Występują w Stanach Zjednoczonych i Kanadzie. 
Dopuszczenia specjalne.
W amerykańskim stanie Kalifornia decyzją władz miejscowych do ruchu na tych pasach dopuszczono pojazdy czyste ekologicznie, w których może znajdować się tylko kierowca. Są to pojazdy zasilane CNG, elektryczne czy hybrydowe (dla hybryd prawo to wygasło 1 stycznia 2011).
W Stanach Zjednoczonych podobne rozwiązanie wprowadzono w sześciu stanach: Kolorado, Floryda, New Jersey, Nowy Jork, Tennessee i Wirginia.
W Polsce.
Od stycznia 2012 niektórymi buspasami w Rzeszowie, a od marca 2016 w Krakowie, mogą poruszać się pojazdy przewożące co najmniej dwóch pasażerów. Podobne rozwiązanie zapowiedziano w Sosnowcu.

</doc>
<doc id="2056795" url="https://pl.wikipedia.org/wiki?curid=2056795" title="André Lima">
André Lima

André Lima, właśc. André Luiz Barretto Silva Lima (ur. 3 maja 1985 w Rio de Janeiro) – brazylijski piłkarz, występujący na pozycji napastnika.
Kariera klubowa.
André Lima rozpoczął piłkarską karierę w klubie CR Vasco da Gama w 2004 roku. W latach 2005-2006 grał w belgijskiego Germinalu Beerschot. Z Germinalem zdobył Puchar Belgii 2005. Po powrocie do Brazylii grał krótko w Madureirze Rio de Janeiro, z której przeszedł do Sampaio Corrêa São Luís.
Z Sampaio Corrêa przeszedł do Botafogo FR. Dobra gra w Botafogo (12 bramek w 17 meczach) zaowocowała transferem do Niemiec do Herthy Berlin. Choć André Lima jest zawodnikiem Herthy do chwili obecnej, to grał w Hercie zaledwie sezon. Po rozegraniu 16 meczów i strzeleniu 2 bramek André Lima od 2008 roku jest wypożyczany do kolejnych klubów. W latach 2008-2009 grał w São Paulo FC. Z klubem z São Paulo zdobył mistrzostwo Brazylii 2008.
W większość 2009 i początek 2010 roku spędził w Botafogo, któremu pomógł utrzymać się w lidze oraz w minimalnym stopniu uczestniczył w zdobyciu przez Botafogo mistrzostwa stanu Rio de Janeiro - Campeonato Carioca 2010. Od lutego do czerwca 2010 był zawodnikiem Fluminense FC. We Fluminense rozegrał 4 spotkania ligowe oraz 6 spotkań w lidze stanowej Rio de Janeiro, w których strzelił 4 bramki.
Od 21 czerwca 2010 jest zawodnikiem Grêmio Porto Alegre. W nowych barwach zadebiutował 15 lipca 2010 w zremisowanym 1-1 meczu ligowym z Vitórią Salvador, wchodząc na boisko w 61 min. za Williana Magrão.

</doc>
<doc id="2056796" url="https://pl.wikipedia.org/wiki?curid=2056796" title="Ciemna (poker)">
Ciemna (poker)

Ciemna () – przymusowy zakład wpłacany przez graczy znajdujących się na lewo od pozycji dealera w grach pokerowych typu Hold'em. Zazwyczaj jest ich dwie, ale zdarzają się także 3 albo 1.
Mała ciemna () wpłacana jest przez gracza znajdującego się na lewo od rozdającego, zaś duża ciemna () przez gracza siedzącego na lewo od niego. Wyjątkiem jest sytuacja, kiedy w grze jest dwóch graczy (tzw. „gra heads-up”). W tym przypadku gracz na pozycji rozdającego wpłaca małą ciemną, a jego przeciwnik dużą. Podczas pierwszej rundy licytacji gracz na małej ciemnej zagrywa jako przedostatni, a gracz na dużej jako ostatni (jeżeli poczeka, w przypadku podbicia licytacja trwa dalej).
Zazwyczaj mała ciemna jest dwukrotnie mniejsza od dużej, ale zdarza się, że jest większa niż jej połowa, bądź po prostu równa dużej ciemnej.
W przypadkach, gdy umieszczenie dokładnie połowy dużej w ciemno jest niepraktyczne, ponieważ duża w ciemno ma dziwne wielowartościowe nominały, mała w ciemno jest zaokrąglana (zwykle w dół) do najbliższej praktycznej wartości.
Ciemne są potrzebne, ponieważ w grach Texas i Omaha Hold'em gra się zazwyczaj bez "ante", co pozwala graczowi pasować karty bez wnoszenia żadnego zakładu. Jeżeli jednak gracz pasuje na ciemnej, w następnych rozdaniach dokłada się do puli, aby zniwelować ten koszt. Na wielu międzynarodowych turniejach np. na World Series of Poker (WSOP) przed rozpoczęciem rozdania wszyscy gracze wpłacają jednak ante, a później dwóch zakłady w ciemno. Celem rozstrzygnięcia problemu wpłacenia ciemnej z naruszeniem obowiązującej kolejności rozdań stosuje się zasadę "żeton dasz, dobrze grasz".

</doc>
<doc id="2056798" url="https://pl.wikipedia.org/wiki?curid=2056798" title="Stanisław Morawski (1802–1853)">
Stanisław Morawski (1802–1853)

Stanisław Morawski herbu Dąbrowa (ur. 22 lipca 1802 w Mickunach koło Wilna, zm. 6 października 1853 w Ustroniu) – litewski lekarz, pisarz i pamiętnikarz. 
Był synem Marianny z Siemaszków i Apolinarego (zm. 1838), szambelana Stanisława Augusta. W latach (1818–1823) studiował medycynę na Cesarskim Uniwersytecie Wileńskim, osiągając tytuł naukowy doktora medycyny. Był członkiem Towarzystwa Filaretów, a od 1820 Filomatów. W latach (1827–1835) przebywał w Petersburgu i Paryżu, gdzie spotkał się z Adamem Mickiewiczem. W styczniu 1833 r. awansował na lekarza Sekretariatu Stanu dla Królestwa Polskiego. W 1835 porzucił praktykę lekarską i objął stanowisko urzędnicze w Komisji Prawodawczej przy przekładzie na polski rosyjskiego "Zbioru praw". Po śmierci ojca, w czerwcu 1838, złożył dymisję z urzędu. Osiadł w rodzinnym majątku Ustronie w powiecie trockim na Litwie, gdzie spisywał wspomnienia lat ubiegłych i obrazy obyczajowe z życia szlachty „okolicznej” litewskiej. Nie założył rodziny, w 1838 odznaczony został Orderem św. Włodzimierza IV klasy. Pochowany został w kaplicy cmentarnej w Niemoniunach w powiecie trockim.
Oprócz rozpraw lekarskich pisał wiersze satyryczne, utwory sceniczne i pamiętniki. Wybitne jego zalety pisarskie oceniono dopiero po wydaniu drukiem trzech tomów jego pism: „Kilka lat młodości mojej w Wilnie 1818–1825” (1924), „W Petersburgu 1827–1838” (1928) i „Szlachta-bracia. Wspomnienia, gawędy, dialogi 1802–1850” (1930), zawierających pierwszorzędnej wartości obrazy czasu i ludzi, odznaczające się bystrą spostrzegawczością i niepoślednim humorem. W swych wspomnieniach Morawski opowiada o wielu współczesnych mu wybitnych ludziach, m.in. o Mickiewiczu oraz o jego otoczeniu wileńskim i petersburskim.
Według rodzinnej tradycji był członkiem wileńskiej loży masońskiej „Litwin Gorliwy”.

</doc>
<doc id="2056799" url="https://pl.wikipedia.org/wiki?curid=2056799" title="Puchar Świata w narciarstwie alpejskim kobiet 1995/1996">
Puchar Świata w narciarstwie alpejskim kobiet 1995/1996

Puchar Świata w narciarstwie alpejskim kobiet sezon 1995/1996 to 30 edycja tej imprezy. Cykl ten rozpoczął się w amerykańskim Vail 16 listopada 1995 roku, a zakończył 16 marca 1996 roku w norweskim Hafjell. 

</doc>
<doc id="2056800" url="https://pl.wikipedia.org/wiki?curid=2056800" title="Piłka siatkowa na Igrzyskach Ameryki Środkowej i Karaibów 2010">
Piłka siatkowa na Igrzyskach Ameryki Środkowej i Karaibów 2010

Turnieje w piłce siatkowej kobiet i mężczyzn podczas XXI Igrzysk Ameryki Środkowej i Karaibów rozegrane zostały w dniach 18–29 lipca 2010 roku. Do rywalizacji przystąpiło 8 reprezentacji kobiecych i 7 męskich. Mecze rozgrywane były na Palacio de Recreación y Deportes w Mayagüez.
Złoty medal w rywalizacji kobiet zdobyła reprezentacja Dominikany.
Turniej kobiet.
Faza grupowa.
Grupa A.
Tabela
Wyniki spotkań
Grupa B.
Tabela
Wyniki spotkań
Turniej mężczyzn.
Faza grupowa.
Grupa A.
Tabela
Wyniki spotkań
Grupa B.
Tabela
Wyniki spotkań

</doc>
<doc id="2056805" url="https://pl.wikipedia.org/wiki?curid=2056805" title="Józef Maria Morawski">
Józef Maria Morawski

Józef Maria Eugeniusz Morawski (ur. 29 grudnia 1888 we Wrocławiu, zm. wrzesień 1939 w Warszawie) – polski filolog romański.
Syn Józefa i Emilii z domu Stuhlik. Ukończył gimnazjum św. Macieja w rodzinnym mieście. Licencjat uzyskał na belgijskim uniwersytecie w Lovanium, a doktorat z historii literatury na francuskim uniwersytecie w Paryżu. W 1920 uzyskał tytuł docenta filologii romańskiej Uniwersytetu Jagiellońskiego. Od 1921 był zastępcą profesora, a w roku 1926 został profesorem Uniwersytetu Poznańskiego. Od roku 1933 członek Polskiej Akademii Umiejętności. Prócz wielu rozpraw i artykułów wydał szereg większych dzieł z zakresu badań literatury romańskiej i polono-romanistycznej.
Odznaczony francuskim krzyżem kawalerskim i krzyżem oficerskim (1938) Orderu Legii Honorowej i krzyżem komandorskim Orderu Korony Włoskiej.
Zginął podczas II wojny światowej w czasie bombardowania Warszawy.

</doc>
<doc id="2056812" url="https://pl.wikipedia.org/wiki?curid=2056812" title="Edmund Szalit">
Edmund Szalit

Edmund Joachim Szalit (ur. 15 lutego 1884 w Tarnopolu, zm. 7 lub 8 listopada 1915 po bitwie pod Bielgowem w gminie Nowy Czartorysk w powiecie łuckim) – polski prawnik, żołnierz Legionów Polskich, sekretarz grupy poselskiej Polskiej Partii Socjalno-Demokratycznej w parlamencie austriackim.
Życiorys.
Był synem żydowskiego kupca Artura (Abrahama) Szalita i Anny z Gruszewskich; miał braci: Edwarda (stomatologa, majora WP i wiceprezydenta Tarnowa), Juliusza lub Juliana (aktora), Henryka (ekonomistę) i Bernarda (pisarza). Uczył się w tarnopolskim gimnazjum, potem w tamtejszej Wyższej Szkole Realnej, wreszcie (w 1905) podjął studia prawnicze na Uniwersytecie Lwowskim. Ożenił się w 1907 z Walentyną Kolbergówną (1877–1960, córką Antoniego Kolberga), a dwa lata później (z końcem listopada 1909) otrzymał absolutorium na Uniwersytecie Lwowskim; w kolejnym roku, na Uniwersytecie Jagiellońskim, otrzymał doktorat. Otworzył własną kancelarią adwokacką przy ul. Szlak 21 w Krakowie.
W latach 1908–1911 był zaangażowany w obronę Stanisława Brzozowskiego, który oskarżony był o działalność agenturalną na rzecz Ochrany; to do Szalita Brzozowski wysłał w dniu swojej śmierci (30 kwietnia 1911) swój ostatni telegram.
Po wybuchu I wojny światowej wstąpił 16 sierpnia 1914 do Legionów. Najpierw w Wiedniu zajmował się pracą biurową w Naczelnym Komitecie Narodowym, później trafił do batalionu uzupełniającego 1 pułku piechoty, a potem (od stycznia 1915), pomimo nie najlepszego zdrowia, zgłosił się do służby liniowej w 2 pułku II Brygady Legionów. Wyróżniwszy się w walkach pod Kirlibabą (gdzie został ranny) awansował do stopnia chorążego, a później – walcząc na pograniczu Bukowiny i Besarabii – awansowany został 26 maja do stopnia podporucznika. Ponownie ranny został w bitwie pod Rokitną 13 czerwca, a po wyleczeniu wziął udział w jesiennej kampanii wołyńskiej, gdzie w bitwie pod Bielgowem (na linii Pohacice-Bielgów-Nowosiółki-Komarów) został 7 listopada ranny raz jeszcze, tym razem ciężko, w nogę. Czołgał się przez całą noc w stronę punktu opatrunkowego, ale do celu nie dotarł; utonął w bagnie. Pochowany został we wspólnym grobie z chor. Leopoldem Tyszkiewiczem i chor. Władysławem Nowickim, po wojnie jednak grobu tego nie udało się już odszukać.
Pośmiertnie został odznaczony Krzyżem Srebrnym Orderu Virtuti Militari, Krzyżem Walecznych i Krzyżem Niepodległości.
Miał córkę Stanisławę urodzoną w 1911, która wyszła za mąż za Mieczysława Dębickiego, znanego później inżyniera, konstruktora samochodów i profesora Politechniki Gdańskiej.

</doc>
<doc id="2056815" url="https://pl.wikipedia.org/wiki?curid=2056815" title="Open University">
Open University



</doc>
<doc id="2056817" url="https://pl.wikipedia.org/wiki?curid=2056817" title="Właściwość (informatyka)">
Właściwość (informatyka)

Właściwość klasy () – specjalny składnik klas w niektórych obiektowych językach programowania, posiadający cechy pola i metody. Właściwości są odczytywane i zapisywane tak jak pola, ale ich odczytywanie i zapisywanie zazwyczaj przebiega poprzez wywołanie metod. Łatwiej jest czytać i zapisywać pola, niż wywoływać metody, jednak wstawienie poprzez wywołanie metody pozwala sprawdzić poprawność danych, aktywować kod aktualizacji (np. wygląd elementów GUI). Oznacza to, że właściwości mają cechy pośrednie pomiędzy ciągiem instrukcji (metoda) a danymi (pole) klasy i zapewniają wyższy poziom hermetyzacji niż publiczne pola.
Języki programowania używające właściwości.
Języki programowania, które zapewniają wsparcie dla właściwości to: Object Pascal (Delphi/Free Pascal), Visual Basic, C#, D, F #, Objective-C 2.0, JavaScript, Swift, Python i Vala. W tych językach właściwości związane są z obecnością w klasie pary metod dostępowych: odczytującą (ang. getter) i zapisującą (ang. setter). Metody dostępowe są na ogół prywatne (ang. private) lub chronione (ang. protected). Jest tak na przykład w językach: C# i Object Pascal. W innych metody te są publiczne (np. Python, ponieważ ten język nie wspiera hermetyzacji). Pominięcie metody zapisującej czyni "właściwość tylko do odczytu." Pominięcie metody odczytującej czyni "właściwość tylko do zapisu". Właściwości tylko do zapisu są rzadkością z uwagi na ich małą użyteczność. Możliwe są również przypadki, gdy właściwości nie odpowiada żadne pole w klasie, a odczytywana wartość jest uzyskiwana jako wynik działania metody odczytującej (np. jako wynik obliczeń). Właściwości mogą być typu prostego (np. liczba całkowita, liczba rzeczywista, ciąg znaków, wartość boolowska) lub złożonego (np. tablica, struktura, obiekt). Właściwości tablicowe wymagają podania numeru komórki (indeksu), który jest przekazywany jako jeden z argumentów metody dostępowej (odczytującej lub zapisującej).
Niektóre języki obiektowe, takie jak Java, nie obsługują właściwości, co wymaga od programisty bezpośredniego posługiwania się metodami dostępowymi: odczytującą i zapisującą.
Przykładowy kod w języku Object Pascal.
type
 TPen = class
 private
 FColor: Integer;
 FWidth: Integer;
 function GetColor: Integer;
 procedure SetColor(Value: Integer);
 procedure SetWidth(Value: Integer);
 public
 property Color: Integer read GetColor write SetColor;
 property Width: Integer read FWidth write SetWidth;
end;
function TPen.GetColor: Integer;
begin
 Result := FColor;
end;
procedure TPen.SetColor(Value: Integer);
begin
 if FColor &lt;&gt; Value
 then FColor := Value;
end;
procedure TPen.SetWidth(Value: Integer);
begin
 if Value &gt; 2
 then FWidth := Value
 else FWidth := 3;
end;
// zastosowanie
var Pen: TPen;
Pen.Color := not Pen.Color;
Pen.Width := 10;
Przykładowy kod w języku C#.
Składnia właściwości klasy wygląda następująco:
&lt;modyfikator_dostepu&gt; &lt;typ&gt; nazwa
 get
 // implementacja
 set
 // implementacja
using System;
class Person
 private string lastname;
 private string firstname;
 public string Lastname
 get
 return lastname;
 set
 this.lastname = value; // słowo kluczowe value jest używane w odniesieniu do wartości przekazanej do set
 public string Firstname
 get
 return firstname;
 set
 this.firstname = value;
class Program
 public static void Main(string[] args)
 Person person = new Person();
 // ustawiamy wartości prywatnych pól klasy przy użyciu właściwości
 person.Lastname = "Kowalski";
 person.Firstname = "Jan";
 Console.WriteLine("Nazywam się " + person.Firstname + " " + person.Lastname); // pobieramy wartość prywatnych pól klasy za pomocą właściwości

</doc>
<doc id="2056818" url="https://pl.wikipedia.org/wiki?curid=2056818" title="Antoni Morawski">
Antoni Morawski



</doc>
<doc id="2056819" url="https://pl.wikipedia.org/wiki?curid=2056819" title="Red Dead Redemption">
Red Dead Redemption

Red Dead Redemption – przygodowa gra akcji osadzona w realiach Dzikiego Zachodu, wyprodukowana przez Rockstar San Diego i wydana przez Rockstar Games. Gra została wydana na platformy Xbox 360 oraz PlayStation 3 18 maja 2010 roku. Jest to sequel wydanej w 2004 roku gry "Red Dead Revolver".
Po wydaniu "Red Dead Redemption", gra miała bardzo wysokie oceny, wynoszące średnio 95%, dzięki czemu jest jedną z najwyżej ocenianych gier wideo zarówno dla PlayStation 3 jak i Xbox 360.
11 grudnia 2010 podczas gali Spike Video Game Awards została wybrana grą roku.
Rozgrywka.
"Red Dead Redemption" oferuje graczowi duży świat, pozwalając na jego eksplorowanie. Gracz może wchodzić w interakcję ze środowiskiem oraz uzbrojonymi przeciwnikami. Głównym środkiem transportu są różne rasy koni oraz osły i muły. Pływanie w grze nie jest możliwe, gracz utonie jeżeli wejdzie do wody.
Poza głównym wątkiem fabularnym gracz bierze udział w różnych losowych zdarzeniach w trakcie eksplorowania Dzikiego Zachodu. Są to m.in. publiczne wieszania zbrodniarzy, zasadzki, prośby o pomoc, starcia z nieznajomymi, strzelaniny oraz ataki dzikich, niebezpiecznych zwierząt. Na przykład, jeżeli gang napada na miasto, można powstrzymać go, otrzymując w zamian punkty sławy i honoru. Gracz może także uczestniczyć w pojedynkach, grać w kości, pokera, blackjacka, polować oraz brać udział w różnych grach z tej epoki.
"Red Dead Redemption" korzysta z systemu moralności, dzięki któremu gracze mają możliwość uzyskania pozytywnych lub negatywnych punktów honoru. Jednym ze sposobów na zdobycie punktów honoru jest złapanie przestępcy zamiast zabijania go albo ratowanie porwanych osób. Negatywne punkty honoru dostać można za popełnienie przestępstw, takich jak zabicie czy okradanie ludności cywilnej lub zabójstwa funkcjonariuszy policji. To, jak wysoki jest wskaźnik honoru decyduje o tym, jak bohater jest traktowany. Jeżeli jest bardzo honorowy, ludzie mogą przymykać oko na mniejsze przestępstwa, a nawet dawać mu zniżki na zakupy. Z kolei jeśli wskaźnik honoru jest niski, to na zniżki i lepsze traktowanie gracz może liczyć tylko w Thieves' Landing. Oprócz wskaźnika honoru w grze działa też wskaźnik sławy, który może rosnąć tylko za wykonanie misji lub np. za pomoc porwanej kobiecie.
Walka i strzelanie to najważniejsze części gry. Strzelaniny w "Red Dead Redemption", tak jak cała gra, prowadzone są z użyciem widoku z trzeciej osoby. Gracz może schować się za osłoną, celować w osoby oraz strzelać „na ślepo”, nie wychodząc zza osłony. Trafienie w konkretną partię ciała powoduje odmienne efekty, np. trafienie w rękę sprawi, że przeciwnik upuści broń, co pozwala na schwytanie go żywcem – przy pomocy lassa. Trafienie w nogę spowoduje zaś, że przeciwnik będzie utykał. John Marston ma na wyposażeniu wiele rodzajów broni: rewolwery, pistolety, karabiny, noże, ładunki wybuchowe, lassa, kartaczownice Gatlinga, strzelby, snajperki oraz armaty. Cała dostępna broń jest odwzorowana na podstawie tej, która była dostępna na przełomie XIX i XX wieku.
Bardzo przydatna funkcja, z której Marston może korzystać, to system namierzania o nazwie "Dead-Eye". "Dead- Eye" pozwala na spowolnienie czasu, ułatwiające zaznaczenie miejsc, gdzie mają zostać posłane strzały. Może to być np. jeden precyzyjny strzał, kilka strzałów w różne miejsca lub w kilku różnych przeciwników. Kiedy energia "Dead-Eye" się skończy lub gracz sam naciśnie przycisk odpowiadający za strzał, Marston odda szybką salwę z wybranego rodzaju broni w zaznaczonych przeciwników.
"Red Dead Redemption" ma zmodyfikowany względem serii "Grand Theft Auto" system bycia poszukiwanym. Jeżeli przestępstwo zostanie popełnione w obecności ludzi, jeden z nich może zgłosić je do najbliższego szeryfa. Gracz może przekupić świadków albo zabić ich zanim zdążą dobiec do szeryfa. Jeżeli przestępstwo popełnione zostanie blisko oficera policji, wskaźnik bycia poszukiwanym włączy się i za każde kolejne przestępstwo popełnione w tym czasie zwiększać się będzie nagroda za głowę Marstona. To z kolei utrudni ucieczkę i zwiększy liczbę ludzi próbujących schwytać postać gracza. W celu zgubienia pościgu, gracz musi uciekać ze strefy pościgu póki wskaźnik nie zniknie z ekranu albo wyeliminować całą grupę pościgową. Jeżeli przewinienia gracza są zbyt duże, do akcji wkraczają przedstawiciele U.S. Marshals, którzy mogą wpaść na jego trop i zacząć go ścigać. Będą oni także usiłowali złapać gracza, póki nie wpłaci on kary grzywny na dworcu kolejowym lub nie wręczy listu ułaskawiającego, tzw. "pardon letter". Jeśli Marston zostanie aresztowany, będzie musiał zapłacić kaucję, aby go zwolniono.
Gra wykorzystuje spore możliwości silnika Euphoria, znanego chociażby z Grand Theft Auto IV. Dzięki niemu stworzono imponujący wizualnie, ogromny świat, pełen szczegółów i efektów atmosferycznych. Do funkcjonalności gry należy m.in. możliwość sprzedaży zdobytych przez siebie dóbr, jak mięsa i skór zwierząt oraz kupowania przedmiotów niezbędnych do przetrwania na Dzikim Zachodzie, np. amunicji czy medykamentów.
Gra wieloosobowa.
"Red Dead Redemption" zawiera tryb gry wieloosobowej do 16 graczy. Każda rozgrywka zaczyna się "meksykańskim pojedynkiem". Gracze ostrzeliwują się nawzajem stojąc naprzeciwko siebie. Ci, którzy przeżyją mogą zająć strategiczne punkty na mapie. Skrzynie z wyposażeniem stojące w niektórych miejscach na mapie zawierają dodatkową broń i amunicję. Gracze w miarę awansowania na wyższe poziomy otrzymują dodatkowe uzbrojenie, „skórki” postaci oraz możliwość pozłocenia swojego arsenału.
Zarówno pojedyncze jak i drużynowe wersje strzelanin korzystają z tradycyjnego deathmatchu, w którym gracz lub drużyna muszą jak najwięcej razy zabić przeciwnika. Istnieje także wiele wariantów tradycyjnego „zdobywania flagi”.
Tryb "Hold Your Own" to jedna z odmian „zdobywania flagi”, w którym każda drużyna ma swoją skrzynię ze złotem do obronienia przed przeciwnikiem i jednocześnie musi ją zabrać drużynie przeciwnej.
Tryb "Grab the Bag" polega na atakowaniu przez dwie drużyny jednej torby ze złotem, umieszczonej w środkowej części mapy.
"Gold Rush" to nietypowy deathmatch (każdy przeciwko każdemu), podczas którego gracz musi zebrać jak najwięcej toreb ze złotem porozmieszczanych na całej mapie.
"Red Dead Redemption" posiada własny tryb „wolnej wędrówki”, tzw. free roam. Wszyscy gracze na serwerze mogą atakować się wzajemnie, pojedynkować między sobą i polować na innych w świecie z trybu gry jednoosobowej.
Fabuła.
Gracz wciela się w byłego członka gangu próbującego odnaleźć się w świecie Dzikiego Zachodu wkraczającym właśnie w XX wiek. Na prerii coraz częściej pojawiają się przedstawiciele rządu, a wraz z nimi pierwsze oznaki uprzemysłowienia. Autorzy gry stworzyli epicką historię osadzoną w klasycznej konwencji westernu, opowiadającą o schyłku ery Dzikiego Zachodu i ostatnich dniach wielkich rewolwerowców. Fabułę gry umiejscowiono w 1911 roku. Jej głównym bohaterem jest John Marston – bandyta, który postanawia zejść z drogi występku. W niedługim czasie po podjęciu decyzji żona i syn bohatera zostają porwani. Rząd amerykański próbuje zmusić w ten sposób Marstona, aby pojmał trzech członków gangu, do którego niegdyś należał. Ten, powodowany wyłącznie chęcią uwolnienia rodziny, wyrusza na poszukiwanie Billa Williamsona, Javiera Escuelli i Dutcha van der Lindego.
Dodatki DLC.
Do tej pory, do gry "Red Dead Redemption" ukazało się pięć dodatków DLC dostępne jedynie w wersji elektronicznej poprzez PlayStation Store i Xbox Live:
23 listopada 2010 roku ukazał się zestaw czterech pierwszych dodatków DLC zatytułowany "". Zestaw ten nie wymaga do uruchomienia podstawowej wersji gry.
"Red Dead Redemption: Gunslingers".
"Red Dead Redemption: Gunslingers" jest prostą grą na portalu społecznościowym Facebook stworzoną na podstawie gry "Red Dead Redemption". Gracz wciela się w niej w wybraną przez siebie postać i pojedynkuje z innymi graczami.
Tworzenie.
Trailer projektu został przesłany nielicznej grupie osób podczas konferencji Sony w 2005 roku i miał promować wydanie systemu PlayStation 3. Było to techniczne demo gry określanej wtedy jako "Old West Project", zaplanowanej jako sequel "Red Dead Revolver" i pokazywało możliwości silnika RAGE w realiach westernu. Zwiastun wyciekł do internetu. 3 lutego 2009 roku Rockstar Games wydało pierwszy oficjalny trailer gry. Prezentował on bohaterów gry, rozgrywkę oraz tryb gry wieloosobowej.
Film.
29 maja 2010 roku sieć telewizyjna Fox wyemitowała w USA" Red Dead Redemption: The Man from Blackwater" – półgodzinny film w reżyserii Johna Hillcoata. Opowiada on o alternatywnych wydarzeniach z głównego wątku gry. Krótko po emisji cały film został udostępniony na oficjalnej stronie Rockstar.
Ścieżka dźwiękowa.
Oryginalna ścieżka dźwiękowa z "Red Dead Redemption" skomponowana została w większości przez członka zespołu "Friends of Dean Martinez", Billa Elma oraz byłego członka tego zespołu, Woody’ego Jacksona. Oprócz kompozycji ich autorstwa na ścieżce znalazło się też kilka utworów innych muzyków.
Oryginalny soundtrack Red Dead Redemption (75:18)
Odbiór gry.
Recenzenci chwalili efekty wizualne, otwarty świat gry oraz fabułę. Do 8 czerwca 2010, "Red Dead Redemption" sprzedano w ilości 2 milionów egzemplarzy, zaś do lutego 2011 roku w 8 milionach egzemplarzy.

</doc>
<doc id="2056820" url="https://pl.wikipedia.org/wiki?curid=2056820" title="Etar Weliko Tyrnowo">
Etar Weliko Tyrnowo



</doc>
<doc id="2056825" url="https://pl.wikipedia.org/wiki?curid=2056825" title="Moringa oleifera">
Moringa oleifera



</doc>
<doc id="2056828" url="https://pl.wikipedia.org/wiki?curid=2056828" title="Wiesław Przyczyna">
Wiesław Przyczyna

Wiesław Jan Przyczyna (ur. 26 czerwca 1953 w Annopolu) – polski prezbiter katolicki, były redemptorysta, profesor nauk teologicznych.
Życiorys.
Ukończył studia teologiczne w Wyższym Seminarium Duchownym Redemptorystów w Tuchowie i na Katolickim Uniwersytecie Lubelskim. W 1989 obronił pracę doktorską pt. "Ewangelizacja w dokumentach Soboru Watykańskiego II i w Adhortacji Pawła VI „Evangelii nuntiandi”". W 2001 uzyskał habilitację na podstawie dorobku naukowego oraz rozprawy pt. "Kaznodziejski przekaz opowiadań biblijnych". W 2014 otrzymał tytuł profesora nauk teologicznych.
Jest dyrektorem Instytutu Liturgicznego Uniwersytetu Papieskiego Jana Pawła II w Krakowie. Był przewodniczącym Stowarzyszenia Homiletów Polskich. Jest członkiem Rady Programowej Podyplomowego Studium Retoryki na Wydziale Polonistyki UJ w Krakowie, a także wykładowcą homiletyki w Katolickim Uniwersytecie Lubelskim, oraz wydawcą serii "Redemptoris Missio". Przewodniczący Zespołu Języka Religijnego Rady Języka Polskiego. Prowadzi także wykłady z homiletyki w Wyższym Seminarium Duchownym w Rzeszowie.
W 2006 wystąpił ze Zgromadzenia Najświętszego Odkupiciela i został inkardynowany jako ksiądz diecezjalny do diecezji rzeszowskiej. Mieszka i posługuje na terenie parafii Najświętszej Maryi Panny z Lourdes w Krakowie, którą prowadzą Księża Misjonarze św. Vincentego à Paulo.

</doc>
<doc id="2056831" url="https://pl.wikipedia.org/wiki?curid=2056831" title="Stanisław Kluk">
Stanisław Kluk

Stanisław Kluk (ur. 6 marca 1939 w Nisku, zm. 2 listopada 2016 w Stalowej Woli) – szybownik, pilot PLL LOT, modelarz.
Życiorys.
W 1957 roku wziął udział w kursie szybowcowym zorganizowanym przez Ligę Przyjaciół Żołnierza. Latając na szybowcach IS-3 ABC oraz IS-2 Mucha ter zdobył uprawnienia pilota trzeciej klasy. W 1958 roku zdobył srebrną odznakę szybowcową, w następnych latach złotą.
Był jednym z czołowych polskich pilotów szybowcowych. Instruktor szybowcowy i samolotowy, modelarz. Emerytowany pilot zawodowy w PLL LOT. Wielokrotny reprezentant Polski w zawodach szybowcowych międzynarodowych i mistrzostwach świata. Posiadał diamentową odznakę szybowcową. W 1964 r. Stanisław Kluk z pasażerem na szybowcu Bocian ustanawia rekord świata na trasie trójkąta 100 km uzyskując V=107,8 km/h.
W latach 1957-1977 związany był z Aeroklubem Stalowowolskim, gdzie ukończył kurs szybowcowy i zdobył srebrną odznakę szybowcową a później pracował zawodowo, był szefem modelarstwa, instruktorem lotniczym, szefem wyszkolenia. 
Za całokształt osiągnięć otrzymał w 1977 r. od tygodnika Skrzydlata Polska indywidualne wyróżnienie „Złotego Cumulusa”.
W 1980 roku ustanowił rekord odległości w przelocie po trasie trójkąta wynoszący ponad 893 km.
Do śmierci współpracował z Aeroklubem Stalowowolskim jako szkoleniowiec. Był traktowany przez młodych adeptów szybownictwa jako wzór do naśladowania. Był odznaczony Krzyżem Kawalerskim Orderu Odrodzenia Polski, z okazji Czterdziestolecia Aeroklubu Stalowowolskiego odznaczony został Złotą Odznaką Zasłużony dla Aeroklubu Polskiego.
Zmarł 2 listopada 2016 r. w Stalowej Woli.
Osiągnięcia.
Ustanowił 7 rekordów krajowych, w tym jeden świata. Dwukrotnie zwyciężył w Całorocznych Zawodach Szybowcowych im. Ryszarda Bitnera.
Laureat Medalu Czesława Tańskiego (1972) i Błękitnych Skrzydeł. Zasłużony Działacz Kultury Fizycznej i Lotnictwa Sportowego.

</doc>
<doc id="2056832" url="https://pl.wikipedia.org/wiki?curid=2056832" title="Difon">
Difon

Difon (dwugłoska) to w fonetyce przejście pomiędzy sąsiadującymi głoskami, zwykle używane w odniesieniu do nagrania takiego przejścia. Może być rozumiany również jako dwie sąsiadujące głoski.
W poniższym diagramie G1, G2, itd. reprezentują głoski, natomiast D1-2, D2-3, itd. odpowiadające im difony.
W języku, który posiada "p" różnych głosek, możliwe jest zatem teoretycznie "p2" difonów, jednakże we wszystkich językach istnieją ograniczenia łączliwości głosek (por. fonotaktyka).

</doc>
<doc id="2056836" url="https://pl.wikipedia.org/wiki?curid=2056836" title="Cmentarz wojenny nr 396 – Czulice">
Cmentarz wojenny nr 396 – Czulice

Cmentarz wojenny nr 396 – Czulice – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie i znajdujący się na terenie jego okręgu XI Twierdza Kraków.
Znajduje się w miejscowości Czulice. Jest to kwatera na terenie cmentarza parafialnego.
Pomnik cmentarny wieńczy motyw czapki żołnierskiej leżącej na wiązance z szarotek. Pochowano na nim 6 lub 12 żołnierzy austro-węgierskich.
Cmentarz projektował Hans Mayr.

</doc>
<doc id="2056838" url="https://pl.wikipedia.org/wiki?curid=2056838" title="Almogawarzy">
Almogawarzy

Almogawarzy (arag. "Almogabars", hiszp. "Almogávares", katal. "Almogàvers", z arabskiego "al-Mugavari", znaczącego "zwiadowca") − formacja żołnierzy Królestwa Aragonii, szczególnie znanych z okresu rekonkwisty; służyli także jako najemnicy w Italii, Cesarstwie Łacińskim i Lewancie w XIII i XIV wieku.

</doc>
<doc id="2056844" url="https://pl.wikipedia.org/wiki?curid=2056844" title="Periplus Morza Erytrejskiego">
Periplus Morza Erytrejskiego

Periplus Morza Erytrejskiego () – grecki periplus z przełomu I i II wieku n.e. dla kupców i żeglarzy handlujących z Indiami i Afryką Wschodnią.
Nie znamy autora i dokładnego czasu powstania "Periplusu", uważa się jednak, że powstał on pomiędzy 95 a 130 rokiem n.e. i oddaje stan wiedzy grecko-rzymskiej o Oceanie Indyjskim i Morzu Czerwonym z I wieku. Jego autor opisuje szlaki handlowe z Egiptu do Indii i Afryki Wschodniej. "Periplus" jest źródłem przynoszącym cenne informacje na temat starożytnych Indii, zwłaszcza południowych, i „niewątpliwie najcenniejszym źródłem do dziejów Afryki Wschodniej w okresie starożytnym”.

</doc>
<doc id="2056847" url="https://pl.wikipedia.org/wiki?curid=2056847" title="Cmentarz wojenny nr 397 – Podstolice">
Cmentarz wojenny nr 397 – Podstolice

Cmentarz wojenny nr 397 – Podstolice − austriacki cmentarz wojenny z okresu I wojny światowej, wybudowany przez Oddział Grobów Wojennych C. i K. Komendantury Wojskowej w Krakowie i znajdujący się na terenie jego okręgu XI Twierdza Kraków. Został zlikwidowany w okresie międzywojennym.
Znajdował się w części cmentarza parafialnego w Podstolicach, wsi położonej w województwie małopolskim, w powiecie wielickim, w gminie Wieliczka. Była to pojedyncza mogiła austriackiego żołnierza, którego dane personalne są nieznane. Nie zachowały się informacje o wyglądzie grobu. 

</doc>
<doc id="2056853" url="https://pl.wikipedia.org/wiki?curid=2056853" title="Julian Assange">
Julian Assange

Julian Paul Assange (ur. 3 lipca 1971 w Townsville) – australijski aktywista internetowy, sygnalista, dziennikarz oraz programista, założyciel, rzecznik i redaktor naczelny serwisu WikiLeaks.
Życiorys.
Dzieciństwo i młodość.
Jego rodzice prowadzili objazdowy teatr, więc nie mieszkał długo w jednym miejscu. W wieku 17 lat opuścił dom i wyjechał do Melbourne. W 1995 został skazany za kilkadziesiąt włamań komputerowych na karę grzywny. Był nie tylko hakerem, ale także twórcą wolnego oprogramowania. W 1995 napisał pierwszy program open source do skanowania portów – Strobe. W 1996 wprowadził kilka poprawek w projekcie PostgreSQL.
Wikileaks i oskarżenie o przestępstwa seksualne.
Do 2006 studiował fizykę i matematykę, potem zajął się głównie serwisem WikiLeaks. Został jego rzecznikiem prasowym i redaktorem naczelnym.
30 listopada 2010 Interpol na wniosek Szwecji wystawił list gończy oznaczony najwyższą kategorią, który oznacza poszukiwania Assange’a w celu aresztowania i ekstradycji w związku z oskarżeniami o wymuszenie seksualne i gwałt. W Szwecji na policję zgłosiły się dwie kobiety, które miały spotkać się z Assange’em 14 sierpnia 2010 w Sztokholmie i sześć dni później oskarżyły go o przestępstwa seksualne. 7 grudnia 2010 Assange zgłosił się na policję w Wielkiej Brytanii i został zatrzymany. Nie przedstawiono mu oficjalnych zarzutów i na wniosek prokuratora sąd odmówił wystawienia kaucji. Zatrzymano go w areszcie do 13 grudnia, gdy odbyło się kolejne rozpatrzenie sprawy. Sam Assange zaprzecza oskarżeniom, a część opinii publicznej uważa oskarżenie za fragment rządowej kampanii, sterowanej głównie przez Stany Zjednoczone, mającej na celu dyskredytację założyciela WikiLeaks. Niektórzy politycy ze sfer konserwatywnych w Stanach Zjednoczonych sugerowali, że Assange powinien zostać oskarżony o zdradę i za to stracony. Były doradca polityczny konserwatywnego premiera Kanady, Tom Flannagan, w telewizji kanadyjskiej powiedział nawet, że autor WikiLeaks powinien zostać zamordowany w zamachu. Z oświadczenia tego, które spowodowało protesty i skandal, wycofał się, twierdząc, że był to niestosowny żart. 16 grudnia Assange został osadzony w areszcie domowym w Ellingham Hall w Norfolku. Aresztowanie Assange’a Władimir Putin określił jako „niedemokratyczne”.
19 czerwca 2012 Assange schronił się w ambasadzie Ekwadoru w Londynie i poprosił o azyl polityczny, chcąc uchronić się przed ekstradycją do Szwecji. 16 sierpnia ekwadorski minister spraw zagranicznych, Ricardo Patiño, poinformował o przyznaniu mu azylu politycznego. 12 grudnia 2017 grudnia Assange otrzymał obywatelstwo ekwadorskie.
11 kwietnia 2019 prezydent Ekwadoru, Lenín Moreno, ogłosił decyzję o wycofaniu azylu dla Assange’a. Moreno oskarżył go o to, że podczas pobytu w ambasadzie „wtrącał się w wewnętrzne sprawy innych państw”. Bezpośrednio po uchyleniu azylu Assange został aresztowany przez brytyjską policję.
19 listopada 2019 szwedzka prokuratura umorzyła zarzuty przeciwko Assange'owi w sprawie o gwałt.
Nagrody.
W 2009 otrzymał nagrodę Amnesty International Media Award (New Media) za odkrycie zabójstw i tajemniczych zaginięć, w które był zamieszany rząd Kenii.
W kulturze.
W styczniu 2012 serwis Wikileaks poinformował, że Assange będzie prowadził program publicystyczny "The Julian Assange Show" oraz "Julian Assange’s The World Tomorrow", w formie wywiadów z ważnymi osobami ze świata polityki w stacji telewizyjnej RT, będącej własnością rosyjskiego rządu.
W 2013 ukazała się w Polsce książka "Cypherpunks. Wolność i przyszłość internetu", której współautorem jest Julian Assange.
O Assange’u i WikiLeaks powstał także film "Piąta władza", którego reżyserem był Bill Condon, a w roli założyciela WikiLeaks wystąpił Benedict Cumberbatch, jednak sam Assange twierdzi że film jest propagandą.
W 2017 w związku z domniemaną śmiercią Assange przeprowadził sesje Ask Me Anything (ang. Zapytaj mnie o wszystko) w serwisie Reddit, gdzie udowodnił, że żyje czytając ostatni block sieci Bitcoin, nazwał to dowodem życia.

</doc>
<doc id="2056854" url="https://pl.wikipedia.org/wiki?curid=2056854" title="Parafia Wniebowstąpienia Pana Jezusa w Cyganach">
Parafia Wniebowstąpienia Pana Jezusa w Cyganach

Parafia Wniebowstąpienia Pana Jezusa w Cyganach – parafia rzymskokatolicka w diecezji elbląskiej. 
Erygowana 1 marca 1995 roku przez biskupa elbląskiego Andrzeja Śliwińskiego z terenu parafii Najświętszego Serca Pana Jezusa w Gardei.
Na obszarze parafii leżą miejscowości należące do gminy Gardeja: Cygany, Bądki, Czachówek, Krzykosy, Otłówko, Rozajny, Szczepkowo, Zebrdowo. 
Kościół parafialny w Cyganach został wybudowany w 1987 roku i poświęcony 30 października 1994 roku.
Od 10 maja 2021 proboszczem parafii jest ks. dr Waldemar Maliszewski.

</doc>
<doc id="2056856" url="https://pl.wikipedia.org/wiki?curid=2056856" title="Worony">
Worony

6 miejscowości:

</doc>
<doc id="2056857" url="https://pl.wikipedia.org/wiki?curid=2056857" title="Commander (piosenka)">
Commander (piosenka)

Commander – piosenka dance stworzona przez Richarda Butlera Jr. na trzeci album studyjny amerykańskiej wokalistki Kelly Rowland zatytułowany "Here I Am" (2011). Wyprodukowany przez Davida Guettę, utwór wydany został jako pierwszy singel promujący międzynarodową wersję krążka dnia 17 maja 2010 w sprzedaży cyfrowej.
Informacje o singlu.
„Commander” to piosenka łącząca w sobie style electro, house oraz R&amp;B, stworzona przez Richarda Butlera Jr. Tekst utworu nawiązuje do konkurencji między kobietami natomiast warstwa liryczna zawiera liczne błędy lingwistyczne. David Guetta odpowiedzialny jest za produkcję warstwy muzycznej kompozycji charakteryzującej się syntezatorowym dźwiękiem i dance’owym rytmem przypominającym poprzednie dokonania producenta.
Utwór wydany został jako pierwszy singel promujący krążek "Here I Am" dnia 17 maja we Francji oraz 18 maja 2010 w Stanach Zjednoczonych za pośrednictwem wytwórni Universal Music Group. W tych dniach oprócz standardowej wersji kompozycji ukazał się również remiks utworu Extended Dance. Wersja urban piosenki zawierająca gościnny wokal rapera Nelly’ego znalazła się jedynie na brytyjskiej wersji EP singla. Dnia 19 maja 2010 wytwórnia muzyczna wokalistki w oficjalnym oświadczeniu wyznała, iż „Commander” nie będzie promowany w rodzinnym kraju artystki. W Stanach Zjednoczonych jako pierwszy singel wydany został utwór „Motivation” natomiast promocyjne kompozycje „Rose Colored Glasses” – prezentowana przez amerykańskie popowe stacje radiowe oraz „Grown Woman” – która promowana była przez radia o charakterze urban oraz rhythmic – nie znalazły się na oficjalnej liście utworów albumu "Here I Am".
Promocja.
Po raz pierwszy Rowland zaprezentowała utwór na imprezie zatytułowanej "Fuck Me I’m Famous" dnia 27 marca 2010 w Miami. Miesiąc później, 4 maja we Frankfurcie Guetta zaprezentował remiks Extended Dance jako część jego setu didżejskiego. 15 maja 2010 artystka wraz z producentem nagrania zaprezentowali „Commander” w Staples Center w Los Angeles podczas koncertu "Wango Tango 2010" zorganizowanego przez amerykańską stację radiową KISS FM. Międzynarodowa część promocji utworu rozpoczęła się tydzień później w Wielkiej Brytanii, gdzie Rowland zaprezentowała singel w BBC Radio 1. Dnia 15 czerwca 2010 piosenka wykonana została w brytyjskim programie "The Graham Norton Show". Wcześniej, dnia 25 maja wokalistka promowała kompozycję w Singapurze zaś 29 maja 2010 gościła w brytyjskim programie "GMTV". Dnia 1 lipca 2010 wykonała akustyczną wersję „Commander” w audycji "Live Lounge" radia BBC Radio 1 oraz wykonała utwór w "The 5 O’Clock Show". Kelly Rowland zaprezentowała również singel w stacji radiowej BBC Radio 2 podczas "Saturday Sessions".
Wydanie singla.
Dzień po premierze utworu, dnia 18 maja 2010 „Commander” zadebiutował na amerykańskim notowaniu "Billboard" Hot Dance Club Songs na pozycji #36, gdzie kilka tygodni później znalazł się na szczycie zestawienia. Piosenka znalazła się również w Top 10 listy Hot Dance/Electronic Digital Songs. W Wielkiej Brytanii singel nie zadebiutował w oficjalnym zestawieniu do dnia 28 czerwca 2010, kiedy to na rynek muzyczny utwór wydany został w postaci płyty kompaktowej, mimo iż od maja singel dostępny był w sprzedaży cyfrowej oraz promowany był przez brytyjskie stacje radiowe. Po ukazaniu się kompozycji na półkach sklepowych utwór zaczęto promować intensywniej co doprowadziło do debiutu „Commander” na miejscu #9 UK Singles Chart. Tydzień później piosenka zadebiutowała na pozycji #24 w Irlandii kilka tygodni później zajmując szczytowe miejsce #13. W pozostałych krajach świata singel zyskał umiarkowany sukces. W Australii utwór zadebiutował i osiadł na pozycji #64, natomiast w Nowej Zelandii debiutował na miejscu #39, by trzy tygodnie później zdobyć szczytową pozycję #16. W Szwecji kompozycja znalazła się na pozycji #26 siedem tygodni po debiucie, natomiast w Danii debiutowała na miejscu #27, tydzień później obierając szczytową pozycję #23.
Teledysk.
Teledysk do singla nagrywany był dnia 5 maja 2010 oraz reżyserowany przez japońskiego producenta muzycznego raz twórcę promocyjnych spotów Masashi Muto. Muto zyskał rozgłos dzięki współpracy z holenderskim DJ Tiesto tworząc klip do utworu „I Will Be Here” oraz tworząc spoty reklamowe marek Pepsi i Honda. Wideoklip nie posiada fabuły – przedstawia wokalistkę tańczącą oraz prezentującą się na scenie w różnych pomieszczeniach. W teledysku gościnnie występują producent utworu David Guetta oraz jego twórca Richard Butler Jr. Za choreografię wykonywaną przez Rowland odpowiedzialna jest Fatima Robinson. Dnia 10 czerwca 2010 do internetu „wyciekła” nieoficjalna wersja teledysku, która pomimo potwierdzenia przez Rowland, iż jest niekompletna prezentowana była w brytyjskich stacjach telewizyjnych MTV Base oraz MTV Dance, do dnia 21 czerwca, kiedy to miała miejsce premiera oficjalnej wersji klipu za pośrednictwem oficjalnego profilu VEVO wokalistki.

</doc>
<doc id="2056858" url="https://pl.wikipedia.org/wiki?curid=2056858" title="Parafia św. Dominika w Turobinie">
Parafia św. Dominika w Turobinie

Parafia Świętego Dominika w Turobinie – parafia rzymskokatolicka w Turobinie, należąca do archidiecezji lubelskiej i Dekanatu Turobin. Została erygowana w 1530.

</doc>
<doc id="2056863" url="https://pl.wikipedia.org/wiki?curid=2056863" title="Parada Miłości">
Parada Miłości



</doc>
<doc id="2056864" url="https://pl.wikipedia.org/wiki?curid=2056864" title="Parafia Matki Bożej Różańcowej w Czarnem Dolnem">
Parafia Matki Bożej Różańcowej w Czarnem Dolnem

Parafia Matki Bożej Różańcowej w Czarnem Dolnem - parafia rzymskokatolicka w diecezji elbląskiej. Erygowana w 1320 roku, reerygowana w 1958 roku przez biskupa warmińskiego Tomasza Wilczyńskiego.
Do parafii należą miejscowości: Czarne Dolne, Czarne Górne, Butowo, Jaromierz, Klecewo, Pawłowo, Przęsławek, Wilkowo, Wracławek. Tereny te znajdują się w gminie Gardeja, w powiecie kwidzyńskim, w województwie pomorskim. 
Zabytkowy kościół parafialny Matki Bożej Różańcowej w Czarnem Dolnem został wybudowany i konsekrowany w XIV wieku i poświęcony w 1957 roku; wraz z cmentarzem wpisany jest do rejestru zabytków pod numerem 260/93 z 29.03.1993 r.

</doc>
<doc id="2056865" url="https://pl.wikipedia.org/wiki?curid=2056865" title="Wpław przez Kiekrz">
Wpław przez Kiekrz

Wpław przez Kiekrz (dokładnie: "Międzynarodowy Maraton Pływacki "Wpław przez Kiekrz" im. Stanisława Garczarczyka") – międzynarodowe zawody pływackie, organizowane od 1967 w Poznaniu, na Jeziorze Kierskim. 
Wyścig główny odbywa się na dystansie 7000 m. Od 2007 wchodzi w cykl "Grand Prix Wielkopolski w pływaniu długodystansowym". Imprezie towarzyszą różnego rodzaju zawody dodatkowe, np. Mistrzostwa Polski Dziennikarzy w Pływaniu, czy Międzynarodowe Mistrzostwa Policjantów w Pływaniu Długodystansowym. Oprócz tego organizowane są krótsze dystanse dla dzieci, czy też wyścig masowy.
Inicjatorem organizacji maratonu był dziennikarz sportowy Gazety Poznańskiej, Stanisław Garczarczyk, zmarły w 2008. 
Zwycięzcy.
Lista niepełna.

</doc>
<doc id="2056866" url="https://pl.wikipedia.org/wiki?curid=2056866" title="Parafia św. Mikołaja w Urzędowie">
Parafia św. Mikołaja w Urzędowie

Parafia Świętego Mikołaja w Urzędowie – parafia rzymskokatolicka w Urzędowie, należąca do archidiecezji lubelskiej i Dekanatu Urzędów.
Parafia.
Do parafii należy 12 miejscowości:
Historia parafii.
Erygowana prawdopodobnie w 1425 r. dzięki Władysławowi Jagielle(?). Poprzednio należała do parafii Dzierzkowice. Do 1864 r., tj. do czasu konfiskaty dóbr kościelnych, proboszcz posiadał folwark (162 morgi), łąki, ogrody – razem ok. 212 mórg. Dochodziły do tego dziesięciny, wyrąb drzewa w lasach itd. Teren pararafii przynależał do diecezji krakowskiej, archidiakonatu zawichojskiego; sam Urzędów był dekanatem, obejmującym w II poł. XVIII w. 21 parafii, 9 od 1997 r. ponownie) Rangę Urzędowa jako środka religijnego podkreślało także istnienie, obok kościoła parafialnego innych świątyń. W XVI w. był tu również drewniany kościół Św. Elżbiety, z fundacji królewskiej, rozebrany pod koniec XVIII w. W pobliżu obecnego cmentarza stała kaplica św. Otylii. Wzmianka o niej pochodzi z XVIII w. Najdłużej funkcjonował kościół Św. Ducha wybudowany w 1447 r. Po pożarze w 1657, postawiono nowy, który rozebrano dopiero w latach 70. XIX w. Był to kościół szpitalny, przy nim istniał dom dla ubogich. Uposażenie ich stanowiło 202 morgi ziemi, sprzedanych w 1883 r. przez Radę Gubernialną Dobroczynności Publicznej, a procent ze złożonej sumy w dalszym ciągu służył na utrzymanie przytułku. Szpital i kościół obsługiwał kapelan. W 1763 r. ks. Józef Marszałkowski, fundator kościoła założył szkołę par. Na terenie parafii działało też bractwo św. Anny i arcybractwo różańcowe. W Urzędowie od dawna rozwijał się kult św. Otylii (jej obraz i kaplica są w kościele par.) Na uroczystości odpustowe przybywały liczne kompanie pielgrzymów.
W parafii pracują od 1957 r. niehabitowe Siostry Sługi Jezusa.
Z parafii pochodzi ponad 70 kapłanów, w tym bp Zdzisław Goliński. Także wielu uczonych, m.in. Józef z Urzędowa, profesor krakowski z XVI w.
Archiwum par. zawiera m.in. księgi z końca XVII w. Dawnych ksiąg wizytacyjnych brak. Kronika par. od 1947 r.

</doc>
<doc id="2056871" url="https://pl.wikipedia.org/wiki?curid=2056871" title="Parafia św. Antoniego w Rakowcu">
Parafia św. Antoniego w Rakowcu

Parafia św. Antoniego w Rakowcu - parafia rzymskokatolicka w diecezji elbląskiej. Erygowana ok. 1336 roku, reerygowana 5 kwietnia 1962 roku przez biskupa warmińskiego Tomasza Wilczyńskiego.
Na obszarze parafii leżą miejscowości: Rakowiec, Bronno, Licze, Ośno, Pawlice, Rakowieckie Pole. Tereny te znajdują się w gminie Kwidzyn, w powiecie kwidzyńskim, w województwie pomorskim. 
Kościół parafialny w Rakowcu został wybudowany i konsekrowany w latach 1330-1340 i poświęcony w roku 8 września 1945 roku.

</doc>
<doc id="2056874" url="https://pl.wikipedia.org/wiki?curid=2056874" title="Parafia Najświętszej Maryi Panny Królowej Polski w Korczynie">
Parafia Najświętszej Maryi Panny Królowej Polski w Korczynie

Parafia Najświętszej Maryi Panny Królowej Polski w Korczynie – parafia rzymskokatolicka znajdująca się w archidiecezji przemyskiej w dekanacie Krosno II.
Historia.
W 1392 roku pojawiła się pierwsza wzmianka o Korczynie, w dokumentach lokacyjnych jako "Kotkenhau" i była założona w wyniku saskiej akcji kolonizacyjnej. W późniejszym czasie ok. połowy XV wieku została erygowana parafia, a przed 1478 rokiem był wzmiankowany proboszcz ks. Wawrzyniec. Pierwszy drewniany kościół był "pw. św. Doroty". W połowie XVI wieku właściciel Korczyny Jan Firlej po przejściu na kalwinizm, zamienił kościół na zbór kalwiński. Z tego powodu bp Walenty Herburt 3 lutego 1567 roku przyłączył Korczynę do parafii w Odrzykoniu.
W 1594 roku Piotr Firlej zwrócił kościół katolikom. W 1621 roku zagrodnik korczyński Sebastian Pelcz zbudował nowy drewniany kościół, który 24 kwietnia 1622 roku bp Jan Wężyk poświęcił "pw. św. Apostołów Piotra i Pawła". W 1637 roku Piotr Firlej ufundował prebendę Bractwa Aniołów Stróżów. W 1807 roku kościół spłonął. W 1812 roku Józef Jabłonowski zbudował murowany kościół, który w 1882 roku został konsekrowany przez bpa Ignacego Łobosa. 
W latach 1910–1914 zbudowano obecny murowany kościół, według projektu arch. inż. Stanisława Majerskiego. 23 maja 1914 roku bp Józef Sebastian Pelczar dokonał konsekracji kościoła "pw. Najświętszej Maryi Panny Królowej Polski".
16 maja 2004 roku dekretem abpa Józefa Michalika, kościół został podniesiony do godności Sanktuarium św. Józefa Sebastiana Pelczara.
Na terenie parafii jest 6 000 wiernych (w tym: Korczyna – 5 385, Sporne – 460, Podzamcze – 155).
Kościoły filialne.
W latach 1984–1986 w Spornem zbudowano murowany kościół filialny, według projektu arch. Jana Rządcy, który w 1986 roku bp Ignacy Tokarczuk poświęcił "pw. Nawiedzenia Najświętszej Maryi Panny". 30 czerwca 2005 roku abp Józef Michalik dokonał konsekracji kościoła.
W latach 1998–2003 na Podzamczu zbudowano murowany kościół filialny, według projektu arch. mgr inż. Janusza Hanusa, który 11 lipca 2003 roku abp Józef Michalik, poświęcił "pw. św. Józefa Sebastiana Pelczara".
Zgromadzenia zakonne.
W 1880 roku Służebniczki starowiejskie zakupiły grunta i zabudowanie, w których utworzyły nowy dom zakonny. W latach 1903–1904 zbudowano nowy dom zakonny, w którym założono ochronkę dla dzieci. Siostry także opiekowały się chorymi w parafii. W 1966 roku siostry utworzyły punkt katechetyczny.
W latach 1903–1905 z fundacji bpa Józefa Sebastiana Pelczara, zbudowano w Korczynie dom zakonny dla sióstr Sercanek. 15 września dokonano erekcji, a 29 września 1905 roku poświęcono dom zakonny. W domu tym także mieściła się szkoła praktyczna dla dziewcząt, a siostry sprawowały opiekę nad chorymi w parafii. W latach 1961–1972 dom był siedzibą prowincji zgromadzenia.

</doc>
<doc id="2056875" url="https://pl.wikipedia.org/wiki?curid=2056875" title="Videostrada TP">
Videostrada TP



</doc>
<doc id="2056877" url="https://pl.wikipedia.org/wiki?curid=2056877" title="Mistrzostwa Polski w rugby 7 (2008)">
Mistrzostwa Polski w rugby 7 (2008)

XV Mistrzostwa Polski Seniorów Rugby „7” odbyły się 1 maja w Sochaczewie. Mistrzem Polski został Folc AZS Warszawa, który w finale pokonał Orkan Sochaczew. Trzecie miejsce w turnieju zajął AZS AWF Katowice po zwycięstwie nad Budowlanymi Łódź.
Faza grupowa.
Legenda do tabelek:
Faza pucharowa.
Finał.
 
MISTRZ POLSKI 2010
Folc AZS Warszawa SIÓDMY TYTUŁ

</doc>
<doc id="2056880" url="https://pl.wikipedia.org/wiki?curid=2056880" title="Parafia św. Anny w Pomiechowie">
Parafia św. Anny w Pomiechowie

Parafia św. Anny w Pomiechowie – parafia rzymskokatolicka należąca do dekanatu zakroczymskiego, diecezji płockiej, metropolii warszawskiej.
Historia.
Kaplica w Pomiechowie istniała już w 1254 roku. W 1513 roku Leon X inkorporował parafię do uposażenia opactwa w Czerwińsku.
Zasięg parafii.
Do parafii należą wierni z miejscowości: Brody, Brody Parcele, Bronisławka, Cegielnia Psucka, Czarnowo, Goławice Pierwsze, Goławice Drugie, Kikoły, Kosewko, Miękoszyn, Miękoszynek, Orzechowo Nowe, Orzechowo Stare, Pomiechowo, Pomiechówek, Psucin, Stanisławowo, Szczypiorno, Toruń, Wólka Kikolska, Wójtostwo i Zapiecki.

</doc>
<doc id="2056884" url="https://pl.wikipedia.org/wiki?curid=2056884" title="Parafia św. Jerzego i Opatrzności Bożej w Tychnowach">
Parafia św. Jerzego i Opatrzności Bożej w Tychnowach

Parafia św. Jerzego w Tychnowach – parafia rzymskokatolicka w diecezji elbląskiej. Erygowana w połowie XIV wieku.
Na obszarze parafii leżą miejscowości: Tychnowy, Brachlewo, Brokowo, Dubiel, Nowa Wieś Kwidzyńska, Podzamcze. Tereny te znajdują się w gminie Kwidzyn, w powiecie kwidzyńskim, w województwie pomorskim. 
Kościół parafialny w Tychnowach został wybudowany i konsekrowany w latach XIV wieku.
Od 2021 roku proboszczem parafii św. Jerzego i Opatrzności Bożej w Tychnowach jest ks. kan. dr Sławomir Małkowski. 

</doc>
<doc id="2056886" url="https://pl.wikipedia.org/wiki?curid=2056886" title="Jason Mercier">
Jason Mercier

Jason Mercier (ur. 12 listopada 1986) – amerykański profesjonalny pokerzysta, najbardziej znany ze zwycięstwa w turnieju głównym EPT San Remo oraz zajęcia czwartego miejsca podczas WSOPE 2009 Main Event. Należy do teamu Pokerstars.
European Poker Tour.
W 2008 dotarł do dwóch stołów finałowych. Najpierw zwyciężył w 4 sezonie w San Remo, gdzie wygrał €869,000 ($1,372,893) pokonując na stole finałowym takich graczy, jak Dario Minieri (3 miejsce) czy William Thorson (6 miejsce). Drugi raz podczas 5 sezonu w Barcelonie, gdzie został wyeliminowany przez późniejszego zwycięzcę Sebastiana Ruthenberga i ostatecznie zajął szóste miejsce, zgarniając €227,800 ($324,946).
World Series of Poker.
Jednym z trzech jego najbardziej pamiętnych występów było WSOPE 2008, gdzie dotarł do stołu finałowego podczas turnieju nr 3 (£5,000 Pot-Limit Omaha), gdzie wygrał £26,812 ($48,763) za ósme miejsce. Rok później w turnieju głównym zajął czwarte miejsce (£267,267) kończąc rywalizację za innym znanym graczem, Danielem Negreanu. W 2009, podczas WSOP zwyciężył podczas turnieju $1,500 Pot Limit Omaha inkasując $237,415.
North American Poker Tour.
Mercier zwyciężył w turnieju $25,000 Bounty Shootout podczas NAPT Mohegan Sun ($475,000).
W 2010 jego wygrane przekroczyły $4,800,000, z czego $815,465 wygrał w turniejach WSOP.

</doc>
<doc id="2056889" url="https://pl.wikipedia.org/wiki?curid=2056889" title="Puchar Świata w narciarstwie alpejskim mężczyzn 1995/1996">
Puchar Świata w narciarstwie alpejskim mężczyzn 1995/1996

Puchar Świata w narciarstwie alpejskim mężczyzn sezon 1995/1996 to 30 edycja tej imprezy. Cykl ten rozpoczął się w francuskim Tignes 12 listopada 1995 roku, a zakończył 10 marca 1996 roku w norweskim Hafjell.

</doc>
<doc id="2056893" url="https://pl.wikipedia.org/wiki?curid=2056893" title="Parafia Miłosierdzia Bożego w Baranowie">
Parafia Miłosierdzia Bożego w Baranowie

Parafia Miłosierdzia Bożego w Baranowie - parafia rzymskokatolicka należąca do dekanatu Kępno diecezji kaliskiej. Została utworzona w 2006. Mieści się przy ulicy Jana Pawła II. Prowadzą ją księża diecezjalni.

</doc>
<doc id="2056894" url="https://pl.wikipedia.org/wiki?curid=2056894" title="Pola Heada">
Pola Heada

Pola Heada – strefy skórne o zwiększonej wrażliwości odpowiadające chorobowo zmienionym narządom. Podstawą funkcjonowania odruchów trzewno-skórnych jest układ autonomiczny.

</doc>
<doc id="2056896" url="https://pl.wikipedia.org/wiki?curid=2056896" title="Parafia św. Andrzeja Apostoła i św. Wawrzyńca w Baranowie">
Parafia św. Andrzeja Apostoła i św. Wawrzyńca w Baranowie

Parafia Świętego Andrzeja Apostoła i Świętego Wawrzyńca w Baranowie - parafia rzymskokatolicka należąca do dekanatu Kępno diecezji kaliskiej. Została utworzona w 1400. Mieści się przy ulicy Kościelnej. Prowadzą ją księża diecezjalni.

</doc>
<doc id="2056897" url="https://pl.wikipedia.org/wiki?curid=2056897" title="Guillaume de la Jugié">
Guillaume de la Jugié

Guillaume de la Jugié (ur. 1317 w Eyrein, zm. 28 kwietnia 1374 w Awinionie) – francuski kardynał okresu tzw. niewoli awiniońskiej.
Życiorys.
Był siostrzeńcem papieża Klemensa VI oraz kuzynem Grzegorza XI. Przeznaczony do stanu duchownego, w 1332 został kanonikiem kapituły w Rouen, a następnie archidiakonem kapituły w Paryżu. Ukończył studia prawnicze. 20 września 1342 jego wuj Klemens VI, wybrany kilka miesięcy wcześniej na papieża, mianował go kardynałem diakonem. Zaledwie 25-letni Guillaume przybył do Awinionu 12 października 1342, otrzymując czerwony kapelusz oraz kościół tytularny Santa Maria in Cosmedin. W 1345 otrzymał stanowisko archidiakona diecezji siedmiogrodzkiej na Węgrzech. W 1350 wraz z kardynałem Guy de Boulogne został wysłany do Neapolu, gdzie doprowadzili do pojednania królowej neapolitańskiej Joanny z jej krewnym, królem Węgier Ludwikiem I. W 1355 mediował z ramienia papieża Innocentego VI w konflikcie między Aragonią a Kastylią, doprowadzając do zawarcia rozejmu. Uczestniczył w konklawe 1352 i konklawe 1362. W latach 1352 do 1366 piastował urząd archiprezbitera bazyliki watykańskiej.
Od 1365 Guillaume jest poświadczony jako kardynał-protektor króla Ludwika Węgierskiego, będąc tym samym jednym z pierwszych udokumentowanych protektorów świeckich monarchii w kurii papieskiej. Był także pierwszym znanym protektorem zakonu krzyżackiego (od 1360). Krótko przed śmiercią został także protektorem zakonu franciszkanów. W 1361 stał się protodiakonem Świętego Kolegium, a 22 września 1368 przyjął święcenia kapłańskie i został kardynałem prezbiterem San Clemente. Brał udział w konklawe 1370. Zmarł w Awinionie w wieku 57 lat.
Jego młodszy brat Pierre de la Jugié (1319–1376), benedyktyn, został kardynałem w 1375 z nominacji Grzegorza XI.

</doc>
<doc id="2056898" url="https://pl.wikipedia.org/wiki?curid=2056898" title="Solidago virga-aurea">
Solidago virga-aurea



</doc>
<doc id="2056902" url="https://pl.wikipedia.org/wiki?curid=2056902" title="Grand Prix Węgier 2010">
Grand Prix Węgier 2010

Grand Prix Węgier 2010 – dwunasta runda Mistrzostw Świata Formuły 1 w sezonie 2010.
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="2056903" url="https://pl.wikipedia.org/wiki?curid=2056903" title="Charles Miller">
Charles Miller

Charles William Miller (ur. 24 listopada 1874 w São Paulo, zm. 30 czerwca 1953 tamże) – brazylijski piłkarz, trener i sędzia pochodzenia angielsko-szkockiego, pierwszy selekcjoner nieoficjalnej reprezentacji Brazylii, nazywany ojcem brazylijskiego futbolu. W czasie kariery piłkarskiej występował na pozycji napastnika.
Wczesne życie.
Urodził się w São Paulo. Jego rodzicami byli John Miller, szkocki inżynier kolejowy i Brazylijka angielskiego pochodzenia Carlota Fox.
W 1884 roku został wysłany do Banister Court, szkoły prywatnej w Southampton w Anglii. W Southampton nauczył się grać w piłkę nożną i krykiet. Podczas nauki w szkole grał zarówno dla jak i przeciw znanym klubom piłkarskim Corinthians F.C. i St. Mary. Również zagrał jeden mecz w krykietowym klubie Marylebone Cricket Club przeciwko Hampshire.
Powrót do Brazylii.
Miller powrócił do Brazylii w 1894 roku, przywożąc ze sobą dwie piłki nożne oraz książkę z zasadami gry w piłkę nożną. Miller walnie przyczynił się do założenia zespołu piłkarskiego São Paulo Athletic Club (SPAC) i Liga Paulista de Foot-Ball, pierwszej ligi piłkarskiej w Brazylii, założonej 14 grudnia 1901. Z Millerem w składzie SPAC wygrało pierwsze trzy mistrzostwa w 1902, 1903 i 1904 roku. Miller z 10 bramkami został królem strzelców premierowych rozgrywek. Sukces ten powtórzył w 1904, strzelając 9 bramek. Wcześniej 15 kwietnia 1895 uczestniczył w pierwszym meczu piłkarskim w Brazylii pomiędzy pracownikami Kompanii Kolejowej São Paulo a pracownikami Kompanii Gazowej.
W 1906 roku, Miller wystąpił jako bramkarz i uczestniczył w największej porażce SPAC, 1-9 z Sport Club Internacional São Paulo (nie mylić z Sport Club Internacional z Porto Alegre).
Niektóre źródła sugerują, że Miller był pierwszym prezydentem SC Corinthians Paulista.
Kariera reprezentacyjna.
31 lipca 1906 nieoficjalna reprezentacja Brazylii, składająca się z piłkarzy z São Paulo, rozegrała spotkanie z All-White South African Team, przegrywając 0-6. Miller pełnił w tym meczu rolę grającego selekcjonera Brazylii.
Życie osobiste.
Miller pracował Kompanii Kolejowej São Paulo oraz jako przedstawiciel Royal Mail. W 1904 roku został Wicekonsulem Wielkiej Brytanii w Brazylii. W styczniu 1906, wziął ślub ze znaną pianistką Antoniettą Rudge. Związek ten doczekał się dwojga dzieci, Carlosa (1907) i Heleny (1909). Pod koniec lat 20. para rozwiodła się.
W 1939 roku po raz ostatni powrócił do Anglii. Podczas tego pobytu został niemal zabity w zamachu IRA.

</doc>
<doc id="2056904" url="https://pl.wikipedia.org/wiki?curid=2056904" title="Eric Alfred Havelock">
Eric Alfred Havelock

Eric Alfred Havelock (ur. 3 czerwca 1903 w Londynie, zm. 4 kwietnia 1988 w Poughkeepsie) – brytyjski filolog klasyczny związany przez większość życia z Kanadą i Stanami Zjednoczonymi, jeden z czołowych przedstawicieli teorii piśmienności. Wskazując na konsekwencje przejścia od społeczeństwa oralnego do piśmiennego, zaproponował nowe odczytanie starożytnej tradycji filozoficznej.
Życiorys.
Edukacja i początki kariery akademickiej.
Dzieciństwo spędził w Szkocji. W wieku 14 lat został uczniem The Leys School w Cambridge. W 1922 rozpoczął studia w Emmanuel College w Uniwersytecie w Cambridge, gdzie uczęszczał na wykłady Francisa Macdonalda Cornforda. Do wykładów z filozofii starożytnej, a w szczególności ówczesnych poglądów na filozofię przedsokratejską i jej związki z myślą sokratejską, miał bardzo krytyczny stosunek.
W napisanej pod koniec życia "The Literate Revolution in Greece" Havelock wspomina, jak uderzyła go rozbieżność pomiędzy językiem używanym przez samych filozofów a ich współczesnymi, akademickimi interpretacjami. Ówcześni badacze zdawali sobie sprawę, że wiele z wczesnych tekstów filozoficznych (np. Parmenidesa, czy Empedoklesa) było pisanych (podobnie jak dzieła Homera) heksametrem. Sam Homer (jak wykazywały prace Milmana Parry’ego) uznawany był już za poetę oralnego, jednak fakt ten był dla Conforda i innych badaczy filozofii przedsokratejskiej pozbawiony większego znaczenia.
Havelock doszedł do wniosku, że specyficzna poetyka wczesnych filozofów nie były „jedynie kwestią stylu, lecz istoty”, a tacy myśliciele jak Heraklit czy Empedokles byli bliżsi Homerowi, aniżeli Platonowi czy Arystotelesowi. Ich twórczość przeznaczona była nie do odczytywania, lecz do słuchania i zapamiętywania i należy ją łączyć z grecką poezją i tradycją oralną. Młody badacz nie ujawnił jednak swoich przemyśleń i przez wiele lat podążał tropem badawczym wytyczonym przez Conforda.
Kariera akademicka Havelocka rozpoczęła się od podjęcia w 1926 pracy na Uniwersytecie Acadia, w Nowej Szkocji. Rok później ożenił się z Ellen Parkinson, a następnie (w 1929) przeniósł się na Uniwersytet Wiktorii w Toronto. W tym okresie interesował się poezją rzymską, a w szczególności Katullusem. W coraz większym stopniu zaczęła go też zajmować działalność polityczna. Wraz z innymi pracownikami uniwersytetu, Frankiem Underhillem i Eugenem Forseyem, założyli League for Social Reconstruction, organizację politycznie zaangażowanych socjalistów.
W 1931 policja w Toronto zablokowała zebranie organizacji, uznawanej przez nią za komunistyczną. W odpowiedzi na to, Havelock i Underhill napisali list otwarty, w którym nazywali akcję policji „krótkowzroczną, niestosowną i nie do przyjęcia”. List doprowadził do krytycznych reakcji opinii publicznej oraz do konfliktu pomiędzy władzami uniwersytetu a grupą profesorów, na czele których stali Havelock i Underhill. Główne tytuły prasowe w Toronto, oraz wielu przedstawicieli biznesu potępiło sygnatariuszy listu, określając ich mianem radykalnych lewaków, a ich zachowanie określiło jako nielicujące z ich profesją.
Początkowo League for Social Reconstruction była jedynie rodzajem kółka dyskusyjnego, jednak w latach trzydziestych stała się liczącym się aktorem na kanadyjskiej scenie politycznej. Po tym przystąpieniu Havelocka (wraz z kilkoma innymi członkami ligi) do Co-operative Commonwealth Federation, jego zwierzchnicy na Uniwersytecie Wiktorii zaczęli wywierać presję, aby ograniczył swoją aktywność polityczną. Havelock nie uległ tym naciskom i kontynuował swoją działalność. Jego reputacja w opinii publicznej stopniowo się jednak pogarszała. W 1937 skrytykował działania rządu i kół przemysłowych wobec strajkujących pracowników przemysłu samochodowego, co spowodowało oficjalne naciski, aby usunąć go ze stanowiska.
Podczas pobytu w Toronto Havelock zaczął formułować swoją teorię oralności i piśmienności. Stworzyła ona kontekst dla późniejszych badań na Uniwersytecie Torontońskim na temat procesów komunikacji. Do dorobku tzw. "Toronto School of Communications" zalicza się prace Harolda Innisa z zakresu historii mediów, oraz późniejsze (pochodzące z lat pięćdziesiątych) teorie komunikacji Marshalla McLuhana i Edmunda Snow Carpentera.
Podczas II wojny światowej Havelock odsunął się od ruchu socjalistycznego i w 1944 został wybrany prezesem Ontario Classical Association. Jednym z pierwszych działań towarzystwa była organizacja akcji pomocowych dla wyzwolonej spod okupacji państw Osi Grecji. Polityczne i naukowe zainteresowania Havelocka zbiegły się w jego pracach na temat edukacji, w których wskazywał jak znajomość retoryki może pomóc w oporze wobec nacisków zbiorowych.
Badania nad intelektualną historią Grecji.
Podczas pobytu w Toronto zainteresowania Havelocka stopniowo zaczęły się ogniskować na historii umysłowości starożytnych Greków. Początkowo badacz włączył się w dyskusję na temat treści nauczanych przez historycznego Sokratesa. Opierając się na analizach prac Ksenofonta, Arystofanesa i Platona, Havelock wykazywał, że platoński Sokrates jest w dużej mierze fikcją literacką i wyrazicielem poglądów samego Platona. Jednocześnie ostro polemizował ze stanowiskiem Johna Burneta, według którego teoria idei pochodzić miała właśnie od Sokratesa. Havelock wskazywał także, że Platon, ustami Sokratesa, wypowiada się na temat najbardziej palących i aktualnych problemów swojej współczesności, a nie (jak często twierdzili historycy filozofii) referuje autentyczne dialogi swojego nauczyciela. Przekonanie, że Platon i Sokrates należeli intelektualnie do odmiennych epok, było pierwszym krokiem ku szerszemu programowi badawczemu. Późniejsze prace Havelocka starały się udokumentować fundamentalną zmianę jaka zaszła między końcem V w. p.n.e. a połową IV w. p.n.e. w problematyce poruszanej przez myślicieli i w sposobach jej rozpatrywania.
W 1947 Havelock przyjął posadę na Uniwersytecie Harvarda, w Cambridge w stanie Massachusetts. Pozostał tam do 1963, piastując pozycję dyrektora Instytutu Filozofii. W tym okresie zajął się tłumaczeniem i komentowaniem "Prometeusza w okowach" Ajschylosa (praca została opublikowana pod tytułem "The Crucifixion of Intellectual Man"). Podjął też próbę wykazania wyraźnego rozdziału pomiędzy myślą Platona czy Arystotelesa, a całą późniejszą tradycją filozoficzną. W pracy "The Liberal Temper in Greek Politics" wyróżniał liberalny nurt w greckiej myśli politycznej zapoczątkowany przez Demokryta. Filozofia polityczna według greckich liberałów miała opierać się na rozumieniu „ludzkiego działania jako zakorzenionego w kosmicznym i historycznym porządku”. Dla liberałów indywidualne czyny człowieka były podstawą jego oceny. Tymczasem zarówno Platon, jak i Arystoteles byli znacznie bardziej zainteresowani samą naturą człowieczeństwa. Dla nich działania ludzkie wynikały raczej z pewnych cech wrodzonych i nie były związane z indywidualnymi wyborami. Argumentując za taką fundamentalną różnicą pomiędzy Platonem a współczesnymi Demokryta, Havelock przeciwstawił się długiej tradycji w historii filozofii, która wskazywała raczej na ciągłość w rozwoju filozofii greckiej. W pracy tej po raz pierwszy pojawia się też idea „greckiej rewolucji piśmiennej”, która stanie się głównym przedmiotem jego późniejszych badań. Według Havelocka znane nam „fragmenty” Demokryta nie są elementami większej, zaginionej całości, lecz samodzielnymi aforyzmami, charakterystycznymi dla wypowiedzi oralnej.
Chociaż praca znalazła pewne uznanie w kręgach filozoficznych, to została źle przyjęta przez filologów klasycznych. Recenzenci określili tezę o różnicy pomiędzy Platonem i presokratykami jako „porażkę”, a analizę myśli platońskiej i arystotelesowskiej jako ich „wypaczenie”.
"Przedmowa do Platona".
W "The Liberal Temper" Havelock nie wspomógł się jeszcze rozwijaną przez siebie teorią greckiej piśmienności. Pełni już ona jednak ważną rolę w wydanej w 1963 "Przedmowie do Platona". Autor skupia się w niej na analizie gorąco dyskutowanego problemu krytyki poezji w Platońskim "Państwie". W dialogu tym Sokrates dowodzi, że poetycka mimesis (naśladownictwo natury) jest szkodliwa dla duszy i dlatego poeci powinni zostać wygnani z idealnego państwa. "Państwo" dla Havelocka jest kluczem do zrozumienia roli poezji dla starożytnej umysłowości.
Idealne państwo Platona to projekt przemiany społeczeństwa greckiego (przede wszystkim poprzez instytucje edukacyjne) w celu dostosowania go do wymogów rozwijającej się piśmienności. Z tego powodu musi on radykalnie zerwać z tradycyjną wiedzą i sposobami jej przekazywania – z „plemienną encyklopedią”, jaką były utwory Homera.
Praca jest podzielona na dwie części. Pierwsza poświęcona jest oralności, kulturze oralnej i temu, co Havelock określa jako „myśl oralna”. Druga, jak wskazuje jej tytuł, dotyczy „konieczności platonizmu”, czyli ścisłego związku między filozofią Platona a rozwojem piśmienności.
Zamiast, jak w pracy o Demokrycie, koncentrować się na znaczeniu głównych pojęć filozoficznych, Havelock zajął się przemianami, jakie w wyniku rozpowszechnienia się piśmienności i rozwoju literatury miały zajść w całym języku starożytnych Greków. Zmiany te miały doprowadzić do powstania przeciwstawienia: refleksyjny podmiot, a poznawany przedmiot, a w konsekwencji umożliwić systematyczną refleksję filozoficzną.
Dla Havelocka krytyka poezji u Platona była rezultatem ówczesnych przemian kultury greckiej. Przemiany te dotyczyły zarówno treści myśli greckiej (w szczególności koncepcji człowieka oraz pojęcia duszy), jak i jej organizacji. Poezja Homera oparta jest na łączeniu na zasadzie swobodnych skojarzeń wielu jednostek znaczeniowych w szersze epizody. Wielość dominuje tu nad jednością kompozycji. Z kolei u Platona tok myśli przebiega od szczegółu ku temu co ogólne, a całość jest celem rozumowania. Składnia Platona (a także innych pisarzy IV w. p.n.e.) ma według Havelocka wskazywać, że w ich rozumowaniu idee mniejsze podporządkowane są ideom większym. Także Platońska teoria idei wywodzić się ma z przemian w języku greckim, a przede wszystkim ze zmieniającej się koncepcji i funkcji rzeczownika.
"Przedmowa do Platona" znalazła szybko odzew wśród wielu badaczy, choć reakcje na nią były dość zróżnicowane. We wczesnych recenzjach wskazywano zarówno, że Havelock „swobodnie igra z dowodami”, jak i że jego praca jest „doskonałym przykładem połączenia historii filozofii z samą filozofią”.
Praca zajmowała się zagadnieniami badanymi zwykle przez odrębne dyscypliny badawcze: historię filozofii greckiej, filologię klasyczną czy teorię literatury. Korzystała także z teorii strukturalistycznej oraz z będących dopiero w fazie początkowej badań nad kulturą oralną. Reakcja na nią ze strony przedstawicieli tych dyscyplin była mocno zróżnicowana.
Filolodzy klasyczni w większości zignorowali lub wykpili "Przedmowę". Podważano też poszczególne elementy wywodu na temat rozwoju piśmienności, przytaczając niepasujące do niego wcześniejsze przykłady piśmienności oraz późniejsze tradycji oralnej. Wskazywano również, że analizy oralności oparte są prawie wyłącznie na Homerze. Ponieważ jednak historia tekstów Homeryckich nie jest do końca znana, Havelock był zmuszony stawiać tezy, które nie mogą być w pełni zweryfikowane.
Z kolei wśród historyków filozofii "Przedmowa" nie znalazła szerszego odbioru. Ani sam Havelock nie brał udziału w toczonych w tej dyscyplinie sporach, ani jego prace nie były szerzej cytowane przez najbardziej znaczących badaczy. Największe uznanie praca ta wzbudziła wśród teoretyków literatury, badaczy przejścia od oralności do piśmienności, a także wśród niektórych psychologów czy antropologów. Sam autor w późniejszym okresie zrewidował niektóre swoje tezy zawarte w "Przedmowie", uznając opisany tam schemat za zbyt uproszczony. W "The Sophistication of Homer" (1973) wskazywał, że kształt eposów homeryckich nie odzwierciedla jedynie umysłowości oralnej, lecz jest wynikiem oddziaływania między piśmiennością a oralnością.
Późniejsze lata.
Wkrótce po publikacji "Przedmowy do Platona" Havelock przyjął stanowisko dyrektora Instytutu Filologii Klasycznej na Uniwersytecie Yale. Pozostał tam 8 lat, po czym przez krótki czas był profesorem filologii klasycznej na Uniwersytecie Stanu Nowy Jork w Buffalo. W 1973 przeszedł na emeryturę i osiadł w Poughkeepsie w stanie Nowy Jork, gdzie w Vassar College uczyła jego żona Christine Mitchell (pobrali się w 1962). Havelock pozostał aktywny na emeryturze, kończąc trzy książki i liczne eseje. Rozwijał w nich idee zawarte w "Przedmowie do Platona", wskazując jednocześnie na konsekwencje jakie miała piśmienność dla greckiej myśli, literatury, społeczeństwa czy prawa.
W wydanym w 1966 artykule "Preliteracy and the Presocratics", badał oralny charakter twórczości presokratyków. W "The Linguistic Task of the Presocratics" (1983) wykazywał, że głównym zadaniem filozofów przedsokratejskich, nie był wcale rozwój poszczególnych doktryn filozoficznych, lecz przekształcenie archaicznego języka, tak, aby umożliwiał nowe ujmowanie rzeczywistości, które odpowiadałoby kulturze piśmiennej i umożliwiało filozofię jako taką. Kluczową rolę odgrywał tu stojący na granicy obu kultur Sokrates. Jego rola badana była w: "The Socratic Self as It Is Parodied in Aristophanes’ „Clouds”" (1972), "The Socratic Problem: Some Second Thoughts" (1983) oraz w "Ustność Sokratesa i piśmienność Platona: kilka refleksji nad historycznymi źródłami filozofii moralnej w Europie" (wyd. oryg. 1984).
Prace na temat greckiego pojęcia sprawiedliwości ("Dikaiosune: An Essay in Greek Intellectual History" z 1969, oraz "The Greek Concept of Justice from Its Shadow in Homer to Its Substance in Plato" z 1978 dowodziły, że sama moralność, rozumiana jako pewien autonomiczny system reguł, którym podlegają jednostki, jest konsekwencją piśmienności i w dużej mierze zasługą Platona.
Havelock coraz większe znaczenie przypisywał też greckiemu alfabetowi. W 1977 napisał:
Jego zainteresowanie kwestiami filologicznymi stanowiło w tym okresie jedynie część szerszego projektu mającego na celu zrozumienie kultury starożytnej Grecji. Publikacje Havelocka stały się znacznie bardziej złożone teoretycznie, przekształcając teorię piśmienności w ogólną teorię kultury. Wskazując na inskrypcję na jednej z waz dipylońskich (będącej wówczas najwcześniejszym przykładem pisma greckiego), pisał: „Oto przypadkowe dzieło nieznanej ręki zwiastujące rewolucję, której przeznaczeniem jest zmienić całą ludzką kulturę”.
Tezy te rozwijane były w: "Prologue to Greek Literacy" (1973), "Alphabetisation of Homer" (1978), "The Ancient Art of Oral Poetry" (1979) czy "The Literate Revolution in Greece and Its Cultural Consequences" (1982). W tych tekstach Havelock porównuje literaturę starogrecką z "Eposem o Gilgameszu" czy z "Wedami".
To właśnie badanie różnic między kulturą oralną i piśmienną uważane jest za najbardziej wartościową część dorobku Havelocka. We wpływowej "Oralności i piśmienności" Waltera J. Onga jest on najczęściej cytowanym autorem (jeśli nie liczyć samego Onga).
W późnym okresie swojej kariery, Havelock jednak tak bardzo skupił się na rozwijaniu swoich tez, że przestał odnosić się do stanowisk innych badaczy. Prowadziło to do jałowości dyskusji wokół oralności/piśmienności wczesnych filozofów. Jak zauważa Alasdair MacIntyre w recenzji "The Greek Concept of Justice", Havelock często zbyt pospiesznie odrzuca tezy innych badaczy, ograniczając się do powtarzania, że filozofia jest ze swej natury piśmienna. Jednocześnie zbywa istotne problemy jakie się z tym wiążą, np. to, że „Sokrates nie pisał książek”.

</doc>
<doc id="2056908" url="https://pl.wikipedia.org/wiki?curid=2056908" title="Piraci z Penzance">
Piraci z Penzance

Piraci z Penzance (tytuł oryginalny "The Pirates of Penzance, or, The Slave of Duty") – piąta operetka W.S. Gilberta (libretto) i Arthura Sullivana (muzyka). Utwór miał oficjalną premierę 31 grudnia 1879 roku w "Fifth Avenue Theatre" w Nowym Jorku. Londyńska premiera miała miejsce 3 kwietnia 1880 w Opéra-Comique, gdzie zagrano ją 363 razy. Polska prapremiera operetki miała miejsce 7 listopada 2014 roku w Katowicach w wykonaniu "Teatru Muzycznego Arte Creatura".
Operetka w dwóch aktach. Akcja rozgrywa się u wybrzeża Kornwalii, w czasie panowania królowej Wiktorii.
Akt I.
Na ustronnym wybrzeżu grupa piratów świętuje 21 urodziny Frederica i tym samym ukończenie jego przyuczania do "zawodu". Ten jednak niespodziewanie oznajmia, że teraz, gdy skończyła się obowiązująca go umowa, zamierza wystąpić z bandy i wejść na uczciwą drogę życia. Tłumaczy swym towarzyszom, że został do nich skierowany w wyniku pomyłki – jego niania, Ruth, źle zrozumiała instrukcje ojca Frederica i zamiast pilota morskiego zrobiła z niego pirata (błąd wynikły z podobnego brzmienia angielskich słów "pilot" i "pirate"). Frederic oznajmia, że jako prawy człowiek będzie zmuszony wytępić swoich byłych towarzyszy, choć jednocześnie przyznaje, że nie są oni bardzo okrutną bandą – na przykład nigdy nie atakują słabszych od siebie oraz nigdy nie krzywdzą sierot. Jako że fakt ten jest powszechnie znany, piraci nie mają na koncie wielu sukcesów – wszystkie spotykane przez nich statki okazują się pełne sierot.
Gdy piraci na chwilę odchodzą, pojawia się grupa młodych dziewcząt ("Climbing over rocky mountain"), córek Generała Stanleya. Oczarowany ich urodą i młodością Frederic prosi je o pomoc w swej reformacji obiecując pokochać choćby najbrzydszą z nich. Dziewczęta nie są jednak zbyt chętne do zadawania się z piratem i tylko jedna Mabel odpowiada na jego wezwanie ("Poor wand'ring one"). Tymczasem wracają pozostali członkowie bandy i widząc młode panny, z miejsca postanawiają je poślubić. Na szczęście nadchodzi także ojciec dziewcząt ("I am the very model of a modern Major-General"), który obmyśla sprytny podstęp – oświadcza, że jest... sierotą. Wzruszeni piraci pozwalają wszystkim odejść. 
Akt II.
O północy w ruinach kaplicy w swoich włościach, Generał daje wyraz trapiącym go wyrzutom sumienia – nie może sobie wybaczyć, że oszukał piratów wymyślając historię o swoim rzekomym sieroctwie. Tymczasem nadchodzi Sierżant wraz z policjantami, których Frederic ma poprowadzić przeciw piratom ("When the foeman bares his steel"). Córki Generała głośno wyrażają swój podziw dla ludzi, którzy są gotowi iść na straszną śmierć z ręki okrutnych piratów. Zachwiany w swej odwadze oddział policyjny bardzo niechętnie odchodzi.
Tymczasem Frederic w samotności raduje się myślą, że wreszcie odpokutuje lata pirackiego życia. W tej właśnie chwili pojawiają się Król Piratów oraz Ruth, którzy tłumaczą mu przezabawny paradoks: Frederic urodził się w roku przestępnym, 29 lutego, więc chociaż skończył 21 lat, to – biorąc pod uwagę tylko te lata, w których wystąpił dzień jego urodzin – ma dopiero nieco ponad 5 lat. A w umowie zawartej z piratami zapisano, że jego obowiązek wobec nich skończy się dopiero "w dniu" jego 21 urodzin. Frederic uznaje logikę tego wywodu i decyduje się na powrót dołączyć do bandy. Będąc znowu piratem, czuje się w obowiązku donieść o oszustwie Generała, co budzi zrozumiałą wściekłość i pragnienie jak najszybszej zemsty ("Away, away, my heart's on fire"). Wszyscy troje wyruszają połączyć się z resztą bandy.
Mabel rozumie konieczność, której podlega jej ukochany i postanawia na niego czekać, choć będzie to trwało ponad 60 lat. Tymczasem zagrzewa do walki policjantów, którzy czują pewien dyskomfort mając pozbawić wolności ludzi, którzy – pomijając ich zbrodniczy proceder – są przecież bardzo do nich podobni ("When a felon's not engaged in his employment"). Słysząc nadchodzących piratów ukrywają się w kaplicy. Nadchodzi również Generał przywołany usłyszanym hałasem. Piraci ruszają na niego grożąc mu straszną zemstą. W tym momencie oddział policji ujawnia swoją obecność. Wywiązuje się krótka walka, którą wygrywają piraci. Jednak Sierżant ma asa w rękawie – wzywa piratów do poddania się... w imię Królowej Wiktorii. Piraci przyznają, że kochają swoją królową i składają broń. Wówczas Ruth zdradza, że wszyscy oni są szlachetnie urodzeni. Na to oświadczenie przeszłe pirackie błędy idą w zapomnienie, a Generał postanawia jednak wydać swoje córki za przywróconych do swojej społecznej pozycji "piratów".

</doc>
<doc id="2056913" url="https://pl.wikipedia.org/wiki?curid=2056913" title="Janusz Chmielewski">
Janusz Chmielewski

Janusz Chmielewski (ur. 4 kwietnia 1916 w Moskwie, zm. 2 stycznia 1998 w Warszawie) – polski językoznawca i sinolog, wykładał językoznawstwo porównawcze na Uniwersytecie Łódzkim, od 1955 roku profesor Uniwersytetu Warszawskiego. Chmielewski był uznanym na świecie ekspertem od klasycznej logiki chińskiej i o napisanie rozdziału na jej temat do monumentalnego dzieła "Science and Civilisation in China" poprosił go Joseph Needham. Polak zaczął pracę, ale nie mógł jej dokończyć i wskazał na swoje miejsce zastępcę, Christopha Harbsmeiera. Chmielewski był także współautorem tłumaczeń na polski dzieł chińskiej klasyki, jak m.in. "Prawdziwa księga południowego kwiatu" (1953) i "Antologia literatury chińskiej" (1956).

</doc>
<doc id="2056914" url="https://pl.wikipedia.org/wiki?curid=2056914" title="Kamerun na zimowych igrzyskach olimpijskich">
Kamerun na zimowych igrzyskach olimpijskich

Reprezentacja Kamerunu na zimowych igrzyskach olimpijskich po raz pierwszy wystartowała podczas igrzysk w Salt Lake City 2002 roku. Wtedy to barwy narodowe Kamerunu reprezentował jeden i jak dotychczas jedyny zawodnik reprezentujący Kamerun na zimowych igrzyskach olimpijskich - Isaac Menyoli. Jest to jak dotąd jedyny start Kamerunu na zimowych igrzyskach olimpijskich.

</doc>
<doc id="2056915" url="https://pl.wikipedia.org/wiki?curid=2056915" title="Szułdan">
Szułdan

Szułdan () – średniowieczny skalny klasztor prawosławny, zbudowany przez ludność grecką w zachodniej części Krymu na Ukrainie, leżący kilka kilometrów od Mangup i koło wioski Tiernowka. 
Klasztor znajduje się w urwisku skalnym góry Szułdan i obejmuje około 20 skalnych grot, sztucznych lub naturalnych jaskiń adaptowanych na cele mieszkalno-sakralne. Groty rozmieszczone są na dwóch poziomach. W zespole tym są dwie cerkwie. Pierwsze groty powstały przypuszczalnie w XIII–XIV w., był to jednak niewielki monastyr. Znaczna rozbudowa, polegająca na powiększeniu oraz rozbudowie dotychczasowych pomieszczeń, a także na wykuciu nowych, miała miejsce w czasach księstwa Teodoro w XV w. Pewne cechy (np. tzw. "gornieje miesto", przeznaczane zazwyczaj dla biskupa) głównej cerkwi świadczą o dużym znaczeniu cerkiewnym tego ośrodka w Teodoro. Po zdobyciu Teodoro przez Turcję w 1475 r. klasztor upadł. Są ślady, że w późniejszym okresie jego pomieszczenia były wykorzystywane jako schronienie dla bydła. 
Główna cerkiew zespołu jest założona w naturalnej jaskini, w obecnej postaci pochodzi z XV w., ale zachowane są ślady świadczące, że została wykonana w miejscu starszej cerkwi, którą powiększono i znacząco przebudowano. W latach 30. XX w. widoczne były jeszcze zabytkowe freski, obecnie nie zachowane. Cerkiew ta połączona jest przejściem z niewielką kaplicą (4,1x2,1 m i 1,95 m wysokości) oraz z baptysterium (2,1x2,05 m i 2 m wysokości). Obok są resztki mniejszego, starego baptysterium z XIII-XIV w., wykorzystawanego w XV w. jako kaplica grobowa. Współcześnie cerkiew ta została reaktywowana i pełni funkcje sakralne (stan na 2004 r.). 
Druga cerkiew ma wymiary 9,6x4,7 m i 1,9 m wysokości. 

</doc>
<doc id="2056916" url="https://pl.wikipedia.org/wiki?curid=2056916" title="Racza (wzniesienie)">
Racza (wzniesienie)

Racza – wzniesienie o wysokości 211 m n.p.m. na Pojezierzu Wałeckim, położone w woj. zachodniopomorskim, w powiecie drawskim, w gminie Wierzchowo.
Niecałe 2 km na zachód od Raczej leży wieś Garbowo.
Nazwę "Racza" wprowadzono urzędowo w 1950 roku, zastępując poprzednią niemiecką nazwę "Hochratzen Berg".

</doc>
<doc id="2056920" url="https://pl.wikipedia.org/wiki?curid=2056920" title="Włókno żarzenia">
Włókno żarzenia



</doc>
<doc id="2056922" url="https://pl.wikipedia.org/wiki?curid=2056922" title="Tres Coronas">
Tres Coronas

Tres Coronas – nowojorska grupa muzyczna wykonująca rap. Została założona w 2001 roku z inicjatywy trzech raperów – dwóch Kolumbijczyków (Rocca i P.N.O.) oraz Dominikańczyka znanego pod pseudonimem Reychesta.
Historia.
Początkowo muzycy pojawiali się sporadycznie na kompilacjach i składankach z latynoskim hip-hopem (m.in. "Guatauba", "Tributo Urbano", "Hip hop en tu idioma", "The Draft"). Ich pierwszy mixtape powstał w 2003 roku. Na płycie znalazła się piosenka "Falsedades", którą szybko określono mianem wielkiego hitu. Dwa lata później, w 2005 roku na wydawnictwie "New York Mixtape" pojawiły się gwiazdy latynoskiego (La Etnnia) i amerykańskiego hip-hopu (Jay-Z). Duże zainteresowanie grupą zachęciło muzyków do wydania w 2006 roku pierwszej płyty "Nuestra Cosa" jeszcze pod skrzydłami wytwórni Machete Music. Wśród gości pojawili się: Kafu Banton i Negro Jetro z Panamy, Macko z Kolumbii oraz amerykańscy raperzy z zespołu Infamous Mobb i Total Eclypse z zespołu Executioners.
Komercyjny sukces jaki zaczął odnosić zespół, związany był z odbiorcą do jakiego Tres Coronas kierowało swoją muzykę. Szczególnie dobrze przyjmowano twórczość grupy w środowisku młodych, zbuntowanych Latynosów licznie zamieszkujących Stany Zjednoczone. Dzięki pochodzeniu członków zespołu, Tres Coronas zdobył popularność w Kolumbii, a także Ekwadorze, Wenezueli i Kostaryce. Warto wspomnieć, że jeden z raperów Sebastián Rocca zakładając zespół był już po udanej przygodzie z francuskim hip-hopem, a dzięki występom z formacją "La Cliqua" stał się również bardzo popularny. Komercyjny sukces ukazał potrzebę stworzenia własnej wytwórni. Niedługo potem powstał label "Parcero Productions", który od tamtej pory wydaje wszystkie płyty zespołu.
Po wydaniu "Nuestra Cosa" zaczęły nawarstwiać się problemy wewnątrz zespołu. Reychesta zaczął manifestować swoje odseparowanie od grupy. Bez konsultacji z członkami zespołu uczestniczył w nowych projektach a najważniejszym z nich było "Chosen Few". Mówi się, że do głosu doszły również różnice kulturowe między dwoma Kolumbijczykami i jednym Dominikańczykiem. Przez pewien czas pojawiały się za pośrednictwem portalu YouTube utarczki słowne między raperami o to, kto powinien kontynuować działalność pod szyldem Tres Coronas.
Grupa nadal działa pod nazwą Tres Coronas, mimo że tworzy ją już tylko dwóch raperów. W 2007 roku zespół wydaje kolejną płytę "Street Album". Można zakupić ją tylko na oficjalnej stronie internetowej lub na stronie MySpace. Piosenki na płycie poruszają tematy związane z ulicznym, przestępczym życiem czy przyjmowaniem dzieci do gangów. Wykonawcy nawiązują również do krytyki jaka spotkała płytę "Nuestra Cosa" oraz do oskarżenia ich o komercjalizację swojej twórczości. Na płycie pojawili się tacy artyści jak Macko, Sergio Veneno, Chavito, Eye-N-See i Michael Stuart.

</doc>
<doc id="2056923" url="https://pl.wikipedia.org/wiki?curid=2056923" title="Dzień Statystyki Polskiej">
Dzień Statystyki Polskiej

Dzień Statystyki Polskiej – polskie święto obchodzone corocznie 9 marca, uchwalone 2 grudnia 2008 roku podczas zebrania Komitetu Statystyki i Ekonometrii Polskiej Akademii Nauk.
Historia.
Dzień ten został wybrany na pamiątkę sesji Sejmu Czteroletniego z 9 marca 1789 roku, podczas której Fryderyk Józef Moszyński uzasadniał przeprowadzenie spisu statystycznego na ziemiach polskich. W efekcie, 22 czerwca tegoż samego roku, sejm proklamował spis ludności Rzeczypospolitej Obojga Narodów i uchwalił konstytucję o nazwie „Lustracja dymów i podanie ludności”.
Obchody.
Według punktu 2. "Uchwały o ustanowieniu 9 marca Dniem Statystyki Polskiej" obchody mają na celu promocję i popularyzację statystyki jako nauki i statystyki publicznej oraz powinny być okazją do informowania opinii publicznej o wynikach naukowych badań statystycznych. 
Na świecie.
Zgromadzenie Ogólne Organizacji Narodów Zjednoczonych, podczas 41. sesji odbywającej się w lutym 2010 roku (rezolucją nr 64/267 z dnia 3 czerwca 2010 roku), uchwaliło 20 października Światowym Dniem Statystyki (ang. "World Statistics Day", WSD).

</doc>
<doc id="2056927" url="https://pl.wikipedia.org/wiki?curid=2056927" title="Skotna Góra">
Skotna Góra

Skotna Góra – wzniesienie o wysokości 205 m n.p.m. na Pojezierzu Szczecineckim, położone w woj. zachodniopomorskim, w powiecie szczecineckim, w gminie Borne Sulinowo.
Skotna Góra stanowi pasmo moreny czołowej podfazy krajeńskiej.
Ok. 1,5 km na zachód od Skotnej Góry przepływa rzeka Plitnica, wypływająca z jeziora Kniewo.
Nazwę "Skotna Góra" wprowadzono urzędowo w 1950 roku, zastępując poprzednią niemiecką nazwę "Schotten Berg".

</doc>
<doc id="2056928" url="https://pl.wikipedia.org/wiki?curid=2056928" title="Dzień Polskiej Statystyki">
Dzień Polskiej Statystyki



</doc>
<doc id="2056930" url="https://pl.wikipedia.org/wiki?curid=2056930" title="Todi Lubonja">
Todi Lubonja

Todi Aleks Lubonja (ur. 13 lutego 1923 w Elbasanie, zm. 19 listopada 2005 w Tiranie) – albański dziennikarz i działacz komunistyczny, więzień polityczny, ojciec Fatosa Lubonji.
Życiorys.
Był synem muzyka Aleksa Lubonji i Sotiry. Od 1940 związany z ruchem komunistycznym, w 1942 wstąpił do Komunistycznej Partii Albanii. W czasie wojny działał w komunistycznym ruchu oporu. Po zakończeniu wojny działał w organizacji młodzieżowej, kierował także organizacją partyjną w Korczy i w Elbasanie. W 1958 został wybrany deputowanym z okręgu Elbasan do Zgromadzenia Ludowego IV kadencji. W parlamencie zasiadał przez trzy kolejne kadencje w latach 1958–1970. Przez siedem lat (1964-1970) kierował organem partii komunistycznej – Zëri i Popullit.
29 stycznia 1972 stanął na czele albańskiego radia i telewizji, zastępując Thanasa Nano. Należał do grona reformatorów partyjnych, skupionych wokół Fadila Paçramiego. Wspólnie organizowali XI Festiwal Piosenki Albańskiego Radia i Telewizji (grudzień 1972), w czasie którego podjęto próbę porzucenia obowiązującego wzorca socrealizmu. 26–28 czerwca 1973 na IV Plenum Komitetu Centralnego APP Paçramiego i Lubonję zaatakował osobiście przywódca partii Enver Hoxha, oskarżając ich o uleganie tendencjom liberalnym i obcym wpływom w kulturze. Todiego wyrzucono z pracy, a całą rodzinę internowano. 27 lipca 1974 został aresztowany przez Sigurimi i skazany na 15 lat więzienia. Karę odbywał w więzieniu 321 w Burrelu. Wyszedł na wolność 7 czerwca 1987, przez kolejne lata internowany wraz z rodziną we wsi Malecaj k. Lezhy. Od 1990 do końca życia mieszkał w Tiranie. Zmarł po długiej chorobie, został pochowany na cmentarzu Sharrë w Tiranie.
W życiu prywatnym był żonaty (żona Liri), miał dwóch synów (Fatos i Agim). Przez ostatnie latach życia pisał wspomnienia, trzy tomy ukazały się drukiem, nakładem wydawnictwa Marin Barleti.

</doc>
<doc id="2056931" url="https://pl.wikipedia.org/wiki?curid=2056931" title="Parafia Trójcy Świętej w Graczach">
Parafia Trójcy Świętej w Graczach

Parafia Trójcy Świętej – rzymskokatolicka parafia położona jest przy ulicy Niemodlińskiej 83 w Graczach. Parafia należy do dekanatu Niemodlin w diecezji opolskiej.
Historia parafii.
Parafia w źródłach pisanych wzmiankowana jest po raz pierwszy w 1376 roku, a po raz kolejny w „Die Rechnung...” – rejestrze świętopietrza w archidiakonacie opolskim z 1447 roku. W rejestrze tym wymieniony jest kościół parafialny Najświętszej Marii Panny. W okresie reformacji następuje upadek parafii i w późniejszych czasach brak o niej informacji w źródłach pisanych.
Ponownie świątynia katolicka w Graczach zaczyna funkcjonować dopiero w XVIII wieku, ale tylko jako kościół filialny: najpierw parafii Wniebowzięcia Najświętszej Maryi Panny w Niemodlinie, a od 1890 roku, jako filia parafii Narodzenia Najświętszej Maryi Panny w Rogach. Ponownie parafia została erygowana w 1950 roku.
Liczebność i zasięg parafii.
Parafię zamieszkuje 2630 mieszkańców, zasięgiem duszpasterskim obejmuje ona miejscowości:
Inne kościoły i kaplice.
Do parafii należy:

</doc>
<doc id="2056933" url="https://pl.wikipedia.org/wiki?curid=2056933" title="Wypędzeni (prawo niemieckie)">
Wypędzeni (prawo niemieckie)



</doc>
<doc id="2056934" url="https://pl.wikipedia.org/wiki?curid=2056934" title="Wietnamistyka">
Wietnamistyka

Wietnamistyka – dziedzina nauki zajmująca się językiem wietnamskim, kulturą, historią, literaturą wietnamską i wszystkim innym, co dotyczy Wietnamu. W wąskim znaczeniu wietnamistyka jest synonimem filologii wietnamskiej.

</doc>
<doc id="2056939" url="https://pl.wikipedia.org/wiki?curid=2056939" title="Dzień Zdrowia i Sportu">
Dzień Zdrowia i Sportu



</doc>
<doc id="2056942" url="https://pl.wikipedia.org/wiki?curid=2056942" title="Toyota Cressida">
Toyota Cressida

Toyota Cressida – samochód typu sedan zaliczany do klasy wyższej, produkowany przez Toyotę w latach 1973–1992. Powstały cztery generacje modelu. Te same konstrukcje, różniące się między sobą różnymi elementami nadwozia były dostępne w innych krajach pod nazwami: Toyota Mark II, Toyota Chaser i Toyota Cresta. Nazwa Cressida została wycofana w 1993 (1992 w Stanach Zjednoczonych).
Pierwsza Generacja (1977–1980).
Pierwsza Generacja modelu Cressida była dostępna jako sedan (X30, X32) oraz kombi (X36). Wersja coupé (X31) dostępna była tylko w Japonii. Samochód ten w Japonii był sprzedawany pod nazwą Toyota Mark II. Standardowe elementy wyposażenia to między innymi: klimatyzacja, automatyczna skrzynia biegów i wspomaganie kierownicy. Samochód był dobrze wyciszony, uznawany był za jeden z najcichszych samochodów na oferowanych na rynku w tamtym czasie. W 1979 sugerowana przez producenta cena w USA wynosiła 9190 dolarów.
W Anglii, Cressida był dostępny zarówno w wersji sedan jak i Kombi. Oferowany był tylko z 2-litrowym, 4-cylindrowym silnikiem benzynowym dostępnym z tylko jednym poziomem wykończenia – "De Luxe".
Druga Generacja (1981–1984).
Cressida drugiej generacji, MX63, została znacznie zmodyfikowana w stosunku do poprzedniej generacji.
Model ten był ponownie montowany w Nowej Zelandii z 2-litrowym, 4-cylindrowym silnik benzynowym i 5-biegową manualną lub 3-biegową automatyczną skrzynią biegów.
Trzecia Generacja (1985–1988).
W 1985 roku została wprowadzona nowa generacja modelu Cressida, oznaczona kodem MX73 (MX72 dla kombi). Silnik 5M-GE był niezmieniony od 1984 roku. Auto było większe i bardziej aerodynamiczne, niż poprzednie generacje. Nowa lista opcji zawierała elektroniczną kontrolę amortyzatorów (TEM), odtwarzacz CD, cyfrowe wskaźniki, wykończenie drewnem oraz automatyczną skrzynię biegów. W 1987 automatyczna skrzynia biegów została zmieniona na A340E. W 1988 roku moc została podniesiona do 161 KM.
Czwarta Generacja (1989–1992).
W 1988 roku Toyota wprowadziła nieco większą, czwartą generację modelu Cressida – MX83. Był to ostatni samochód z serii Cressida w Ameryce Północnej.
Zastosowano nowy, mocniejszy silnik 3,0 l 7M-GE. Silnik ten osiągał moc 190 KM przy 6000 obr./min. Podobnie jak w przypadku poprzednich generacji, technologia była wspólna z Toyotą Suprą.
W wyposażeniu znajdowały się: elektryczne szyby, centralny zamek, tempomat, automatyczna skrzynia biegów, ABS, elektryczny szyberdach, odtwarzacz CD oraz skórzana tapicerka.
W 1991 roku model został nieco odnowiony. Zmodyfikowano grill, wnętrze, przeprojektowano koła ze stopu aluminium.

</doc>
<doc id="2056947" url="https://pl.wikipedia.org/wiki?curid=2056947" title="C/1907 L2 (Daniel)">
C/1907 L2 (Daniel)

C/1907 L2 (Daniel) – kometa długookresowa, którą można było obserwować w 1907 roku.
Odkrycie i orbita komety.
Kometę C/1907 L2 (Daniel) odkrył w roku 1907 Zaccheus Daniel. Osiągnęła ona swe peryhelium 4 września tegoż roku i znalazła się w odległości 0,51 au od Słońca. Porusza się ona po eliptycznej orbicie o mimośrodzie 0,999 i nachyleniu 9,0° względem ekliptyki. Jej obieg wokół Słońca trwa ok. 2000 lat.

</doc>
<doc id="2056948" url="https://pl.wikipedia.org/wiki?curid=2056948" title="George Bastl">
George Bastl

George Edward Bastl (ur. 1 kwietnia 1975 w Ollon) – tenisista reprezentujący Szwajcarię, reprezentant w Pucharze Davisa.
Karierę tenisową rozpoczął w roku 1998. W grze pojedynczej odniósł cztery zwycięstwa w rozgrywkach rangi ATP Challenger Tour. Pierwszy tytuł wywalczył w Eckental (sezon 1999), drugi w Nümbrecht (1999), a kolejne w Helsinkach (2001) i Mediolanie (2004). Wszystkie turnieje rozgrywane były na nawierzchni dywanowej. W rozgrywkach rangi ATP World Tour Bastl jest finalistą zawodów w Taszkencie z września 1999 roku. Po drodze pokonał m.in. Marca Rosseta; w finale przegrał z Niemcem Nicolasem Kieferem.
W 2002 Bastl wyeliminował w drugiej rundzie Wimbledonu po pięciosetowym meczu siedmiokrotnego mistrza tego turnieju, rozstawionego z numerem szóstym Amerykanina Pete Samprasa, dla którego okazał się to ostatni występ na londyńskiej trawie. Była to tym większa sensacja, że Szwajcar przystępował do turnieju jako tzw. lucky-loser po porażce w eliminacjach z Niemcem Waske. W kolejnej rundzie (1/16 finału) Bastla pokonał Argentyńczyk David Nalbandian. Z kolei w 2005, także na Wimbledonie, Bastl był pierwszym przeciwnikiem w turnieju wielkoszlemowym późniejszego lidera rankingu światowego Andy'ego Murraya; 18-letni Szkot wygrał ten mecz 6:4, 6:2, 6:2.
W latach 1998-2006 reprezentował Szwajcarię w Pucharze Davisa. Rozegrał przez ten czas 14 pojedynków, z których 3 wygrał w singlu i 2 w deblu.
Najwyżej sklasyfikowany w rankingu singlistów był na 71. miejscu na początku maja 2000 roku, natomiast w zestawieniu deblistów w październiku 2002 roku zajmował 73. pozycję.

</doc>
<doc id="2056951" url="https://pl.wikipedia.org/wiki?curid=2056951" title="Aleksiej Fiodorow">
Aleksiej Fiodorow



</doc>
<doc id="2056953" url="https://pl.wikipedia.org/wiki?curid=2056953" title="Jak Jones">
Jak Jones

Jak Jones (ur. 29 lipca 1993 w Walii) – walijski snookerzysta.
Kariera zawodowa.
Jak Jones w gronie profesjonalistów grywa od 2010 roku, dzięki zwycięstwu w tym właśnie roku w snookerowych mistrzostwach Europy do lat 19.
Sezon 2010/2011.
W kwalifikacjach do turnieju Shanghai Masters 2010 odpadł już w pierwszej rundzie, przegrywając z Zhangiem Andą 4-5.

</doc>
<doc id="2056955" url="https://pl.wikipedia.org/wiki?curid=2056955" title="Błąd Birkenmajera">
Błąd Birkenmajera

Błąd Birkenmajera – termin stosowany przez alpinistów do określenia dobrania nieodpowiedniego celu do aktualnych możliwości wspinacza. Niedocenienie własnych ograniczeń było przyczyną śmierci Wincentego Birkenmajera 17 kwietnia 1933 r., który po nieprzespanej nocy, spędzonej w pociągu relacji Poznań – Zakopane, wyruszył w zimowych warunkach w Tatry, aby dokonać pierwszego zimowego przejścia filara Ganku. Na Galerii Gankowej zmarł z wyczerpania i zimna.

</doc>
<doc id="2056960" url="https://pl.wikipedia.org/wiki?curid=2056960" title="Racza">
Racza



</doc>
<doc id="2056962" url="https://pl.wikipedia.org/wiki?curid=2056962" title="1-chloronaftalen">
1-chloronaftalen



</doc>
<doc id="2056963" url="https://pl.wikipedia.org/wiki?curid=2056963" title="Linia kolejowa nr 314 (Czechy)">
Linia kolejowa nr 314 (Czechy)

Linia kolejowa nr 314 – linia kolejowa w Czechach, biegnąca przez kraj morawsko-śląski, od Opawy do Svobodnych Heřmanic. Linia została oddana do użytku w 1892 roku i pierwotnie prowadziła z Opawy do Hornígo Benešova. W 1970 roku z powodu szkód górniczych zamknięto jednak końcowy odcinek ze Svobodnych Heřmanic do Hornígo Benešova (w 1981 roku odcinek ten zlikwidowano).

</doc>
<doc id="2056965" url="https://pl.wikipedia.org/wiki?curid=2056965" title="Ciało do ciała">
Ciało do ciała

Ciało do ciała – debiutancki album zespołu Toples wydany pierwotnie w październiku 1998 roku pod tytułem "Przestań kłamać mała" w firmie fonograficznej Kamerton. 4 miesiące później, w lutym 1999 roku ukazała się reedycja pod nowym tytułem w firmie fonograficznej Green Star. Płyta zawiera 11 piosenek, wersja dance piosenki Ciało do ciała + intro. Do tej płyty nagrano dwa teledyski: "Przestań kłamać mała" i "Ciało do ciała".

</doc>
<doc id="2056968" url="https://pl.wikipedia.org/wiki?curid=2056968" title="Żółty Tygrys">
Żółty Tygrys



</doc>
<doc id="2056972" url="https://pl.wikipedia.org/wiki?curid=2056972" title="Hala Barnowska">
Hala Barnowska

Hala Barnowska lub Hala Średnia – polana w Beskidzie Sądeckim, w środkowej części Pasma Jaworzyny. Znajduje się na głównej grani Pasma Jaworzyny, pomiędzy Wierchem nad Kamieniem (1084 m) a Halą Pisaną (1044 m). Halami nazywano dawniej polany, które użytkowane były pastersko, lecz nie były koszone. Nazwa tej hali pochodzi od miejscowości Barnowiec. Położona jest na wysokości ok. 1066 m n.p.m. Jest to podłużna polana na płaskim niemal grzbiecie, wzdłuż czerwonego szlaku turystycznego wiodącego grzbietem Pasma Jaworzyny. Jak inne polany beskidzkie była dawniej intensywnie użytkowana. Po II wojnie światowej została włączona do lasów państwowych. Obowiązywała dyrektywa o zalesianiu polan. Hali Barnowskiej udało się jednak uniknąć zalesienia dzięki leśniczemu z Nawojowej (1957-1990), który musiał się z tego corocznie tłumaczyć swoim zwierzchnikom. Dzisiaj coraz bardziej rozpowszechnia się już świadomość, że polany spełniają bardzo korzystną rolę przyrodniczą i turystyczną. Jednak nawet bez świadomego zalesiania niewypasane i niekoszone polany ulegają naturalnej sukcesji ekologicznej, ostatecznym efektem której jest las. Początkowym etapem tej sukcesji jest zarastanie polan borówczyskami. Obecnie Barnowską Halę pokrywają wielkie łany wybujałych borówczysk.
Z Barnowskiej Hali rozciąga się widok głównie na północną i zachodnią stronę. Szczególnie dobrze widać stąd Sokołowską Górę, Ostrą i Wielkiego Gronia z jego użytkowaną do tej pory polaną Pałyga.

</doc>
<doc id="2056976" url="https://pl.wikipedia.org/wiki?curid=2056976" title="Stanisław Jemieljanow">
Stanisław Jemieljanow

Stanisław Walerjewicz Jemieljanow (ros. Станислав Валерьевич Емельянов; ur. 23 października 1990 w Sarańsku) – rosyjski lekkoatleta specjalizujący się w chodzie sportowym.
Międzynarodowe sukcesy zaczął odnosić w 2007 roku kiedy zwyciężył w Ostrawie w mistrzostwach świata juniorów młodszych w chodzie na 10 000 metrów. W kolejnym sezonie, w tej samej konkurencji, zdobył złoty medal mistrzostw świata juniorów. Rok 2009 przyniósł mu zwycięstwo w europejskim czempionacie juniorów. W pierwszym seniorskim starcie, podczas mistrzostw Europy w Barcelonie (2010), sięgnął po złoto w chodzie na 20 kilometrów. Stawał na podium podczas mistrzostw Rosji. 
Najlepsze rezultaty: chód na 10 000 metrów – 39:35,01 (11 lipca 2008, Bydgoszcz); chód na 10 kilometrów – 38:28 (19 września 2009, Sarańsk – rekord świata juniorów); chód na 20 kilometrów – 1:18:28 (18 lutego 2012, Soczi).

</doc>
<doc id="2056978" url="https://pl.wikipedia.org/wiki?curid=2056978" title="Sabadyla">
Sabadyla

Sabadyla ("Schoenocaulon") – rodzaj bylin należący do rodziny melantkowatych ("Melanthiaceae"). Obejmuje 26 gatunków występujących w Ameryce Północnej i Południowej, spośród których 22 są endemitami w Meksyku. Szerszy zasięg mają tylko dwa gatunki – sabadyla lekarska ("Sch. officinale") i "Sch. yucatanense" rozpowszechnione prawdopodobnie w okresie prekolumbijskim ze względu na zastosowanie ich nasion w roli pestycydów. Przedstawiciele tego rodzaju wyróżniają się tworzeniem kłosokształtnych kwiatostanów.
Systematyka.
Jeden z kilku rodzajów wchodzący w skład podrodziny "Melianthieae" stanowiącej klad bazalny w obrębie rodziny melantkowatych ("Melanthiaceae"), która włączana jest do rzędu liliowców ("Liliales") w obrębie jednoliściennych.

</doc>
<doc id="2056980" url="https://pl.wikipedia.org/wiki?curid=2056980" title="(7163) Barenboim">
(7163) Barenboim

(7163) Barenboim – planetoida z pasa głównego asteroid okrążająca Słońce w ciągu 3 lat i 226 dni w średniej odległości 2,35 j.a. Została odkryta 24 lutego 1984 roku w Obserwatorium Palomar w Kalifornii przez Eleanor Helin i R. Scotta Dunbara. Nazwa planetoidy pochodzi od argentyńskiego pianisty i dyrygenta Daniela Barenboima. Przed nadaniem nazwy planetoida nosiła oznaczenie tymczasowe (7163) 1984 DB.

</doc>
<doc id="2056981" url="https://pl.wikipedia.org/wiki?curid=2056981" title="Stanislav Emelyanov">
Stanislav Emelyanov



</doc>
<doc id="2056982" url="https://pl.wikipedia.org/wiki?curid=2056982" title="Cmentarz wojenny nr 302 – Żegocina">
Cmentarz wojenny nr 302 – Żegocina

Cmentarz wojenny nr 302 – Żegocina – cmentarz z I wojny światowej zaprojektowany przez Franza Starka, znajdujący się we wsi Żegocina w województwie małopolskim, w powiecie bocheńskim, w gminie Żegocina. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie.
Cmentarz znajduje się na cmentarzu parafialnym w jego centralnej części, w odległości około 400 m od kościoła. Zachowany i utrzymany jest w bardzo dobrym stanie. Zajmuje powierzchnię około 1950 m². W centralnej części cmentarza znajduje się pomnik stylizowany na ołtarz zwieńczony krzyżem z daszkiem. Na pomniku znajduje się tablica z napisem w języku niemieckim:
Znajduje się na nim 109 grobów pojedynczych oraz 54 zbiorowych. Pochowano w nich 276 żołnierzy poległych w 1914 roku:

</doc>
<doc id="2056985" url="https://pl.wikipedia.org/wiki?curid=2056985" title="Kuchnia średniowiecza">
Kuchnia średniowiecza

Kuchnia średniowiecza – zwyczaje kulinarne, obejmujące pokarmy, nawyki żywieniowe i metody przygotowywania potraw dominujące w Europie w okresie średniowiecza, od V do XVI wieku. Kuchnia ta była zróżnicowana terytorialnie, szczególnie wśród najniższych warstw społecznych, których dieta była ograniczona do produktów dostępnych w najbliższej okolicy i tanich. Zwyczaje kulinarne warstw najwyższych, mogących spożywać potrawy przyrządzone według ówczesnej sztuki kulinarnej, były bardziej jednorodne; zwłaszcza pod koniec średniowiecza wykształciła się pewna forma "haute cuisine", pojawiły się też książki kucharskie. Jednak i kuchnia możnych podlegała ograniczeniom wynikającym z wolnych środków transportu i ówczesnych możliwości konserwacji jedzenia.
Ważnym czynnikiem wpływającym na dietę średniowiecznych Europejczyków były nakazane przez chrześcijaństwo liczne dni postne, ograniczające rodzaj spożywanego pożywienia. Wykwintna kuchnia średniowieczna charakteryzowała się używaniem dużej ilości przypraw, także importowanych. Były drogie, gdyż sprowadzane z daleka przez wielu pośredników. Przy przygotowaniu i doborze potraw kierowano się wskazaniami ówczesnej medycyny.
Podstawą wyżywienia ludzi średniowiecza były produkty ze zbóż: kasze i chleb. Rośliny strączkowe i warzywa były ważnym uzupełnieniem diety niższych warstw społecznych. Mięso, produkt droższy i mający bardziej prestiżowy status, obecne było przede wszystkim na stołach warstw wyższych. Jadano głównie drób i wieprzowinę, a na dworach rycerskich także dziczyznę. Popularne, szczególnie w okresie postów, były ryby morskie (zwłaszcza konserwowane i transportowane na spore odległości dorsze i śledzie) i słodkowodne.
Podczas okresu średniowiecza zarówno dietetyka, jak i styl żywienia podlegały pewnym zmianom, związanym z upowszechnianiem się niektórych upraw i hodowli oraz rozwojem metod rolnictwa i przetwórstwa żywności.
Średniowieczna dietetyka.
Kuchnie kultur basenu Morza śródziemnego od czasów starożytności opierały swoją dietę na zbożach, najczęściej na pszenicy. Owsianka i kasze, a potem i chleb były podstawowym produktem spożywczym, dostarczającymi codziennej porcji kalorii większości ludności. Od VIII do XI wieku udział produktów zbożowych w diecie przeciętnego obywatela podniósł się z 1/3 do około 3/4. Zależność od pszenicy była znaczna przez całe średniowiecze, wraz ze wzrostem znaczenia chrześcijaństwa i jego ekspansji na północ. W chłodniejszych klimatach pszenica była jednak dla większości ludności towarem niedostępnym, była wiec kojarzona z klasami wyższymi. Centralne miejsce chleba w obrzędach religijnych, na przykład w formie eucharystii oznaczało jego wyjątkową pozycję wśród artykułów żywnościowych, porównywalną tylko z winem oraz oliwą z oliwek, które jednak były towarami raczej ekskluzywnymi poza cieplejszymi miejscami, gdzie winogrona i oliwki były uprawiane.
Wpływ chrześcijaństwa. Posty.
Kościół zachodni oraz wschodni wraz z przyjętymi przez nie kalendarzami miały wielki wpływ na nawyki dotyczące konsumpcji. Większość chrześcijan miała zakaz spożywania mięs przez trzecią część roku, a podczas wielkiego postu i w inne dni postne niedozwolone było spożywanie produktów pochodzenia zwierzęcego, w tym jaj i produktów mlecznych, z wyłączeniem jednak ryb. Dodatkowo, zwyczajem panującym wśród ludności było poszczenie przed przyjęciem Eucharystii – posty takie mogły przybierać nawet formę jednodniowej całkowitej wstrzemięźliwości.
Kościoły chrześcijańskie zakładały, że na zmianę następuje czas postu i biesiadowania. W większości Europy środy, piątki i czasem inne dni tygodnia oraz określone w kalendarzu dni takie, jak wielki post oraz Adwent były czasem postnym, w trakcie którego niedozwolone było spożywanie mięsa i produktów pochodzenia zwierzęcego, w tym mleka, sera, masła i jaj, choć dopuszczano spożywanie ryb. Post miał na celu umartwienie ciała i pobudzenie do życia duszy, wspierając średniowieczny dogmat o niższości ciała, wspominając też poświęcenie się Jezusa dla ludzkości. Intencją postu w średniowieczu nie było ukazania określonych produktów spożywczych jako nieczystych, lecz raczej udzielenie ludzkości lekcji duchowej w samoopanowaniu poprzez wstrzemięźliwość. Podczas szczególnie ostrych dni postnych ilość jedzonych posiłków spadała do jednego. Nawet jeśli większość ludzi przestrzegała tych ustaleń, odprawiając pokutę w sytuacjach, kiedy łamała ograniczenia, istniały liczne sposoby na ominięcie problemu. Swoisty konflikt ideałów i praktyk podsumowała w swojej książce Bridget Ann Henisch:
W okresach pokuty należało unikać produktów pochodzenia zwierzęcego, lecz często przewagę uzyskiwały pragmatyczne kompromisy. Definicja „ryby” była szeroka, obejmowała także wieloryby i morświny, a nawet bobry, a w pewnym okresie także niektóre gatunki ptactwa wodnego. Dobór składników wykorzystywanych do przyrządzania potraw był mniejszy, lecz nie oznaczało to automatycznie zmniejszenia wielkości posiłków. Nie istniały też ograniczenia dotyczące (umiarkowanego) picia, czy jedzenia słodyczy. Bankiety wydawane w dniach, kiedy spożywano głównie ryby, nadal mogły być pełne przepychu, były też popularnymi okazjami do podawania potraw imitujących mięsa, sery, czy jaja w niezwykłe sposoby: potrawy rybne można było ukształtować tak, by przypominały dziczyznę, a puste skorupki jajek faszerowano ikrą z dodatkiem mleczka migdałowego i gotowano w gorących węglach. Głowy kościoła bizantyjskiego prezentowały jednoznaczne podejście, odradzając jakiekolwiek kulinarne wyrafinowanie swoim kapłanom. Kościół Zachodu był w tych kwestiach o wiele bardziej pobłażliwy. Częste były narzekania na rygor poszczenia wśród ludności świeckiej. Podczas wielkiego postu zarówno królowie, jak i uczniowie, ludność prosta i szlachta, narzekali na pozbawianie ich potraw mięsnych w długich tygodniach poważnego kontemplowania grzechów. W trakcie wielkiego postu ostrzegano nawet właścicieli trzody o grasujących głodnych psach, sfrustrowanym „oblężeniem wielkopostnym z domieszką ości rybich”.
Tendencją, która pojawiła się w XIII wieku było bardziej prawnicze rozpatrywanie postu. Warstwy najwyższe skrupulatnie przestrzegały zakazu jedzenia mięs, lecz nadal jadały stylowo: mięsa zastępowane były rybami często imitującymi szynki i boczki, mleczko migdałowe podawano zamiast zwierzęcego jako drogi zastępczy produkt pochodzenia roślinnego, a udawane jajka wykonywano z wydmuszek wypełnionych mleczkiem migdałowym, którym nadawano kolor i smak dzięki wykorzystaniu wymyślnych przypraw.
Dla ogólnie zdefiniowanych grup ludzi często czyniono wyjątki od postu. Tomasz z Akwinu (pl. 1225-1274) uważał, że od postu obowiązuje dyspensa w stosunku do dzieci, osób starszych, pielgrzymów, pracowników i żebraków, lecz nie w stosunku do biedoty mającej jakiekolwiek schronienie. Istnieje wiele opisów w których mnisi unikali ograniczeń w spożywaniu pokarmów poprzez odpowiednie interpretacje tekstów biblijnych. Z uwagi na to, że pościć nie musiały również osoby chore, powstała idea mówiąca, że post obowiązywał tylko w pomieszczaniach, gdzie zwyczajowo spożywano pokarmy, więc wielu braci zakonnych spożywało posiłki dni postnych poza refektarzem. Nowo wybrani urzędnicy klasztorów starali się uzdrowić sytuację nie tylko poprzez potępienie moralne, lecz również przez udostępnienie odpowiednio starannie przygotowanych potraw bezmięsnych na dni postu.
Kuchnia a medycyna.
Średniowieczne zdobycze nauk medycznych miały znaczny wpływ na postrzeganie w klasach wyższych określonych produktów spożywczych jako zdrowych i odżywczych. Styl życia, w tym dieta, aktywność fizyczna, odpowiednie zachowania społeczne, czy zaaprobowane środki medyczne prowadził do dobrego zdrowia, a wszystkim produktom żywieniowym przypisywano cechy wpływające na stan zdrowia. Kolejna klasyfikacja prowadziła od produktów gorących do zimnych i wilgotnych do suchych, zgodnie z opracowaną przez Galena teorią humorów, dominującą w europejskiej myśli medycznej od późnych czasów antycznych do XVII wieku.
Średniowieczni uczeni uznawali trawienie za proces podobny gotowaniu. Przetwarzanie pokarmu w żołądku rozpatrywano jako kontynuację przygotowań dokonanych przez kucharza. By potrawa została odpowiednio „ugotowana” a składniki odżywcze prawidłowo przyswojone, ważne było odpowiednie wypełnianie żołądka. Potrawy lekkostrawne należało jeść w pierwszej kolejności, po czym można było spożywać coraz cięższe dania. Jeśli nie przestrzegano takiej kolejności, uważano, że cięższe potrawy opadały na dno żołądka, blokując przewód trawienny, wskutek czego trawienie było spowalniane, powodując gnicie ciała i przyciąganie do żołądka złych humorów. Ważne też było, by nie mieszać ze sobą potraw o odmiennych właściwościach.
Przed jedzeniem żołądek należało „otworzyć” odpowiednim aperitifem (z łaciny „aperire” – „otwierać”), najlepiej natury ostrej i suchej: słodyczami wykonanymi z cukru, pokrytych miodem przypraw takich, jak imbir, kminek, czy ziarna anyżu, kopru włoskiego lub kminku, winem, bądź słodzonymi napojami mlecznymi. Jako że na początku posiłku żołądek był „otwierany”, na końcu należało go zamknąć – na przykład drażami w średniowieczu występującymi w formie przyprawionych kawałków cukru, lub grzanym winem, doprawionym aromatycznymi przyprawami, do którego podawano dojrzały ser. Posiłek zwykło się rozpoczynać lekkostrawnymi owocami, na przykład jabłkami, po czym spożywano warzywa – sałatę, kapustę, portulakę, zioła, wilgotne owoce, lekkie mięsa (na przykład mięso kury lub młodej kozy) z (czasami gęstą) zupą. Następnie podawano cięższe mięsa – wieprzowinę lub wołowinę wraz z warzywami i orzechami (oraz np. gruszkami i kasztanami, uznawanymi za ciężkostrawne). Popularne, jak też zalecane przez praktykę medyczną, było kończenie posiłku dojrzałym serem lub produktami wspomagającymi trawienie.
Idealny pokarm ściśle odpowiadał humorowi ludzi – był umiarkowanie ciepły i wilgotny. Potrawy należało sporządzać ze składników drobno krojonych, mielonych, zgniatanych i odcedzonych, by wszystkie składniki odpowiednio połączyć. Białe wino miało chłodniejszą naturę od wina czerwonego i ta sama zależność obowiązywała między białym a czerwonym octem. Mleko było względnie ciepłe i wilgotne, lecz uważano, że mleka różnych zwierząt różniły się od siebie. Żółtka jaj uznawano za ciepłe i wilgotne, zaś białka – za zimne i wilgotne. Od kucharzy oczekiwano dostosowania się do reguł określonych przez medycynę humorów. Nawet, jeśli ograniczało to kombinacje możliwych do łączenia składników, szefowie kuchni mieli mnóstwo możliwości do popisów kulinarnych.
Różnice zależne od rejonu.
Zróżnicowanie geograficzne było skutkiem różnic klimatycznych, administracji i zwyczajów, różnych w poszczególnych częściach Europy. Mimo że powinno się unikać daleko zakrojonych uogólnień, można wyznaczyć rejony, w których dominowały określone produkty spożywcze. Klimat Wysp Brytyjskich, północnej Francji, Niderlandów, północnych obszarach zamieszkanych przez ludność germańską, Skandynawii i rejony Morza Bałtyckiego był ogólnie zbyt ostry, by można było uprawiać winogrona czy oliwki. W krajach południa Europy powszechnym napojem klas bogatych i biedoty było wino (choć ci drudzy musieli najczęściej zadowolić się tanim winem z drugiego tłoczenia), zaś na północy biedota pijała piwo – wino było drogim towarem importowym. Powszechne w krajach basenu Morza Śródziemnego były owoce cytrusowe (choć nie były to gatunki popularne dzisiaj) i granaty. Mimo że na północy można było spotkać suszone figi i daktyle, były one wykorzystywane raczej rzadko.
Oliwa z oliwek była produktem powszechnym w kulturach basenu Morza Śródziemnego, lecz na północy była drogim importowanym towarem, podczas gdy popularne oleje wyciskano z maku, orzechów (włoskich i laskowych). Szczególnie po klęsce Czarnej Śmierci często wykorzystywanymi składnikami w kuchniach północy i północnego zachodu Europy (szczególnie w Niderlandach) były masło i smalec. Składnikiem niemal uniwersalnym w kuchniach warstwy średniej i wyższej były migdały – powszechne i wszechstronne mleczko migdałowe wykorzystywano jako zamiennik jaj i mleka. W późniejszym okresie pojawiła się gorzka odmiana migdałów.
Posiłki.
Zwykle jadano dwa posiłki dziennie: obiad około południa i lżejszą kolację wieczorem. Dwuposiłkowe dni były standardem przez całe Średniowiecze. Pomniejsze posiłki były powszechne, lecz stały się one kwestią statusu społecznego, gdyż osoby nie wykonujące prac fizycznych mogły się bez nich obejść. Moraliści nieprzychylnie podchodzili do zbyt wczesnego przerywania nocnego postu, zaś kapłani i ziemianie unikali takich praktyk. Z przyczyn praktycznych, śniadanie spożywali ludzie pracujący, tolerowane były one też w stosunku do dzieci, kobiet, osób starszych i chorych. Ze względu na nauki Kościoła przestrzegającego przed obżarstwem i innymi słabościami ciała, ludzie wydawali się zakłopotani nikłą praktycznością jadania śniadań. Wystawne wieczorne bankiety i późne kolacje przebiegające przy dużych ilościach napojów alkoholowych uznawano za niemoralne. Te ostatnie kojarzono dodatkowo z nawykami hazardowymi, niewyszukanym językiem, pijaństwem i sprośnościami. Popularne były małe posiłki i przekąski, choć i te nie znajdowały zrozumienia w naukach kościelnych, a ludzie pracujący często otrzymywali od swych pracodawców niewielkie kwoty, za które mogli kupować niewielkie przekąski.
Przygotowywanie potraw.
Wszelkie przejawy gotowania przebiegały przy bezpośrednim użyciu ognia. Kuchnie nie pojawiły się w użyciu aż do XVIII wieku, a kucharze musieli posiadać do tego czasu wiedzę na temat gotowania nad otwartym ogniem. Istniały piece, lecz były one drogie w budowie, a ich występowanie ograniczone było do dużych domostw i piekarni. W społecznościach średniowiecznych popularna była wspólna własność jednego pieca, by utrzymać społeczny, nie zaś prywatny, charakter procesu pieczenia chleba. Istniały również przenośne piece, które wypełniano jedzeniem, po czym zakopywano w gorących węglach, jak też większe, osadzone na kołach, z których sprzedawano placki na ulicach średniowiecznych miast. W przypadku jednak większości ludności, większość procesu gotowania przebiegała z wykorzystaniem prostych garnków, stanowiących najefektywniejsze wykorzystanie drewna, jak też nie powodujących utraty soków z potraw. Zupy i gulasze stanowiły przez to najpopularniejsze potrawy. Większość źródeł pozwala przypuszczać, ze średniowieczne potrawy były dość bogate w tłuszcze, przynajmniej w okresie dostępności tłuszczów. Stanowiło to mniejszy problem w okresie harówki, głodów oraz większej akceptacji – a nawet pożądania – pulchnej sylwetki. Szczupłe były wyłącznie osoby chore, biedne lub uprawiające ascezę.
Owoce często łączono z mięsem, rybami i jajami. Przepis na "Tart de brymlent", placek rybny ze zbioru przepisów „Forme of Cury”, zawiera oprócz fig, rodzynek, jabłek i gruszek ryby – łososia, dorsza lub łupacza, jak też drylowane śliwki damaszki. Całość dania pokrywano ciastem. Za ważne uznawano, by ryby podawano zgodnie z myślą ówczesnej medycyny i dietetyki. Oznaczało to, ze „temperament” potrawy musiał być oparty na jej naturze dzięki odpowiedniej kombinacji składników i metod przyrządzania oraz przyprawom. Rybę postrzegano jako zimną i wilgotną, więc jej przyrządzanie miało ją ogrzać i osuszyć. Rybę więc smażono lub pieczono w piecu, doprawiając gorącymi i suchymi przyprawami. Wołowina była postrzegana jako sucha i gorąca, więc powinno się ją gotować; wieprzowina miała gorący i wilgotny charakter, więc powinno się ja zawsze przygotowywać na ruszcie. W niektórych zbiorach przepisów składniki potraw dobierano raczej ze względu na ich humor, nie zaś na podstawie tego, co współczesny kucharz określiłby mianem podobieństwa smaku. Przepis na ciasto z pigwy podaje, że zamiast pigwy można równie dobrze użyć kapusty. Inny przepis sugeruje, że rzepę można zamienić na gruszkę.
Placki z kruchego ciasta nie pojawiały się w zbiorach przepisów aż do XV wieku. Do tego czasu ciasto kruche wykorzystywano głównie jako „pojemnik”. Ocalałe zbiory przepisów pokazują znaczny rozwój gastronomii w późnych wiekach średnich. Pod koniec XIV wieku w przepisach zaczęły pojawiać się nowe techniki, takie, jak placki z kruchego ciasta i klarowanie żelatyny białkami jaj, a przepisy stały się rzeczywistymi opisami przyrządzenia potrawy, nie zaś notatkami służącymi wprawnemu kucharzowi jedynie do przypomnienia sobie procesu gotowania.
Średniowieczna kuchnia.
W większości domostw gotowano nad otwartym paleniskiem umieszczonym pośrodku głównego obszaru mieszkalnego, co powodowało lepsze wykorzystanie ciepła. Było to popularne ustawienie, nawet w zamożnych rodzinach, gdzie przez większość średniowiecza kuchnia połączona była z jadalnią. Pod koniec wieków średnich zaczęły pojawiać się wydzielone kuchnie. Pierwszym krokiem było przesunięcie paleniska pod jedną ze ścian głównej izby, co później ewoluowało do formy oddzielnego budynku, lub skrzydła istniejącej budowli, gdzie mieściła się właściwa kuchnia, często oddzielona od przestrzeni mieszkalnej zadaszoną arkadą. W ten sposób kuchenny dym, zapach i krzątanina były poza zasięgiem wzroku gości; spowodowało to też zmniejszenie ryzyka wybuchu pożaru.
W użyciu było już wiele powszechnych dziś przyrządów kuchennych, takich, jak patelnie, garnki, czajniki, czy gofrownice, choć były one zbyt drogie dla biedniejszych domostw. Inne przyrządy, przeznaczone do gotowania nad otwartym ogniem, to rożny różnych rozmiarów i wykonane z różnych materiałów, pozwalające na przyrządzenie zarówno delikatnych przepiórek, jak i całego wołu. Istniały również żurawie z ruchomymi hakami, by garnki i kotły można było łatwo odsunąć od ognia, by potrawy nie kipiały i nie przypalały się. Przybory kuchenne trzymano bezpośrednio nad ogniem lub wsuwano w gorące węgle na trójnogach. W gotowaniu pomagały też różnej wielkości noże, łyżki, chochle, czy tarki. W bogatszych domach jednym z najpopularniejszych przyrządów były moździerz z tłuczkiem oraz ścierka do przesiewania, gdyż wiele średniowiecznych przepisów nakazywało, by przygotowywaną lub gotową potrawę posiekać, zgnieść, odcedzić i przyprawić. Było to spowodowane wiarą lekarzy w to, że im gładsza konsystencja potrawy, tym efektywniej ciało przyjmowało substancje odżywcze. Dawało to też wprawnym kucharzom okazję do aranżowania potraw w wymyślne kształty. Potrawy o gładkiej konsystencji kojarzono również z bogactwem – drobno mielona mąka była droga, zaś chleb jedzony przez pospólstwo był zwykle gruboziarnisty i brązowy. Popularną praktyką było zdjęcie skóry ze zwierzęcia, zmielenie mięsa, wymieszanie go z przyprawami i innymi składnikami, a na koniec włożenie potrawy z powrotem do skóry lub podanie go w kształcie innego zwierzęcia.
Liczebność pracowników kuchni w zamożnych dworach szlacheckich lub królewskich często wynosiła kilkaset osób: stolnicy, piekarze, waflarze, sosjerzy, rzeźnicy, krojczy, paziowie, mleczarki, lokaje i niezliczeni słudzy. Przeciętne domostwo plebejskie radziło sobie za pomocą drewna pozyskiwanego z pobliskich lasów, lecz kuchnie zamożnych domostw musiały opracować całą logistykę związaną z dostarczeniem co najmniej dwóch posiłków setkom ludzi. Wytyczne pomocne w przygotowaniu dwudniowego bankietu można na przykład znaleźć w piętnastowiecznej książce kucharskiej "Du fait de cuisine" ("O gotowaniu"), Chiquarta, głównego kucharza antypapieża Amadeusza VIII. Chiquart sugeruje, by szef kuchni miał pod ręką co najmniej tysiąc wozów „dobrego suchego drewna opałowego” i szopę węgla.
Konserwacja.
Metody konserwacji pożywienia były praktycznie niezmienione od czasów starożytnych; nie zmieniły się one zresztą też do czasu wynalezienia konserwacji na początku XIX wieku. Najprostszą metodą było wystawienie żywności na działanie ciepła lub wiatru, by usunąć z niego wilgoć, poprawiając w ten sposób trwałość, a czasami smak dowolnego artykułu żywnościowego – od produktów zbożowych do mięs. Suszenie mięsa odnosiło pożądany skutek dzięki znacznemu zmniejszeniu aktywności zależnych od wody mikroorganizmów powodujących psucie żywności. W cieplejszych klimatach suszono żywność głównie zostawiając ją na słońcu, w krajach północy wystawiano żywność na silny wiatr, szczególnie podczas konserwowania sztokfiszy, lub pozostawiano w ciepłych piecach, piwnicach, strychach, a czasami nawet w pomieszczeniach mieszkalnych. Świeżość żywności przedłużano również procesami chemicznymi – poprzez jej wędzenie, solenie, konserwacja za pomocą solanki, czy fermentację. Większość z tych sposobów zajmowała mniej czasu niż opisane powyżej i wzbogacała smak produktów. Wędzenie lub solenie mięsa zwierząt ubitych na jesieni było popularną strategią – unikaniem konieczności wykarmienia zbyt dużej ilości zwierząt podczas zimy. Masło solono dość obficie, do 5-10%, by się nie psuło. Warzywa, jaja, czy ryby również kiszono w ciasno upakowanych słojach zawierających solankę i kwaśne płyny (sok z cytryny, czy kwaśnych zielonych owoców, ocet). Innym sposobem było szczelne zamknięcie produktu poprzez ugotowanie go w cukrze, miodzie, lub tłuszczu, w którym to zamknięciu żywność przechowywano. Stosowano również różne modyfikacje bakteryjne; ziarna, owoce i winogrona przerabiano na napoje alkoholowe, zabijając tym samym wszystkie bakterie, mleko natomiast fermentowano i peklowano do postaci serów, czy maślanki.
Produkty zbożowe.
W okresie pomiędzy początkiem VI a XVI wieku nastąpiły znaczne zmiany w diecie, obejmując większość Europy. Intensywny rozwój rolnictwa na coraz większych areałach skutkował przeniesieniem dostaw podstawowych produktów żywnościowych z produktów zwierzęcych – mięs i produktów mlecznych – w stronę zbóż i warzyw. Do XIV wieku chleb nie był powszechny w niższych klasach społecznych, szczególnie w krajach północy, gdzie uprawy zboża były trudniejsze. Dieta oparta na chlebie stała się powszechniejsza w XV wieku i wyparła ciepłe posiłki oparte na owsiance lub kaszach. Chleb na zakwasie był popularniejszy w rejonach uprawy pszenicy na południu, płaski chleb przygotowywany bez zaczynu z jęczmienia, żyta lub owsa był powszechniejszy na północy i w rejonach wyżynnych. Był on również stosowany jako prowiant dla żołnierzy.
Najpopularniejsze zboża średniowiecza to żyto, jęczmień, gryka, proso i owies. Ryż był przez całe średniowiecze dość drogim towarem importowanym; uprawiano go wyłącznie na północy Włoch pod koniec średniowiecza. Pszenica była uprawiana w całej Europie i uważano ją za najbardziej odżywczą ze wszystkich zbóż, lecz miała bardziej prestiżowy charakter, przez co była droższa. Drobno mielona i przesiewana biała mąka, najbardziej znana współczesnym Europejczykom, była zastrzeżona do wypiekania chleba dla przedstawicieli klas wyższych. Idąc w dół drabiny społecznej napotykało się chleb zrobiony z grubiej mielonego ziarna, ciemniejszy, o zwiększonej zawartości otrąb. W czasach niedostatku zbóż lub klęsk głodu, do zbóż dodawano tańsze, lecz również mniej atrakcyjne dodatki, takie, jak kasztany, suszone strąki, żołędzie, paproć i masy warzywne.
Jednym z najczęściej spotykanych składników średniowiecznego posiłku, zarówno stanowiącego część wystawnego bankietu, jak i przekąskę, były maczanki – kawałki chleba maczane przed spożyciem w płynie: winie, zupie, bulionie, czy sosie. Innym spotykanym często przy średniowiecznych stołach elementem była gęsta owsianka pszeniczna, często gotowana w bulionie mięsnym i przyprawiana. Owsianki przyrządzano z każdego rodzaju zboża i podawano jako desery lub dania dla chorych, gotując w mleku lub mleku migdałowym i słodząc cukrem. W całej Europie popularne były placki nadziewane mięsem, jajami, warzywami lub owocami. Pod koniec średniowiecza wysoką pozycję wśród deserów zdobyły herbatniki i wafle. Jedzone na deser uzyskały wiele form. Ziarno, w postaci mąki lub zbliżonej do dzisiejszej bułki tartej, stanowiło również powszechny zagęszczacz zup i gulaszów – samodzielnie lub w połączeniu z mlekiem migdałowym.
Ważność chleba jako codziennego artykułu żywnościowego oznaczała, że w społeczności średniowiecznej niebywale ważną rolę odgrywali piekarze. Spożycie chleba w Europie Zachodniej do XIV wieku było bardzo wysokie. Przybliżone spożycie chleba w różnych regionach jest jednolite: około 1-1,5 kilograma na osobę dziennie. Pośród pierwszych organizowanych w miastach gildii znajdowały się cechy piekarzy, a w celu utrzymania cen chleba na jednakowym poziomie wprowadzano w życie szczególne prawa. Angielska wyjazdowa sesja sądu poświęcona chlebowi i piwu z roku 1266 zakończyła się sporządzeniem rozległych tabel, w których rozmiar, waga i cena bochna chleba uzależniona była od cen ziarna. Marża piekarza określona w tabeli została w późniejszym czasie zwiększona dzięki lobbyingowi piekarzy londyńskich. Zwyżka uwzględniała koszty związane ze wszystkim, od drewna opałowego i soli do żony, domu i psa piekarza. Z uwagi na tak znaczącą pozycję chleba w średniowiecznej diecie, oszustwa popełniane przez dostawców tak ważnego towaru osądzano wyjątkowo surowo. Piekarze, których przyłapano na oszukiwaniu na wadze lub podrabianiu ciasta z użyciem tańszych składników mogli być surowo ukarani. Powodowało to pojawienie się tzw. piekarskiego tuzina – piekarze w cenie 12 bochnów chleba wydawali trzynaście, by nie być posądzonymi o oszukiwanie.
Warzywa i owoce.
Głównym składnikiem większości posiłków były zboża, lecz równie popularnymi składnikami były warzywa – kapusta, buraki, cebula, czosnek i marchew. Jedli je codziennie chłopi i robotnicy, lecz stanowiły produkt mniej prestiżowy niż mięsa. Późnośredniowieczne książki kucharskie, przeznaczone głównie dla osób mających dostęp do towarów luksusowych, zawierały niewielką ilość przepisów na potrawy, których głównym składnikiem były warzywa. Brak przepisów na podstawowe choćby potrawy warzywne, takie, jak zupy, interpretowano tak, że wprawdzie były obecne w zestawie posiłków spożywanych przez szlachtę, lecz były tak proste, że nie wymagały zapisanego przepisu przyrządzenia. Marchew była dostępna w średniowieczu w wielu wersjach, w tym w smaczniejszej odmianie czerwonawo-fioletowej i mniej smacznej, zielono-żółtej. Popularne były też rośliny strączkowe, takie, jak ciecierzyca, bób i groch, stanowiąc ważne źródło białka, szczególnie w niższych klasach społecznych. Z wyjątkiem grochu, rośliny strączkowe stanowiły często obiekt podejrzliwości dietetyków doradzających klasom średnim, głównie z uwagi na wywoływanie wiatrów, lecz również z uwagi na to, że były kojarzone z prostym jedzeniem pospólstwa. Znaczenie warzyw w diecie niższej sfery społecznej ukazane jest w zapisach pochodzących z szesnastowiecznych Niemiec, gdzie mówi się o jedzeniu przez wieśniaków kiszonej kapusty od trzech do czterech razy dziennie.
Owoce były w średniowieczu popularne; podawało się je świeże, suszone lub konserwowane. Były też powszechnym składnikiem wielu potraw. Z uwagi na wysokie ceny cukru i miodu, wiele rodzajów owoców wykorzystywano w potrawach wymagających dosłodzenia. Owoce spotykane na południu to cytryny, cedraty, pomarańcze gorzkie (słodka odmiana pomarańczy pojawiła się dopiero kilkaset lat później), granaty, pigwy i winogrona. Im dalej na północ, tym pospolitsze stawały się jabłka, gruszki czy śliwki. Figi i daktyle jedzono w całej Europie, lecz na północy pozostawały drogim towarem importowym.
Powszechne i często podstawowe składniki współczesnej kuchni europejskiej, takie jak ziemniaki, fasola, kakao, wanilia, pomidory, papryka, chilli, czy kukurydza były niedostępne w Europie do końca XV wieku, czyli do czasu odkrycia Ameryki. Nawet po tym okresie akceptacja nowych produktów w diecie europejskiej następowała stopniowo.
Produkty mleczne.
Mleko było ważnym źródłem białka zwierzęcego dla tych, którzy nie mogli pozwolić sobie na mięso. Dojono głównie krowy, lecz również owce i kozy. Świeże mleko nie było podawane dorosłym, chyba że byli biedni lub chorzy, zostawiając je dla ludzi bardzo młodych lub w podeszłym wieku. Biedacy pijali czasami maślankę, serwatkę lub zakwaszone bądź rozwodnione mleko. Świeże mleko było ogólnie mniej popularne niż produkty mleczne z uwagi na brak możliwości utrzymania go w świeżości. Czasami wykorzystywano je do gotowania gulaszów w kuchniach klas wyższych, lecz utrzymanie w świeżości dużych ilości mleka było trudne, więc zamiast niego wykorzystywano mleczko migdałowe.
Ser był o wiele powszechniejszym produktem spożywczym, szczególnie wśród pospólstwa; sugeruje się też, że w wielu okresach ser stanowił główne źródło białek zwierzęcych wśród niższych sfer społecznych Wiele odmian serów spotykanych w czasach współczesnych, takich jak holenderski ser edamski, pochodzący z północnej Francji brie, czy włoski parmezan były nie tylko dostępne, ale powszechne w późnym średniowieczu. Znano również sery zwarowe, na przykład ricotta, przygotowywane z produktów ubocznych procesu produkcji twardych serów. Ser wykorzystywano w plackach i – szczególnie w rejonach niemieckojęzycznych – zupach. Stanowiące kolejny ważny produkt mleczny masło było powszechne w północnej Europie, w drugiej połowie średniowiecza specjalizującej się w hodowli bydła, w Niderlandach i południowej Skandynawii. W większości pozostałych krajów do gotowania wykorzystywano olej lub smalec, lecz we wcześniej wymienionych krajach w roli tłuszczu wykorzystywanego w gotowaniu dominowało masło. Jego produkcja otworzyła również możliwość dochodowego handlu eksportowego od XII wieku.
Mięsa.
Wśród sfer mogących sobie na to pozwolić popularne były wszelkie formy dziczyzny, lecz większość spożywanego w średniowieczu mięsa pozyskiwano ze zwierząt hodowlanych. Wołowina nie była tak powszechna, jak w czasach współczesnych, z uwagi na specyfikę hodowli bydła, które wymaga nakładów pracy, pastwisk i karmienia. Woły i krowy były również zwierzętami pociągowymi i dającymi mleko. Zwierzęta zabijane z uwagi na ich nieprzydatność do pracy nie były z kolei zbyt apetyczne, wskutek czego ich mięso było niżej cenione. Powszechniejsza była wieprzowina – świnie były łatwiejsze w utrzymaniu i zadowalały się tańszą karmą. Domowe świnie chadzały wolno nawet w miastach i można je było karmić nawet odpadkami z kuchni. Prosięta były też pożądanym towarem delikatesowym. Względnie popularne były baranina i jagnięcina, szczególnie w obszarach produkcji wełny. Odmiennie niż w krajach współczesnego Zachodu, w średniowieczu jedzono praktycznie każdą część zwierzęcia, włącznie z uszami, ryjem, ogonem, językiem i macicą. Jelita, pęcherze i żołądki można było wykorzystać jako osłonki do produkcji kiełbas lub przyrządzania potraw pokroju gigantycznych jaj. Wśród mięs, które dziś traktuje się jako rarytasy lub nawet produkty niejadalne dla ludzi znajdowało się mięso jeża i jeżozwierza; czasami pojawiają się one w przepisach okresu późnego średniowiecza.
Jadano różnego rodzaju ptaki, w tym łabędzie, pawie, przepiórki, kuropatwy, bociany, żurawie, skowronki i wszelkie dzikie ptaki dające się upolować. Łabędzie i pawie często udomawiano, lecz jadły je tylko elity społeczne, a i to głównie ze względu na walory wizualne (np. możliwość przygotowania wielkich „jaj”) niż ze względu na walory samego mięsa. Podobnie, jak w czasach współczesnych, hodowano gęsi i kaczki, lecz nie były one tak powszechne, jak kurczaki, stanowiące wśród drobiu taką samą klasę produktu, jak wieprzowina wśród mięs czerwonych. Bernikla białolica według ludzi średniowiecza nie wykluwała się z jaj, lecz wyrastała z wąsonogów, co pozwalało na jej jedzenie w czasie postu, jak i wielkiego postu.
Mięsa były droższe od produktów roślinnych. Mimo swojego bogactwa protein, współczynnik ilości kalorii do masy produktów roślinnych był korzystniejszy niż dla produktów zwierzęcych. Mięso potrafiło kosztować cztery razy tyle co chleb, zaś ryby – nawet szesnaście razy, co czyniło je produktem drogim nawet dla mieszkańców obszarów przybrzeżnych. Oznaczało to, że w okresie postu osoby nie mogące pozwolić sobie na alternatywy w stosunku do mięsa i produktów zwierzęcych (jaj i mleka) musiały zadowolić się wyjątkowo marnym wyżywieniem. Dopiero po zdziesiątkowaniu populacji Europy przez czarną śmierć mięso stało się dostępniejsze również dla biedniejszych klas społecznych. Znaczne obniżenie stanu liczebnego ludności większości obszarów oznaczało zmniejszenie się dostępnej siły roboczej, a w konsekwencji wzrost płac. Pozostawienie wielkich obszarów uprawnych bez właściciela spowodowało również zwiększenie areału pastwisk, przekazując na rynek większe ilości mięsa.
Ryby i owoce morza.
Mimo że stanowiły produkt mniej prestiżowy niż mięsa i postrzegano je często jako alternatywę dla mięsa w dni postu, owoce morza stanowiły podstawę utrzymania wielu społeczności przybrzeżnych. Dla ludzi średniowiecza „ryba” była również określeniem wszystkiego, co nie żyło na suchym lądzie, w tym ssaków morskich (np. wielorybów i morświnowatych). Do tej kategorii zaliczano również bobry ze względu na ich łuskowate ogony i względnie długi czas spędzany w wodzie, jak też bernikle białolice, z uwagi na brak wiedzy o migracji tego gatunku. Zwierzęta uważane za ryby, mimo że nimi "de facto" nie były, zaliczano do odpowiednich jako pokarm w dni postu. Szczególnie ważne na wybrzeżu Oceanu Atlantyckiego i Morza Bałtyckiego były połowy i handel śledziami i dorszami. Śledź był niezaprzeczalną podstawą gospodarki wielkich obszarów Europy Północnej, jak też jednym z najpowszechniejszych towarów w obrocie Ligi Hanzeatyckiej – wpływowemu niemieckiemu zrzeszeniu gildii kupieckich. Wędzone śledzie z ryb poławianych na Morzu Północnym można było kupić na rynkach nawet tak oddalonych miast, jak Konstantynopol. Duże ilości ryb zjadano jako produkt nieprzetworzony, lecz sporą część solono, suszono i wędzono, choć ten ostatni sposób konserwacji nie był najpopularniejszy. Sztokfisz, przecięty na pół dorsz suszony na patyku, był mimo czasochłonności przygotowania i konieczności obicia ryby młotkiem przed namoczeniem w wodzie popularny. Mięczaki, w tym ostrygi i przegrzebki jadano w rejonach nadrzecznych i nadmorskich, a słodkowodne raki stanowiły pożądaną alternatywę dla pokarmów mięsnych w dni postu. W porównaniu z mięsem, ryby były o wiele droższe dla mieszkańców rejonów oddalonych od przybrzeża, szczególnie w Europie Środkowej, nie były więc często jadane. Ryby słodkowodne – szczupaki, karpie, leszcze, okonie, minogi i pstrągi – były popularnymi składnikami diety.
Napoje.
W czasach współczesnych powszechnym wyborem napitku do posiłku jest woda. W Średniowieczu jednak była mniej ceniona z uwagi na obawy o jej czystość, rekomendacje medyczne i generalnie niski prestiż. Preferowane były natomiast napoje alkoholowe. Uważano je za bardziej odżywcze i lepiej wpływające na trawienie, nie do przecenienia był też fakt, że napoje alkoholowe nie ulegały psuciu z uwagi na zawartość alkoholu etylowego. Wino pijano codziennie w większości Francji i krajów rejonu śródziemnomorskiego, gdzie uprawiano winogrona. Dalej na północ wino pozostawało ulubionym napitkiem burżuazji i szlachty, gdyż te grupy społeczne mogły sobie na to pozwolić, było za to o wiele mniej popularne wśród chłopów i robotników. Napitkiem prostoty w krajach północy było zwykle piwo. Z uwagi na trudności w konserwacji tego napoju, szczególnie przed wprowadzeniem upraw chmielu, piwo zwykle spożywano świeże; było przez to mętniejsze i miało niższą zawartość alkoholu niż piwo współczesne. Świeżego mleka nie podawano dorosłym, oprócz chorych i biedaków, gdyż było przeznaczone dla najmłodszych i starszyzny, a i wtedy podawano je zwykle pod postacią maślanki lub serwatki. Świeże mleko było o wiele mniej popularne niż inne produkty mleczne ze względu na brak technologii utrzymywania go w świeżości.
Soki, przygotowywane z wielu rodzajów owoców i jagód znane były co najmniej od czasów starożytnego Rzymu i nadal pijano je w średniowieczu; podobnie jak wina z granatowca, morwy, i jeżyny. Cydr i wino z gruszek popularne było na północy, gdzie uprawiano zarówno jabłka, jak i gruszki. Do czasów współczesnych zachowały się: "prunellé" z dzikich śliwek (śliwowica), gin z morwy i wino z jeżyn. W przepisach średniowiecznych spotyka się różne rodzaje miodów pitnych, zarówno zawierających alkohol, jak i go pozbawionych. Napoje oparte na miodzie stały się jednak wraz z upływem czasu coraz mniej popularne, a w końcu przeniesiono je wyłącznie do zastosowań leczniczych. Miody pitne przedstawiano często jako codzienny napój plemion słowiańskich. Jest to tylko częściowo prawdą, gdyż miody pitne miały wielką wartość symboliczną podczas ważnych okazji. Podczas zawierania umów i przymierzy, jak też podczas innych ważnych dla państwa uroczystościach, pitny miód często oferowano jako ceremonialny podarunek. Był on też często obecny na przyjęciach weselnych i chrzcielnych, choć wtedy w ilościach ograniczonych, z uwagi na stosunkowo wysoką cenę. W średniowiecznej Polsce miód pitny stanowił równowartość importowanych dóbr luksusowych, takich, jak przyprawy i wina, kumys, sfermentowane mleko wielbłądów lub klaczy był znany w Europie, lecz podobnie, jak w przypadku miodu, często stanowił środek przepisywany przez lekarzy.
Wino.
Wino pijano często i uważano za najbardziej prestiżowy i zdrowy napitek. Zgodnie z opisem Galena, wino było „gorące” i „suche”, lecz po jego rozwodnieniu jego właściwości dietetycznie stawały się mniej skrajne. Odwrotnie, niż woda i piwo, uważane za zimne i wilgotne, umiarkowane spożywanie wina, szczególnie czerwonego, miało wspomagać trawienie, pomagać w tworzeniu krwi i poprawiać nastroje. Jakość wina różniła się w zależności od rocznika i szczepu winogron, a co najważniejsze od ilości tłoczeń winogron. Pierwsze tłoczenie przerabiano na najdroższe i najwykwintniejsze wina dla klas wyższych. Drugie i trzecie tłoczenie obniżało jakość wina, jak i zawartość alkoholu. Pospólstwo musiało się zwykle zadowolić tanim winem białym lub różowym z drugiego, a nawet trzeciego tłoczenia, które można było spożywać w wielkich ilościach bez ryzyka upicia się. Dla najbiedniejszych lub najbardziej pobożnych często jedynym wyborem jeśli chodzi o napitek był rozcieńczony wodą ocet.
Dojrzewanie wysokiej jakości win czerwonych wymagało specjalistycznej wiedzy, jak też drogiego przechowywania i urządzeń, co dodatkowo podrażało produkt końcowy. Patrząc na wiele średniowiecznych dokumentów zawierających rady na temat ratowania wina, które wykazywało oznaki zepsucia, jego zachowanie w świeżości musiało stanowić rzeczywisty problem. Nawet, jeśli podstawowym składnikiem był ocet, był on dostępny w skończonych ilościach. W czternastowiecznej książce kucharskiej "Le Viandier" zawarty jest szereg sposobów na utrzymanie świeżości wina: upewnianie się do tego, że beczki są zawsze kompletnie wypełnione, czy dodawanie do wina mieszaniny suszonych i gotowanych nasion białych winogron z popiołem suszonych i spalonych pozostałości po klarowaniu białego wina. Były to skuteczne procesy bakteriobójcze, nawet, jeśli proces ograniczania aktywności bakterii nie był w czasach średniowiecza prawidłowo rozumiany. Wino z przyprawami i grzaniec były nie tylko doceniane przez wpływowe klasy społeczne, lecz dodatkowo polecane przez średniowiecznych lekarzy. Wino uważano za „odparowywacz” i substancję pomagającą w przenoszeniu czynników odżywczych do każdego zakamarka ciała, a dodanie do niego aromatycznych i egzotycznych przypraw jeszcze poprawiała jego właściwości. Przyprawione wina przygotowywano zwykle mieszając zwykłe (czerwone) wino z szeregiem przypraw – imbirem, kardamonem, pieprzem, aframonem madagaskarskim, gałką muszkatołową, goździkami i cukrem. Przyprawy umieszczano zwykle w małej torebce, namaczanej w winie lub polewanej winem. W XIV wieku można już było nabyć u kupców gotowe zestawy przypraw w woreczkach.
Piwo.
Wino było najpopularniejszym napojem stołowym w większości Europy, oprócz rejonów północnych, gdzie nie uprawiano winogron. Ci, którzy mogli sobie na to pozwolić, pijali importowane wina, ale nawet wyższe klasy społeczne północnej Europy schyłku średniowiecza pijały piwo. W średniowiecznej Anglii, Niderlandach, północnych Niemczech, Polsce, i Skandynawii członkowie wszystkich klas wiekowych i społecznych codziennie spożywali piwo. Jednak wpływ kultury arabskiej i śródziemnomorskiej na nauki medyczne, w szczególności w czasie rekonkwisty i związanym z tym okresem napływem tekstów arabskich na teren Europy, oznaczał spadek popularności piwa. Dla większości Europejczyków piwo zaczęło więc stanowić w porównaniu ze składnikami kuchni południowoeuropejskiej (wina, cytryny, czy olej z oliwek) napój skromny. Nawet względnie egzotyczne produkty, takie, jak mleko wielbłąda, czy mięso gazeli częściej były chwalone w tekstach medycznych. Piwo było po prostu akceptowanym napojem zastępczym, któremu przypisywano szereg cech negatywnych. W roku 1256 sieneński lekarz Aldobrandino opisywał piwo następująco:
Upicie się piwem miało według ludzi średniowiecza dłużej trwające skutki niż upicie się winem, lecz przyznawano też, że piwo nie wywoływało „fałszywego pragnienia”, które wywoływać miały wina. Mimo że miało niższą pozycję, niż w krajach północy Europy, piwo spożywano w północnej Francji i części Włoch. Być może w wyniku najazdu Normanów na tereny Wielkiej Brytanii, jak też podróżom szlachty między Anglią a Francją powstał napitek opisany w czternastowiecznym traktacie "Gospodarz paryski" – „godale”, co mogło być kalką z angielskiego „good ale” (dobre ale); napój ten przygotowywano z jęczmienia i orkiszu, jednak bez dodatku chmielu. W Anglii pijano również zsiadłe (przy pomocy zimnego ale) gorące mleko oraz, ale na miodzie przyprawione korzeniami.
To, że chmiel można wykorzystać do zmiany smaku piwa wiedziano już w czasach Karolingów, lecz praktyka ta przyjmowała się stopniowo z uwagi na trudności w prawidłowym doborze proporcji. Przed wprowadzeniem chmielu do nadawania piwu smaku wykorzystywano zioła. Nie miały one jednak takich samych właściwości konserwujących, jak chmiel, a przygotowane z nimi piwo należało szybko spożyć, by się nie zepsuło. Inną metodą było zwiększenie alkoholu w piwie, lecz była to operacja droga i powodował, że piwo szybko upijało. We wczesnym średniowieczu piwo warzono głównie w klasztorach, zaś na mniejszą skalę w domostwach. Pod koniec średniowiecza produkcję zaczęły przejmować browary w północnoniemieckich miastach. Mimo że większość browarów stanowiły niewielkie zakłady rodzinne zatrudniające do 8-10 osób, regularna produkcja pozwalała na inwestycje w lepsze urządzenia i eksperymentowanie z nowymi recepturami i technikami warzenia piwa. Tego typu działania przenikały w XIV wieku na grunt holenderski, po czym dotarły do Flandrii i Brabancji, do Anglii docierając w XV wieku. Piwo z dodatkiem chmielu stało się popularne w końcach średniowiecza. W Anglii i Niderlandach spożycie piwa na statystycznego obywatela wynosiło 275-300 litrów rocznie. Piwo pijano do praktycznie każdego posiłku – niskoalkoholowe piwa do śniadania, zaś mocniejsze w trakcie dnia. Po dopracowaniu technologii zaprawiania piwa chmielem, napój utrzymywał swoją świeżość nawet przez ponad sześć miesięcy, co pozwalało na jego eksport.
Destylaty.
Już starożytni Grecy i Rzymianie znali technikę destylacji, lecz na dużą skalę nie stosowano jej w Europie do XII wieku, kiedy odkrycia Arabów zbiegły się z wprowadzeniem alembików z chłodzonego wodą szkła. Destylacja w mniemaniu ludzi średniowiecza wydobywała z oczyszczanego płynu jego esencję, a do destylatów przylgnęło zbiorcze określenie „aqua vitae” (woda życia). Wczesne wykorzystanie destylatów, zarówno alkoholowych, jak i bezalkoholowych, było różnorakie, lecz najczęściej koncentrowało się na zastosowaniach kulinarnych i leczniczych. Syrop z winogron zmieszany z cukrem i przyprawami przepisywano na różne dolegliwości, zaś wodę różaną stosowano jako perfumy i składnik potraw oraz myto nią ręce. Destylaty alkoholowe wykorzystywano też czasami do kreowania „przerywnikowych” atrakcji stołowych. Kawałek bawełny moczono w destylacie, po czym wkładano go do paszczy wypchanych ugotowanych i często przybranych zwierząt. Tuż przed podaniem potrawy podpalano nasączoną destylatem bawełnę.
„Aqua vitae” w formie alkoholowej chwalona była przez średniowiecznych lekarzy. W roku 1309 Arnaldus de Villa Nova pisał, że destylat „przedłuża dobre zdrowie, rozprasza nadmierne humory, przywraca wigor sercu i pozwala zachować młodość”. Pod koniec średniowiecza coraz częściej pędzono bimber, szczególnie w rejonach niemieckojęzycznych. Do XIII wieku popularny był napój o nazwie „Hausbrand”, od niemieckiego "gebrannter wein, brandwein" – dosłownie „palone w domu”, „palone (destylowane) wino”, stanowiąc początki pędzenia brandy. Pod koniec średniowiecza spożywanie destylatów było tak głęboko zakorzenione we wszystkich klasach społecznych, że wprowadzano ograniczenia ich sprzedaży i produkcji. W roku 1496 Norymberga wprowadziła ograniczenie sprzedaży „wody życia” w niedziele i oficjalne święta.
Przyprawy i środki konserwujące.
Średniowieczna sztuka kulinarna wymagała używania wielkiej ilości przypraw; stosowano zioła uprawiane w danym regionie oraz bardzo drogie substancje importowane, jak pieprz, imbir, cynamon, goździki oraz traktowany jak przyprawa, a nie środek słodzący cukier. Bardzo cenionym dodatkiem był szafran. Te przyprawy, z powodu wysokiej ceny, były dostępne wyłącznie dla najbogatszych. Podstawową przyprawą, a zarazem konserwantem była sól, w średniowieczu nie wszędzie łatwo dostępna, a zatem dużo droższa niż obecnie.
Dość popularne jest przekonanie, że tak duża ilość dodatków smakowych i zapachowych służyła zamaskowaniu woni nadpsutego mięsa czy ryb, jednak nie przemawiają za nim ani względy ekonomiczne (koszt przypraw znacznie przewyższałby koszt świeżych produktów), ani też istnienie surowych przepisów dotyczących świeżości sprzedawanego mięsa oraz brak zmian w możliwościach konserwowania i przechowywania jedzenia w stosunku do dużo oszczędniejszego pod względem stosowania przypraw okresu renesansu. Felipe Fernández-Armesto wprost nazywa ten pogląd „jednym z wielkich mitów historii jedzenia”. Prawdopodobnie używanie drogich przypraw było jednym z wyznaczników wysokiej pozycji społecznej, miało też prowadzić do osiągnięcia pożądanej równowagi czterech humorów.
Jedzenie doprawiano na ogół mieszanką różnych przypraw i ziół. "Gospodarz paryski" zalecał dodawać je pod koniec przygotowywania potrawy, zwłaszcza zupy, aby ich smak był jak najwyraźniej wyczuwalny.
Sól.
Sól służyła nie tylko jako substancja poprawiająca smak, ale także jako najważniejszy konserwant. Była niezbędna do dłuższego przechowywania mięsa, a zwłaszcza transportowanych na duże odległości ryb, kiszenia warzyw, produkcji serów, stosowano ją także jako lekarstwo. Produkcja soli była źródłem znaczących dochodów, stąd na ogół była kontrolowana przez władców. Na handlu solą wyrosły morskie potęgi Wenecji i Genui.
W średniowieczu preferowano sól morską, zwłaszcza pochodząca z cenionych przez Rzymian salin z Egiptu, Trapani, Cypru i Krety. Sól morską uważano także za najlepszą do konserwacji ryb, jednak w tym celu używano soli gorszych gatunków, np. tzw. sól zatokową z Bretanii. Najcenniejsza była biała, dobrze oczyszczona sól stołowa, np. tzw. "fleur de sel", wytrącające się kryształki soli zbierane w salinach z powierzchni wody. Sól stołowa była luksusem, ale pośledniejsze gatunki były dostępne dla wszystkich.
O randze soli w średniowieczu świadczy francuski zwyczaj stawiania na ucztach przed królem czy księciem "nefu" – wypełnionego solą dużego pojemnika w kształcie statku. Także przed najdostojniejszymi gośćmi stawiano oddzielne, często zdobione solniczki.
Sól pozyskiwano przede wszystkim w miejscach znanych już w starożytności. Głównymi miejscami produkcji soli były saliny nad Morzem Śródziemnym, a od ok. IX–X wieku także nad Atlantykiem, w południowej części Półwyspu Bretońskiego, naturalne źródła solanki oraz rozsiane po całej Europie kopalnie soli kamiennej. Największy problem z niedoborem soli miały kraje północne, zwłaszcza skandynawskie, niedysponujące własnymi jej zasobami. Co prawda w Holandii i południowej Danii produkowano dość cenioną sól uzyskiwaną ze spalania torfu, ale w XIII wieku zaniechano tej metody ze względów bezpieczeństwa (przy kopaniu torfu zdarzały się przypadki niszczenia grobli chroniących poldery). Z kolei w Skandynawii odparowywano, a następnie gotowano wodę morską, ale był to sposób dość kosztowny i mało efektywny.
Ocet i moszcz winny.
Ocalałe teksty średniowiecznych przepisów często zalecają doprawianie potraw kwaśnymi, cierpkimi przyprawami. Prawie uniwersalne składniki to wino, sok z niedojrzałych winogron lub innych owoców, ocet i soki owoców (szczególnie cierpkich), stanowiąc punkt charakterystyczny średniowiecznej sztuki kulinarnej. W połączeniu z substancjami słodzącymi i przyprawami, soki owocowe nadawały potrawom charakterystycznego ostrego, owocowego smaku. Ocet i moszcz winny służyły także jako konserwanty.
Szafran.
Szafran, najdroższa i najbardziej ceniona z przypraw średniowiecza, znany był już Rzymianom, ale ci używali go przede wszystkim jako środka aromatyzującego i barwiącego. Roślina ta pochodzi z Azji Mniejszej, ale już od VIII wieku była masowo uprawiana w Hiszpanii przez Maurów, a w późnym średniowieczu także w Prowansji.
Szafran był bardzo drogą przyprawą (jego cena w końcu XIV wieku w położonym stosunkowo niedaleko od miejsca upraw Paryżu, odnotowana w "Gospodarzu paryskim", wynosiła cztery srebrne sous za uncję, co odpowiadało cenie wieprza). Dodawano go do wielu potraw, ale używano także do barwienia jedzenia, np. prezentowanego na ucztach pieczystego. W tej ostatniej funkcji był prawdopodobnie często zastępowany przez krokosza barwierskiego.
Przyprawy importowane.
Wykwintną kuchnię średniowieczną cechowało upodobanie do drogich, importowanych z Azji i Afryki przypraw. Większość z nich została odnotowana już w pochodzącym z czasów karolińskich wykazie "Brevis pimentorum", część wymienia także Izydor z Sewilli w pochodzącym z VI wieku dziele "Etymologiae".
Najpopularniejszą ze sprowadzanych przypraw był pieprz, wpierw używany już przez Rzymian długi, później czarny. W późnym średniowieczu sprowadzano około 1000 ton pieprzu rocznie i tyle samo innych przypraw. Zachowały się też informacje, że składano go jako daninę.
Inne popularne importowane przyprawy to zalecany przez zatytułowany "Regimen sanitatis Salernitanum" traktat szkoły medycznej z Salerno imbir, cynamon i jego tańsza alternatywa kasja, kwiat i gałka muszkatołowa, goździki, kardamon.
Dodatki te sprowadzano za pośrednictwem Arabów. Roczna wartość tego importu była równa kosztowi rocznego zapasu zboża dla półtora miliona ludzi. Handel przyprawami był jedną ze strategicznych gałęzi gospodarki europejskiej.
Zioła i przyprawy rodzime.
W średniowiecznej kuchni wykorzystywano także rosnące w Europie zioła i inne rośliny przyprawowe. Ich uprawa była często popularyzowana dzięki ogrodom klasztornym. W "Brevis pimentorum" wymienione są m.in.: mirt, ruta, wawrzyn, koper i koperek, kolendra, czarnuszka, anyż, pietruszka, kminek, mięta, oregano, jałowiec, tymianek, majeranek, czosnek. Popularne były także szałwia, wrotycz i gorczyca.
Miód i cukier.
Podstawowym składnikiem nadającym potrawom słodki smak był miód, pozyskiwany z hodowli i od dziko żyjących pszczół. Stosowano go nie tylko do ciast czy deserów, ale też do wielu innych potraw, także tych mocno solonych i przyprawianych – rozróżnienie na potrawy „słodkie” i „słone” pojawiło się dopiero w późnym średniowieczu. W miodzie konserwowano także owoce, w całości lub w postaci konfitur.
Cukier, zwany w średniowieczu także „białą solą” lub „solą indyjską”, zaczął się rozpowszechniać w okresie wypraw krzyżowych, choć sprowadzany był już znacznie wcześniej. Znali go Grecy i Rzymianie, a Wenecja zaczęła nim handlować na większą skalę pod koniec pierwszego tysiąclecia. W tym też okresie Arabowie założyli na Krecie pierwsze plantacje trzciny cukrowej, następne powstały na Cyprze i Maderze, a u schyłku średniowiecza, za sprawą Henryka Żeglarza, na Wyspach Kanaryjskich. Początkowo bardzo drogi (pod koniec XIII wieku wart był swojej wagi w srebrze), z wolna w wykwintnej kuchni zaczął wypierać miód. Służył jako przyprawa i do przygotowywania różnego rodzaju konfitur i kandyzowanych owoców, a także jako lekarstwo. Z tym ostatnim jego zastosowaniem wiąże się powstanie cukierków, wywodzących się z prażonych w karmelu przypraw czy migdałów, mających pierwotnie ułatwiać trawienie. Takie drażetki były popularne w późnym średniowieczu. Prawdopodobnie w tym okresie zaczęto także wyrabiać marcepan.
Stosowanie dużej ilości cukru charakteryzowało zwłaszcza późnośredniowieczną kuchnię włoską, a słodki smak zdominował kuchnię renesansową.
Inne dodatki.
Częstym dodatkiem, wykorzystywanym do uzupełnienia cierpkiego smaku składników, były (słodkie) migdały. Stosowano je na różne sposoby – całe, łuskane lub nie, krojone, mielone i, co było sposobem najpopularniejszym, przetworzone do postaci mleczka migdałowego. Było ono popularnym składnikiem średniowiecznej kuchni, często zastępującym zabronione w okresie postnym mleko.
Na stół podawano także znaną już Grekom i Rzymianom musztardę. Do XIV wieku miała ona postać suchej kostki, przed podaniem rozpuszczanej w wodzie. Musztarda była częstym dodatkiem do solonych mięs, stosowano ją także jako składnik sosów. Zaostrzającym apetyt dodatkiem były także kapary.
Słodycze i desery.
Termin „deser” pochodzi ze starofrancuskiego "desservir" – „sprzątanie ze stołu”, dosłownie „de-serwowanie” i powstał w średniowieczu. Deser składał się najczęściej z drażetek i grzanego wina, podawanego razem z dojrzałym serem. Pod koniec średniowiecza w skład deseru mogły również wchodzić owoce otaczane w cukrze, miodzie lub syropie i pasty owocowe. Podawano również różnego rodzaju appelbeignety, naleśniki z cukrem, słodkie custardy i dania z mleczka migdałowego i jaj – zamknięte w cieście owoce, a nawet szpik kostny i ryby. W krajach niemieckojęzycznych bardzo często podawano "krapfen" – ciasta z różnorodnym słodkim i aromatycznym nadzieniem. We Włoszech i południowej Francji już w roku 1340 znane były różne odmiany marcepanu, który zapewne ma korzenie arabskie. Książki kucharskie osiadłych w Anglii Normanów pełne są przepisów na słodkie i aromatyczne ciasta, zupy, sosy i tarty z wiśniami, jabłkami i śliwkami. Angielscy kucharze słynęli z zamiłowania do wykorzystywania w kuchni płatków kwiatów – róż, fiołków i bzu. Quiche napotkać można w czternastowiecznej książce kucharskiej pod nazwą "Torte de Bry", z nadzieniem z sera i żółtek jaj.
W północnej Francji znano różnorakie gofry i wafle, podawane z serem i zaprawianym korzeniami winem, lub ze słodką małmazją jako "issue de table" („odejście od stołu”). Wszechobecny był kandyzowany imbir, kolendra siewna, anyż i inne przyprawy, określane jako "épices de chambre" („przyprawy salonowe”), podawane pod koniec posiłku, by „zamknąć” żołądek. Podobnie, jak muzułmanie w dzisiejszej Hiszpanii, arabscy zdobywcy Sycylii sprowadzili szeroki wachlarz słodyczy i deserów, które zostały później zaakceptowane w całej Europie. Podobnie, jak Montpellier, Sycylia słynęła kiedyś z suszonych i otaczanych w cukrze orzechów i owoców, nugatowych cukierków (po hiszpańsku "torrone" lub "turrón") i migdałowego "confetti". Z południa Arabowie przywieźli też sztukę wytwarzania lodów oraz sorbetów i kilka słodkich ciast oraz na przykład "cassata alla Siciliana" (z arabskiego "qas’ah", co oznaczało terakotową miskę której używano do nadawania ciastu kształtu) z marcepana, ciasto piankowe, słodzoną ricottę i "cannoli alla Siciliana" (wcześniej "cappelli di turchi") – „tureckie czapki”, smażone i chłodzone rurki z ciasta z nadzieniem ze słodkiego sera.
Przepisy i książki kucharskie.
Średniowieczne zbiory przepisów są jednym z najważniejszych źródeł wiedzy o ówczesnej sztuce kulinarnej. Przyjmuje się, że stanowią one opisy faktycznych potraw, lecz w odróżnieniu od współczesnych książek kucharskich nie zawierają dokładnego algorytmu ich przygotowania; na ogół nie podają dokładnych miar ani czasu gotowania czy pieczenia, a opis jest często skrótowy. Z uwagi na względnie wysoką jakość zachowanych manuskryptów historycy kulinariów, jak Jean-Louis Flandrin, stawiają hipotezę, że były to zapisy praktyk domowych przeznaczone dla bogatego i piśmiennego pana domu. Zawodowi kucharze zdobywali wiedzę przez szkolenie u mistrza i praktykę; średniowieczny kucharz zatrudniony w dużym domostwie najprawdopodobniej był w stanie zaplanować i przygotować duży posiłek bez pomocy przepisów czy pisanych poleceń.
Do czasów współczesnych przetrwało kilkadziesiąt zbiorów średniowiecznych przepisów. Jeszcze z czasów rzymskich (ok. 400 roku) pochodzi traktat zwany "Apicius" bądź "De re coquinaria" z 450 przepisami, zachowany w karolińskim manuskrypcie (VIII wiek) wraz z pochodzącym z przełomu V i VI wieku wykazem używanych w kuchni ziół i przypraw "Brevis pimentorum que in domo esse debeant" autorstwa Vinidariusa.
Z końca XIII wieku, z terenu Włoch, pochodzą zbiory przepisów "Liber de coquina" i "Tractatus de modo preparandi". Książkę kucharską, zatytułowaną "Le Viandier" ogłosił Guillaume Tirel zwany Tailleventem, kucharz królów francuskich Filipa VI i Karola V. Wywarła ona wielki wpływ na kuchnię francuską. Duży zbiór przepisów kulinarnych i przykłady menu zawiera "Gospodarz paryski", pierwsza praca traktująca o kuchni mieszczańskiej, a nie dworskiej.
Jedną z najstarszych angielskich książek kucharskich jest "The Forme of Cury", napisana ok. 1390 roku przez kucharza Ryszarda II. Najstarszym zachowanym niemieckim zbiorem przepisów jest "Daz Buoch von guoter Spise", napisany przez urzędnika z biskupiego dworu z Würzburga ok. 1350 roku.
Późnośredniowieczną kuchnię włoską reprezentuje "Du fait de cuisine", napisana ok. 1420 roku przez Chiquarta, kuchmistrza na dworze Amadeusza VIII, księcia Sabaudii i Piemontu. Opis składników i sposobu przyrządzania potraw jest w niej dokładniejszy niż we wcześniejsze pracach. Także z Włoch pochodzi traktat "De honesta voluptate et valetudine" autorstwa Bartolomeo Platiny, opublikowany w Rzymie ok. 1470 roku, zawierający pierwszy drukowany zbiór przepisów kulinarnych.
Nie zachowały się żadne średniowieczne przepisy z terenów Polski, istnieje natomiast XV-wieczny manuskrypt czeskiej książki kucharskiej.

</doc>
<doc id="2056986" url="https://pl.wikipedia.org/wiki?curid=2056986" title="Hill GH1">
Hill GH1

Hill GH1 – bolid Formuły 1 zespołu Embassy Hill używany w sezonie 1975.
Był to pierwszy całkowicie wykonany samochód przez team Embassy, napędzany silnikiem Forda. Andy Smallman, projektant GH1, wzorował się na projekcie bolidu z poprzedniego sezonu – Lola T370. Za kierownicą GH1 3 punkty dla zespołu zdobyli Tony Brise oraz Alan Jones.

</doc>
<doc id="2056987" url="https://pl.wikipedia.org/wiki?curid=2056987" title="Mistrzostwa Europy w Lekkoatletyce 2010 – rzut młotem mężczyzn">
Mistrzostwa Europy w Lekkoatletyce 2010 – rzut młotem mężczyzn

Rzut młotem mężczyzn – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
W konkursie wystąpili dwaj polscy młociarze: Szymon Ziółkowski oraz Wojciech Kondratowicz.
Rekordy.
Tabela prezentuje rekord świata, Europy oraz czempionatu Starego Kontynentu, a także najlepsze rezultaty w Europy i na świecie w sezonie 2010 przed rozpoczęciem mistrzostw.
Rezultaty.
Kwalifikacje.
Do zawodów przystąpiło 25 zawodników z 16 krajów. Młociarze zostali podzieleni na dwie grupy eliminacyjne, a prawo startu w finale dawał wynik 75,50. Rezultat ten osiągnęło tylko 4 miotaczy więc grono finalistów uzupełniła grupa 8 młociarzy z najlepszymi wynikami w obu grupach.
Finał.
Do zawodów przystąpiło 12 zawodników z 10 krajów.

</doc>
<doc id="2056988" url="https://pl.wikipedia.org/wiki?curid=2056988" title="Eric A. Havelock">
Eric A. Havelock



</doc>
<doc id="2056990" url="https://pl.wikipedia.org/wiki?curid=2056990" title="Puchar Świata w narciarstwie alpejskim kobiet 1994/1995">
Puchar Świata w narciarstwie alpejskim kobiet 1994/1995

Puchar Świata w narciarstwie alpejskim kobiet sezon 1994/1995 to 29 edycja tej imprezy. Cykl ten rozpoczął się w amerykańskim Park City 26 listopada 1994 roku, a zakończył 19 marca 1995 roku we włoskim Bormio.

</doc>
<doc id="2056991" url="https://pl.wikipedia.org/wiki?curid=2056991" title="Mistrzostwa Europy w Lekkoatletyce 2010 – chód na 20 km mężczyzn">
Mistrzostwa Europy w Lekkoatletyce 2010 – chód na 20 km mężczyzn

Chód na 20 km mężczyzn – pierwsza konkurencja rozegrana podczas lekkoatletycznych mistrzostw Europy w Barcelonie. Chodzie rywalizowali na ulicach w centrum miasta, a ich rywalizacja rozpoczęła się o godzinie 8:05 czasu miejscowego, we wtorek 27 lipca.
W rywalizacji triumf odniósł reprezentant Rosji Stanisław Jemieljanow dla którego było to pierwszy sukces w gronie seniorów. W 2014 stracił złoty medal z powodu nieprawidłowości w paszporcie biologicznym.
Rezultaty.
Do rywalizacji przystąpiło 27 zawodników z 15 krajów. 

</doc>
<doc id="2056993" url="https://pl.wikipedia.org/wiki?curid=2056993" title="Kielec właściwy">
Kielec właściwy

Kielec właściwy, kielec, kielczak śródziemnomorski, kielczak właściwy ("Dentex dentex") – gatunek ryby z rodziny prażmowatych ("Sparidae").
Występowanie.
Północny Atlantyk – od Zatoki Biskajskiej do Senegalu – oraz Morze Śródziemne. 
Żyje na głębokości od 10 do 200 m nad dnem skalistym i na łąkach trawy morskiej.
Opis.
Dorasta przeciętnie do 50 cm, maksymalnie do 100 cm długości i do ok. 14 kg masy ciała. Ciało owalne, bocznie spłaszczone o dużej masywnej głowie. Oczy małe osadzono wysoko na głowie. Łuski grzybkowate, w linii bocznej od 55–68. Uzębienie w obu szczękach, składa się od 4 do 6 dużych zębów chwytnych, za nimi liczne, podobne zęby lecz znacznie mniejsze. Płetwa grzbietowa długa, niepodzielona, podparta 11–13 twardymi promieniami i 11–12 miękkimi promieniami. Płetwa odbytowa podparta 3 twardymi i 7–9 miękkimi promieniami. Płetwa piersiowa z 1 twardym i 5 miękkimi promieniami. Płetwa ogonowa wcięta.
Ubarwienie: grzbiet niebieskawosrebrzysty, boki z 4–5 niewyraźnymi ciemniejszymi pręgami poprzecznymi i małymi niebieskimi punktami, brzuch srebrzyście mieniący się. Stare osobniki jednolicie ubarwione na kolor brudnoczerwono.
Odżywianie.
Odżywia się głowonogami i małymi rybami.
Rozród.
Tarło odbywa w okresie od marca do maja.

</doc>
<doc id="2056994" url="https://pl.wikipedia.org/wiki?curid=2056994" title="Dentex dentex">
Dentex dentex



</doc>
<doc id="2057000" url="https://pl.wikipedia.org/wiki?curid=2057000" title="Turcão">
Turcão

Turcão, właśc. Alberto Chuairi (ur. 24 maja 1926 w São Paulo) – piłkarz brazylijski, występujący podczas kariery na pozycji obrońcy.
Kariera klubowa.
Turcão podczas piłkarskiej kariery występował w Santosie FC, Paulista Jundiaí, São Cristóvão Rio de Janeiro i SE Palmeiras, gdzie grał w latach 1943-1951. Z Palmeiras dwukrotnie zdobył mistrzostwo stanu São Paulo - Campeonato Paulista w 1947 i 1950. W latach 1951–1958 grał w São Paulo FC. Karierę zakończył w Santa Cruz Recife.
Kariera reprezentacyjna.
W reprezentacji Brazylii Turcão zadebiutował 20 września 1955 w wygranym 2-1 meczu z reprezentacji Chile, którego stawką była Copa O'Higgins 1955, którą Brazylia wygrała. Był to jego jedyny mecz w reprezentacji.

</doc>
<doc id="2057001" url="https://pl.wikipedia.org/wiki?curid=2057001" title="María José Rienda Contreras">
María José Rienda Contreras



</doc>
<doc id="2057003" url="https://pl.wikipedia.org/wiki?curid=2057003" title="Stolice państw Unii Europejskiej według powierzchni">
Stolice państw Unii Europejskiej według powierzchni



</doc>
<doc id="2057005" url="https://pl.wikipedia.org/wiki?curid=2057005" title="Thanas Floqi">
Thanas Floqi

Thanas Floqi (ur. 14 stycznia 1884 w Korczy, zm. 8 lutego 1945 w Elbasanie) – albański polityk, prawnik i działacz niepodległościowy, młodszy brat Kristo Floqiego.
Życiorys.
Był synem kupca Vasila Floqiego, wyznania prawosławnego. W dzieciństwie wyemigrował wraz z rodzicami do Grecji. Szkołę średnią ukończył w Missolungi, a następnie studiował prawo na Uniwersytecie Ateńskim. Studiów nie ukończył.
W 1905 wyemigrował do USA, gdzie zaangażował się w działalność albańskiego ruchu niepodległościowego. Działał w organizacji Malli i Memёdheut, która z czasem zmieniła nazwę na Panalbańską Federację Vatra w Bostonie, współpracując z Fanem Nolim, Sotirem Peçim i Kristo Dako. W albańskojęzycznym piśmie "Kombi" (Naród) pisał artykuły, opatrzone pseudonimem "Powstaniec z Jamestown" (alb. Nje kryengritës i Jamestaunit).
Powrócił do Albanii w 1908 i zamieszkał we Wlorze. Tam też spotkał się z Ismailem Qemalem, wspierając jego kandydaturę w wyborach do parlamentu osmańskiego. W latach 1908–1909 pracował jako nauczyciel w szkole albańskiej w Çakrani, zakładał zespół muzyczny we Wlorze i pisał artykuły do prasy albańskiej, wydawanej w Bukareszcie.
W 1909 przeniósł się do Korczy, gdzie został dyrektorem szkoły albańskiej, działającej przy klubie patriotycznym Dituria. Dla potrzeb szkoły napisał podręcznik: "Gramatyka języka albańskiego" (alb. "Gramatika e gjuhes shqipe").
W początkach 1912 zaangażował się w opracowanie memorandów, kierowanych do sułtana, a domagających się przyznania autonomii Albańczykom, w obrębie państwa osmańskiego. W listopadzie 1912 był przedstawicielem Korczy w czasie obrad Zgromadzenia we Wlorze, które ogłosiło deklarację niepodległości. Po utworzeniu pierwszego rządu albańskiego, kierowanego przez Ismaila Qemala został skierowany do pracy w Elbasanie, jako współpracownik prefekta Aqifa Paszy. Był także tłumaczem międzynarodowej komisji, zajmującej się ustalaniem granic państwa albańskiego.
Po objęciu władzy w Albanii przez Wilhelma von Wieda, Floqi jako jeden z nielicznych w Albanii prawników został mianowany sekretarzem generalnym w ministerstwie sprawiedliwości. W tym czasie przygotował serię broszur, dotyczących organizacji wymiaru sprawiedliwości w realiach albańskich. Po wyjeździe Wieda z Albanii przeniósł się do Elbasanu, gdzie do 1918 pracował jako nauczyciel, ale także organizował amatorski ruch teatralny (był prezesem Towarzystwa Teatralnego w Elbasanie).
W latach 20. zaprzestał czynnej działalności politycznej, powrócił do niej na krótko w 1939 zasiadając w Zgromadzeniu Konstytucyjnym, które formalnie przekazało władzę nad Albanią Wiktorowi Emanuelowi III. Pracował jako adwokat i nauczyciel w Elbasanie, zajmował się także organizowaniem zespołów muzycznych i chórów w tym mieście. Jego pasją stało się przygotowanie słownika włosko-albańskiego ("Fjaluer italisht-shqip", wyd. 1939), a także tłumaczenie literatury pięknej na język albański. Wśród opublikowanych tłumaczeń szczególnie cenione były opowiadania "La vita militare" Amicisa i powieść "Trzech muszkieterów" Dumasa. W jego dorobku twórczym były także pieśni patriotyczne, w tym znany utwór "O wy, dzielni bojownicy" (O trima luftëtarë). W 2008 ukazały się pośmiertnie wspomnienia Floqiego z lat 1914-1915, w opracowaniu Kastriota Dervishiego.
Był żonaty (żona Anastasi z d. Dodbiba). Imię Floqiego noszą ulice w Elbasanie, Fierze i w Korczy.

</doc>
<doc id="2057006" url="https://pl.wikipedia.org/wiki?curid=2057006" title="Królestwo Polskie 1916-1918">
Królestwo Polskie 1916-1918



</doc>
<doc id="2057007" url="https://pl.wikipedia.org/wiki?curid=2057007" title="Walter Vasconcelos Fernandes">
Walter Vasconcelos Fernandes

Vasconcelos, właśc. Walter Vasconcelos Fernandes (ur. 25 maja 1930 w Belo Horizonte - zm. 22 stycznia 1983 w Brusque) - piłkarz brazylijski, występujący podczas kariery na pozycji napastnika.
Kariera klubowa.
Vasconcelos podczas piłkarskiej kariery występował m.in. w São Paulo FC, Portuguesie Santista i SE Palmeiras. W latach 1949–1953 był zawodnikiem CR Vasco da Gama, a 1953–1960 Santos FC. Z Santosem czterokrotnie zdobył mistrzostwo stanu São Paulo - Campeonato Paulista w 1955, 1956, 1958, 1960. Potem występował jeszcze w Náutico Recife.
Kariera reprezentacyjna.
W reprezentacji Brazylii Vasconcelos zadebiutował 20 września 1955 w wygranym 2-1 meczu z reprezentacją Chile, którego stawką była Copa O'Higgins 1955, którą Brazylia wygrała. Drugi i ostatni raz w reprezentacji wystąpił 17 listopada 1955 w zremisowanym 3-3 meczu z reprezentacji Paragwaju w Copa Oswaldo Cruz 1955.

</doc>
<doc id="2057018" url="https://pl.wikipedia.org/wiki?curid=2057018" title="Puchar Świata w narciarstwie alpejskim mężczyzn 1994/1995">
Puchar Świata w narciarstwie alpejskim mężczyzn 1994/1995

Puchar Świata w narciarstwie alpejskim mężczyzn sezon 1994/1995 to 29 edycja tej imprezy. Cykl ten rozpoczął się w francuskim Tignes 3 grudnia 1994 roku, a zakończył 19 marca 1995 roku we włoskim Bormio.

</doc>
<doc id="2057021" url="https://pl.wikipedia.org/wiki?curid=2057021" title="Kyoko Nagatsuka">
Kyoko Nagatsuka



</doc>
<doc id="2057025" url="https://pl.wikipedia.org/wiki?curid=2057025" title="Porozumienie Concorde">
Porozumienie Concorde



</doc>
<doc id="2057030" url="https://pl.wikipedia.org/wiki?curid=2057030" title="Wisła Kraków w sezonie 2010/2011 (piłka nożna)">
Wisła Kraków w sezonie 2010/2011 (piłka nożna)

Sezon 2010/2011 był dla Wisły Kraków 15. sezonem z rzędu, a 71. w całej historii klubu, w najwyższej klasie rozgrywkowej w polskim systemie ligowym w piłce nożnej.
Działalność klubu.
Wisła nie posiadała sponsora strategicznego od 1 stycznia 2010 roku. Na koszulkach znajdował się logotyp sponsora generalnego Tele-Foniki, należącej do Bogusława Cupiała, jednocześnie właściciela krakowskiego klubu. Sponsorem technicznym od tego sezonu został Adidas.
Stadion.
Stadion Miejski w Krakowie od połowy 2009 roku znajdował się w remoncie, stąd Wisła rozgrywała swoje mecze na obiekcie Hutnika. Pierwszym meczem na odnowionym stadionie było towarzyskie spotkanie reprezentacji Polski 7 września z Australią. Piłkarze Wisły na boisko przy ulicy Reymonta wyszli po raz pierwszy podczas 6. kolejki ligowej. Wszystkie trybuny oddano do użytku przed meczem z Legią Warszawa podczas 13. serii spotkań Ekstraklasy.
Orange Ekstraklasa.
Tabela.
Mistrzostwo Polski na trzy kolejki przed końcem sezonu zapewniła sobie Wisła, dla której był to 13. tytuł w historii.
Wyniki spotkań.
 
Puchar Polski.
Jako drużyna występująca w sezonie 2009/2010 Orange Ekstraklasy, Wisła Kraków rozpoczęła rozgrywki Pucharu od 1/16 finału.
Liga Europy.
Jako wicemistrz w sezonie 2009/2010 Orange Ekstraklasy, Wisła Kraków rozpoczęła eliminacje do Ligi Europy od II rundy kwalifikacyjnej.
Zarząd i sztab szkoleniowy.
W lipcu stanowisko prezesa krakowskiego klubu ponownie objął Bogdan Basałaj. Wisła rozpoczęła sezon z Henrykiem Kasperczakiem w roli głównego trenera. Po porażce w III rundzie kwalifikacyjnej obowiązki szkoleniowca tymczasowo przejął Tomasz Kulawik. 21 sierpnia podpisano dwuletni kontrakt z Robertem Maaskantem. 

</doc>
<doc id="2057033" url="https://pl.wikipedia.org/wiki?curid=2057033" title="Linia kolejowa nr 280 (Czechy)">
Linia kolejowa nr 280 (Czechy)

Linia kolejowa nr 280 – linia kolejowa w Czechach, biegnąca przez kraje: ołomuniecki i zliński, od Hranic do granicy ze Słowacją.

</doc>
<doc id="2057038" url="https://pl.wikipedia.org/wiki?curid=2057038" title="Konstantyn Krefft">
Konstantyn Krefft

Konstantyn Krefft (ur. 7 marca 1867 w Lubni k. Brus, zm. 11 czerwca 1940 w Konzentrationslager Stutthof) – Sługa Boży Kościoła katolickiego, polski prezbiter katolicki, doktor.
Życiorys.
Był synem Jana i Elżbiety z domu Szczepańskiej. Rozpoczął studia teologiczne w Wyższym Seminarium Duchownym w Pelplinie, a następnie otrzymał tam święcenia kapłańskie 12 września 1893 r. Doktoryzował się na Uniwersytecie we Fryburgu. Został wikarym w Grudziądzu i Gdańsku. Od 1899 do 1901 był administratorem parafii w Bytowie, z kolei później w 1902 r. wyszedł z inicjatywą wybudowania kościoła „Stella Maris”. Będąc proboszczem w parafii Zblewo utworzono nową parafię w Piecach, w której wybudowano w latach 1911-1914 kościół. Był również proboszczem w Subkowach i w parafii Tuchola, w której również wybudował kościół. Zaangażowany był w działalność Akcji Katolickiej, a także Stowarzyszenia Charytatywnego św. Wincentego á Paulo, promował działalność Katolickiego Stowarzyszenia Młodzieży Męskiej i Żeńskiej, Żywego Różańca, Papieskiego Dzieła Rozkrzewiania Wiary, Sodalicji Mariańskiej, Bractwa Matki Boskiej Szkaplerznej i III Zakonu św. Franciszka. Z zaangażowaniem powierzał Bogu swoją działalność ewangelizacyjną i życie.
Po wybuchu II wojny światowej został aresztowany 30 września 1939 r. i osadzony w więzieniu w Kamieniu Krajeńskim. Następnie 15 grudnia 1939 r. przewieziono go do niemieckiego obozu koncentracyjnego KL Stutthof, gdzie zmarł na skutek wycieńczenia 11 czerwca 1940 r.
Jest jednym z 122 Sług Bożych wobec których 17 września 2003 roku rozpoczął się, proces beatyfikacyjny drugiej grupy męczenników z okresu II wojny światowej.

</doc>
<doc id="2057049" url="https://pl.wikipedia.org/wiki?curid=2057049" title="Robert Wangila">
Robert Wangila

Robert Napunyi Wangila (ur. 3 września 1967, zm. 24 lipca 1994) – kenijski bokser. Mistrz olimpijski z 1988 roku w wadze półśredniej. W 1989 roku przeszedł na zawodowstwo. Zmarł w 1994 roku wskutek obrażeń mózgu doznanych w walce z Davidem Gonzalezem.
Kariera sportowa.
Boks amatorski.
W 1987 roku zdobył złoty medal w wadze półśredniej (67 kg) na igrzyskach afrykańskich w Nairobi. Rok później w Seulu osiągnął największy sukces w karierze, zostając mistrzem olimpijskim. W finale znokautował Francuza Laurenta Boudouaniego. Tym samym został pierwszym afrykańskim złotym medalistą olimpijskim w boksie. Po igrzyskach przeszedł na zawodowstwo. Bilans walk amatorskich: 175-5 (w tym 165 zwycięstw przed czasem).
Boks zawodowy.
Będąc mistrzem olimpijskim i mając reputację boksera dysponującego niezwykle silnym, nokautującym ciosem, był uznawany za jednego z najlepiej rokujących debiutantów w wadze półśredniej od wielu lat. Pierwszą walkę na zawodowym ringu zanotował 24 lutego 1989 roku. W ciągu szesnastu miesięcy stoczył 12 pojedynków, wszystkie wygrywając, w tym 8 przed czasem.
W lipcu 1990 roku w swojej 13. walce został niespodziewanie znokautowany przez relatywnie mało znanego Erica Hernandeza (ówczesny bilans 14-3-0). Porażka ta spowodowała, że rozważał nawet zakończenie kariery. Jednak już trzy miesiące później ponownie walczył. W kolejnych ośmiu walkach zmierzył się z przeciętnymi rywalami, 7 z nich znokautował. W grudniu 1991 roku zmierzył się z doświadczonym Buckiem Smithem (91-2-2). Amerykanin pokonał go przez techniczny nokaut na początku drugiej rundy. Niecałe cztery miesiące później Wangila ponownie uległ przez TKO, tym razem Williamowi Hernandezowi (9-4-1). Spowodowało to przerwanie jego kariery na ponad 15 miesięcy. Po powrocie stoczył 4 walki, w tym jedną przegraną ponownie przed czasem.
W piątkowy wieczór 22 lipca 1994 roku w Las Vegas zmierzył się z Davidem Gonzalezem (38-3-1), późniejszym pretendentem do mistrzostwa świata WBC. Gonzalez wygrał przez techniczny nokaut w 9. rundzie. Wangila był przytomny; lekarz ringowy nie zdiagnozował żadnego urazu. Mimo to 30 minut później Kenijczyk zaczął wymiotować, po czym stracił przytomność w szatni. Przewieziono go do University Medical Center, gdzie w sobotę przeprowadzono operację, która wykryła wielki zakrzep na prawej półkuli mózgu pięściarza. Wangila zmarł następnego dnia o 10.30 rano.

</doc>
<doc id="2057051" url="https://pl.wikipedia.org/wiki?curid=2057051" title="Best Way">
Best Way

Best Way – ukraińskie studio programistyczne zajmujące się produkcją gier komputerowych z gatunku RTS. Został w nim stworzony silnik Gem, umożliwiający destrukcję otoczenia na mapie.

</doc>
<doc id="2057052" url="https://pl.wikipedia.org/wiki?curid=2057052" title="Acacias">
Acacias

Acacias – stacja metra w Madrycie, na linii 5. Znajduje się na granicy dzielnic Centro i Arganzuela, w Madrycie i zlokalizowana jest pomiędzy stacjami Puerta de Toledo i Pirámides. Została otwarta 5 czerwca 1968.

</doc>
<doc id="2057054" url="https://pl.wikipedia.org/wiki?curid=2057054" title="Bonosus (biskup)">
Bonosus (biskup)

Bonosus (II poł. IV wieku) – biskup Sardyki (dzisiejsza Sofia). Wbrew powszechnemu ówczesnemu nauczaniu w Kościele, twierdził, że Maryja, po urodzeniu Jezusa, miała jeszcze inne dzieci ze swoim mężem Józefem. Podobne, odrzucone przez Kościół poglądy głosili także Jowinian i Helwidiusz.

</doc>
<doc id="2057056" url="https://pl.wikipedia.org/wiki?curid=2057056" title="Pirámides">
Pirámides

Pirámides – stacja metra w Madrycie, na linii 5. Znajduje się w dzielnicy Arganzuela, w Madrycie i zlokalizowana jest pomiędzy stacjami Acacias i Marqués de Vadillo. Została otwarta 6 czerwca 1968.

</doc>
<doc id="2057057" url="https://pl.wikipedia.org/wiki?curid=2057057" title="Linia kolejowa Valašské Meziříčí – Rožnov pod Radhoštěm">
Linia kolejowa Valašské Meziříčí – Rožnov pod Radhoštěm

Linia kolejowa Valašské Meziříčí – Rožnov pod Radhoštěm – linia kolejowa w Czechach, biegnąca przez kraje: zliński i morawsko-śląski, od Valašskégo Meziříčí do Rožnova pod Radhoštěm.

</doc>
<doc id="2057067" url="https://pl.wikipedia.org/wiki?curid=2057067" title="Paweł T. Felis">
Paweł T. Felis

Paweł T. Felis – polski dziennikarz specjalizujący się w tematyce filmowej. Zajmuje się również upowszechnianiem kultury filmowej.
Życiorys.
Absolwent polonistyki Uniwersytetu Warszawskiego. Krytyk filmowy „Gazety Wyborczej”. Publikował m.in. w „Kinie”, „Przekroju”, „Filmie” i „Tygodniku Powszechnym”. Prowadził portal internetowy Gazeta Filmowa.
Zwycięzca VIII edycji konkursu dla krytyków filmowych im. Krzysztofa Mętraka w 2003.
Od 2009 jest dyrektorem programowym Lubuskiego Lata Filmowego.
Zasiadał jako ekspert w komisjach Polskiego Instytutu Sztuki Filmowej w latach 2012–2014 oraz 2016–2018.
Członek Międzynarodowej Federacji Krytyków Filmowych.
Kontrowersje.
23 stycznia 2015 roku na łamach „Gazety Wyborczej” pojawiła się recenzja "Hiszpanki" jego autorstwa, w której pochwalił on film i przyznał mu najwyższą ocenę w postaci pięciu gwiazdek. Tego samego dnia Tomasz Raczek zarzucił jej autorowi nieszczerość, jako że recenzent był jedną z osób zasiadających w komisji Polskiego Instytutu Sztuki Filmowej, która zdecydowała o przyznaniu "Hiszpance" czteromilionowej dotacji.

</doc>
<doc id="2057068" url="https://pl.wikipedia.org/wiki?curid=2057068" title="Somma">
Somma

fr. Somme
Włochy
Osoby

</doc>
<doc id="2057069" url="https://pl.wikipedia.org/wiki?curid=2057069" title="Peter Jackson’s King Kong">
Peter Jackson’s King Kong

Peter Jackson’s King Kong – komputerowa przygodowa gra akcji na podstawie filmu "King Kong", wyprodukowana i wydana w 2005 roku przez Ubisoft. Adaptacja filmu w reżyserii Petera Jacksona ("notabene" powstałego na podstawie produkcji Meriana C. Coopera i Ernesta Schoedsacka z 1933 roku) pozwala graczowi się wcielać na przemian w dwie postacie. W części poziomów gracz uosabia Jacka Driscolla, członka ekipy filmowej wysłanej na tajemniczą Wyspę Czaszki w poszukiwaniu bestii zwanej King Kongiem, w części zaś – tytułową postać, która porywa aktorkę Ann Darrow.
"Peter Jackson's King Kong" został opracowany przez studio Ubisoft Montpellier na czele z dyrektorem kreatywnym Michelem Ancelem oraz producentem Xavierem Poix. W porównaniu z pierwowzorem filmowym akcja gry pozbawiona jest prologu dziejącego się w Nowym Jorku, a jej przebieg odbywa się w całości za pośrednictwem renderowanego silnika graficznego. Choć francuskojęzyczni krytycy okazywali rozczarowanie utworem Ancela, w Stanach Zjednoczonych "King Kong" okazał się sukcesem komercyjnym opiewającym na 4,5 miliona sprzedanych egzemplarzy, zdobywając poklask ze strony tamtejszych krytyków oraz trzy nagrody Spike Video Game Awards.
Fabuła.
Akcja gry rozpoczyna się, gdy na tajemniczą Wyspę Czaszki przybywa ekipa filmowa pod przywództwem Carla Denhama (Jack Black), reżysera pragnącego zrealizować dzieło swego życia. W wyprawie towarzyszą mu między innymi asystent Preston (Colin Hanks), aktorka Ann Darrow (Naomi Watts) oraz aktor Jack Driscoll (Adrien Brody). Przedzierając się przez dżunglę w poszukiwaniu gigantycznego goryla King Konga, ekipa filmowa musi się zmagać z nieustannym zagrożeniem ze strony lokalnej fauny oraz tubylców.
W ferworze starć z samym Kongiem ekipa filmowa traci Ann, która zostaje porwana przez goryla. Kong nawiązuje z nią coraz bliższą więź: broni jej przed zagrożeniem ze strony tyranozaura, lecz potem sam zostaje schwytany w sieci przez ekipę filmową. Ta przetransportowuje olbrzymią małpę do Nowego Jorku w celu wystawienia jej na widok publiczny jako atrakcja. Kong jednak wyzwala się z więzi i szarżuje po mieście, ostatecznie wspinając się po budynku Empire State Building i rozpoczynając walkę z dwupłatowcami, które mają go zestrzelić.
Gra zawiera dwa zakończenia. Jeśli Kongowi nie uda się pokonać wszystkich samolotów, śmiertelnie trafiony spada z drapacza chmur. Jednakże jeśli Kong zniszczy wszelkie dwupłatowce, a samolot pilotowany przez Carla i Jacka zestrzeli całą pozostałą flotę powietrzną atakującą goryla, wyświetla się pozytywne zakończenie. Ukazuje ono Konga już na Wyspie Czaszki w towarzystwie Ann, żyjącego w pokojowej koegzystencji z ludźmi.
Rozgrywka.
"Peter Jackson's King Kong" jest przygodową grą akcji. Gracz, w zależności od sterowanej postaci (Jacka Driscolla oraz King Konga), obserwuje świat gry odpowiednio z perspektywy pierwszej i trzeciej osoby. Gra jest pozbawiona wszelkich elementów interfejsu w postaci pasków zdrowia oraz amunicji, a o braku tej ostatniej bohaterowie informują gracza podczas dialogów. Sterując Driscollem, gracz przemierza przestrzeń wyspy i walczy z różnorodnymi potworami: dinozaurami, olbrzymimi krabami, zmutowanymi stonogami itd. W eliminacji zagrożenia pomaga graczowi wykorzystanie broni zrzucanej z powietrza przez samoloty: pistoletów, strzelb, karabinów wyborowych tudzież pistoletów maszynowych. W przypadku braku tejże broni możliwe jest prowadzenie walki innymi sposobami. Przykładowo, gracz może zdobyć włócznie przydatne do walki wręcz, a w walce z niektórymi przeciwnikami (np. stonogami), konieczne jest podpalenie terenu przy użyciu pochodni, a powstały pożar odstrasza lub eliminuje zagrożenie.
W niektórych fragmentach gry możliwe jest przejęcie kontroli nad samym King Kongiem. Wówczas gra zmienia perspektywę, a sama rozgrywka polega na przemieszczaniu się wzdłuż przepaści, ochronie odnalezionej postaci Ann oraz pokonywaniu wrogich zwierząt w walce bezpośredniej. Kong jest zdolny do zwisania nad przepaścią, wspinania się po lianach i niszczenia przeszkód blokujących mu drogę.
Produkcja.
Już podczas prac nad filmem "King Kong" Petera Jacksona planowana była jego adaptacja w formie gry komputerowej. Jeszcze w grudniu 2003 roku Michel Ancel, skończywszy prace nad grą "Beyond Good &amp; Evil", otrzymał od studia Ubisoft zlecenie wykonania wersji demonstracyjnej przyszłej gry. Producentem oprogramowania mianowano Xaviera Poix, który nie posiadał dotąd żadnego doświadczenia w tworzeniu gier komputerowych.
Pierwsze spotkanie Ancela z Jacksonem odbyło się w styczniu 2004 roku, tuż przed ceremonią wręczenia Oscarów, na której Jackson zjawił się ze względu na wielokrotną nominację wyreżyserowanego przezeń filmu "." Przyszły reżyser filmu "King Kong" pogratulował Ancelowi ukończenia "Beyond Good &amp; Evil", ten zaś przedstawił mu zarys planowanej gry, wedle którego gracz kierowałby na przemian słabym fizycznie człowiekiem a potężnym King Kongiem. Szczegóły projektu ekipa Ubisoft Montpellier omówiła z Jacksonem już podczas wizyty u niego w nowozelandzkim Wellingtonie.
Gdy Ancel wraz z Poix oraz scenarzystą Jakiem Exertierem wrócił do Europy, producent gry zatrudnił na potrzeby procesu produkcyjnego około stu osób. Ustalone zostało, iż growa adaptacja "King Konga" będzie pozbawiona przerywników filmowych, a wszelka jej akcja będzie renderowana za pomocą silnika graficznego. Ponadto Jacques Exertier zaproponował, aby gra rozpoczynała się nie w Nowym Jorku, lecz od razu na Wyspie Czaszki.
Gra została ukończona w ciągu 18 miesięcy, a już w maju 2005 roku Ubisoft zaprezentował ją na targach Electronic Entertainment Expo, organizując replikę niewielkiej sali kinowej, w której gracze mogli się zapoznać z projektem. Wśród osób testujących grę był sam Steven Spielberg, który odniósł się pozytywnie do projektu. 
Wydanie.
Premiera adaptacji "King Konga" odbyła się 13 listopada 2005 w wersji na konsolę PlayStation Portable. Cztery dni później opublikowane zostały edycje na komputery osobiste oraz konsole szóstej generacji (PlayStation 2, Xboksa oraz GameCube'a). 22 listopada 2005 "King Kong" pojawił się w sklepach w wersji na konsole Xbox 360 oraz Nintendo DS.
Odbiór.
"King Kong" okazał się sukcesem komercyjnym. Raport fiskalny Ubisoftu za lata 2005-2006 zawiera informację, iż gra po wypuszczeniu na rynek została sprzedana w liczbie 4,5 milionów egzemplarzy. Wersja gry na konsolę PlayStation 2 według organizacji Entertainment and Leisure Software Publishers Association zdobyła status platynowej, co oznaczało sprzedaż co najmniej 300 tysięcy egzemplarzy na terenie Wielkiej Brytanii.
"King Kong" w wersji komputerowej spotkał się ze sceptycznymi ocenami francuskich krytyków. W recenzji dla pisma „Consoles+” Christophe Delpierre stwierdził, że gra „jest niemożebnie wierna filmowi”, lecz zarazem „inteligentnie go dopełnia”. Delpierre chwalił skontrastowanie poziomów z udziałem słabego fizycznie Driscolla oraz potężnego King Konga, jednak ocenił doznanie płynące z gry za zbyt krótkie. Również recenzent z portalu Jeuxvideo.com, Yannick Le Fur, uznał grę za rozczarowującą i zauważył, że „cała przygoda kończy się po 6 godzinach”, doceniał jednak wierność twórców filmowemu pierwowzorowi. Znacznie bardziej sceptyczny wobec dzieła Ancela był recenzent magazynu internetowego „Gamekult”. W recenzji „Gamekultu” pozytywnie oceniana była „kinowa” oprawa graficzna, ale recenzent portalu uznał samą rozgrywkę za zbyt powtarzalną, gdyż „80% czasu spędzamy, wcielając się w Jacka i wykonując te same akcje od początku do końca”. Piszący dla magazynu „Joystick” Jean-Christophe Detrain stwierdził, iż gra Ubisoftu jest „zbyt krótka, przesadnie prowadzi za rękę, [...] odbiera zbyt wiele wolności tylko po to, by zadowolić tłum trzymający w jednej ręce mysz, a w drugiej – worek z popcornem”.
O wiele lepiej "King Kong" został przyjęty przez anglojęzyczne media. Matt Leone z portalu 1UP.com pozytywnie wyraził się o produkcji Ubisoftu: „Tworząc płynną, lecz dopracowaną grę, Ubisoft stworzył utwór, który mogą docenić zarówno wprawieni, jak i początkujący gracze”. Recenzent z serwisu Eurogamer, Tom Bramwell, pisał, iż „chwilami Wyspa Czaszki przywodzi na myśl design poziomów, które uczyniły ostatnie dzieło Michela Ancela, "Beyond Good &amp; Evil", tak miłym w obsłudze”. Alex Navarro w swej recenzji dla portalu GameSpot docenił oprawę audiowizualną oraz dubbing w wykonaniu Jacka Blacka i Naomi Watts, lecz wśród słabych stron gry wskazywał krótki czas rozgrywki oraz względnie niewielką obecność Konga na tle całości ludycznego "Kinga Konga".
"King Kong" został nominowany do tytułu najlepszej gry konsolowej na rozdaniu nagród Canadian Awards for the Electronic and Animated Arts. Oprócz tego dosłużył się siedmiu nominacji do nagród Spike Video Game Awards w siedmiu kategoriach, zdobywając trzy statuetki dla najlepszej adaptacji, za najlepszą obsadę oraz za dubbing męski w wykonaniu Jacka Blacka. W związku z sukcesem "King Konga" Ubisoft miał w planach wydanie kontynuacji jego losów, jednak negocjacje z Peterem Jacksonem zakończyły się w tej sprawie fiaskiem.

</doc>
<doc id="2057076" url="https://pl.wikipedia.org/wiki?curid=2057076" title="Flávio Teixeira">
Flávio Teixeira

Murtosa, właśc. Flavio Teixeira (ur. 14 stycznia 1951 w Pelotas) – brazylijski piłkarz, później trener i asystent trenera. Obecnie ma obywatelstwo portugalskie.
Ukończył studia sportowe w Wyższej Szkole Wychowania Fizycznego w Rio Grande do Sul i zadebiutował w zespole technicznym. W latach 1967–1977 grał w klubach Esporte Clube Pelotas oraz Grêmio Esportivo Brasil.
Współpraca ze Scolarim.
Po zakończeniu kariery zawodniczej został asystentem trenera Luiza Felipe Scolariego. Razem z nim wywalczył 17 trofeów:
Kuwait Emir Cup: 1989
Puchar Zatoki Perskiej: 1990
Copa do Brasil: 1991
Campeonato Gaúcho: 1987, 1995, 1996
Copa do Brasil: 1994
Copa Libertadores: 1995
Campeonato Brasileiro Série A: 1996
Recopa Sudamericana: 1996
Copa do Brasil: 1998
Copa Mercosur: 1998
Copa Libertadores: 1999
Torneio Rio – São Paulo: 2000
Copa Sul-Minas: 2001
Mistrzostwa świata: 2002
Oʻzbekiston PFL: 2009

</doc>
<doc id="2057077" url="https://pl.wikipedia.org/wiki?curid=2057077" title="Złocień dalmatyński">
Złocień dalmatyński



</doc>
<doc id="2057083" url="https://pl.wikipedia.org/wiki?curid=2057083" title="Prost AP03">
Prost AP03

Prost AP03 – samochód Formuły 1 zaprojektowany przez Alana Jenkinsa, Loïka Bigois i Johna Barnarda dla zespołu Prost Grand Prix. Model ten wziął udział w sezonie 2000. Jego kierowcami byli Jean Alesi (który wcześniej jeździł dla Tyrrella, Ferrari, Benettona i Saubera) oraz debiutant Nick Heidfeld, mistrz Formuły 3000 z 1999 roku. AP03, podobnie jak dwa poprzednie modele zespołu (AP01 i AP02) był napędzany przez silniki Peugeot. Prost wiązał z samochodem duże nadzieje, ale okazało się, że samochód jest w porównaniu do konkurencji powolny i zawodny. Spowodowało to, że jedyny raz w swojej historii zespół Prost nie zdobył w pojedynczym sezonie ani jednego punktu, kończąc go w klasyfikacji generalnej na ostatnim, jedenastym miejscu. Po sezonie zerwano współpracę z Peugeotem i zapewniono sobie silniki Ferrari pod szyldem Acer.
Tło.
Zespół Prost Grand Prix wywodzi się od Equipe Ligier. Ligier zadebiutował w Formule 1 w 1976 i uczestniczył w niej jako konstruktor i zespół do roku 1996, wygrywając w tym okresie 9 wyścigów. Na początku 1997 roku, po dwóch latach spekulacji, Ligier został sprzedany czterokrotnemu mistrzowi świata Formuły 1 Alainowi Prostowi, który przemianował zespół na Prost Grand Prix. Prost podpisał również trzyletnią umowę z Peugeotem na dostarczanie silników, która miała obowiązywać od sezonu 1998.
W sezonie 1997 Prost, podobnie jak Ligier w sezonach 1995–1996, korzystał z silników Mugen Honda. Podstawowymi kierowcami w tamtym sezonie byli Olivier Panis (który wywalczył ostatnie zwycięstwo dla Ligiera) oraz Shinji Nakano; po wypadku Panisa w Grand Prix Kanady na siedem Grand Prix zastąpił go Jarno Trulli. Zespół zdobył w sezonie 1997 21 punktów, co dało mu szóste miejsce w klasyfikacji generalnej.
W roku 1998 kierowcami Prost Grand Prix byli Panis i Trulli. Zaprojektowany przez Loïka Bigois Prost AP01-Peugeot był zawodny i źle się prowadził, a problemy sprawiała także skrzynia biegów. Zaowocowało to jednym punktem w trakcie całego sezonu, wywalczonym przez Trullego w chaotycznym Grand Prix Belgii. W trakcie sezonu zespół zmienił siedzibę, przenosząc się ze starej bazy Ligiera w Magny-Cours do nowej fabryki w Guyancourt. W grudniu 1998 roku, ze względu na niezadowalające rezultaty modelu AP01, zatrudniono w charakterze konsultanta technicznego Johna Barnarda.
Panis i Trulli zostali w zespole na sezon 1999, a Prost AP02 nie był tak nieudanym modelem jak poprzednik, chociaż silnik Peugeot był zbyt duży i ciężki. W trakcie sezonu Prost zatrudnił Alana Jenkinsa na stanowisku dyrektora technicznego. Prost zdobył w sezonie 9 punktów (w tym 6 punktów za drugie miejsce Trullego w Grand Prix Europy) i zajął siódme miejsce w klasyfikacji konstruktorów.
Nowy model.
Prost wiązał duże nadzieje z AP03, co było uzasadnione stosunkowo wysokim budżetem, doświadczoną kadrą zarządzającą i inżynierami i kierowcami o dobrej reputacji. Samochód był podobny do poprzedniego modelu, AP02, jednak w stosunku do niego był wyposażony w trzy tysiące nowych części. AP02 był zbudowany przez zespół pod kierownictwem Loïka Bigois oraz konsultowany z B3, firmą inżynieryjną Johna Barnarda. AP02 osiągał dobre wyniki pod koniec sezonu. Trulli był drugi w Grand Prix Europy, a Panis jechał na trzecim miejscu w Grand Prix Japonii, odpierając ataki Eddiego Irvine'a i Davida Coultharda. Ponadto zespół pozyskał nowego sponsora w postaci Yahoo!. Dobrym krokiem wydawało się także zatrudnienie Alana Jenkinsa, który był wcześniej odpowiedzialny za zaprojektowanie kilku udanych samochodów, jak np. Stewarta SF3. Te wszystkie okoliczności powodowały, że Prost Grand Prix liczył na przynajmniej piąte miejsce w klasyfikacji konstruktorów na koniec sezonu.
Silnik i skrzynia biegów.
Model AP03 był napędzany przez dziesięciocylindrowe widlaste silniki Peugeot A20 o pojemności 2998 cm³. Przed sezonem 2000 silniki te były ocenianie jako jedne z najmocniejszych i najbardziej wytrzymałych w Formule 1. Jednak w trakcie sezonu zepsuły się podczas wyścigów sześciokrotnie. Ponadto jednostka A20 była wprawdzie lżejsza od silnika A18 z 1999 o około 15 kg, ważąc ok. 120 kg, ale rozwijała stosunkowo niską moc maksymalną – około 780 KM. Silnik Peugeot A20 rozwijał również najniższą prędkość obrotową spośród silników Formuły 1 w sezonie 2000, ponadto nie było widać w tym względzie progresu – w 1998 prędkość obrotowa silników Peugeot wynosiła 16 200 rpm, a w 2000 – 16 400 rpm. Dla porównania silniki Mercedesa w 1998 roku rozwijały prędkość obrotową 16 200 rpm, a w roku 2000 – 17 000 rpm. Po przeprowadzeniu modyfikacji silnik A20 został użyty przez Arrowsa w sezonie 2001 jako Asiatech 001. W silniku znajdowały się napędzane pneumatycznie cztery zawory na cylinder i dwa wały rozrządu na rząd cylindrów. Model AP03 był pierwszym samochodem konstrukcji Prosta, którego układ wydechowy był zamontowany wysoko; to rozwiązanie zastosowało w sezonie 1999 Ferrari.
Siedmiobiegowa półautomatyczna skrzynia biegów była zamontowana wzdłużnie. Skrzynia biegów była opracowana przez Prost Grand Prix, a wyprodukowana przez Xtrac. Wielotarczowe sprzęgło z włókna węglowego konstrukcji AP Racing było ręcznie kontrolowane.
Układ olejowy był mieszany, tzn. miał wspólny obwód dla silnika i skrzyni biegów, a zbiornik znajdował się między silnikiem a kokpitem. Natomiast układ paliwowy produkcji TAG Electronics posiadał gumowy zbiornik ATL zamontowany tuż za kokpitem. System chłodzenia był niesymetryczny; po obu stronach samochodu znajdowały się oddzielne chłodnice wody, a po lewej stronie silnika – chłodnica oleju.
Jako zasilanie służył system lekkich baterii dwunastowoltowych.
Nadwozie i zawieszenie.
Nadwozie typu monocoque było wyprodukowane przez Prost Grand Prix z formowanego włókna węglowego i kompozytów. Samochód był mniejszy od modelu AP02 – jego rozstaw osi wynosił 3095 mm, podczas gdy poprzedniego modelu – 3240 mm. Był również lżejszy od poprzednika o około 30 kg.
Na zawieszenie składały się popychacze aktywujące drążki skrętne poruszane przez podwójne wahacze z kompozytów węgla. Amortyzatory były wykonane przez Penske. Tylne zawieszenie było źle skonstruowane i zakłócało działanie dyfuzora.
Układ hamulcowy został skonstruowany przez Prost Grand Prix. Zaciski były wykonane przez AP Racing, a tarcze i klocki hamulcowe przez Carbon Industrie.
Kierowcy.
Jarno Trulli i Olivier Panis, którzy byli kierowcami zespołu w sezonie 1999, odeszli z Prost Grand Prix, jako że w połowie roku 1999 do zespołu zostali zakontraktowani Jean Alesi i Nick Heidfeld; taki skład kierowców Alain Prost określił jako "doskonałą mieszankę doświadczenia i młodości". Jako że Heidfeld przez wiele lat był związany z Mercedesem, jego zatrudnienie przez Prosta wywołało podejrzenia, czy francuski zespół nie liczy czasem w ten sposób na jakieś wsparcie od McLarena.
Pierwszym poważnym sukcesem francuskiego kierowcy sycylijskiego pochodzenia, Jeana Alesiego, było wygranie mistrzostw Francuskiej Formuły 3 w 1987 roku. W 1988 roku zadebiutował w Międzynarodowej Formule 3000. Zdobył wówczas dziesiąte miejsce w klasyfikacji kierowców. Rok później po zaciętej walce z Érikiem Comasem został mistrzem. Również w 1989 roku Alesi zadebiutował w Formule 1, w Tyrrellu w Grand Prix Francji. W roku 1990 przejechał już cały sezon. W Grand Prix Stanów Zjednoczonych sensacyjnie prowadził przez 34 okrążenia, ostatecznie kończąc wyścig na drugiej pozycji. Równie sensacyjnie spisał się w Grand Prix Monako. Na sezon 1991 miał już podpisany kontrakt z zespołem Williams, ale ostatecznie wybrał starty w Ferrari. Włoski zespół nie był jednak wówczas czołową ekipą i w pięcioletnim okresie startów dla niej (1991–1995) zdobył 121 punktów i jedno, ale i jedyne swoje zwycięstwo, w Grand Prix Kanady 1995. Na rok 1996 trafił do Benettona, gdzie jeździł przez dwa sezony; podobna sytuacja miała miejsce z zespołem Sauber, dla którego ścigał się w latach 1998–1999. Na rok 2000 Alesi wybrał starty w zespole swojego przyjaciela i dawnego kolegi z zespołu, Alaina Prosta. Podpisując kontrakt z Prost Grand Prix, liczył na dobre wyniki.
Nick Heidfeld przed sezonem 2000 nie jeździł w Formule 1. W 1994 został kierowcą w Niemieckiej Formule Ford 1600, wygrywając wówczas 8 z dziewięciu wyścigów i zdobywając tytuł. Rok później został mistrzem Międzynarodowej Formuły Ford 1800. To spowodowało, że w roku 1996 podjął starty w Niemieckiej Formule 3. Był wówczas trzeci w klasyfikacji generalnej, z trzema zwycięstwami. W 1997 roku kontynuował starty w Niemieckiej Formule 3 w zespole Schäfer Racing – wygrał te mistrzostwa. Na rok 1998 przeniósł się do Międzynarodowej Formuły 3000, gdzie startował w zespole West Competition. Do ostatniego wyścigu sezonu startował z ostatniego miejsca, ponieważ jego zespół użył nieregulaminowego paliwa. Ostatecznie przegrał tytuł o siedem punktów z Juanem Pablo Montoyą. W 1998 roku był również oficjalnym kierowcą testowym zespołu Formuły 1 West McLaren Mercedes. W 1999 roku został mistrzem Międzynarodowej Formuły 3000.
Kierowcą testowym był Stéphane Sarrazin. W 1994 roku został mistrzem Francuskiej Formuły Renault. Następnie w latach 1995–1997 startował we Francuskiej Formule 3, w 1997 roku zostając wicemistrzem tej serii. W 1998 roku zadebiutował w Międzynarodowej Formule 3000; odniósł wówczas jedno zwycięstwo i na koniec sezonu zajął szóste miejsce w klasyfikacji generalnej. We wrześniu 1998 roku został kierowcą testowym Prost Grand Prix. W 1999 roku kontynuował starty w Międzynarodowej Formule 3000, kończąc sezon na piątym miejscu w klasyfikacji generalnej. Jednocześnie zadebiutował wówczas w Formule 1 – zastąpił kontuzjowanego Lukę Badoera w zespole Minardi podczas Grand Prix Brazylii. Wyścigu tego nie ukończył na skutek wypadku na 32 okrążeniu.
Prezentacja.
Po raz pierwszy model AP03 wyjechał na tor pod koniec stycznia (był to tzw. shakedown na torze Magny-Cours). Oficjalnie natomiast został zaprezentowany w obecności 300 gości w południe 1 lutego 2000 roku na torze Circuit de Catalunya, a transmisję z tego wydarzenia przeprowadzał serwis Yahoo! i strona internetowa zespołu.
Zespół zapewniał, że model jest czymś więcej niż tylko ewolucją poprzednika, a każda mechaniczna i aerodynamiczna część samochodu została poddana szczegółowym badaniom i udoskonalona. Wyrażano nadzieję, że główne korzyści wynikną z zastosowania nowego pakietu silnika i skrzyni biegów, co wymagało ścisłej współpracy pomiędzy Prostem i Peugeotem. Alain Prost ponadto zachwalał swoich kierowców, twierdząc, że wzajemnie się uzupełniają.
Przed sezonem stało się jednak jasne, że samochód może nie spełniać oczekiwań zespołu. Nadwozie nie było udaną konstrukcją, ponadto nie wszystkie jego elementy pasowały idealnie do siebie. Ponadto problemem były testy, przeprowadzone zbyt późno w zbyt małych ilościach – wskutek tego kierowcy nie zdążyli przyzwyczaić się do samochodu. Gdy Prost Grand Prix przybył na Grand Prix Australii, samochód nadal był niedostatecznie rozwinięty, a kierowcy skarżyli się na brak stabilności tyłu samochodu. Kierowcy w modelu AP03 osiągali zadowalające czasy, ale było oczywiste, że jeżeli zespół chce myśleć o piątej pozycji w klasyfikacji konstruktorów, to należy dokonać dużych i natychmiastowych zmian.
AP03 w wyścigach.
Wskutek niedociągnięć w budowie samochodu zespół stwierdził, że Grand Prix Australii posłuży głównie w celu testów. W kwalifikacjach dosyć niespodziewanie Heidfeld uzyskał czas lepszy od Alesiego i z czasem 1:33,024 zajął piętnastą pozycję, tracąc do zdobywcy pole position, Miki Häkkinena, prawie 2,5 sekundy. Alesi natomiast uzyskał czas 1:33,197, co zapewniło mu siedemnaste miejsce. Przed wyścigiem obaj kierowcy mieli problemy ze swoimi samochodami, przy czym usterkę w bolidzie Heidfelda mechanicy zdołali usunąć. Samochód Alesiego natomiast miał "problem elektrohydrauliczny" z silnikiem, wskutek czego Francuz musiał wystartować zapasowym samochodem z alei serwisowej. Na trzecim zakręcie pierwszego okrążenia wyścigu Alesi obrócił się, ale zdołał kontynuować wyścig. Na 28 okrążeniu wyścigu w samochodzie francuskiego kierowcy zepsuł się silnik i Alesi był zmuszony wycofać się z dalszej rywalizacji. Heidfeld zajął ciężko prowadzącym się samochodem dziewiąte, ostatnie miejsce, z dwoma okrążeniami straty do zwycięzcy, Michaela Schumachera. Niemiec powiedział, że jest zadowolony z wyniku. Pozytywną wiadomością dla zespołu był fakt, że jeden z ich kierowców dojechał do mety, podczas gdy żaden z kierowców McLarena, Jordana, Arrowsa i Jaguara nie ukończył wyścigu.
W trakcie kwalifikacji do Grand Prix Brazylii w pierwszym zakręcie toru Interlagos na samochód Alesiego spadła tablica reklamowa z laminowanej tektury i uszkodziła przedni spojler. Alesi ostatecznie uzyskał czas 1:15,715 (ze stratą 1,6 sekundy do zdobywcy pole position, Miki Häkkinena), co dało mu piętnaste pole startowe, natomiast doświadczający problemów technicznych z samochodem Heidfeld zakończył kwalifikacje z czasem 1:17,112, przez co do wyścigu startował z dziewiętnastego miejsca. Francuz zapewniał po kwalifikacjach, że samochód będzie coraz lepszy, gdy będzie coraz bardziej rozwijany. W trakcie rozgrzewki przed wyścigiem (ang. "warm-up") z samochodu Alesiego samoczynnie urwał się tylny spojler. Francuz tak skomentował to wydarzenie:
Alesi zdołał dojechać do boksów, gdzie założono mu nowy spojler. Tuż przed startem do wyścigu w Benettonie Alexandra Wurza zgasł silnik, przez co Alesi i Johnny Herbert utknęli za Austriakiem. Zarządzono wówczas powtórzony start. Na dziesiątym okrążeniu wskutek awarii silnika z wyścigu wycofał się Nick Heidfeld. Dwa okrążenia później z rywalizacji odpadł Jean Alesi – powodem była awaria układu elektrycznego w jego samochodzie.
W kwalifikacjach do Grand Prix San Marino Alesi był piętnasty z czasem 1:26,824, tracąc do pierwszego Miki Häkkinena 2,1 sekundy. Alain Prost przyznał, że Francuz pojechał na sto procent swoich możliwości. Nick Heidfeld uzyskał natomiast w zapasowym samochodzie czas 1:28,361 i startował z ostatniego, 22 miejsca. Samochód Heidfelda nie zdołał wyruszyć na okrążenie rozgrzewkowe, przez co mechanicy – nielegalnie – próbowali naprawić samochód. Heidfeld wyruszył do wyścigu z pit-lane, a później zgodnie z regulaminem zjechał na odbycie kary. Na 23 okrążeniu zaczęło w jego samochodzie spadać ciśnienie hydrauliczne i wkrótce później było tak niskie, że układ hydrauliczny przestał działać, a Heidfeld wycofał się z wyścigu. Walczący z kierowcami Benettonów Alesi zakończył wyścig z tego samego powodu co Heidfeld trzy okrążenia później.
Początkowo kwalifikacje do Grand Prix Wielkiej Brytanii odbywały się na wilgotnym torze, a wówczas Jean Alesi osiągał bardzo dobre czasy. Gdy jednak tor wysechł, wyniki nie były już tak dobre i Alesi kwalifikacje trzeci raz z rzędu zakończył na piętnastym miejscu, uzyskując czas 1:27,559. Heidfeld z czasem 1:27,806 był siedemnasty, chociaż podczas przejeżdżania swojego najszybszego okrążenia zepsuł mu się silnik. Alesi ukończył swój pierwszy wyścig w sezonie, dojeżdżając do mety po długiej walce z Pedro Dinizem i Johnnym Herbertem na dziesiątym miejscu ze stratą jednego okrążenia do zwycięzcy, Davida Coultharda. Heidfeld na starcie stracił trzy pozycje i ostatecznie nie ukończył wyścigu z powodu awarii silnika na 52 okrążeniu.
Jean Alesi w kwalifikacjach do Grand Prix Hiszpanii był siedemnasty (1:22,894), a Nick Heidfeld – dziewiętnasty (1:23,033). Na pierwszym okrążeniu wyścigu Alesi zderzył się z Pedro de la Rosą i wycofał się z wyścigu. Heidfeld skończył wyścig na szesnastej pozycji, a wyprzedzili go obaj kierowcy Minardi.
Kwalifikacje do Grand Prix Europy Heidfeld ukończył z czasem 1:19,147, co dało mu trzynastą pozycję startową. Alesi natomiast musiał użyć zapasowego samochodu; w jego bolidzie elektroniczny system zarządzania uszkodził skrzynię biegów i Alesi był zmuszony skorzystać z rezerwowego samochodu, przeznaczonego dla Nicka Heidfelda. Po przejechaniu kilku okrążeń Alesi obrócił się, po czym wrócił do boksów i przesiadł się do swojego samochodu; gdy wyruszył, skrzynia biegów uległa kompletnemu zniszczeniu. Ostatecznie Francuz uzyskał czas 1:19,651 i osiemnastą pozycję. Po sesji kwalifikacyjnej okazało się, że samochód Heidfelda jest o dwa kilogramy lżejszy niż minimalna regulaminowa masa samochodu, przez co Niemiec został zdyskwalifikowany. Prost przyznał, że był to błąd zespołu, jako że użyto nowych części, nie sprawdzając przy tym masy pojazdu. Mimo tego Heidfeld zjawił się na starcie wyścigu, ale zabroniono mu wzięcia udziału w nim. Na początku wyścigu Francuz walczył o pozycję z Pedro Dinizem. Alesi zjechał do boksów za późno, po czym w jego samochodzie zaczęła psuć się skrzynia biegów, więc zjechał na pit stop jeszcze raz. W dodatku nie działał ogranicznik prędkości w boksach, więc Alesi musiał zjechać jeszcze raz, na karę stop &amp; go. Ostatecznie francuski kierowca dojechał do mety na ostatnim, dziewiątym miejscu, z dwoma okrążeniami straty do zwycięzcy (Davida Coultharda).
Przed Grand Prix Monako z zespołu został zwolniony Alan Jenkins; pojawiły się plotki, że z tego powodu przez pół godziny płakał w swoim biurze. Jenkinsa na stanowisku dyrektora technicznego zastąpił Henri Durand, ponadto jako dyrektora zarządzającego zatrudniono Joana Villadelprata. W tym czasie Peugeot i Yahoo! ogłosili, że po sezonie 2000 zaprzestaną współpracować z zespołem, co oznaczało, że Prost Grand Prix stracił dostawcę silników i jednego z głównych sponsorów.
Podczas Grand Prix Monako, w trakcie czwartkowego treningu Nick Heidfeld uderzył mocno w ścianę w zakręcie La Rascasse. Podczas kwalifikacji Niemiec był osiemnasty po ustanowieniu 1:22,017. Jean Alesi natomiast w trakcie kwalifikacji miał problem z układem elektrycznym w swoim samochodzie i był zmuszony skorzystać z zapasowego bolidu. Mimo tego po przejechaniu bardzo dobrego okrążenia (z czasem 1:20,494 i sekundą straty do zdobywcy pole position, Michaela Schumachera) Alesi ustanowił siódmy czas. Na początku wyścigu Arrows Pedro de la Rosy po kontakcie z Jensonem Buttonem stanął w poprzek zakrętu Grand Hotel i przyblokował część kierowców, w tym Heidfelda. Heidfeld uszkodził samochód i nie zdążył zjechać do alei serwisowej przed jej zamknięciem, wskutek czego do zarządzonego powtórzonego startu ruszał z pit-lane. Tymczasem Alesi jechał bardzo dobrze również w wyścigu i mógł nawet zakończyć go na podium, ale na 30 okrążeniu zepsuła mu się skrzynia biegów. Heidfeld natomiast zakończył wyścig na ósmym miejscu z okrążeniem straty do zwycięzcy, Davida Coultharda.
W czerwcu pojawiły się pierwsze plotki o sprzedaży zespołu, a ofertę rzekomo miał złożyć Benetton. Alain Prost odrzucił je oświadczając przy tym, że gdyby Renault złożyło taką ofertę, to on by ją zaakceptował.
Podczas Grand Prix Kanady, po piątkowym treningu (w trakcie którego Alesi uzyskał 11 czas, a Heidfeld miał wypadek) Alain Prost wspomniał o możliwości zakwalifikowania się któregoś kierowcy zespołu w czołowej dziesiątce. Tymczasem w trakcie kwalifikacji Alesi był 17 (uzyskując 1:20,512), a Heidfeld – 21 (1:21,680). Alain Prost nie chciał skomentować tych wyników nawet w oficjalnym oświadczeniu prasowym. W trakcie wyścigu, w zmieniających się warunkach atmosferycznych, Alesi jechał na ósmej pozycji, po czym zaliczył najdłuższy pit-stop w wyścigu – 50,467 sekundy. Na 35 okrążeniu z wyścigu wskutek awarii silnika wycofał się Heidfeld, a cztery okrążenia później z rywalizacji zrezygnował Alesi – powodem były problemy z układem hydraulicznym.
Następną eliminacją było "domowe" Grand Prix zespołu, Grand Prix Francji, na które przywieziono nowe silniki Peugeot. Po zakwalifikowaniu się Oliviera Panisa na trzecim miejscu rok wcześniej oraz ukończeniu wówczas wyścigu przez kierowców Prosta na siódmej i ósmej pozycji, na zespole pojawiła się presja, by zanotować podobny wynik w sezonie 2000. Optymizmem mogły również napawać testy, które odbyły się przed Grand Prix Francji. Jean Alesi uważał jednak, że silniki Peugeot są zbyt słabe:
Na tę wypowiedź Corrado Provera, szef Peugeot Motorsport, oświadczył, że silniki Peugeot są jednymi z najlepszych w Formule 1. Ponadto po wypowiedzi Alesiego w trakcie rozgrzewki przed wyścigiem, zastrajkowali mechanicy zespołu. W kwalifikacjach Heidfeld był szesnasty z czasem 1:17,374, a Alesi, który zapewniał, że w trakcie kwalifikacji miał problemy z silnikiem i sterownością – osiemnasty, uzyskując czas 1:17,569. W trakcie wyścigu Heidfeld jechał na szesnastej pozycji, za Fisichellą i Alesim. Na zakręcie Adelaide Niemiec podjął próbę wyprzedzenia obu kierowców, nie zdążył wyhamować i uderzył w bok samochodu Alesiego. Obaj kierowcy zdołali jednak kontynuować jazdę, przy czym Heidfeld uszkodził swój samochód i musiał zjechać do boksów. W trakcie tego pit-stopu Heidfeld próbował unieruchomić silnik, co spowodowało irytację Prosta. Ostatecznie Niemiec ukończył wyścig na dwunastym miejscu, Alesi natomiast był czternasty. Był to jedyny wyścig w sezonie 2000, który ukończyli obaj kierowcy Prost Grand Prix.
W kwalifikacjach do Grand Prix Austrii Heidfeld był trzynasty (uzyskał czas 1:12,037), natomiast Alesi – siedemnasty (z czasem 1:12,304). Alesi miał zaplanowane dwa pit-stopy, a Heidfeld – jeden. Po swoim pierwszym pit-stopie Alesi wyjechał na tor tuż przed Heidfeldem. Kierowcy ci jechali bardzo blisko siebie przez kilka okrążeń. Na 42 okrążeniu, w pierwszym zakręcie, Alesi podjął próbę wyprzedzenia Niemca, jednak ten go nie zauważył i jechał optymalnym torem jazdy: doszło do zderzenia obu kierowców, którzy przez tę kolizję wycofali się z wyścigu. Zespół bronił się twierdząc, że nie wydał team orders.
Kwalifikacje do Grand Prix Niemiec Heidfeld ponownie ukończył przed Alesim, na 13 miejscu (1:48,690). Francuz popełnił błąd w trakcie pierwszego przejazdu i dopiero pod koniec sesji poprawił czas na 1:50,289, co dało mu dwudzieste miejsce startowe. W trakcie wyścigu, na 29 okrążeniu, Pedro Diniz próbując wjechać w zakręt Senna, uderzył w samochód próbującego go wyprzedzić Alesiego. Jako że obaj kierowcy jeszcze wówczas nie hamowali, samochód Alesiego obrócił się bez możliwości kontroli i uderzył w ścianę z opon. Głowa Alesiego w kokpicie pochyliła się bardzo do przodu, ale Francuzowi nic się nie stało. Alesi tak skomentował kolizję:
Heidfeld nie ukończył wyścigu: jadąc na dziesiątej pozycji, na pięć okrążeń przed metą w jego samochodzie zepsuł się alternator.
Sesję kwalifikacyjną do Grand Prix Węgier Alesi ukończył na czternastym miejscu (czas 1:19,626). Heidfeld nie był zadowolony z tego, jak się prowadzi samochód, i przesiadł się na samochód zapasowy, kończąc kwalifikacje na dziewiętnastym miejscu (1:20,481). Samochody Prost Grand Prix jako pierwsze odpadły z wyścigu: Alesi wskutek problemów ze sterownością samochodu na 12, a Heidfeld po awarii układu elektrycznego na 23 okrążeniu.
Grand Prix Belgii było kolejną eliminacją, w której do wyścigu Heidfeld startował przed Alesim – Niemiec był czternasty (1:53,193), a Francuz siedemnasty (1:53,309), chociaż Alain Prost przyznał, że liczył na lepszy wynik. Na początku wyścigu tor był mokry, dlatego też start odbył się za samochodem bezpieczeństwa; tor jednak wkrótce później zaczął przesychać. Na 13 okrążeniu uszkodzeniu uległa jednostka napędowa w samochodzie Heidfelda. Tymczasem Alesi jako pierwszy zjechał do boksów, by wymienić opony na te przeznaczone na suchą nawierzchnię. Gdy uczynili to inni konkurenci, Francuz znalazł się na czwartym miejscu z dużą przewagą nad Ralfem Schumacherem. Jednakże później zmienił strategię na trzy pit-stopy, a po swoim drugim pit-stopie wyjechał na tor na ósmej pozycji. Na 33 okrążeniu w bolidzie Alesiego zepsuła się pompa paliwa i francuski kierowca musiał wycofać się z wyścigu. Alesi był jednak zadowolony z wyścigu, utrzymując, że jazda przez pewien czas na czwartym miejscu była ważna dla morale zespołu i wyrażając nadzieję, że wniesie do niego "trochę tlenu".
Do wyścigu o Grand Prix Włoch Alesi startował z 19 miejsca (w kwalifikacjach uzyskał 1:25,558), a Heidfeld – tuż za nim (dzięki uzyskanemu w kwalifikacjach czasowi 1:25,625). Na starcie wyścigu Prost Alesiego nie chciał odpalić; później jednak Alesi zdołał ruszyć. Na 16 okrążeniu jadący na dziewiątym miejscu Heidfeld wypadł z toru, po czym w jego samochodzie zgasł silnik, przez co Niemiec nie zdołał kontynuować jazdy. Alesi dojechał do mety na ostatnim, 12 miejscu, za oboma kierowcami Minardi.
Przed Grand Prix Stanów Zjednoczonych pojawiły się plotki, że wykupieniem udziałów w zespole Prost Grand Prix zainteresowany jest Abílio dos Santos Diniz, ojciec Pedro Diniza. Ostatecznie umowa doszła do skutku, dzięki czemu do zespołu, nieposiadającego sponsorów na sezon 2001, napłynęły fundusze. Prost Grand Prix poinformował także, że w sezonie 2001 będzie używać rocznych silników Ferrari (w specyfikacji Monza), dzięki którym w roku 2000 Sauber kilkukrotnie osiągnął dobre wyniki. Pojawiły się jednak plotki, że zespół jest zadłużony na 45 milionów dolarów, a Alain Prost przyznał później, że zatrudni jako drugiego kierowcę na rok 2001 tzw. pay drivera, czyli kierowcę płacącego za starty.
Kwalifikacje do Grand Prix Stanów Zjednoczonych Nick Heidfeld ukończył z czasem 1:16,060, co dało mu 16 miejsce. Jeanowi Alesiemu natomiast w trakcie sesji kwalifikacyjnej zepsuł się silnik i francuski kierowca, uzyskawszy ostatecznie czas 1:16,471, startował z dwudziestej pozycji. W trakcie wyścigu Alesi był szybszy od Heidfelda. Na 66 okrążeniu w samochodzie jadącego na dziewiątym miejscu Alesiego awarii uległ silnik. Heidfeld ukończył Grand Prix Stanów Zjednoczonych na dziewiątej pozycji.
W kwalifikacjach do Grand Prix Japonii Nick Heidfeld był szesnasty, uzyskując czas 1:38,141. Tuż za nim z czasem gorszym o 68 setnych sekundy uplasował się Jean Alesi. Alain Prost powiedział, że trudno było uzyskać lepsze czasy, więc zespół nie powinien być sfrustrowany. Alesi zakończył wyścig po 19 okrążeniach z powodu awarii silnika, Heidfeld również nie dojechał do mety – na 42 okrążeniu w jego samochodzie uszkodziło się zawieszenie.
Dotychczasowe wyniki oznaczały, że jeżeli Prost chciał być w klasyfikacji generalnej konstruktorów wyżej od przedostatniego Minardi, to któryś jego kierowca powinien ukończyć ostatnią w sezonie eliminację – Grand Prix Malezji – przynajmniej na siódmym miejscu.
Kwalifikacje do Grand Prix Malezji Jean Alesi ukończył na osiemnastym miejscu, a Nick Heidfeld tuż za nim, przy czym Alesi uzyskał czas 1:40,065, a Heidfeld – 1:40,148. Na pierwszym okrążeniu Pedro Diniz próbował wyprzedzić jadącego obok de la Rosy Heidfelda, po czym doszło do kolizji tych trzech kierowców; w jej wyniku z toru wypadł także Alesi, ale zdołał powrócić do rywalizacji. Alesi ukończył wyścig na 11 miejscu z jednym okrążeniem straty do zwycięzcy, Michaela Schumachera. To oznaczało, że Prost ukończył sezon na ostatnim, 11 miejscu, nie zdołając nawet pokonać Minardi.
Po sezonie z zespołu odszedł Nick Heidfeld, głównie dlatego, że zespołu nie było stać na jego zatrzymanie. Zastąpił go Gastón Mazzacane, w miejsce którego jeździli później Luciano Burti i Tomáš Enge. W trakcie sezonu Jeana Alesiego, który odszedł do Jordana, zastąpił Heinz-Harald Frentzen. Prost AP04 był znacznie bardziej udaną konstrukcją niż poprzednik, a Alesi zdołał nim zdobyć cztery punkty. Mimo tego na początku 2002 roku z powodu zadłużenia zespół został zlikwidowany.
Dalsze losy modelu.
Wyprodukowano pięć egzemplarzy modelu. Model oznaczony jako AP03-01 został sprzedany w 2000 roku na aukcji charytatywnej, z której dochód przekazano organizacji UNICEF. Model o oznaczeniu AP03-04 został sprzedany na aukcji Poulain LeFur w 2002 roku, a bolid oznaczony symbolem AP03-03 – rok później. Dwa pozostałe modele znajdują się w muzeach: jeden w Muzeum Peugeota (Musée de l'Aventure Peugeot) w Sochaux, a drugi w Muzeum Ligiera (Ligier F1 Museum) w Magny-Cours.

</doc>
<doc id="2057084" url="https://pl.wikipedia.org/wiki?curid=2057084" title="Elmārs Zemgalis">
Elmārs Zemgalis

Elmārs Zemgalis (ur. 9 września 1923 w Rydze, zm. 8 grudnia 2014) – amerykański szachista pochodzenia łotewskiego, arcymistrz od 2003 roku.
Kariera szachowa.
Po przyłączeniu Łotwy w szereg republik Związku Radzieckiego wyjechał w 1944 do Niemiec, gdzie przebywał do 1951, uczestnicząc w kilkunastu turniejach oraz meczach drużynowych, odnosząc kilka sukcesów, m.in. II m. w Augsburgu (1946, za Wolfgangiem Unzickerem), II m. w Ratyzbonie (1946, memoriał Klausa Junge, za Fiodorem Bogatyrczukiem), II m. w Hanau (1947, memoriał Hermanisa Matisonsa, za Lucijsem Endzelinsem), I m. w Esslingen am Neckar (1948), I m. w Rujti (1949), I m. w Oldenburgu (1949, wspólnie z Jefimem Bogoljubowem) oraz dz. I m. w Esslingen am Neckar (1949, wspólnie z Leonidsem Dreibergsem).
Po emigracji do Stanów Zjednoczonych w 1951 osiadł w Seattle, poświęcając się pracy zawodowej (był profesorem matematyki). W 1953 i 1959 zwyciężył w mistrzostwach stanu Waszyngton, rozegrał również kilka meczów, w których m.in. pokonał Olafa Ulvestada (1952) oraz Viktorsa Pupolsa (1962).
W uznaniu sportowych osiągnięć z lat 40. w 2003 Międzynarodowa Federacja Szachowa przyznała mu honorowy tytuł arcymistrza (HGM).
Według retrospektywnego systemu rankingowemu Chessmetrics najwyższą punktację osiągnął w styczniu 1950, z wynikiem 2609 punktów zajmował wówczas 40. miejsce na świecie.

</doc>
<doc id="2057085" url="https://pl.wikipedia.org/wiki?curid=2057085" title="Mistrzostwa Europy w Lekkoatletyce 2010 – bieg na 400 m przez płotki kobiet">
Mistrzostwa Europy w Lekkoatletyce 2010 – bieg na 400 m przez płotki kobiet

Bieg na 400 m przez płotki kobiet – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
W konkurencji wystąpiła jedna polska płotkarka: Marzena Kościelniak.
Rekordy.
Tabela prezentuje rekord świata, Europy oraz czempionatu Starego Kontynentu, a także najlepsze rezultaty w Europy i na świecie w sezonie 2010 przed rozpoczęciem mistrzostw.
Rezultaty.
Kwalifikacje.
Do zawodów przystąpiły 32 zawodniczki z 22 krajów. Płotkarki zostały podzielone na cztery grupy eliminacyjne, a prawo startu w półfinale miały zawodniczki zajmujące pierwsze cztery miejsca w grupie.
Półfinały.
Rozegrano dwa biegi półfinałowe – awans do finału dawało zajęcie pierwszych trzech miejsc w poszczególnych biegach (Q). Skład finału uzupełniły dwie zawodniczki z najlepszymi czasami wśród przegranych (q).

</doc>
<doc id="2057086" url="https://pl.wikipedia.org/wiki?curid=2057086" title="Zhonghuamen (Nankin)">
Zhonghuamen (Nankin)

Zhonghuamen (chin. upr. 中华门, chin. trad. 中華門, pinyin "Zhōnghuámén") – dawna południowa brama miejska Nankinu.
Wybudowana została w latach 1366-1387, podczas budowy murów miejskich Nankinu przez cesarza Zhu Yuanzhanga, na miejscu wcześniejszej budowli z X wieku. Brama stanowi monumentalną, skomplikowaną strukturę pełniącą również rolę twierdzy. Pierwotnie nosiła nazwę Jubaomen. Obecną nazwę, oznaczającą "Brama Chińska", otrzymała w 1931 roku dla upamiętniania rewolucji Xinhai. Cały kompleks ma 15 000 m² powierzchni, 118 m długości wzdłuż osi wschód-zachód i 129 m długości wzdłuż osi północ-południe. Po obu stronach bramy ciągną się wały z pnącymi się w górę szerokimi schodami, po których dowódcy mogli wjeżdżać konno do głównej wieży.
Twierdza składa się z trzech następujących po sobie dziedzińców. W wypadku gdyby wróg sforsował główne wrota, mógł zostać zamknięty na jednym z nich. Pod murami biegnie 27 tuneli, w których magazynowano na wypadek oblężenia wodę i żywność wystarczające dla 3-tysięcznej załogi.
Obecnie na obszarze bramy znajdują się ogrody, w których uprawiane są drzewka bonsai.

</doc>
<doc id="2057088" url="https://pl.wikipedia.org/wiki?curid=2057088" title="Dortmund Signal-Iduna-Park">
Dortmund Signal-Iduna-Park

Dortmund Signal-Iduna-Park (nie: "Bahnhof Dortmund Signal-Iduna-Park") – stacja kolejowa w Dortmundzie, w kraju związkowym Nadrenia Północna-Westfalia, w Niemczech. Znajduje się w pobliżu stadionu Signal Iduna Park. Stacja składa się z dwóch peronów krawędziowych o długości 400 metrów każdy. Według klasyfikacji Deutsche Bahn posiada kategorię 4.
Historia.
Stacja została otwarta w 1952, razem z wybudowaną po II wojnie światowej Westfalenhalle. Do roku 2006 był to przystanek osobowy. Przemianowany w 2005 Westfalenstadion w Signal Iduna Park, wymusiła zmianę nazwy i od 10 grudnia 2006 istnieje po obecną nazwą. W związku z Mistrzostwami świata w piłce nożnej, dworzec został całkowicie przebudowany i odnowiony. Wstępne plany budowy dachu stacji ze stali i szkła zostały odrzucone ze względu na wysokie koszty.
Usługi.
Stacja obecnie obsługuje wyłącznie połączenia regionalne. Przechodzi tędy linia RB 52 (Dortmund-Lüdenscheid, Volmetalbahn), RB 53 (Dortmund-Iserlohn, Ardeybahn) oraz RB 59 (Dortmund-Soest). Obsługuje również pociągi specjalne związane z rozgrywanymi meczami piłki nożnej Borussii Dortmund.
Codzienne z usług stacji korzysta 1300 osób.

</doc>
<doc id="2057090" url="https://pl.wikipedia.org/wiki?curid=2057090" title="Zhonghuamen">
Zhonghuamen



</doc>
<doc id="2057097" url="https://pl.wikipedia.org/wiki?curid=2057097" title="Zezinho">
Zezinho

Zezinho, właśc. Moysés Ferreira Alves (ur. 2 czerwca 1930 w Vitórii, zm. 14 sierpnia 1980 w Vitórii) – piłkarz brazylijski, występujący podczas kariery na pozycji napastnika.
Kariera klubowa.
Piłkarską karierę Zezinho rozpoczął w Vitória FC w 1946 roku. W 1947 roku występował w Rio Branco AC, z którym zdobył mistrzostwo stanu Espírito Santo – Campeonato Capixaba. W latach 1948–1953 grał w Botafogo FR. Podczas tego okresu zdobył mistrzostwo stanu Rio de Janeiro – Campeonato Carioca w 1948 roku. W latach 1954–1955 występował w CR Flamengo. Z Flamengo dwukrotnie zdobył mistrzostwo stanu Rio de Janeiro – Campeonato Carioca w 1954 i 1955 roku.
W latach 1955–1956 występował w São Paulo FC. W barwach klubu z São Paulo został królem strzelców ligi stanowej São Paulo w 1956 roku. W późniejszych latach kariery grał w wielu klubach, nie odniósł jednak większych sukcesów. Karierę zakończył w Rio Branco AC w 1966 roku.
Kariera reprezentacyjna.
W reprezentacji Brazylii Zezinho zadebiutował 1 lutego 1956 w wygranym 2-1 meczu z reprezentacją Peru w Copa América 1956, na której Brazylia zajęła czwarte miejsce. Był to udany debiut, gdyż Zezinho w 78 min. strzelił zwycięską bramkę. Na turnieju Zezinho w trzech meczach z Peru, Argentyną i Urugwajem. Były to jego jedyne mecze w reprezentacji.

</doc>
<doc id="2057099" url="https://pl.wikipedia.org/wiki?curid=2057099" title="Port lotniczy Charków-Północ">
Port lotniczy Charków-Północ

Port lotniczy Charków-Północ (ICAO: UKHV) – port lotniczy położony 4 km na północ od Charkowa, w obwodzie charkowskim, na Ukrainie.

</doc>
<doc id="2057101" url="https://pl.wikipedia.org/wiki?curid=2057101" title="Füchse Duisburg">
Füchse Duisburg

Füchse Duisburg – niemiecki klub hokejowy z siedzibą w Duisburgu.
Zespół w latach 2005-2009 występował w DEL. Zespół po sezonie 2008/2009 opuścił DEL z powodu poważnych problemów finansowych. Od sezonu 2009/2010 występują w Regionalliga NRW/Hessen. Trenerem zespołu był Czesław Panek.

</doc>
<doc id="2057102" url="https://pl.wikipedia.org/wiki?curid=2057102" title="Mistrzostwa Europy w Lekkoatletyce 2010 – bieg na 400 m kobiet">
Mistrzostwa Europy w Lekkoatletyce 2010 – bieg na 400 m kobiet

Bieg na 400 m kobiet – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
W konkurencji wystąpiła jedna polska biegaczka: Agata Bednarek.
Rekordy.
Tabela prezentuje rekord świata, Europy oraz czempionatu Starego Kontynentu, a także najlepsze rezultaty w Europy i na świecie w sezonie 2010 przed rozpoczęciem mistrzostw.
Rezultaty.
Kwalifikacje.
Do zawodów przystąpią 24 zawodniczki z 17 krajów. Biegaczki zostały podzielone na trzy grupy eliminacyjne, a prawo startu w finale miały zawodniczki zajmujące pierwsze dwa miejsca w grupie oraz dwie z najlepszymi czasami.

</doc>
<doc id="2057103" url="https://pl.wikipedia.org/wiki?curid=2057103" title="Linia kolejowa Bologna – Ancona">
Linia kolejowa Bologna – Ancona

Linia kolejowa Bolonia-Ankona – włoska państwowa linia kolejowa łącząca Bolonię z Ankoną, biegnąca przez dolinę Padu do Rimini i wzdłuż wybrzeża Adriatyku do końca trasy.
Linia jest dwutorowa o normalnej skrajni 1435 mm i jest zelektryfikowana napięciem 3000 V prądu stałego. Jest ona zarządzana przez RFI SpA, która zarządza pozostałymi magistralami kolejowymi. Ruch pasażerski jest zarządzany przez Trenitalia, do którego należą wszystkie typy pociągów.
Oprócz Rimini, linia obsługuje również miasta: Pesaro, Cesena i Forlì, podczas gdy główne węzły znajdują się na stacjach Ankona, Falconara Marittima, Rimini, Faenza, Castel Bolognese i w Bolonii.

</doc>
<doc id="2057105" url="https://pl.wikipedia.org/wiki?curid=2057105" title="Linia kolejowa Vsetín – Velké Karlovice">
Linia kolejowa Vsetín – Velké Karlovice

Linia kolejowa Vsetín – Velké Karlovice – linia kolejowa w Czechach biegnąca przez kraj zliński, od Vsetína do Velkych Karlovic.

</doc>
<doc id="2057108" url="https://pl.wikipedia.org/wiki?curid=2057108" title="Straszka syberyjska">
Straszka syberyjska



</doc>
<doc id="2057109" url="https://pl.wikipedia.org/wiki?curid=2057109" title="Stanisław Zdyb">
Stanisław Zdyb

Stanisław Zdyb (ur. 20 września 1884 w Zadolu na Lubelszczyźnie, zm. 8 grudnia 1954 w Zakopanem) – polski taternik, wieloletni członek Tatrzańskiego Ochotniczego Pogotowia Ratunkowego (TOPR), fotograf, jeden z pierwszych producentów nart w Zakopanem.
Życiorys.
Urodził się 20 września 1884 w Zadolu, w wielodzietnej rodzinie Wojciecha i Wiktorii z Pasztelanów. Od 1898 mieszkał w Zakopanem. Ukończył Szkołę Przemysłu Drzewnego, w której następnie pracował jako nauczyciel. Góry urzekły go od pierwszej chwili. Dużo chodził po Tatrach turystycznie (z aparatem fotograficznym), rozpoczął również uprawianie taternictwa. Jego fotografie, których kilka znajduje się w Muzeum Tatrzańskim w Zakopanem, są cennym dokumentem epoki. Pokazują pierwsze wspinaczki i zjazdy narciarskie. Do utrwalonych przez niego wydarzeń należą również pierwsze zawody narciarskie na Kalatówkach (1911) oraz pierwsze skoki narciarskie w Tatrach.
Z czasem zajął się produkcją nart, sanek, ciupag i czekanów. Jego wytwórnia „Zdyb i spółka” jako pierwsza w Polsce produkowała narty na skalę masową. Był również narciarzem i zawodnikiem Zakopiańskiego Oddziału Narciarzy Towarzystwa Tatrzańskiego, późniejszej Sekcji Narciarskiej Polskiego Towarzystwa Tatrzańskiego. Brał udział w pierwszych zawodach narciarskich, które zostały rozegrane 28 marca 1910 r. na Hali Goryczkowej (w biegu głównym zajął 3. miejsce).
23 lipca 1910 r. jako pierwszy w historii wspólnie z Henrykiem Bednarskim, Józefem Lesieckim oraz Leonem Lorią dokonał przejścia południowej ściany Zamarłej Turni. Jako taternik dokonał 23 zimowych i 4 letnich pierwszych wejść, głównie w towarzystwie Mariusza Zaruskiego, Bednarskiego, Lesieckiego i Lorii, np. na Gąsienicową Turnię, Zawratową Turnię, Małą Buczynową Turnię, Ptaka, Mnicha (1910), Mały Kozi Wierch, Zamarłą Turnię, Zadni Kościelec, Wielką Buczynową Turnię, Rohacze (1911). Miał też na koncie liczne pierwsze wejścia narciarskie, np. na Kościelec w 1911 z Zaruskim.
Należał do Towarzystwa „Strzelec” w Zakopanem. Po wybuchu I wojny światowej służył w Legionach Polskich, w I Brygadzie. W latach 1918–1923 służył w Wojsku Polskim. Następnie wrócił do Zakopanego, gdzie w latach 1923–1925 pracował jako kierownik techniczny w wytwórni nart braci Schiele, a w latach 1925–1948 był instruktorem rzeźby w Państwowej Szkole Przemysłu Drzewnego. 
Został pochowany na Nowym Cmentarzu w Zakopanem (kwatera N5-B-16). 

</doc>
<doc id="2057111" url="https://pl.wikipedia.org/wiki?curid=2057111" title="Fly Air">
Fly Air

Fly Air – istniejąca w latach 2002–2007 turecka prywatna linia lotnicza z siedzibą w Stambule. Obsługiwała głównie połączenia czarterowe.

</doc>
<doc id="2057115" url="https://pl.wikipedia.org/wiki?curid=2057115" title="Obiad w środku sierpnia">
Obiad w środku sierpnia

Obiad w środku sierpnia (wł. "Pranzo di ferragosto") – włoski komediodramat z 2008 roku w reżyserii Gianniego Di Gregorio.

</doc>
<doc id="2057118" url="https://pl.wikipedia.org/wiki?curid=2057118" title="Mistrzostwa Europy w Lekkoatletyce 2010 – skok w dal kobiet">
Mistrzostwa Europy w Lekkoatletyce 2010 – skok w dal kobiet

Skok w dal kobiet – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
W konkurencji wystąpiła jedna polska skoczkini: Anna Jagaciak.
Rekordy.
Tabela prezentuje rekord świata, Europy oraz czempionatu Starego Kontynentu, a także najlepsze rezultaty w Europy i na świecie w sezonie 2010 przed rozpoczęciem mistrzostw.
Rezultaty.
Eliminacje.
Do zawodów przystąpiło 25 zawodniczek z 19 krajów. Skoczkinie w dal w rundzie eliminacyjnej zostały podzielone na 2 grupy: A i B. Aby dostać się do finału, w którym startowało 12 zawodniczek, należało skoczyć co najmniej 6,65 m (Q). W przypadku gdyby rezultat ten osiągnęła mniejsza liczba sportsmenek lub gdyby żadna ze startujących nie uzyskała minimum, kryterium awansu były najlepsze wyniki uzyskane przez startujące (q).

</doc>
<doc id="2057121" url="https://pl.wikipedia.org/wiki?curid=2057121" title="Ałła Grinfeld">
Ałła Grinfeld

Ałła Grinfeld, ros. Алла Берковна Гринфельд (ur. 16 kwietnia 1953) – rosyjska szachistka, reprezentantka Stanów Zjednoczonych od 2001, arcymistrzyni od 1996 roku.
Kariera szachowa.
W latach 70. kilkukrotnie uczestniczyła w finałach indywidualnych mistrzostw Związku Radzieckiego kobiet. W turniejach międzynarodowych zaczęła startować po rozpadzie ZSRR, odnosząc kilka sukcesów, m.in. I m. w turnieju "Bohemians" w Pradze (1991) oraz I m. w Silvaplanie (1993). W 1997 zakończyła czynną karierę sportową.
Najwyższy ranking w karierze osiągnęła 1 stycznia 1987, z wynikiem 2305 punktów dzieliła wówczas 31-33. miejsce (wspólnie z Margaritą Wojską i Ludmiłą Zajcewą) na światowej liście FIDE, jednocześnie dzieląc 13-14. miejsce wśród radzieckich szachistek.

</doc>
<doc id="2057123" url="https://pl.wikipedia.org/wiki?curid=2057123" title="Pałac w Krzelowie">
Pałac w Krzelowie

Pałac w Krzelowie – zabytkowy pałac z połowy XVIII wieku wybudowany przez spadkobierców Ulriki Luisy z domu Koppern.
Położony jest we wsi Krzelów, w województwie dolnośląskim.
Stanowi jedną z najbardziej reprezentatywnych budowli Krzelowa. Obiekt jest objęty ochroną konserwatora zabytków i zakwalifikowany jako zabytek klasy 1.
Architektura.
Budynek kompleksu wzniesiono w latach 30. XVIII wieku jako budynek trzykondygnacyjny z
podpiwniczeniem i charakterystycznym elementem architektonicznym XVIII w. w postaci wieżyczki. Bryła budynku prosta zbliżona formą do prostopadłościanu, przekrycie zrealizowano poprzez dach czterospadowy (kopertowy) o małym kącie nachylenia połaci. 
Budynek wzniesiono w technologii tradycyjnej murowej. Budynek posadowiono na ścianach fundamentowych murowanych z cegły pełnej. Ściany zewnętrzne nośne wykonano z cegły pełnej na zaprawie cementowo – wapiennej o grubości konstrukcyjnej wynoszącej około 70 cm. Ściany nośne wewnętrzne wykonano z cegły pełnej na zaprawie cementowo – wapiennej. Obiekt przekryto dachem czterospadowym (kopertowym) o konstrukcji drewnianej i małym kącie spadku połaci dachowej.
Historia właścicieli.
Dobra ziemskie w Krzelowie Górnym i Dolnym stanowiły własność von Gersdorfów, od których odkupił je von Brown, w 1787 r. wzmiankowany jako posiadacz wsi. Następnie w 1836 roku majątek ten nabyła rodzina Ulriki Luisy z domu Koppern. Prawdopodobnie wkrótce potem przystąpiono do budowy pałacu oraz założono park. Następne informacje o właścicielach posiadłości pochodzą z 1876 roku – według ksiąg adresowych stanowiła własność Gustawa Gohle. Od 1905 do czasów II wojny światowej pozostawała w rękach Paula Kaherta.
Park krajobrazowy.
Park krzelowski został wpisany do rejestru zabytków. Został założony około połowy XIX wieku, zapewne wkrótce po wybudowaniu pałacu. Cały kompleks zieleni ma wydłużony kształt i znajduje się po zachodniej stronie pałacu, nieopodal rzeki Jezierzycy. Na drzewostan składają się m.in. dęby, kasztanowce, platany, świerk srebrzysty, jodła jednobarwna, żywotnik zachodni, dęby czerwone, wiązy polne. Większość drzew liczy ok. 120 lat. W południowej części parku znajduje się starodrzew dębowy, będący pozostałością naturalnego drzewostanu. Jeden z dębów ma ok. 350 lat, kilka – ok. 200 lat.
Pałac obecnie.
Pałac ma obecnie dwie kondygnacje i piwnice oraz wieżę dobudowaną od zachodu. Fasada zwrócona jest na północ. Dziedziniec folwarczny ograniczony został budynkami gospodarczymi. Aktualnie w odnowionym pałacu mieści się szkoła podstawowa.

</doc>
<doc id="2057127" url="https://pl.wikipedia.org/wiki?curid=2057127" title="Gmina Adams (hrabstwo Dallas)">
Gmina Adams (hrabstwo Dallas)

Gmina Adams (ang. "Adams Township") – gmina w USA, w stanie Iowa, w hrabstwie Dallas. Według danych z 2000 roku gmina miała 1 082 mieszkańców, a jej powierzchnia wynosi 103,24 km².

</doc>
<doc id="2057128" url="https://pl.wikipedia.org/wiki?curid=2057128" title="Gmina Adel">
Gmina Adel

Gmina Adel (ang. "Adel Township") – gmina w USA, w stanie Iowa, w hrabstwie Dallas. Według danych z 2000 roku gmina miała 5 664 mieszkańców, a jej powierzchnia wynosi 94,77 km².

</doc>
<doc id="2057130" url="https://pl.wikipedia.org/wiki?curid=2057130" title="Gmina Beaver (hrabstwo Dallas)">
Gmina Beaver (hrabstwo Dallas)

Gmina Beaver (ang. "Beaver Township") – gmina w USA, w stanie Iowa, w hrabstwie Dallas. Według danych z 2000 roku gmina miała 500 mieszkańców, a jej powierzchnia wynosi 92,89 km².

</doc>
<doc id="2057131" url="https://pl.wikipedia.org/wiki?curid=2057131" title="Gmina Boone (hrabstwo Dallas)">
Gmina Boone (hrabstwo Dallas)

Gmina Boone (ang. "Boone Township") – gmina w USA, w stanie Iowa, w hrabstwie Dallas. Według danych z 2000 roku gmina miała 6 011 mieszkańców, a jej powierzchnia wynosi 91,66 km².

</doc>
<doc id="2057132" url="https://pl.wikipedia.org/wiki?curid=2057132" title="Gmina Colfax (hrabstwo Dallas)">
Gmina Colfax (hrabstwo Dallas)

Gmina Colfax (ang. "Colfax Township") – gmina w USA, w stanie Iowa, w hrabstwie Dallas. Według danych z 2000 roku gmina miała 403 mieszkańców, a jej powierzchnia wynosi 94,9 km².

</doc>
<doc id="2057133" url="https://pl.wikipedia.org/wiki?curid=2057133" title="Gmina Dallas (hrabstwo Dallas)">
Gmina Dallas (hrabstwo Dallas)

Gmina Dallas (ang. "Dallas Township") – gmina w USA, w stanie Iowa, w hrabstwie Dallas. Według danych z 2000 roku gmina miała 381 mieszkańców, a jej powierzchnia wynosi 93,19 km².

</doc>
<doc id="2057134" url="https://pl.wikipedia.org/wiki?curid=2057134" title="Gmina Des Moines (hrabstwo Dallas)">
Gmina Des Moines (hrabstwo Dallas)

Gmina Des Moines (ang. "Des Moines Township") – gmina w USA, w stanie Iowa, w hrabstwie Dallas. Według danych z 2000 roku gmina miała 1 730 mieszkańców, a jej powierzchnia wynosi 92,59 km².

</doc>
<doc id="2057135" url="https://pl.wikipedia.org/wiki?curid=2057135" title="Gmina Grant (hrabstwo Dallas, Iowa)">
Gmina Grant (hrabstwo Dallas, Iowa)

Gmina Grant (ang. "Grant Township") – gmina w USA, w stanie Iowa, w hrabstwie Dallas. Według danych z 2000 roku gmina miała 1 368 mieszkańców, a jej powierzchnia wynosi 95,45 km².

</doc>
<doc id="2057136" url="https://pl.wikipedia.org/wiki?curid=2057136" title="Gmina Lincoln (hrabstwo Dallas, Iowa)">
Gmina Lincoln (hrabstwo Dallas, Iowa)

Gmina Lincoln (ang. "Lincoln Township") – gmina w USA, w stanie Iowa, w hrabstwie Dallas. Według danych z 2000 roku gmina miała 255 mieszkańców, a jej powierzchnia wynosi 95,27 km².

</doc>
<doc id="2057137" url="https://pl.wikipedia.org/wiki?curid=2057137" title="Szum morza">
Szum morza

Szum morza (jap. 海がきこえる, transliterowane na alfabet łaciński jako "Umi ga kikoeru") – japoński pełnometrażowy animowany film telewizyjny, wyprodukowany przez Studio Ghibli i wyemitowany po raz pierwszy na antenie telewizji NTV w dniu 5 maja 1993 roku. Stanowi ekranizację powieści pod tym samym tytułem, autorstwa japońskiej pisarki Saeko Himuro.
Był pierwszym filmem Studia Ghibli, którego nie wyreżyserował żaden z dwóch założycieli wytwórni (byli nimi Hayao Miyazaki i Isao Takahata). W założeniu miał być stosunkowo niskobudżetową produkcją, za którą odpowiadała grupa młodszych filmowców związanych ze Studiem. Reżyserował 34-letni wówczas Tomomi Mochizuki. Do dziś pozostaje jedynym pełnometrażowym filmem Studia stworzonym specjalnie dla telewizji. Bywa często zestawiany z "Powrotem do marzeń", filmem Takahaty z 1991 roku. Obie produkcje nie zawierają żadnych elementów fantastyki czy science-fiction (co jest dość nietypowe w dorobku Studia), zaś znaczna część ich fabuły dotyczy wspomnień bohaterów z czasów szkolnych.
Opis fabuły.
Taku Morisaki i Yutaka Matsuno są najlepszymi przyjaciółmi, uczniami prowincjonalnej (jak na japońskie warunki) szkoły średniej w Kōchi na wyspie Sikoku. Nieoczekiwanie, na krótko przed końcowymi egzaminami, do ich szkoły przenosi się uczennica z Tokio, Rikako Muto. Jest raczej wyniosła i niedostępna, podśmiewa się ze specyficznego akcentu swoich kolegów i patrzy na nich z góry. Mimo to Yutaka zakochuje się w niej. Z czasem, w wyniku splotu nieplanowanych wydarzeń, uczuciem zaczyna do niej pałać także Taku.
Obsada (oryginalny dubbing japoński).
i inni

</doc>
<doc id="2057139" url="https://pl.wikipedia.org/wiki?curid=2057139" title="Gmina Linn (hrabstwo Dallas)">
Gmina Linn (hrabstwo Dallas)

Gmina Linn (ang. "Linn Township") – gmina w USA, w stanie Iowa, w hrabstwie Dallas. Według danych z 2000 roku gmina miała 584 mieszkańców, a jej powierzchnia wynosi 93,71 km².

</doc>
<doc id="2057140" url="https://pl.wikipedia.org/wiki?curid=2057140" title="Gmina Spring Valley (hrabstwo Dallas)">
Gmina Spring Valley (hrabstwo Dallas)

Gmina Spring Valley (ang. "Spring Valley Township") – gmina w USA, w stanie Iowa, w hrabstwie Dallas. Według danych z 2000 roku gmina miała 8 204 mieszkańców, a jej powierzchnia wynosi 92,7 km².

</doc>
<doc id="2057141" url="https://pl.wikipedia.org/wiki?curid=2057141" title="Gmina Sugar Grove (Iowa)">
Gmina Sugar Grove (Iowa)

Gmina Sugar Grove (ang. "Sugar Grove Township") – gmina w USA, w stanie Iowa, w hrabstwie Dallas. Według danych z 2000 roku gmina miała 947 mieszkańców, a jej powierzchnia wynosi 95,54 km².

</doc>
<doc id="2057144" url="https://pl.wikipedia.org/wiki?curid=2057144" title="Gmina Union (hrabstwo Dallas)">
Gmina Union (hrabstwo Dallas)

Gmina Union (ang. "Union Township") – gmina w USA, w stanie Iowa, w hrabstwie Dallas. Według danych z 2000 roku gmina miała 2 146 mieszkańców, a jej powierzchnia wynosi 103,16 km².

</doc>
<doc id="2057145" url="https://pl.wikipedia.org/wiki?curid=2057145" title="Gmina Van Meter (Iowa)">
Gmina Van Meter (Iowa)

Gmina Van Meter (ang. "Van Meter Township") – gmina w USA, w stanie Iowa, w hrabstwie Dallas. Według danych z 2000 roku gmina miała 3 061 mieszkańców, a jej powierzchnia wynosi 103,9 km².

</doc>
<doc id="2057146" url="https://pl.wikipedia.org/wiki?curid=2057146" title="Gmina Walnut (hrabstwo Dallas)">
Gmina Walnut (hrabstwo Dallas)

Gmina Walnut (ang. "Walnut Township") – gmina w USA, w stanie Iowa, w hrabstwie Dallas. Według danych z 2000 roku gmina miała 8074 mieszkańców, a jej powierzchnia wynosi 94,86 km².

</doc>
<doc id="2057147" url="https://pl.wikipedia.org/wiki?curid=2057147" title="Gmina Washington (hrabstwo Dallas, Iowa)">
Gmina Washington (hrabstwo Dallas, Iowa)

Gmina Washington (ang. "Washington Township") – gmina w USA, w stanie Iowa, w hrabstwie Dallas. Według danych z 2000 roku gmina miała 340 mieszkańców, a jej powierzchnia wynosi 94,74 km².

</doc>
<doc id="2057149" url="https://pl.wikipedia.org/wiki?curid=2057149" title="Edita Grigelionyte">
Edita Grigelionyte



</doc>
<doc id="2057150" url="https://pl.wikipedia.org/wiki?curid=2057150" title="Mistrzostwa Europy w Lekkoatletyce 2010 – rzut dyskiem kobiet">
Mistrzostwa Europy w Lekkoatletyce 2010 – rzut dyskiem kobiet

Rzut dyskiem kobiet – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
W konkurencji wystąpiły trzy reprezentantki Polski: Wioletta Potępa, Joanna Wiśniewska oraz Żaneta Glanc.
Rezultaty.
Eliminacje.
Do zawodów przystąpiły 23 zawodniczki z 16 krajów. Dyskobolki w rundzie eliminacyjnej zostały podzielone na 2 grupy: A i B. Aby dostać się do finału, w którym startowało 12 zawodniczek, należało rzucić co najmniej 60,00 m (Q). W przypadku gdyby rezultat ten osiągnęła mniejsza liczba miotaczek lub gdyby żadna ze startujących nie uzyskała minimum, kryterium awansu były najlepsze wyniki uzyskane przez startujące (q).

</doc>
<doc id="2057156" url="https://pl.wikipedia.org/wiki?curid=2057156" title="Freeroll">
Freeroll

Freeroll w pokerze ma dwa znaczenia. Pierwsze znaczenie to określenie sytuacji w grze, a drugie – określenie typu turnieju pokerowego.
Freeroll – sytuacja w grze.
Sytuacja freeroll powstaje przed położeniem ostatniej karty wspólnej kiedy gracz ma zapewniony remis z drugim graczem niezależnie od piątej karty, ale ma szansę poprawy swojego układu i wygrania całej puli. Taka sytuacja często pojawia się w grach High-low split, gdy jeden gracz ma zapewnione zwycięstwo połowy puli za niski układ, ale ma szansę trafienia koloru lub strita, co dałoby mu również zwycięstwo drugiej połowy za wysoki układ.
Przykładowo, w grze Texas Hold’em:Gracz A ma K♣ 10♣ na ręku, a gracz B K♥ 10♥. Po trzech rundach na stole leżą A♣ Q♠ J♥ 4♣. Obydwaj gracze mają strita od dziesiątki do asa, co jest najlepszym możliwym układem w tej sytuacji (tzw. Nuts) i daje remis. Jednak jeśli ostatnia karta będzie treflem, gracz A będzie miał kolor i wygra całą pulę.
Kiedy gracz zda sobie sprawę, że ma freerolla, może podbijać bez żadnych zahamowań, a jego przeciwnik, jeśli jest mniej doświadczony, może robić to samo, mimo że nie ma szans na całkowitą wygraną.
Turnieje freeroll.
Freeroll jest turniejem bez wpisowego, choć warto zauważyć, że określenia „bez wpisowego” i „wolny” nie zawsze znaczą to samo.
W tych turniejach pula nagród nie jest tworzona z wpisowych graczy, lecz dodawana przez organizatora freerollu, głównie w celach reklamowych. Można w nich wygrać także nagrody rzeczowe lub wpisowe do wielkich turniejów pokerowych (wtedy są to tzw. satelity freeroll). W niektórych turniejach tego typu mogą uczestniczyć tylko zaproszone osoby.
Freeroll nie zawsze jest to turniej dla każdego. Różne pokerroomy stawiają różne wymagania, na przykład zapłaty punktami (specjalnymi punktami opracowanymi przez pokerrom) lub dokonania depozytu na swoje konto. Wygraną wtedy też są pieniądze, wejściówki do turniejów lub wcześniej wymienione punkty.
Korzyści z freerolli.
Darmowe turnieje są bardzo popularne i mają kilka zalet, szczególnie dla początkujących graczy. Nie wymagają depozytów oraz uczą cierpliwości – jednej z najważniejszych cech w pokerze.
Wady.
Doświadczeni gracze są sceptycznie nastawieni do turniejów darmowych&lt;. Uważają, że nie uczą one prawdziwej gry, a dobre są tylko dla tych, którzy chcą „zabić swój czas”. Poziom freerolli jest dużo niższy od poziomu gier na pieniądze, a blefy praktycznie nic w nich nie znaczą.

</doc>
<doc id="2057161" url="https://pl.wikipedia.org/wiki?curid=2057161" title="Juan Pablo Raba">
Juan Pablo Raba

Juan Pablo Raba (ur. 14 stycznia 1977 roku w Bogocie) - kolumbijsko-argentyński aktor telewizyjny znany z telenoweli "Pustynna miłość" i "Moja piękna grubaska".
Urodzony w Kolumbii, ale po rozwodzie rodziców wychowywany przez jego ojca Argentyńczyka w Hiszpanii. Po maturze wyjechał do Argentyny. Później powrócił do Kolumbii, gdzie pracował jako model. Studiował aktorstwo w Bogocie z Edgardo Románem i następnie kontynuował naukę w Lee Starsberg Instytut w Nowym Jorku. Jego pierwszym występem była rola w sztuce "Kronika zapowiedzianej śmierci" ("Cronica de una muerte anunciada", 2000) w reżyserii Jorge'a Ali Triany.
W 2002 roku w Kolumbii spotkał dziennikarkę Paulę Quinteros, którą poślubił 6 grudnia 2003 roku w ceremonii celtyckiej w Los Roques, w Wenezueli. Małżeństwo zakończyło się rozwodem. W 2011 roku poślubił Mónicę Fonsecę. Mają syna Joaquína (ur. w 2012 roku).

</doc>
<doc id="2057165" url="https://pl.wikipedia.org/wiki?curid=2057165" title="Węzeł potrójny Rodrigues">
Węzeł potrójny Rodrigues

Węzeł potrójny Rodrigues (ang. "Rodrigues Triple Point", "Rodrigues Triple Junction") - węzeł potrójny na południowym Oceanie Indyjskim. W tym miejscu stykają się płyty tektoniczne: afrykańska, indoaustralijska (ściślej australijska) i antarktyczna. Oddzielają je grzbiety śródoceaniczne: Środkowoindyjski, Afrykańsko-Antarktyczny i Australijsko-Antarktyczny. We wszystkich trzech grzbietach występuje spreading, a więc wszystkie trzy płyty powiększają się i ich środki oddalają się od siebie.
Nazwa pochodzi od znajdującej się nieopodal wyspy Rodrigues.

</doc>
<doc id="2057166" url="https://pl.wikipedia.org/wiki?curid=2057166" title="Jinzhong">
Jinzhong

Jinzhong (chiń. 晋中; pinyin: "Jìnzhōng") – miasto o statusie prefektury miejskiej w środkowych Chinach, w prowincji Shanxi. Prefektura miejska w 1999 roku liczyła 2 988 516 mieszkańców.

</doc>
<doc id="2057170" url="https://pl.wikipedia.org/wiki?curid=2057170" title="Michel Colombe">
Michel Colombe

Michel Colombe (ur. ok. 1430, zm. ok. 1512) – późnogotycki rzeźbiarz działający we Francji na dworze Anny Bretońskiej.
Życie artysty jest słabo znane, od 1501 działał w Tours i był nadwornym rzeźbiarzem Anny Bretońskiej. Z zachowanych prac tylko kilka można bezspornie przypisać artyście. Najbardziej znany jest nagrobek księcia Franciszka II i jego żony Małgorzaty de Foix w katedrze św. Piotra i Pawła w Nantes. Ma on postać tumby z postaciami aniołów w niszach ścian bocznych. Leżące postacie pary książęcej umieszczone zostały na górnej płycie, natomiast naroża zdobią cztery stojące personifikacje cnót. W latach 1508-1509 Colombe wykonał relief "Święty Jerzy walczący ze smokiem", który pierwotnie znajdował się w zamku Gaillon, a obecnie eksponowany jest w Luwrze.
Twórczość Colombe odznacza się spokojną formą i perfekcyjnym warsztatem, jest on uważany za najwybitniejszego późnogotyckiego rzeźbiarza we Francji. Wiele elementów jego prac, takich jak dekoracje i postacie ludzkie nosi już wyraźne cechy renesansowe.

</doc>
<doc id="2057174" url="https://pl.wikipedia.org/wiki?curid=2057174" title="Puchar Świata w narciarstwie alpejskim kobiet 1993/1994">
Puchar Świata w narciarstwie alpejskim kobiet 1993/1994

Puchar Świata w narciarstwie alpejskim kobiet sezon 1993/1994 to 28 edycja tej imprezy. Cykl ten rozpoczął się w austriackim Sölden 31 października 1993 roku, a zakończył 20 marca 1994 w amerykańskim Vail.
W sezonie tym podczas zjazdu w Garmisch-Partenkirchen, który odbył się 29 stycznia 1994 doszło do tragicznego incydentu, w wyniku którego zginęła Ulrike Maier.

</doc>
<doc id="2057178" url="https://pl.wikipedia.org/wiki?curid=2057178" title="Mistrzostwa Europy w Lekkoatletyce 2010 – rzut oszczepem kobiet">
Mistrzostwa Europy w Lekkoatletyce 2010 – rzut oszczepem kobiet

Rzut oszczepem kobiet – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
Eliminacje rzutu oszczepem odbyły się 27 lipca. Oszczepniczki były podzielone na dwie grupy eliminacyjne. Finał rozegrano na 29 lipca.
Rekordy.
Tabela prezentuje rekord świata, Europy oraz czempionatu Starego Kontynentu, a także najlepsze rezultaty w Europy i na świecie w sezonie 2010 przed rozpoczęciem mistrzostw.
Rezultaty.
Eliminacje.
Do zawodów przystąpi 21 zawodniczek z 15 krajów. Oszczepniczki w rundzie eliminacyjnej zostały podzielone na 2 grupy: A i B. Aby dostać się do finału, w którym startować będzie 12 zawodniczek, należało rzucić co najmniej 59,50 m (Q). W przypadku gdyby rezultat ten osiągnęła mniejsza liczba miotaczek lub gdyby żadna ze startujących nie uzyskała minimum, kryterium awansu będą najlepsze wyniki uzyskane przez startujące (q).

</doc>
<doc id="2057181" url="https://pl.wikipedia.org/wiki?curid=2057181" title="Dziewice konsekrowane">
Dziewice konsekrowane

Dziewice konsekrowane – w Kościele katolickim indywidualna forma życia konsekrowanego kobiet. Konsekracji udziela ordynariusz diecezji kobietom świeckim oraz mniszkom. W praktyce oznacza publiczne zobowiązanie się do zachowania dziewictwa przez całe życie, dokonane wobec biskupa. Dziewice konsekrowane żyjące w świecie nie są zobowiązane do życia wspólnego, niemniej przysługuje im prawo zrzeszania.
Definicja prawno-kanoniczna "stanu dziewic" ujęta jest w kan. 604 Kodeksu prawa kanonicznego:
Rys historyczny.
Od początku historii chrześcijaństwa istniały w Kościele kobiety, które podejmowały życie w dobrowolnym, stałym dziewictwie. Wśród dzieł Ojców Kościoła znajdujemy wiele homilii i traktatów skierowanych do tych dziewic. O dziewicach konsekrowanych pisali pierwsi autorzy języka łacińskiego: Tertulian (ok. 155-220) i Cyprian z Kartaginy. W IV wieku dziewictwu poświęcił swe dzieło biskup Mediolanu Ambroży. Św. Hieronim bronił charyzmatu dziewictwa wobec błędów Jowiniana w polemice "Adversus Jovinianum" ("Przeciw Jowinianowi"). Do krytyki poglądów Jowiniana dołączył Augustyn z Hippony. W 401 r. napisał książkę o "O świętym dziewictwie" wyjaśniając ewangeliczną wartość chrześcijańskiego życia w bezżenności dla Królestwa. Podkreślał też konieczność pokory w życiu dziewic wobec podziwu i szacunku, jakim był otaczany ich stan. O dziewictwie nauczali też inni ojcowie IV wieku, jak Jan Chryzostom, Grzegorz z Nyssy, Metody z Olimpu.
W ciągu wieków stan dziewic konsekrowanych w Kościele ustąpił miejsca zgromadzeniom zakonnym, choć nigdy nie zanikł. Jedną z takich dziewic była Katarzyna ze Sieny (1347-1380), uznawana przez Kościół katolicki za patronkę Europy.
Na mocy dekretów Soboru Laterańskiego II (1139) zaprzestano udzielania konsekracji dziewicom żyjącym w świecie.
Od Soboru Watykańskiego II stan dziewic doznaje odrodzenia w wielu Kościołach lokalnych. Odnowiony Obrzęd Konsekracji Dziewic, zatwierdzony przez papieża Pawła VI, wszedł w życie 6 stycznia 1971.
W Polsce (dane na grudzień 2021 roku) żyje 365 dziewic konsekrowanych (Verginetki), najwięcej w diecezji krakowskiej (54), warszawskiej (32) i gdańskiej (29).

</doc>
<doc id="2057183" url="https://pl.wikipedia.org/wiki?curid=2057183" title="Soła Oświęcim">
Soła Oświęcim

Soła Oświęcim – polski piłkarski klub sportowy z Oświęcimia założony 26 lipca 1919 roku.

</doc>
<doc id="2057186" url="https://pl.wikipedia.org/wiki?curid=2057186" title="Lüliang">
Lüliang

Lüliang (chiń. 吕梁; pinyin: "Lǚlíang") – miasto o statusie prefektury miejskiej w środkowych Chinach, w prowincji Shanxi. Prefektura miejska w 1999 roku liczyła 3 345 399 mieszkańców.

</doc>
<doc id="2057187" url="https://pl.wikipedia.org/wiki?curid=2057187" title="Pałątka wielkoplama">
Pałątka wielkoplama

Pałątka wielkoplama ("Lestes macrostigma") – gatunek ważki z rodziny pałątkowatych (Lestidae). Występuje w Europie i Azji – od europejskiej strefy basenu śródziemnomorskiego po zachodnią Syberię i zachodnią Mongolię. Zasiedla małe zbiorniki ciepłej wody stojącej, słodkiej i zasolonej. Imagines latają od czerwca do sierpnia. Na terenie Europy uważany jest za gatunek zagrożony. W Polsce jeden osobnik został schwytany w 1961 roku w Bukowinie Tatrzańskiej, ale opisano go dopiero w 2005. Zdaniem polskich odonatologów jej ponowne pojawienie się w kraju jest możliwe, ponieważ występuje blisko granic Polski.
Cechy diagnostyczne.
Ciało metalicznie zielone, o długości do 46 mm. Rozpiętość skrzydeł do 54 mm. Ciemny tył głowy. Tułów samców, często także głowa, dwa pierwsze i trzy ostatnie segmenty odwłoka mają błękitny nalot. Duże, czarne pterostygmy są położone w takiej samej odległości od wierzchołków na obydwu parach skrzydeł. Na walwach samic widoczne są wyraźne grube ząbki. Na dolnym ciemnym pasie tułowia brak ząbka.

</doc>
<doc id="2057188" url="https://pl.wikipedia.org/wiki?curid=2057188" title="Lestes macrostigma">
Lestes macrostigma



</doc>
<doc id="2057189" url="https://pl.wikipedia.org/wiki?curid=2057189" title="Kościół św. Piotra w Ystad">
Kościół św. Piotra w Ystad

Kościół św. Piotra w Ystad (szw. "Sankt Petri kyrka, Ystad" lub "Klosterkyrkan") – kościół szwedzkiego kościoła ewangelicko-luterańskiego w Ystadzie (region terytorialny Skania, region historyczny Skania), położony przy S:t Petri kyrkoplan, w północno-wschodniej części centrum miasta. Obok budynku klasztornego znajdują się ogrody: różany i zielny.
Kościół św. Piotra ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ został wzniesiony do końca 1939 (3 §).
Historia.
Pierwsze zakony żebracze pojawiły się w Skanii na początku XIII w. W 1222 w Lund jako pierwsi założyli swój klasztor dominikanie a w 1238 franciszkanie. W 1267 franciszkanie rozpoczęli budowę założeń kościelno-klasztornych w Trelleborgu i Ystad.
Inskrypcja na kościele w Ystad wskazuje, iż kościół założył rycerz Holmger i jego żona Katarzyna. W ślad za nimi również inni darczyńcy pospieszyli z darami na rzecz budowy klasztoru. Sam kościół znajdował się w południowej części wzniesionych na planie czworoboku zabudowań. Został wzniesiony z cegły jako kościół halowy. W XIV w. zbudowano trzynawowe, świetliste prezbiterium a sam kościół rozbudowano w kierunku południowym. Rząd herbów na ścianach prezbiterium świadczy o tym, iż jego budowę finansowo wspomagała miejscowa szlachta. Pod koniec XV w. nad fasadą kościoła zbudowano okazały szczyt zachodni i wieżę. Nad klasztorem zbudowano wysoki dach a narożniki wykończono szczytami.
Zachowane archiwalia i wykopaliska pozwalają odtworzyć plan i dyspozycję założenia klasztornego franciszkanów. Znajdująca się obok wieży kościelnej mała wartownia umożliwiała kontakt pomiędzy mieszkańcami klasztoru a światem zewnętrznym. Obok portalu jest jeszcze dziś widoczne małe okienko do prowadzenia rozmów. Przez bramę wchodziło się na wirydarz klasztorny, założony na planie niemal kwadratu, okolony dookoła krużgankami. W północnym skrzydle klasztoru znajdowała się kuchnia i spiżarnia a w piwnicy piec i nawiew ciepłego powietrza, używanego do ogrzewania wyższych kondygnacji. W części wschodniej ulokowano dwie sale (zachowane do dzisiaj), z których jedna używana była jako kapitularz a druga jako refektarz. Na piętrze znajdowało się dormitorium.
W 1532, kiedy nadeszła reformacja, zakonnicy znaleźli się w niełasce. Mieszczaństwo w Ystad zażądało przekształcenia okazałego klasztoru na szpital. Król Danii (do której wówczas należała Skania) Fryderyk I uczynił zadość tym żądaniom 16 marca. Zakonnicy zostali wyrzuceni z klasztoru i z miasta. Opuszczony klasztor zamieniono na szpital (do 1777), zaś kościół stał się zwykłym kościołem parafialnym. W 1600 wyburzono północne i zachodnie skrzydło byłego klasztoru, z których do czasów współczesnych zachowały się tylko ruiny. Po zamknięciu szpitala w klasztorze uruchomiono gorzelnię; jej część ulokowano również w krużgankach, dokonując przy okazji ich przebudowy. W 1791 w klasztorze ulokowano magazyn mąki. W latach 1908–1912 odrestaurowano pozostałe części założenia klasztornego.
W skrzydle wschodnim mieści się obecnie muzeum miejskie. Zachowały się w nim dawne pomieszczenia zakonne oraz ślady cel. W 1967 gmina Ystad przejęła kościół klasztorny i umożliwiła przeprowadzenie jego renowacji.
Wyposażenie.
Większość wyposażenia kościoła znajduje się obecnie w Lund. W samym kościele pozostała jedynie chrzcielnica z XIV w. i ok. 80 kamieni nagrobnych z XIV – XVIII w.
Zobacz też.
Europejski Szlak Gotyku Ceglanego

</doc>
<doc id="2057190" url="https://pl.wikipedia.org/wiki?curid=2057190" title="Mistrzostwa Europy w Lekkoatletyce 2010 – pchnięcie kulą kobiet">
Mistrzostwa Europy w Lekkoatletyce 2010 – pchnięcie kulą kobiet

Pchnięcie kulą kobiet – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
Pierwotnie złoty i srebrny medal zdobyły reprezentantki Białorusi Nadzieja Astapczuk i Natalla Michniewicz, lecz później zostały ich pozbawione z powodu dopingu.
Rekordy.
Tabela prezentuje rekord świata, Europy oraz czempionatu Starego Kontynentu, a także najlepsze rezultaty w Europy i na świecie w sezonie 2010 przed rozpoczęciem mistrzostw.
Rezultaty.
Eliminacje.
Do zawodów przystąpiły 19 zawodniczki z 13 krajów. Kulomiotki w rundzie eliminacyjnej zostały podzielone na 2 grupy: A i B. Aby dostać się do finału, w którym startowało 12 zawodniczek, należało pchnąć co najmniej 17,50 m (Q). Ostatecznie minimum uzyskało aż 14 miotaczek i wszystkie one awansowały do finału. 

</doc>
<doc id="2057192" url="https://pl.wikipedia.org/wiki?curid=2057192" title="Izraelska Super Liga">
Izraelska Super Liga

Izraelska Super Liga – izraelska profesjonalna liga koszykówki. Jest to najwyższy szczebel rozgrywek koszykarskich w Izraelu.

</doc>
<doc id="2057194" url="https://pl.wikipedia.org/wiki?curid=2057194" title="Węzeł potrójny Bouveta">
Węzeł potrójny Bouveta

Węzeł potrójny Bouveta (ang. "Bouvet Triple Junction") – węzeł potrójny na południowym Oceanie Atlantyckim. W tym miejscu stykają się płyty tektoniczne: afrykańska, południowoamerykańska i antarktyczna. Oddzielają je grzbiety śródoceaniczne: Śródatlantycki, Afrykańsko-Antarktyczny i Amerykańsko-Antarktyczny. We wszystkich trzech grzbietach występuje spreading, a więc wszystkie trzy płyty powiększają się i ich środki oddalają się od siebie.
Nazwa pochodzi od znajdującej się nieopodal Wyspy Bouveta.

</doc>
<doc id="2057195" url="https://pl.wikipedia.org/wiki?curid=2057195" title="Narzeczona dla kota">
Narzeczona dla kota

Narzeczona dla kota (jap. 猫の恩返し – Neko no ongaeshi) – japoński pełnometrażowy film animowany z 2002 roku, wyprodukowany przez Studio Ghibli. Reżyserem był Hiroyuki Morita, zaś opiekę artystyczną nad projektem sprawował Hayao Miyazaki. Film luźno nawiązuje do jednej z wcześniejszych produkcji Studia, "Szeptu serca" z 1995 roku, z której czerpie jednego z głównych bohaterów, kota Barona.
Opis fabuły.
Haru, nieśmiała uczennica, ratuje życie kotu, którego w ostatniej chwili wyciąga spod kół nadjeżdżającej ciężarówki. Wkrótce okazuje się, iż jest on księciem w tajemniczym Królestwie Kotów. Aby ją uhonorować, koty zamierzają wydać ją za mąż za swego księcia. Dziewczyna nie wyobraża sobie jednak, jak mogłaby być żoną kota. Za radą tajemniczego głosu odnajduje żyjącego poza Królestwem kota Barona, który wraz ze swoimi dwoma pomocnikami (kotem o imieniu Muta i krukiem Toto) obiecuje jej pomóc. Jednak zanim zdążą cokolwiek zrobić, Haru zostaje porwana przez koty i zabrana do ich Królestwa, gdzie ma odbyć się ślub. Baron rusza w ślad za nią.
Wersja polska.
Dystrybucja w Polsce: Monolith Films

</doc>
<doc id="2057196" url="https://pl.wikipedia.org/wiki?curid=2057196" title="Gulnara Sachs">
Gulnara Sachs

Gulnara Sachs, domu Sachatowa, ros. Гульнара Баяхметовна Сахатова (ur. 24 kwietnia 1963) – kazachska szachistka, reprezentantka Anglii od 1993, mistrzyni międzynarodowa od 1985 r., siostra Elviry Berend.
Kariera szachowa.
W połowie lat 80. XX wieku należała do szerokiej światowej czołówki. Dwukrotnie uczestniczyła w turniejach międzystrefowych (eliminacjach mistrzostw świata), w 1985 r. zajmując w Hawanie VII miejsce, natomiast w 1987 r. w Tuzli – V miejsce. W 1986 r. samodzielnie zwyciężyła w kołowym turnieju w Tallinnie (przed Tatianą Fominą i Maają Ranniku). Była również (w latach 1986–1991) kilkukrotną finalistką mistrzostw Związku Radzieckiego kobiet. W 1992 r. jedyny raz w karierze wystąpiła na szachowej olimpiadzie, zajmując w Manili VIII miejsce.
Po zmianie obywatelstwa zakończyła czynną karierę szachową.
Najwyższy ranking w karierze osiągnęła 1 stycznia 1992 r., z wynikiem 2365 punktów zajmowała wówczas 25. miejsce na światowej liście FIDE, jednocześnie zajmując 12. miejsce wśród radzieckich szachistek.

</doc>
<doc id="2057197" url="https://pl.wikipedia.org/wiki?curid=2057197" title="Gulnara Sachatowa">
Gulnara Sachatowa



</doc>
<doc id="2057198" url="https://pl.wikipedia.org/wiki?curid=2057198" title="Rubén Techera">
Rubén Techera

Rubén Techera (12 grudnia 1946) – piłkarz urugwajski, pomocnik.
Techera w piłkę zaczął grać w klubie Rampla Juniors. W 1966 roku został graczem klubu Club Nacional de Football, razem z którym wziął udział w turnieju Copa Libertadores 1966, gdzie Nacional dotarł do fazy półfinałowej. Techera zdobył w turniej 1 bramkę.
Jako piłkarz klubu Nacional wziął udział w turnieju Copa América 1967, gdzie Urugwaj zdobył tytuł mistrza Ameryki Południowej. Techera zagrał w trzech meczach – z Chile (w przerwie zmienił Julia Montero Castillo), Paragwajem (w 43 minucie zastąpił na boisku Julia Montero Castillo) i Argentyną (w 63 minucie zmienił Héctora Salvę).
Turniej Copa Libertadores 1968 okazał się kompletnym fiaskiem, gdyż Nacional odpadł już w fazie grupowej. Techera zdobył dla swego klubu jedną bramkę w rozegranym u siebie meczu z paragwajską drużyną Club Guaraní.
W turnieju Copa Libertadores 1969 Techera pomógł swemu klubowi dotrzeć do finału, w którym jednak nie wystąpił. W fazie grupowej zdobył dla Nacionalu 1 bramkę.
Z Nacionalu wyemigrował do Peru, gdzie początkowo grał w klubie José Gálvez Chimbote. Razem z peruwiańskim klubem Universitario Lima dotarł do finału turnieju Copa Libertadores 1972, gdzie jego drużyna przegrała jedną bramką dwumecz z argentyńskim klubem CA Independiente. Techera zdobył dla swego klubu 1 bramkę w rozegranym w Limie meczu z CA Peñarol.
Techera na krótko wrócił do ojczyzny, by wziąć razem z Nacionalem udział w turnieju Copa Libertadores 1974. Nacional spisał się fatalnie i zajął w grupie ostatnie miejsce, a Techera zdobył dla klubu 1 bramkę. Wkrótce potem znów wrócił do Universitario.
W turnieju Copa Libertadores 1975 Techera razem z Universitario dotarł do półfinału, zdobywając po drodze dla swego klubu 3 bramki. Walkę o finał klub Techery przegrał z chilijskim zespołem Unión Española. W 1975 roku Techera zakończył swą karierę piłkarską – swymi występami w latach 70. w barwach peruwiańskiego Universitario wpisał się do grona legend tego klubu.
Od 4 stycznia 1967 do 2 lipca 1969 Techera rozegrał w reprezentacji Urugwaju 5 meczów, w których nie zdobył żadnej bramki.

</doc>
<doc id="2057199" url="https://pl.wikipedia.org/wiki?curid=2057199" title="Tako rzecze… Lem">
Tako rzecze… Lem

Tako rzecze... Lem. Ze Stanisławem Lemem rozmawia Stanisław Bereś – obszerny wywiad ze Stanisławem Lemem, który przeprowadził krytyk i historyk literatury Stanisław Bereś pomiędzy listopadem 1981 a sierpniem 1982 oraz we wrześniu i grudniu 2001, wydany po raz pierwszy przez Wydawnictwo Literackie w 2002 roku. Książka zawiera również przedmowę napisaną przez Stanisława Beresia, notę wydawniczą oraz indeks nazwisk występujących w tekście.
Jest to pozbawiona ingerencji cenzury i poprawiona wersja książki "Rozmowy ze Stanisławem Lemem" wydanej w 1987 w tym samym wydawnictwie, uzupełniona o 3 nowe rozdziały, w których Lem weryfikuje swoje opinie sprzed 20 lat i komentuje aktualne zagadnienia cywilizacyjne, kulturalne, polityczne i naukowe na przełomie wieków.
Spis rozdziałów.
Nowe rozmowy:

</doc>
<doc id="2057200" url="https://pl.wikipedia.org/wiki?curid=2057200" title="Socjologia życia publicznego">
Socjologia życia publicznego

Socjologia życia publicznego to dyscyplina socjologii, w której polu zainteresowań znajdują się wszelkie przejawy życia społecznego pojawiające się pomiędzy poziomiem gospodarstw domowych i innych nieformalnych mikrostruktur społecznych a poziomem państwa narodowego.
Wobec socjologii polityki.
Ma szerszy zakres niż socjologia polityki; w części zaresy tych dwóch subdyscyplin socjologii pokrywają się. Nie da się wytyczyć ściśłej granicy pomiędzy socjologią życia publicznego a socjologią polityki; podobnie jak pomiędzy socjologią polityki i politologią.
Życie publiczne każdego społeczeństwa nie da się zredukować do sfery politycznej, podobnie jak nie da się zredukować statusu obywatela do aktywności politycznej. Istnieje ogromny obszar życia publicznego, który ma charakter apolityczny. Wiele, a być może nawet większość instytucji i aktywności społeczeństwa obywatelskiego, wypełniających przestrzeń życia publicznego, ma taki apolityczny charakter. Życie publiczne jest więc zakresowo szersze niż życie polityczne społeczeństwa; rozróżnia się społeczeństwo obywatelskie i społeczeństwo polityczne.
Pole badawcze.
Biorąc pod uwagę te zjawiska scjologia życia publicznego zajmuje się takimi zagadnieniami jak:
Pole badawcze nowej subdyscypliny socjologii zostaje zakreślone przez Edmunda Wnuka-Lipińskiego w jego dziele "Socjologia życia publicznego". Stwierdza on, że jego dzieło: "...nie wyczerpuje całej problematyki, jaką należałoby wiązać ze sprawami publicznymi. Ale można mieć nadzieję, że przedstawiona dalej wiedza dotyczy spraw najpilniej obchodzących obywateli, pragnących aktywnie uczestniczyć w życiu publicznym".

</doc>
<doc id="2057201" url="https://pl.wikipedia.org/wiki?curid=2057201" title="Romeo i Julia (film 1954)">
Romeo i Julia (film 1954)

Romeo i Julia (ang. "Romeo and Juliet") – włosko-brytyjski film z 1954 roku w reżyserii Renato Castellaniego. Adaptacja dramatu Williama Szekspira. Film zdobył Złotego Lwa na 15. MFF w Wenecji, a także dwie inne nagrody od National Board of Review i trzy nominacje do Nagrody BAFTA.
Fabuła.
Na podstawie klasycznej sztuki Szekspira. Dzieci z dwóch nienawidzących się od lat rodzin, Montague i Capulet, poznają i zakochują się w sobie. Postanawiają wziąć potajemny ślub.
Obsada.
Źródło:.
Nagrody i nominacje.
BAFTA (1955):
15. MFF w Wenecji (1954):
National Board of Review (1954):
Źródło:.

</doc>
<doc id="2057203" url="https://pl.wikipedia.org/wiki?curid=2057203" title="Puchar Narodów Oceanii w Piłce Ręcznej Mężczyzn 2010">
Puchar Narodów Oceanii w Piłce Ręcznej Mężczyzn 2010

Puchar Narodów Oceanii w piłce ręcznej mężczyzn 2010 – turniej piłki ręcznej, który odbył się w dniach 8-10 maja 2010 w Porirua w Nowej Zelandii. Wszystkie mecze rozgrywane były w hali Te Rauparaha Arena. Do turnieju przystąpiły trzy reprezentacje narodowe – Australia, Nowa Zelandia oraz Wyspy Cooka. Turniej pełnił jednocześnie rolę eliminacji strefowych do mistrzostw świata 2011 w Szwecji – zwycięski zespół otrzymywał bezpośredni awans. Spotkania rozegrano systemem każdy z każdym, mecz i rewanż. Każda z drużyn w jednym z trzech dni turnieju musiała rozegrać dwa spotkania (rano i wieczorem).
Turniej, w odróżnieniu od poprzednich, został zorganizowany przez "Oceania Continent Handball Federation" (OCHF). Miało to miejsce w związku z zawieszeniem przez Międzynarodową Federację Piłki Ręcznej Federacji Piłki Ręcznej Oceanii.
Tabela i wyniki.
Zdecydowanym zwycięzcą turnieju okazał się zespół Australii. Drużyna ta osiągnęła sukces, wysoko pokonując swoich rywali we wszystkich czterech spotkaniach. Drugie miejsce zajęła ekipa Nowej Zelandii, nie dając szans drużynie z Wysp Cooka, której przypadł brązowy medal.
Strzelcy bramek.
Królem strzelców turnieju został James Blondell z Australii. Tytuł uzyskał, zdobywając 22 bramki w całym turnieju. Drugie miejsce zajęli ex aequo Tommy Fletcher z Australii i Tim Nuthall z Nowej Zelandii. Obaj mieli na koncie po 17 bramek. Na trzeciej pozycji z dorobkiem 16 bramek uplasowali się Daniel Kelly, Luka Krajnc, Bojan Stojanovic (wszyscy Australia) oraz Tom McKay (Nowa Zelandia). Liczbę dziesięciu strzelonych bramek przekroczyli jeszcze Michael Thomas (15), Ognjen Matic (14) – Australia, Patrick Whatman (14), Evan Clare (11) – Nowa Zelandia oraz Gene Robinson (12) i Peter John (11) – Wyspy Cooka.

</doc>
<doc id="2057204" url="https://pl.wikipedia.org/wiki?curid=2057204" title="A1 Liga">
A1 Liga

A1 Liga – chorwacka profesjonalna liga koszykówki. Jest to najwyższy szczebel rozgrywek koszykarskich w Chorwacji.
Finały mistrzostw Chorwacji.
Zwycięzcy spotkań z udziałem zespołów zajmujących pierwsze i czwarte miejsce w sezonie zasadniczym oraz drugie i trzecie stają do konfrontacji o tytuł mistrzowski.

</doc>
<doc id="2057208" url="https://pl.wikipedia.org/wiki?curid=2057208" title="Ruben Techera">
Ruben Techera



</doc>
<doc id="2057209" url="https://pl.wikipedia.org/wiki?curid=2057209" title="Kenia na Letnich Igrzyskach Olimpijskich 1956">
Kenia na Letnich Igrzyskach Olimpijskich 1956

Kenia na Letnich Igrzyskach Olimpijskich 1956, reprezentowana była przez 25 sportowców, 24 mężczyzn i 1 kobietę. Był to pierwszy występ Kenii (Kolonia Kenii) w Igrzyskach Olimpijskich. Żadnemu ze sportowców nie udało się zdobyć medalu na tej olimpiadzie.
Występy reprezentantów Kenii.
Hokej na trawie.
Skład reprezentacji:
Grupa B
Miejsca 9-12

</doc>
<doc id="2057210" url="https://pl.wikipedia.org/wiki?curid=2057210" title="Walwy">
Walwy

Walwy (łac. "valvae", l. poj. "valva") – w entomologii – część aparatu kopulacyjnego niektórych owadów (samce chruścików, samice ważek) lub wargi pokładełka motyli, a u wciornastków jest to zakończenie pokładełka. Walwy w poszczególnych taksonach przyjmują różny kształt.

</doc>
<doc id="2057212" url="https://pl.wikipedia.org/wiki?curid=2057212" title="7777">
7777



</doc>
<doc id="2057214" url="https://pl.wikipedia.org/wiki?curid=2057214" title="East West Bank Classic">
East West Bank Classic



</doc>
<doc id="2057215" url="https://pl.wikipedia.org/wiki?curid=2057215" title="Pawło Wińkowatow">
Pawło Wińkowatow

Pawło Iwanowycz Wińkowatow (ukr. Павло Іванович Віньковатов, ros. Павел Иванович Виньковатов, "Pawieł Iwanowicz Wińkowatow"; ur. 25 lipca 1921 w Charkowie, Ukraińska SRR, zm. 1987 w Kijowie) – ukraiński piłkarz, grający na pozycji lewego napastnika, trener piłkarski.
Kariera piłkarska.
Kariera klubowa.
Prawidłowe nazwisko Wińkowaty, ale został wpisany w dowodzie jako Wińkowatow. Karierę piłkarską rozpoczął w 1936 w juniorskiej drużynie Silmasz Charków, skąd w 1941 przeszedł do Dynama Kijów. W latach II wojny światowej grał w nieoficjalnych meczach w Dynamie Charków. Również występował w 1945 w zespole Kijowskiej Szkole Czołgistów oraz reprezentacji miasta Mukaczewo. W 1945 powrócił do Dynama, w którym w 1955 zakończył karierę piłkarską.
Kariera trenerska.
Po zakończeniu kariery piłkarskiej w latach 1958-1959 prowadził klub Prohres Berdyczów, potem w latach 60. i 70. XX wieku trenował zakładowe zespoły piłkarskie w Kijowie. W 1987 zmarł w wieku 66 lat.

</doc>
<doc id="2057218" url="https://pl.wikipedia.org/wiki?curid=2057218" title="Kaprozuch">
Kaprozuch



</doc>
<doc id="2057220" url="https://pl.wikipedia.org/wiki?curid=2057220" title="Shuozhou">
Shuozhou

Shuozhou (chiń. 朔州; pinyin: "Shuòzhōu") – miasto o statusie prefektury miejskiej w środkowych Chinach, w prowincji Shanxi. Prefektura miejska w 1999 roku liczyła 1 382 002 mieszkańców.

</doc>
<doc id="2057222" url="https://pl.wikipedia.org/wiki?curid=2057222" title="HOV">
HOV



</doc>
<doc id="2057224" url="https://pl.wikipedia.org/wiki?curid=2057224" title="Mistrzostwa Europy w Lekkoatletyce 2010 – bieg na 10 000 m mężczyzn">
Mistrzostwa Europy w Lekkoatletyce 2010 – bieg na 10 000 m mężczyzn

Bieg na 10 000 metrów mężczyzn – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
W konkurencji wystąpił jeden reprezentant Polski Marcin Chabowski.
Rekordy.
Tabela prezentuje rekord świata, Europy oraz czempionatu Starego Kontynentu, a także najlepsze rezultaty w Europy i na świecie w sezonie 2010 przed rozpoczęciem mistrzostw.
Rezultaty.
Finał.
Do zawodów przystąpiło 26 zawodników z 17 krajów.

</doc>
<doc id="2057226" url="https://pl.wikipedia.org/wiki?curid=2057226" title="Xinzhou">
Xinzhou

Xinzhou (chiń. 忻州; pinyin: "Xīnzhōu") – miasto o statusie prefektury miejskiej w środkowych Chinach, w prowincji Shanxi. W 2010 roku liczba mieszkańców miasta wynosiła 158 119. Prefektura miejska w 1999 roku liczyła 2 866 115 mieszkańców.

</doc>
<doc id="2057227" url="https://pl.wikipedia.org/wiki?curid=2057227" title="Otaki">
Otaki

Otaki – miasto w Nowej Zelandii. Położone w południowo-zachodniej części Wyspy Północnej, w regionie Wellington, 5325 mieszkańców. (dane szacunkowe – styczeń 2010).

</doc>
<doc id="2057229" url="https://pl.wikipedia.org/wiki?curid=2057229" title="Happy Town">
Happy Town

Happy Town (2010) – amerykański serial telewizyjny nadawany przez stację ABC od 28 kwietnia do 1 lipca 2010 roku. W Polsce nadawany jest na kanale Fox Life od 1 sierpnia 2010 roku.
Opis fabuły.
Haplin zwane także Happy Town jest spokojną, niewielką i malowniczą miejscowością w Minnesocie. Haplinowie zaś są jedną z najbardziej wpływowych tutejszych rodzin. Jej głową jest John (Steven Weber), właściciel dobrze prosperującej fabryki.
Zastępcą szeryfa jest Tommy Conroy (Geoff Stults). Wiedzie on spokojne życie z żoną Rachel (Amy Acker) i córką Emmą. Pewnego dnia pracująca u nich opiekunka do dziecka Georgia Bravin (Sarah Gadon) słyszy krzyki dochodzące z rybackiej chatki. Niebawem okazuje się, że zamordowano tam Jerry'ego Friddle'a, uważanego w miasteczku za dewianta seksualnego. Zbrodnia ta przywołuje wśród mieszkańców wspomnienie niewyjaśnionej zagadki kryminalnej. Przed laty doszło tu do serii porwań. Jedną z ofiar tajemniczego sprawcy była wówczas córka Johna Haplina. Okolicę znowu ogarnia niepokój.
Tymczasem do miasteczka przybywa Henley Boone (Lauren German), która planuje tu otworzyć sklep ze świecami. Wie ona o Happy Town znacznie więcej niż przyznaje i nikomu nie ujawnia swoich ukrytych zamiarów. Zatrzymuje się w pensjonacie prowadzonym przez Dot Meadows. Panuje tu żelazna zasada – lokatorom nie wolno wchodzić na trzecie piętro.

</doc>
<doc id="2057230" url="https://pl.wikipedia.org/wiki?curid=2057230" title="Tako rzecze... Lem">
Tako rzecze... Lem



</doc>
<doc id="2057232" url="https://pl.wikipedia.org/wiki?curid=2057232" title="Kaitaia">
Kaitaia

Kaitaia – miasto w Nowej Zelandii, składające się z 2 części: Kaitaia West (nieco większej, liczącej 3099 osób) i Kaitaia East (1821 osób). Położone w północno-zachodniej części Wyspy Północnej, w regionie Northland, liczące łącznie 4920 mieszkańców(dane spisowe: XII 2013 r.).

</doc>
<doc id="2057234" url="https://pl.wikipedia.org/wiki?curid=2057234" title="Yuncheng">
Yuncheng

Yuncheng (chiń. 运城; pinyin: "Yùnchéng") – miasto o statusie prefektury miejskiej w środkowych Chinach, w prowincji Shanxi. W 2010 roku liczba mieszkańców miasta wynosiła 210 640. Prefektura miejska w 1999 roku liczyła 4 776 269 mieszkańców. 
W pobliżu Yunchengu władze, kosztem 280 mln juanów, wybudowały fałszywy system irygacyjny. Oszustwo ujawnił dziennikarz Gao Qinrong, w efekcie czego spędził w więzieniu 8 lat.
Podział administracyjny.
Prefektura miejska Yuncheng podzielona jest na:

</doc>
<doc id="2057236" url="https://pl.wikipedia.org/wiki?curid=2057236" title="Alexandra (Nowa Zelandia)">
Alexandra (Nowa Zelandia)

Alexandra (maor. "Areketanara") – miasto w Nowej Zelandii. Położone w południowej części Wyspy Południowej, w regionie Otago, 5032 mieszkańców. (dane szacunkowe – styczeń 2010).

</doc>
<doc id="2057239" url="https://pl.wikipedia.org/wiki?curid=2057239" title="João Vieira">
João Vieira

João Vieira (ur. 20 lutego 1976 w Portimão) – portugalski lekkoatleta specjalizujący się w chodzie sportowym.
Międzynarodową karierę zaczynał w 1994 roku od startu w mistrzostwach świata juniorów. Rok później został zdyskwalifikowany i nie ukończył rywalizacji w mistrzostwach Europy juniorów. W 1997 pierwszy raz wziął udział w pucharze świata w chodzie sportowym zajmując w Podiebradach 27. miejsce. W Budapeszcie, w sierpniu 1998, zadebiutował w mistrzostwach Europy zajmując 20. miejsce. Był zdyskwalifikowany przez sędziów i nie ukończył chodu na mistrzostwach świata w Sewilli (1999). W roku 2000 zdobył srebro mistrzostw iberoamerykańskich i ostatecznie nie wystartował w igrzyskach olimpijskich w Sydney. Dwunaste miejsce przyniosły Portugalczykowi rozegrane w 2002 roku mistrzostwa Europy, a siedemnasty był w Paryżu podczas mistrzostw świata rok później. W Atenach w 2004 roku zadebiutował w igrzyskach olimpijskich zajmując 10. miejsce. Brązowy medalista mistrzostw Europy w Göteborgu w 2006 roku. Na mistrzostwach świata w Osace (2007) był 25, a w Pekinie rok później zajął 32. miejsce w igrzyskach olimpijskich. Na ulicach Berlina zajął 9. miejsce podczas kolejnych mistrzostw świata. W lipcu 2010 powtórzył sukces z Göteborga i ponownie zdobył brązowy medal mistrzostw Europy, 4 lata później na skutek nieprawidłowości w paszporcie biologicznym zwycięzcy chodu – Rosjanina Stanisława Jemieljanowa Vieira został przesunięty na 2. miejsce. Na Mistrzostwach świata w Moskwie był 4, ale ze względu na unieważnienie rezultatu zwycięzcy - Rosjanina Aleksandra Iwanowa w 2019 roku został przesunięty na 3 miejsce i otrzymał brąz. W 2019 roku również zdobył srebro Mistrzostw świata w Dosze w chodzie na 50 kilometrów.
Wielokrotny mistrz Portugalii w hali oraz w rywalizacji ulicznej.
Jego bratem bliźniakiem jest chodziarz Sérgio Vieira.

</doc>
<doc id="2057243" url="https://pl.wikipedia.org/wiki?curid=2057243" title="Ngaruawahia">
Ngaruawahia

Ngaruawahia – miasto w Nowej Zelandii. Położone w północno-zachodniej części Wyspy Północnej, w regionie Waikato, 5022 mieszkańców. (dane szacunkowe – styczeń 2010).

</doc>
<doc id="2057244" url="https://pl.wikipedia.org/wiki?curid=2057244" title="Metro w Shenzhen">
Metro w Shenzhen

Metro w Shenzhen – system kolei podziemnej w Shenzhen, otwarty w 2004 roku. Na koniec 2019 roku 8 linii metra miało łączną długość około 303 km, dziennie zaś korzystało z nich średnio 5,53 mln pasażerów.
Historia.
Początki.
Uroczyste otwarcie pierwszych dwóch linii metra w Shenzhen, odbyło się 28 grudnia 2004 roku. Łączna długość liczącej początkowo 15 stacji linii nr 1 oraz linii nr 4 obejmującej 5 stacji, wynosiła 21,8 km. W 2007 roku wydłużono linię nr 4 o jedną stację do przejścia granicznego Futian Huanggang, z którego mostem dla pieszych nad rzeką Sham Chun można dotrzeć do końcowej stacji linii metra East Rail Line w Hongkongu. Pod koniec grudnia 2010 roku oddano do użytku dwie nowe linie o numerach 2 i 3. Przed Letnią Uniwersjadą oddano do użytku w czerwcu 2011 roku przedłużenie linii nr 1 do Portu lotniczego Shenzhen, a także 10 nowych stacji linii nr 4, w tym Dworzec Północny (Shenzhenbei), z którego obecnie korzystają koleje dużych prędkości. 22 czerwca 2011 roku uruchomiono linię nr 5, zaś pod koniec czerwca 2011 roku po otwarciu wydłużenia linii nr 2 oraz nr 3 całkowita długość systemu metra w Shenzhen wyniosiła 178 km.
Dalszy rozwój.
W czerwcu 2016 roku oddano do użytku najdłuższą linię o numerze 11, liczącą około 52 km długości, łączącą centrum miasta z Portem lotniczym Shenzhen, mającą w składzie dwa wagony klasy biznes. Pod koniec grudnia uruchomiono nowe linie o numerach 7 i 9. Po wydłużeniu w 2019 roku linii nr 5 oraz linii nr 9, długość systemu metra w Shenzhen pod koniec roku przekroczyła 300 km. W 2020 roku zgodnie z planem mają być oddane do użytku nowe linie o numerach 6, 8 i 10 oraz wydłużenia linii nr 2 i 4, przez co całkowita długość tras osiągnie łączną długość 400 km. Ponadto w trakcie budowy są linie o numerach 12, 13, 14 i 16, które mają być ukończone do 2023 roku, wydłużając system metra w Shenzhen o kolejne 150 km. 
Linie.
W lutym 2020 roku metro w Shenzhen liczyło 8 linii, ponadto trwały prace nad budową kolejnych 7 nowych linii. 

</doc>
<doc id="2057245" url="https://pl.wikipedia.org/wiki?curid=2057245" title="Rumunki-Stara Wieś">
Rumunki-Stara Wieś

Rumunki-Stara Wieś – wieś w Polsce położona w województwie mazowieckim, w powiecie sierpeckim, w gminie Rościszewo.
W latach 1975–1998 miejscowość administracyjnie należała do województwa płockiego.

</doc>
<doc id="2057246" url="https://pl.wikipedia.org/wiki?curid=2057246" title="Rzym (film)">
Rzym (film)

Rzym (wł. "Roma") – włosko-francuski film z 1972 roku w reżyserii Federico Felliniego.

</doc>
<doc id="2057247" url="https://pl.wikipedia.org/wiki?curid=2057247" title="Aberdeen F.C. (1881)">
Aberdeen F.C. (1881)

Aberdeen F.C. – szkocki klub piłkarski z siedzibą w Aberdeen powstały w 1881. W 1903 w wyniku jego fuzji z dwoma innymi zespołami powstał nowy klub – Aberdeen Football Club.
Historia.
Klub został założony został 8 października 1881 przez trzech nauczycieli z Woodside School, którzy spotkali się w Albert Hall w Correction Wynd. 11 marca 1882 Aberdeen rozegrało swoje pierwsze spotkanie, w którym przegrało 0:4 z Coupar Angus. Miesiąc później, tym razem na Holburn Cricket Ground w rewanżowym meczu przegrało 1:3. 7 października tego samego roku zespół po raz pierwszy zagrał w Pucharze Szkocji. Przegrał wówczas na oczach czterystu kibiców z Dundee Harp. 24 marca 1888 Aberdeen wygrało 7:1 z Aberdeen Rangers w pierwszym historii finale Aberdeenshire Cup. 1 lutego 1889 Aberdeen przeniosło się na stadion Pittodrie Stadium. 14 kwietnia 1903 Aberdeen dokonało fuzji z zespołami Victoria United i Orion. W rezultacie powstał nowy zespół Aberdeen Football Club.
Stroje.
W latach 1883–1884 Aberdeen grało w ciemnoczerwonych koszulkach oraz granatowych spodenkach i skarpetach. Następnie występowało w koszulce w żółto-czarne poziome pasy, białych spodenkach i czarnych getrach. Od 1888 do 1903 roku mecze rozgrywało w białych koszulkach i, podobnie jak wcześniej, granatowych spodenkach i skarpetach.

</doc>
<doc id="2057248" url="https://pl.wikipedia.org/wiki?curid=2057248" title="Taumarunui">
Taumarunui

Taumarunui – miasto w Nowej Zelandii. Położone w środkowej części Wyspy Północnej, w regionie Manawatu-Wanganui, 4879 mieszkańców. (dane szacunkowe – styczeń 2010).

</doc>
<doc id="2057249" url="https://pl.wikipedia.org/wiki?curid=2057249" title="Marton (Nowa Zelandia)">
Marton (Nowa Zelandia)

Marton – miasto w Nowej Zelandii. Położone w południowo-zachodniej części Wyspy Północnej, w regionie Manawatu-Wanganui, 4554 mieszkańców. (dane szacunkowe – styczeń 2010).

</doc>
<doc id="2057254" url="https://pl.wikipedia.org/wiki?curid=2057254" title="Waihi">
Waihi

Waihi – miasto w Nowej Zelandii. Położone w północnej części Wyspy Północnej, w regionie Waikato, 4428 mieszkańców. (dane szacunkowe – styczeń 2010).

</doc>
<doc id="2057255" url="https://pl.wikipedia.org/wiki?curid=2057255" title="Open Gaz de France">
Open Gaz de France



</doc>
<doc id="2057257" url="https://pl.wikipedia.org/wiki?curid=2057257" title="Najgorszy tydzień mojego życia">
Najgorszy tydzień mojego życia

Najgorszy tydzień mojego życia (ang. "The Worst Week of My Life", 2004-2006) – brytyjski serial komediowy nadawany przez stację BBC One. W Polsce nadawany na kanale Tele 5.
Opis fabuły.
Serial opisuje perypetie Howarda (Ben Miller) i Mel (Sarah Alexander), którzy przygotowują się do ślubu. Ostatnie dni przed uroczystością wypełnia cała seria niefortunnych zdarzeń, które stawiają pod znakiem zapytania przyszłość zakochanych.

</doc>
<doc id="2057266" url="https://pl.wikipedia.org/wiki?curid=2057266" title="Te Kuiti">
Te Kuiti

Te Kuiti – miasto w Nowej Zelandii. Położone w zachodniej części Wyspy Północnej, w regionie Waikato, 4399 mieszkańców. (dane szacunkowe – styczeń 2010).

</doc>
<doc id="2057267" url="https://pl.wikipedia.org/wiki?curid=2057267" title="Filipiny na Letnich Igrzyskach Olimpijskich 2008">
Filipiny na Letnich Igrzyskach Olimpijskich 2008

Filipiny na Letnich Igrzyskach Olimpijskich 2008 reprezentowało 15 zawodników - 10 mężczyzn i 5 kobiet.

</doc>
<doc id="2057268" url="https://pl.wikipedia.org/wiki?curid=2057268" title="Babiec-Wrzosy">
Babiec-Wrzosy

Babiec-Wrzosy – kolonia w Polsce położona w województwie mazowieckim, w powiecie sierpeckim, w gminie Rościszewo.
W latach 1975–1998 miejscowość administracyjnie należała do województwa płockiego.

</doc>
<doc id="2057269" url="https://pl.wikipedia.org/wiki?curid=2057269" title="Paczuli">
Paczuli



</doc>
<doc id="2057271" url="https://pl.wikipedia.org/wiki?curid=2057271" title="Federacja Malajska na Letnich Igrzyskach Olimpijskich 1956">
Federacja Malajska na Letnich Igrzyskach Olimpijskich 1956

Podczas Letnich Igrzysk Olimpijskich 1956 w Melbourne wystąpiło 32 reprezentantów Federacji Malajskiej (31 mężczyzn i jedna kobieta). Na igrzyskach w Melbourne wystąpili także (również po raz pierwszy w historii) sportowcy z Borneo Północnego.
Lekkoatletyka.
100 m mężczyzn
200 m mężczyzn
400 m mężczyzn
800 m mężczyzn
100 metrów kobiet
Pływanie.
100 m stylem grzbietowym mężczyzn
200 m stylem motylkowym mężczyzn
Podnoszenie ciężarów.
56-60 kg
67,5-75 kg
82,5-90 kg
Strzelectwo.
pistolet dowolny
do rzutek

</doc>
<doc id="2057273" url="https://pl.wikipedia.org/wiki?curid=2057273" title="Bundesliga austriacka w piłce siatkowej mężczyzn (2010/2011)">
Bundesliga austriacka w piłce siatkowej mężczyzn (2010/2011)

Austriacka Liga Siatkówki 2010/2011 - 58. sezon walki o mistrzostwo Austrii organizowany przez Austrian Volley League (AVL) we współpracy z Austriackim Związkiem Piłki Siatkowej (niem. "Österreichischer Volleyball Verband", ÖVV). Zainaugurowany został 22 października 2010 roku i trwał do 15 kwietnia 2011 roku. 
W sezonie 2010/2011 w Lidze Mistrzów Austrię reprezentował , w Pucharze CEV - , natomiast w Pucharze Challenge - i .
System rozgrywek.
W fazie zasadniczej 8 zespołów rozegra pomiędzy sobą mecze systemem każdy z każdym, mecz i rewanż. Pięć najwyżej sklasyfikowanych drużyn awansuje do fazy play-off. Dołączą do nich zespoły grające w Lidze Środkowoeuropejskiej organizowanej przez MEVZA. Rywalizacja w fazie play-off obejmować będzie trzy rundy. Drużyny rozstwione zostaną według poniższego klucza. W I rundzie rozegrane zostaną ćwierćfinały do dwóch zwycięstw. II runda obejmować będzie półfinały (do trzech zwycięstw) oraz mecze o miejsca 5-8 (do dwóch zwycięstw). W III rundzie zwycięzcy półfinałów rozegrają mecze finałowe o tytuł mistrza Austrii (do czterech zwycięstw), zwycięzcy meczów o miejsca 5-8 - mecze o 5. miejsce, a przegrani - mecze o 7. miejsce (do dwóch zwycięstw).
Trzy kluby, które w fazie zasadniczej zajęły miejsca 6-8, rozegrają turniej barażowy z pierwszą i drugą drużyną 2. Bundesligi Wschodniej i Zachodniej.
Faza zasadnicza (Grunddurchgang).
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Rozgrywki drużyn w MEVZA (Setzspiele für Play-off).
Tabela wyników.
 
 
 
Kwalifikacje do baraży.
W kwalifikacjach do baraży udział brały drużyny, które zajęły 3. miejsce w 2. Bundeslidze Wschodniej i 2. Bundeslidze Zachodniej. Grały ze sobą dwumecz. O awansie decydowały kolejno: liczba wygranych meczów, liczba wygranych setów, zwycięstwo w złotym secie.
Baraże.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="2057275" url="https://pl.wikipedia.org/wiki?curid=2057275" title="F1 Grand Prix">
F1 Grand Prix

F1 Grand Prix – gra autorstwa firmy Traveller’s Tales. Gra została wydana przez Sony Computer Entertainment 1 września 2005 roku na Świecie, Europie i Polsce a 15 października 2005 roku w Stanach Zjednoczonych.
Odbiór gry.
Serwis Eurogamer dał grze 6 punktów na 10. Agregator GameRankings dał grze 61,50 na 100 punktów.

</doc>
<doc id="2057276" url="https://pl.wikipedia.org/wiki?curid=2057276" title="Sauber Petronas">
Sauber Petronas



</doc>
<doc id="2057281" url="https://pl.wikipedia.org/wiki?curid=2057281" title="Puchar Świata w narciarstwie alpejskim mężczyzn 1993/1994">
Puchar Świata w narciarstwie alpejskim mężczyzn 1993/1994

Puchar Świata w narciarstwie alpejskim mężczyzn sezon 1993/1994 to 28 edycja tej imprezy. Cykl ten rozpoczął się w austriackim Sölden 30 października 1993 roku, a zakończył 19 marca 1994 roku w amerykańskim Vail.

</doc>
<doc id="2057282" url="https://pl.wikipedia.org/wiki?curid=2057282" title="Derby Kielc w piłce nożnej">
Derby Kielc w piłce nożnej

Derby Kielc w piłce nożnej – mecze piłkarskie, w których spotykały się drużyny Korony Kielce i Błękitnych Kielce. Po raz pierwszy pojedynek pomiędzy tymi zespołami odbył się w 1973 roku w kieleckiej klasie wojewódzkiej, a ostatnie spotkania rozegrane zostały w sezonie 1996/1997 w III lidze. W derbach Kielc rywalizowały także inne drużyny (pierwszymi powojennymi derbami miasta był mecz pomiędzy Tęczą Kielce a Gwardią Kielce w 1946 roku), jednak spotkania te rozgrywane były w niższych ligach.
Historia spotkań.
Mecze derbowe pomiędzy tymi zespołami rozgrywane były w II i III lidze. Na drugim poziomie rozgrywek drużyny po raz pierwszy spotkały się w sezonie 1982/1983, kiedy to w rundzie jesiennej lepsi okazali się Błękitni, wygrywając u siebie w obecności 10 tys. widzów 1:0 po golu strzelonym przez Marka Gniadego w drugiej połowie. Wiosną Korona pokonała lokalnego rywala 2:1, dzięki bramkom zdobytym przez Andrzeja Molendę i Leszka Wójcika. Kolejne spotkania w drugiej lidze odbywały się przez następne trzy lata, a najczęstszym ich wynikiem był remis. Po raz kolejny oba kluby spotkały się w 1991 roku – mecz zakończył się zwycięstwem Błękitnych 2:0 po golach strzelonych przez Wiesława Szwajewskiego i Jarosława Zająca. W ostatnich trzech derbowych pojedynkach na drugim szczeblu rozgrywkowym dwukrotnie wygrali piłkarze Błękitnych, a raz gracze Korony.
W III lidze oba kluby spotykały się w 14 spotkaniach. Lepszy bilans meczów bezpośrednich ma Korona, która wygrała z Błękitnymi osiem razy, przy trzech porażkach i remisach. Po raz ostatni drużyny grały ze sobą w sezonie 1996/1997. 31 marca 2000 Błękitni zostali zlikwidowani, a następnie na ich bazie oraz drużynie Korona Kielce powstał zespół, który przyjął nazwę Kielecki Klub Piłkarski Korona Kielce.
Przez kilkanaście lat rozgrywane były także zimowe derby Kielc. Po raz pierwszy odbyły się 19 stycznia 1975 roku na stadionie Błękitnych i zakończyły się zwycięstwem gospodarzy po serii rzutów karnych. Spotkania toczone w przerwie pomiędzy rundami jesienną i wiosenną cieszyły się dużym zainteresowaniem wśród kibiców. Nie sprzedawano na nie biletów, lecz zbierano w ich trakcie datki, które następnie przekazywano wychowankom kieleckiego domu dziecka.

</doc>
<doc id="2057283" url="https://pl.wikipedia.org/wiki?curid=2057283" title="Jelena Zajac">
Jelena Zajac

Jelena Zajac, ros. Еленa Евгеньевнa Заяц (ur. 16 września 1969 w Baranowiczach) – rosyjska szachistka, w latach 1992–1997 reprezentantka Białorusi, arcymistrzyni od 1992, posiadaczka męskiego tytułu mistrza międzynarodowego od 2005.
Kariera szachowa.
W latach 1987 (w Baguio) i 1988 (w Adelaidzie) dwukrotnie zdobyła brązowe medale mistrzostw świata juniorek do 20 lat. W 1990 zajęła VIII m. w rozegranym w Kuala Lumpur turnieju międzystrefowym (eliminacji mistrzostw świata). W 1992 zwyciężyła (wspólnie z Natalią Rucziewą) w kołowym międzynarodowym turnieju, który rozegrany był w Symferopolu i Ałuszcie. W 1992 reprezentowała Białoruś na drużynowych mistrzostwach Europy w Debreczynie, natomiast w 1994 i 1996 na olimpiadzie szachowej w Moskwie (za każdym razem na najtrudniejszej I szachownicy). W 1996 podzieliła III m. (za Olgą Stiażkiną i Dagnė Čiukšytė, wspólnie z Nataliją Kyselową) we Frydku-Mistku. W 1999 podzieliła I-III m. (wspólnie z Swietłaną Matwiejewą i Juliją Dieminą) w finale indywidualnych mistrzostw Rosji, natomiast w roku 2000 w kolejnym finale mistrzostw kraju podzieliła II-VI m. (za Jekatieriną Kowalewską, wspólnie z m.in. Aleksandrą Kostieniuk i Jekatieriną Korbut). Również w 2000 wystąpiła Nowym Delhi w pucharowym turnieju o mistrzostwo świata, w dwóch pierwszych rundach eliminując Subbaraman Meenakshi i Pię Cramling, ale w trzeciej przegrywając z późniejszą zwyciężczynią mistrzostw, Xie Jun. W 2001 podzieliła II m. (za Tatjaną Szadriną, wspólnie z Olgą Ziminą i Natalją Pogoniną) w jednej z eliminacji Pucharu Rosji. W 2005 zajęła V m. w rozegranych w Kiszyniowie mistrzostwach Europy i po raz drugi w karierze zakwalifikowała się do turnieju o mistrzostwo świata, który odbył się w 2006 w Jekaterynburgu, w I rundzie przegrywając z Marie Sebag.
Najwyższy wynik rankingowy w dotychczasowej karierze osiągnęła 1 lipca 2012; mając 2449 punktów zajmowała wówczas 36. miejsce na światowej liście FIDE, jednocześnie zajmując 6. miejsce wśród rosyjskich szachistek.

</doc>
<doc id="2057284" url="https://pl.wikipedia.org/wiki?curid=2057284" title="Velichovky">
Velichovky

Velichovky – wieś i niewielkie uzdrowisko, zlokalizowane w Czechach (Powiat Náchod), w kraju hradeckim, około 5,5 km na zachód od miasta Jaroměř. W 2006 mieszkało tu na stałe 745 osób, nie wliczając kuracjuszy.
Historia miejscowości.
Pierwsza wzmianka o miejscowości pochodzi z 1389 r., kiedy była majątkiem Příby z Hustířan, która ją odziedziczyła po mężu Jiříku. Do 1523 r. należały do rodu Neznášovów. W tym roku miejscowość przejął Jan starszy Rodovský z Hustířan. Prawdopodobnie w następnym roku zbudował on drewniany zamek, a Velichovky stały się samodzielną posiadłością. Po jego śmierci w 1565 r. zamek został siedzibą jego syna, Bedřicha Rodovského z Hustířan i na Velichovkách (jego brat Bavor Rodovský z Hustířan był znanym alchemikiem). Po śmierci Bedřicha (1592) odziedziczył Velichovky jego syn Jan Gabriel, jednak zamiast niego majątkiem zarządzała jego matka, Johanka Rodovská, z domu ze Sebuzína. Jan Gabriel Rodovský zmarł przed rokiem 1603. W tym samym roku krewny jego matki, Kryštof Želínský ze Sebuzína, radca dworu cesarskiego, sprzedał Velichovky Hanibalovi z Valdštejna, wujowi Albrechta z Valdštejna (Wallensteina). W 1616 r. ufundował on renesansowy kościół Przemienienia Pańskiego, prawdopodobnie wówczas utrakwistyczny. Pierwotnie nie miał on wieży, tylko sygnaturkę oraz wolnostojącą, drewnianą dzwonnicę.
W 1620 r. Velichovky nabyła Anna Salomena Harantová z Hořovic, wówczas żona, a późniejsza wdowa po Kryštofie Harancie z Polžic a Bezdružic, który był właścicielem zamku Pecka. W 1625 wyszła ona za Heřmana Černína z Chudenic. Ten ostatni za zasługi w służbie cesarza Ferdynanda II zyskał wielki majątek. W 1637 kupił on zamek Kost i od tej pory Velichovky znajdowały się w państwie kosteckim. W 1643 wieś i kościół zostały splądrowane przez Szwedów, a zamek spalony. Po zakończeniu wojny trzydziestoletniej postawiono nowy, kamienny, parterowy pałac oraz odbudowano zniszczone budynki gospodarcze.
Černínové z Chudenic sprzedali gospodarstwo i zamek w 1741 r. Mladotom ze Solopysk, którzy rezydowali na zamku Skalka u Dobrušky. Byli oni właścicielami zamku w czasie powstania chłopskiego w 1755 r. Miejscowością władały trzy generacje Mladotów. W 1760 r. Josef Kryštof Mladota ze swą małżonką, Heleną z domu Tagler ze Sicherskirchenu przebudowali wnętrze kościoła w stylu rokokowym.
W 1777 r. Velichovky kupił Jan Pavel Pácalt, szlachcic z Adelschwungu. Był to pierwszy właściciel, który tu mieszkał, powiększał państwo i tutaj umarł w 1793 r. Wkrótce po zakupieniu włości kazał on zbudować w sąsiedztwie pałacu murowany spichlerz (zburzony w 1981 r.)
Później właściciele często się zmieniali, a cały majątek podupadał. W 1803 r. Velichovky kupił Jan Podiven Höpflingen z Bergendorfu, który w miejscu zrujnowanego zamku wzniósł skromny, empirowy pałac z mansardowym dachem. Po śmierci Jana Podivína, właścicielem został jego syn, Adalbert. Jego córki, baronówny, Berta Bess Chrostin i Gabriela Spens Boden, założyły w 1897 uzdrowisko.
Po 1918 r. majątek Velichovky kupił właściciel ziemski Karel Seisser.
W 1945 r. pałac został skonfiskowany i od tej pory służy celom państwowego gospodarstwa. Obecnie jest administrowany przez zarzaąd wsi. Mieszczą się w nim biura, poczta, przychodnia lekarska, biblioteka i kawiarenka internetowa.
Historia uzdrowiska.
Początkowo we wsi funkcjonował dwór sióstr z rodu Höpflinger-Bergendorf i Spens-Boden. Doktor Kutík doradził siostrom uruchomienie zakładu leczniczego w oparciu o miejscowe solanki (miał już w tym zakresie doświadczenie z uzdrowiska w Hořičkach). W 1897 wybudowano obiekty lecznicze, a w roku następnym odbył się pierwszy turnus kuracyjny.
Po I wojnie światowej uzdrowisko zostało zakupione przez związek kas chorych z Pragi. Wtedy to właśnie nastąpił największy rozwój miejscowości – postawiono nowe obiekty, w tym modernistyczny Dom Zdrojowy, który do dziś jest symbolem uzdrowiska. Zaprojektowano też rozległe parki. W 1926 leczył się w Velichovkach prezydent Tomáš Masaryk.
W czasie II wojny światowej uzdrowisko zamieniono na kompleks wojskowych szpitali, a także domów wypoczynkowych dla wysokiej kadry oficerskiej wojsk niemieckich. 8 maja 1945 misja wojska amerykańskie pod dowództwem Roberta H. Pratta jadąca w konwoju z Pilzna negocjowała kapitulację wojsk niemieckich ze sztabem marszałka Ferdinanda Schörnera. Fakt ten upamiętnia coroczna inscenizacja "Mise Velichovky", z użyciem dawnych wozów bojowych oraz skromny kamień pamiątkowy.
Po wojnie uzdrowisko funkcjonowało nadal, a w 1992 stało się spółką akcyjną. W latach 2005-2006 przeprowadzono kompleksowy remont Domu Masaryka (czyli Zdrojowego), podnosząc komfort pokojów. W 2007 otwarto kompleks "Institute Medical Wellnes".
Obecnie uzdrowisko składa się z dwóch części – Domu Zdrojowego, wraz z parkami i przyległego niewielkiego deptaka, przy którym działają kawiarnie i sklepy z pamiątkami.
Specjalizacja.
Rehabilitacja narządu ruchu, leczenie pourazowe, ortopedia, leczenie schorzeń kostnych.
Zabytki.
Do zabytków miejscowości należą:

</doc>
<doc id="2057294" url="https://pl.wikipedia.org/wiki?curid=2057294" title="Lotnisko Zell am See">
Lotnisko Zell am See

Lotnisko Zell am See (niem. "Flugplatz Zell am See") – lotnisko w Zell am See w Austrii (Kraj Salzburski).

</doc>
<doc id="2057295" url="https://pl.wikipedia.org/wiki?curid=2057295" title="Kolarstwo na Letnich Igrzyskach Olimpijskich Młodzieży 2010">
Kolarstwo na Letnich Igrzyskach Olimpijskich Młodzieży 2010

Kolarstwo na Letnich Igrzyskach Olimpijskich Młodzieży 2010 odbyło się w dniach 17 - 22 sierpnia w Tampines Bike Park w Singapurze. Zawodnicy rywalizowali w jednej konkurencji (sztafena mieszana w kolarstwie szosowym, górskim i BMX). W zawodach ogółem wystartowało 128 zawodników.
Kwalifikacje.
Kwalifikacje na igrzyska było można uzyskać podczas Mistrzostw Świata Juniorów w 2009 roku oraz dzięki zajmowanemu miejscu w Rankingu Narodów sporządzonym w 2009 roku. Zawodnicy musieli być urodzeni między 1 stycznia 1992 a 31 grudnia 1993 roku.

</doc>
<doc id="2057296" url="https://pl.wikipedia.org/wiki?curid=2057296" title="Victoria United F.C.">
Victoria United F.C.

Victoria United Football Club – szkocki klub piłkarski z siedzibą w Aberdeen powstały w 1889. 14 kwietnia 1903 w wyniku jego fuzji z Aberdeen i Orion powstał nowy klub – Aberdeen Football Club.
Stroje.
W latach 1889–1896 Victoria United grał w niebieskich koszulkach oraz granatowych spodenkach i skarpetach. Następnie występował w granatowych koszulkach i spodenkach oraz białych spodenkach. Od 1898 do 1903 roku mecze rozgrywał tak jak w pierwszych siedmiu latach istnienia.

</doc>
<doc id="2057298" url="https://pl.wikipedia.org/wiki?curid=2057298" title="Lotnisko Vöslau-Kottingbrunn">
Lotnisko Vöslau-Kottingbrunn

Lotnisko Vöslau-Kottingbrunn ("Flugplatz Vöslau-Kottingbrunn") – lotnisko obsługujące Vöslau w Austrii (Dolna Austria).

</doc>
<doc id="2057299" url="https://pl.wikipedia.org/wiki?curid=2057299" title="Iryna Dobrianska">
Iryna Dobrianska

Iryna Dobrianska, ukr. Ірина Добрянська, pol. Irena Dobrzańska (ur. 11 września 1892 w Sanoku, zm. 14 marca 1982 we Lwowie) – ukraińska nauczycielka, etnograf, badacz łemkowskiej kultury ludowej, aktywistka polityczna w przedwojennym Sanoku.
Życiorys.
Była wyznania greckokatolickiego. Uczyła się w szkole podstawowej w Sanoku, następnie w tamtejszym
C. K. Gimnazjum (w charakterze prywatystki w 1909 VI klasę ukończyła jako chlubnie uzdolniona), w Kołomyi i we Lwowie, które ukończyła w 1911. Od 1912 pracowała w firmie ubezpieczeniowej Dnister. Po I wojnie światowej przeniosła się do Przemyśla, gdzie zajęła się badaniami nad Łemkowszczyzną, gromadzeniem przedmiotów jej kultury i tradycji oraz kontynuowała naukę w przemyskim Seminarium Nauczycielskim do 1921. Dysponując egzaminem kwalifikacyjnym 1 września 1921 podjęła pracę nauczycielki w szkołach na tzw. Łemkowszczyźnie (m.in. w Międzybrodziu), gdzie promowała pogląd o dominującej ukraińskiej proweniencji Łemków. W 1930 była współzałożycielką Muzeum Łemkowszyzna w Sanoku. W Sanoku była animatorką ukraińskiego życia narodowego, współpracowała razem z artystą Leonem Getzem, ks. Stepanem Wenhrynowyczem i "burmistrzem" Wanczyckim. W latach 30. była kierowniczką szkoły w Międzybrodziu.
Po 1939 kierownik powołanego przez władze niemieckie, przy ukraińskiej radzie miasta Muzeum Ukraińskiego w Sanoku. W latach 1941-1942 prowadziła badania archeologiczne razem z profesorem Wernerem Radigiem na stanowisku w Bachórzu.
W 1945 została przesiedlona do Ukraińskiej SRR, osiadła we Lwowie, gdzie pracowała w Muzeum Etnograficznym i Sztuki Przemysłowej. Tam też kontynuowała również swoje wcześniejsze prace dotyczące folkloru łemkowskiego. Była autorką wielu artykułów do ukraińskojęzycznego „Naszego Słowa” wydawanego w Polsce od 1956.
Była siostrzenicą prof. Włodzimierza Kulczyckiego i projektantką krypty grobowej Kulczyckich i Dobrzańskich o piramidalnym kształcie na cmentarzu przy Cerkwi Świętej Trójcy w Międzybrodziu.

</doc>
<doc id="2057302" url="https://pl.wikipedia.org/wiki?curid=2057302" title="Bazari">
Bazari

Bazari (także: "Bazaari") – kupcy bazarowi w Iranie. 
Bazari stanowią bardzo ważną grupę nacisku w społeczeństwie irańskim, gdzie większość handlu odbywa się poprzez bazary (np. największy Wielki Bazar w Teheranie). Kupcy handlują właściwie wszystkimi możliwymi do sprzedaży bazarowej towarami, ale bardzo wpływowa część z nich specjalizuje się w tradycyjnych muzułmańskich produktach, takich jak np. dywany. 
Kupcy bazarowi byli jedną z podpór rewolucji islamskiej w Iranie w 1979. Ich wsparcie odegrało bardzo poważną rolę w upadku szacha Mohammada Rezy Pahlawiego. Jest to klasa dość konserwatywna i w większości wrogo lub sceptycznie nastawiona do Zachodu. Przestrzegają skrupulatnie nakazów islamu, noszą tradycyjne stroje i utrzymują wielopokoleniowe rodziny. Mimo tego ich polityczne nastroje uległy stopniowej erozji, w wyniku problemów gospodarczych, w jakie wpędził Iran Mahmud Ahmadineżad i jego poplecznicy, których preferował w biznesie. Spowodowało to wymierne straty finansowe dla kupców. W wyniku tego w wyborach prezydenckich w 2009 poparli masowo Hosejna Musawiego.

</doc>
<doc id="2057303" url="https://pl.wikipedia.org/wiki?curid=2057303" title="Port lotniczy Pápa">
Port lotniczy Pápa

Port lotniczy Pápa (ICAO: LHPA) – port lotniczy i wojskowa baza lotnicza położony w Pápa na Węgrzech.

</doc>
<doc id="2057305" url="https://pl.wikipedia.org/wiki?curid=2057305" title="Hufiec ZHP Tarnów">
Hufiec ZHP Tarnów

Hufiec ZHP Tarnów im. gen. Józefa Bema – terytorialna wspólnota gromad, drużyn, kręgów i innych jednostek harcerskich Związku Harcerstwa Polskiego działających na terenie miasta Tarnowa, powiatu tarnowskiego i powiatu dąbrowskiego w ramach Chorągwi Krakowskiej ZHP.
Początki harcerstwa na terenie Tarnowa sięgają roku 1911, kiedy to powstały pierwsze drużyny skautowe. W dniu 5 listopada 1911 roku Andrzej Małkowski powołał formalnie do życia trzy drużyny skautowe, wśród nich 1 Tarnowską Drużynę Skautową im. Zawiszy Czarnego, działającą do dnia dzisiejszego jako 1 Tarnowska Wędrownicza Drużyna Harcerska im. Zawiszy Czarnego.
Bohaterem hufca jest urodzony w Tarnowie generał Józef Bem bohater Polski i Węgier.
Władze Hufca ZHP Tarnów.
Zjazd Zwykły Hufca ZHP Tarnów w dniu 9 listopada 2019 r. wybrał nowe władze hufca na lata 2019 – 2023. Zjazd zdecydował o niepowoływaniu Sądu Harcerskiego Hufca.

</doc>
<doc id="2057307" url="https://pl.wikipedia.org/wiki?curid=2057307" title="Port lotniczy Kecskemét">
Port lotniczy Kecskemét

Port lotniczy Kecskemét (ICAO: LHKE) – port lotniczy i wojskowa baza lotnicza położony w Kecskemét na Węgrzech.

</doc>
<doc id="2057308" url="https://pl.wikipedia.org/wiki?curid=2057308" title="Fliura Uskowa">
Fliura Uskowa

Fliura Uskowa, ros. Флюра Ускова (z domu Chasanowa [Хасанова], ur. 31 grudnia 1964) – kazachska szachistka, arcymistrzyni od 1998, sędzia klasy międzynarodowej od 2001 roku.
Kariera szachowa.
W 1983 r. zdobyła w Meksyku tytuł mistrzyni świata juniorek do 20 lat. W latach 80. kilkukrotnie uczestniczyła w finałach indywidualnych mistrzostw Związku Radzieckiego. Dwukrotnie brała udział w turniejach międzystrefowych (eliminacji mistrzostw świata): w 1990 r. w Azowie zajęła X miejsce, natomiast w 1993 r. w Dżakarcie – XXXI miejsce. Pomiędzy 1992 a 2004 r. pięciokrotnie reprezentowała barwy Kazachstanu na szachowych olimpiadach, była również uczestniczką drużynowych mistrzostw Azji, zdobywając w 1995 r. w Singapurze brązowy medal. W 1994 r. zwyciężyła w kołowym międzynarodowym turnieju w Băile Herculane (wyprzedzając m.in. Szidónię Vajdę i Annę Zatonskih). W 2000 r. wystąpiła rozegranym w Nowym Delhi pucharowym turnieju o mistrzostwo świata, w I rundzie przegrywając ze Swietłaną Matwiejewą.
Najwyższy ranking w karierze osiągnęła 1 lipca 1997 r., z wynikiem 2350 punktów dzieliła wówczas 54-58. miejsce na światowej liście FIDE, jednocześnie zajmując 1. miejsce wśród kazachskich szachistek.

</doc>
<doc id="2057309" url="https://pl.wikipedia.org/wiki?curid=2057309" title="Grzbiet Amerykańsko-Antarktyczny">
Grzbiet Amerykańsko-Antarktyczny

Grzbiet Amerykańsko-Antarktyczny – podwodny grzbiet śródoceaniczny na Oceanie Atlantyckim, ciągnący się od węzła potrójnego Bouveta w pobliżu Wyspy Bouveta ku południowemu zachodowi, gdzie jest ucięty przez wielki uskok transformacyjny, na wschód od wysp Georgia Południowa i Sandwich Południowy. Grzbiet Amerykańsko-Antarktyczny oddziela płytę południowoamerykańską od płyty antarktycznej.

</doc>
<doc id="2057312" url="https://pl.wikipedia.org/wiki?curid=2057312" title="Atelognathus nitoi">
Atelognathus nitoi

Atelognathus nitoi − gatunek płaza z rodziny Batrachylidae. 
Gatunek znany z lasów umiarkowanych Chile (Aysén; Reserva Nacional Lago Jeinimeni; Cerro Castillo, Coihaique Alto i Chile Chico) i przyległej Argentyny (Cerro Chalhuanco, Park Narodowy Nahuel Huapi, Bariloche, Río Negro; Lago General Vintter, Chubut, Laguna de los Gendarmes, północna granica Lago Buenos Aires, prowincja Santa Cruz, z najbardziej wysuniętą na południe populacją z Paso Roballos). Miejsce typowe odłowu holotypu: Laguna Verde w Cerro Challhuanco w Argentynie. Na tym terenie płaz występuje pospolicie, liczebność jego populacji utrzymuje się na stabilnym poziomie. Wedle badań opublikowanych w 1999 wynosi co najmniej 1000 osobników.
Zwierzę zamieszkuje wilgotne rejony położone na wysokości od 500 do 1550 metrów nad poziomem morza. Jego siedlisko stanowią stałe i tymczasowe zbiorniki wodne, jednakże rozród ma miejsce w stałych. Preferuje lasy z "Nothofagus pumilio". Nie zanotowano dotychczas jego obecności na terenach zmodyfikowanych działalnością ludzką.
Wśród zagrożeń dla gatunki IUCN wymienia pożary i turystykę, dostrzega też potrzebę monitoringu gatunku.

</doc>
<doc id="2057315" url="https://pl.wikipedia.org/wiki?curid=2057315" title="Polskie Słowiki">
Polskie Słowiki



</doc>
<doc id="2057319" url="https://pl.wikipedia.org/wiki?curid=2057319" title="Mistrzostwa Europy w Lekkoatletyce 2010 – bieg na 400 m mężczyzn">
Mistrzostwa Europy w Lekkoatletyce 2010 – bieg na 400 m mężczyzn

Bieg na 400 metrów mężczyzn – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
W konkurencji wystąpiło trzech reprezentantów Polski: Kacper Kozłowski, Marcin Marciniszyn oraz Piotr Klimczak.
Rekordy.
Tabela prezentuje rekord świata, Europy oraz mistrzostw Europy, a także najlepsze rezultaty w Europy i na świecie w sezonie 2010 przed rozpoczęciem mistrzostw.
Rezultaty.
Kwalifikacje.
Do zawodów przystąpiło 33 zawodników z 18 krajów. Biegacze zostali podzieloni na pięć grup eliminacyjnych.
Półfinał.
Rozegrano trzy biegi półfinałowe. Awans do finału dawało zajęcie pierwszych dwóch miejsce w poszczególnych biegach. Skład finału uzupełniło dwóch zawodników z najlepszymi czasami wśród przegranych. 

</doc>
<doc id="2057321" url="https://pl.wikipedia.org/wiki?curid=2057321" title="Zabójcza przyjaźń">
Zabójcza przyjaźń

Zabójcza przyjaźń (ang. "A Kiler Among Friends") – amerykański film oparty na faktach z roku 1992 w reż. Charlesa Roberta Carnera.
Fabuła.
Nastoletnia Jenny Monroe była lubiana przez rówieśników, z matką łączyły ją przyjazne stosunki. Ellen, jej najlepsza przyjaciółka, w duchu zazdrościła koleżance powodzenia w życiu. Nawet chłopak Ellen twierdził, że to Jenny jest jego ideałem. Gdy dziewczęta wybrały się na piknik, doszło do tragedii. Śmierć panny Monroe pogrążyła w żałobie matkę i przyjaciółkę zmarłej. Ta ostatnia pod pretekstem opieki nad zrozpaczoną panią Monroe wprowadziła się do jej domu. Tymczasem policja niestrudzenie prowadzi śledztwo w sprawie śmierci Jenny.

</doc>
<doc id="2057325" url="https://pl.wikipedia.org/wiki?curid=2057325" title="Kamerun na letnich igrzyskach olimpijskich">
Kamerun na letnich igrzyskach olimpijskich

Reprezentacja Kamerunu na letnich igrzyskach olimpijskich po raz pierwszy wystartowała podczas igrzysk w Tokio 1964 roku. Wtedy to reprezentacja Kamerunu składała się z jednego zawodnika. Pierwszym sportowcem, który wywalczył dla Kamerunu pierwszy olimpijski medal był Joseph Bessala. Najwięcej medali jak dotąd zdobyła Françoise Mbango Etone (2 złote).

</doc>
<doc id="2057327" url="https://pl.wikipedia.org/wiki?curid=2057327" title="Sprawności zuchowe">
Sprawności zuchowe

Sprawności zuchowe – odpowiednik sprawności harcerskich, zdobywany przez zuchy. Są wyrazem zdobytej wiedzy i umiejętności w danym zakresie. W przeciwieństwie do sprawności harcerskich, są zdobywane głównie w sposób zespołowy.
Celem ich wprowadzenia była potrzeba wspomagania rozwoju fizycznego, umysłowego, społecznego i duchowego zuchów. Ponadto, umożliwiają poszukiwanie nowych zainteresowań i rozwój tych znanych, ułatwiają ocenę zaangażowania zucha we własny rozwój oraz motywują do pracy nad sobą
Metodyka.
Sprawności zuchowe można zdobywać zespołowo. W takim trybie zdobywaniu sprawności należy uwzględnić:
Natomiast indywidualne zdobycie sprawności polega na:

</doc>
<doc id="2057329" url="https://pl.wikipedia.org/wiki?curid=2057329" title="Hrabstwo Allegan">
Hrabstwo Allegan

Allegan – hrabstwo w USA, w stanie Michigan, na wybrzeżu jeziora Michigan, na Półwyspie Dolnym. Siedzibą hrabstwa jest Allegan. Hrabstwo utworzono w 1831 r. poprzez wydzielenie terytorium z hrabstwa Barry oraz Terytornium Michigan. Nazwa hrabstwa została stworzona przez Henry'ego Schoolcrafta zainspirowanego językami Indian. 

</doc>
<doc id="2057330" url="https://pl.wikipedia.org/wiki?curid=2057330" title="Orion F.C.">
Orion F.C.

Orion Football Club – szkocki klub piłkarski z siedzibą w Aberdeen powstały w 1885. 14 kwietnia 1903 w wyniku jego fuzji z Aberdeen i Victoria United powstał nowy klub – Aberdeen Football Club.
Stroje.
W latach 1885–1889 Orion grał w jasnobrązowych koszulkach i skarpetach oraz białych spodenkach. Następnie, do 1903 występował w koszulce w czerwono-białe pionowe pasy oraz granatowych spodenkach i getrach.

</doc>
<doc id="2057332" url="https://pl.wikipedia.org/wiki?curid=2057332" title="Abducted">
Abducted

Abducted – czwarty album studyjny szwedzkiej grupy muzycznej Hypocrisy. Płyta została wydana 13 lutego 1996 nakładem wytwórni muzycznej Nuclear Blast. Album był promowany teledyskiem do utworu "Roswell 47".
Lista utworów.
Źródło.

</doc>
<doc id="2057336" url="https://pl.wikipedia.org/wiki?curid=2057336" title="Hypocrisy (album)">
Hypocrisy (album)

Hypocrisy – szósty album studyjny szwedzkiej grupy muzycznej Hypocrisy. Płyta została wydana 22 czerwca 1999 roku nakładem wytwórni muzycznej Nuclear Blast.

</doc>
<doc id="2057339" url="https://pl.wikipedia.org/wiki?curid=2057339" title="Hrabstwo Barry (Michigan)">
Hrabstwo Barry (Michigan)

Barry – hrabstwo w stanie Michigan w USA. Siedzibą hrabstwa jest Hastings.

</doc>
<doc id="2057341" url="https://pl.wikipedia.org/wiki?curid=2057341" title="AB Flygindustri">
AB Flygindustri

AB Flygindustri (Aktie Bolaget Flygindustri) – szwedzkie przedsiębiorstwo, z siedzibą w Limhamn – dzielnicy Malmö, wytwarzające samoloty na licencji niemieckiej firmy Junkers, będące faktycznie jej szwedzką filią. Istniało w latach 1924–1935 w formie spółki akcyjnej.
Pomysł powołania spółki – córki w Szwecji narodził się z powodu ograniczeń w budowie samolotów, nałożonych na Niemcy mocą traktatu wersalskiego. Hugo Junkers nie chcąc tracić klientów, a jednocześnie by móc rozwijać swoje przedsiębiorstwo po zakończeniu I wojny światowej postanowił przenieść część produkcji za granicę.
Wybór padł na Szwecję, ponieważ na tamtejszym rynku działali bracia Carl i Florian Forman. Posiadali oni niewielkie linie lotnicze AB Aerotransport, które korzystały z maszyn Junkersa. Dlatego też Hugo Junkers zaproponował im powołanie spółki – córki, aby móc obejść zakazy nałożone przez Traktat wersalski, a jednocześnie korzystać z przychylności władz Szwecji i umiejętności tamtejszych robotników. Pomimo iż zgodnie ze szwedzkim prawem przedsiębiorstwo Hugo Junkersa – Junkers Flugzeugwerk AG, będąc podmiotem zagranicznym, nie mogło posiadać więcej jak 50% akcji, to i tak kontrolowało większościowy pakiet akcji za pośrednictwem swoich szwedzkich partnerów – braci Forman. Za miejsce produkcji wybrano tereny dawnej stoczni w Limhamn k. Malmö.
Początkowo większa część produkcji odbywała się w Niemczech, w Dessau. Montaż końcowy natomiast w Szwecji. Tam też montowano mocniejsze silniki i np. uzbrojenie. Ponadto część maszyn cywilnych mogła być używana na terenie Republiki Weimarskiej, będąc formalnie zarejestrowana poza granicami Niemiec. W 1925 roku zatrudniano już ok. 460 pracowników. Z czasem w Limhamn budowano własne serie samolotów, które w Niemczech w ogóle nie były montowane.
Utrzymywanie spółki stało się dla koncernu Junkers zbędne po dojściu Hitlera do władzy. Dlatego też zakład w Limhamn zamknięto w czerwcu 1935 roku.
Łącznie firma AB Flygindustri wytwarzała modele:

</doc>
<doc id="2057343" url="https://pl.wikipedia.org/wiki?curid=2057343" title="Zsófia Gubacsi">
Zsófia Gubacsi

Zsófia Gubacsi (ur. 6 kwietnia 1981 w Budapeszcie) – węgierska tenisistka, reprezentantka kraju w Fed Cup.
Kariera tenisowa.
Zawodową tenisistką była w latach 1999–2007. Zwyciężyła w tym czasie w jednym turnieju singlowym i deblowym rangi WTA Tour. Jest również finalistką dwóch imprez WTA Tour w grze podwójnej.
W latach 1998–2007 reprezentowała Węgry w Fed Cup, uczestnicząc w 25 meczach i odnosząc 12 zwycięstw.
W rankingu gry pojedynczej Gubacsi najwyżej była na 76. miejscu (29 kwietnia 2002), a w klasyfikacji gry podwójnej na 93. pozycji (27 stycznia 2003).

</doc>
<doc id="2057345" url="https://pl.wikipedia.org/wiki?curid=2057345" title="Into the Abyss">
Into the Abyss

Into the Abyss – siódmy album studyjny szwedzkiej grupy muzycznej Hypocrisy. Płyta została wydana 22 sierpnia 2000 roku nakładem wytwórni muzycznej Nuclear Blast.
Lista utworów.
Źródło.

</doc>
<doc id="2057348" url="https://pl.wikipedia.org/wiki?curid=2057348" title="Zsofia Gubacsi">
Zsofia Gubacsi



</doc>
<doc id="2057350" url="https://pl.wikipedia.org/wiki?curid=2057350" title="Dania na Zimowych Igrzyskach Olimpijskich 1998">
Dania na Zimowych Igrzyskach Olimpijskich 1998

Danię na Zimowych Igrzyskach Olimpijskich 1998 reprezentowało 12 zawodników. Był to dziewiąty start Danii na zimowych igrzyskach olimpijskich.
Dyscypliny.
Curling.
Turniej kobiet.
Mecze grupowe
Półfinał
Finał

</doc>
<doc id="2057351" url="https://pl.wikipedia.org/wiki?curid=2057351" title="Granica (Beskid Sądecki)">
Granica (Beskid Sądecki)

Granica (715 m) – szczyt w Beskidzie Sądeckim. Znajduje się w Paśmie Jaworzyny w bocznym grzbiecie opadającym na południe od głównej grani tego pasma do Popradu. W grzbiecie tym, oddzielającym dolinę potoku Jaworzyna od doliny Łomniczanki i jej dopływu Mała Łomnicka, kolejno od dołu znajdują się: Kicarz (704 m), Granica (714 m), Groń (802 m). 
Szczyt Granica wznosi się nad miejscowościami Piwniczna-Zdrój, Kokuszka i Łomnica-Zdrój. Na jego wierzchołku stykają się granice tych miejscowości i stąd nazwa szczytu. Jego wierzchołek jest zalesiony, stoki natomiast są w dużym stopniu bezleśne, zajęte przez pola uprawne i zabudowania tych miejscowości. Żółty szlak turystyczny z Piwnicznej-Zdroju omija wierzchołek Granicy, trawersując jej zachodnie stoki.

</doc>
<doc id="2057354" url="https://pl.wikipedia.org/wiki?curid=2057354" title="Katastrofa kolejowa w Indiach (2010)">
Katastrofa kolejowa w Indiach (2010)



</doc>
<doc id="2057356" url="https://pl.wikipedia.org/wiki?curid=2057356" title="Mistrzostwa Świata w Biegu na Orientację 2010">
Mistrzostwa Świata w Biegu na Orientację 2010

Mistrzostwa Świata w Biegu na Orientację 2010 – zostały rozegrane w okolicach Trondheim, w Norwegii, w dniach 8-15 sierpnia 2010.

</doc>
<doc id="2057362" url="https://pl.wikipedia.org/wiki?curid=2057362" title="Catch 22 (album Hypocrisy)">
Catch 22 (album Hypocrisy)

Catch 22 – ósmy album studyjny szwedzkiej grupy muzycznej Hypocrisy. Płyta została wydana 19 marca 2002 roku nakładem wytwórni muzycznej Nuclear Blast.
9 maja 2008 roku ukazała się reedycja wydawnictwa pod zmienionym tytułem "Catch 22 v.2.0.08". Pomiędzy 2007 a 2008 rokiem w Abyss Studio Peter Tägtgren nagrał ponownie wokalizy oraz partie gitar. Kompozycje zostały ponownie zmiksowane i zremasterowane.

</doc>
<doc id="2057363" url="https://pl.wikipedia.org/wiki?curid=2057363" title="Hrabstwo Kent (Michigan)">
Hrabstwo Kent (Michigan)

Kent – hrabstwo w stanie Michigan w USA. Siedzibą hrabstwa jest Grand Rapids.
Nazwa hrabstwa pochodzi od amerykańskiego prawnika Jamesa Kenta, który popierał Terytorium Michigan w sporze o strefę Toledo ze stanem Ohio.

</doc>
<doc id="2057364" url="https://pl.wikipedia.org/wiki?curid=2057364" title="Klubowe Mistrzostwa Afryki w piłce siatkowej mężczyzn 2010">
Klubowe Mistrzostwa Afryki w piłce siatkowej mężczyzn 2010

Klubowe Mistrzostwa Afryki w piłce siatkowej mężczyzn 2010 (oficjalna nazwa: 2010 Men’s African Club Championship) – 29. sezon Klubowych Mistrzostw Afryki rozgrywanych od 1980 roku, organizowanych przez Afrykańską Konfederację Piłki Siatkowej (CAVB) dla 22 męskich klubowych zespołów siatkarskich z Afryki.
Dziewiętnasty tytuł klubowego mistrza Afryki zdobył klub Al-Ahly Kair z Egiptu. Uzyskał w ten sposób awans do Klubowych Mistrzostw Świata 2010.
System rozgrywek.
W fazie grupowej drużyny podzielone zostały na dwie pięcio- i dwie sześciodrużynowe grupy. W każdej grupie drużyny rozegrały ze sobą po jednym meczu. Dwie najlepsze drużyny z każdej grupy awansowały do ćwierćfinałów, po których rozegrano półfinały, mecz o 3. miejsce i finał. Zespoły, które w grupach sklasyfikowane zostały na miejscach 3-4 rozegrały mecze o miejsca 9-16.
Faza grupowa.
Grupa A.
Tabela
Wyniki
Grupa B.
Tabela
Wyniki
Grupa C.
Tabela
Wyniki
Grupa D.
Tabela
Wyniki

</doc>
<doc id="2057366" url="https://pl.wikipedia.org/wiki?curid=2057366" title="Catch 22 v.2.0.08">
Catch 22 v.2.0.08



</doc>
<doc id="2057370" url="https://pl.wikipedia.org/wiki?curid=2057370" title="Berlin Rundfunk-Sinfonieorchester">
Berlin Rundfunk-Sinfonieorchester



</doc>
<doc id="2057371" url="https://pl.wikipedia.org/wiki?curid=2057371" title="Ulica Zygmunta Krasińskiego w Katowicach">
Ulica Zygmunta Krasińskiego w Katowicach

Ulica Zygmunta Krasińskiego w Katowicach − jedna z historycznych ulic w dwóch katowickich jednostkach pomocniczych: Osiedle Paderewskiego-Muchowiec i Śródmieście. Ulica jest przedłużeniem ulicy Wojewódzkiej.
Przebieg.
Ulica rozpoczyna swój bieg od skrzyżowania z ulicą Wojewódzką i ulicą ks. Konstantego Damrota. Następnie krzyżuje się między innymi z ul. Świętego Jacka, ul. Graniczną, ul. ks. Aleksandra Skowrońskiego. Kończy swój bieg przy ul. Ignacego Jana Paderewskiego.
Ulica biegnie równolegle do linii kolejowej Wrocław−Kraków.
Historia.
Na podstawie uchwały Rady Miasta z 29 listopada 1927 przekazano działkę przy "ul. Zygmunta Krasińskiego 3" Śląskiemu Urzędowi Wojewódzkiemu pod budowę Śląskich Technicznych Zakładów Naukowych. Teren oddano szkole 9 stycznia 1928; 9 lipca 1928 na cel budowy szkoły przekazano 12 mln złotych. Budynek zaprojektowali Jadwiga Dobrzyńska i Zygmunt Łoboda. Budowa trwała w latach 1929−1930. Ustawą Śląską z 30 marca 1931 szkole nadano nazwę "Śląskie Techniczne Zakłady Naukowe"; 21 października 1931 budynek poświęcił biskup katowicki Stanisław Adamski. W budynku szkoły miały swoje siedziby Śląski Instytut Rzemieślniczo-Przemysłowy (lata 1927−1939) oraz Instytut Pedagogiczny (założony 28 października 1928) i Przedszkole PKO Towarzystwa „Opieka”.
W latach międzywojennych przy ul. Zygmunta Krasińskiego swoją siedzibę posiadała fabryka żarówek "Polram" (pod numerem "4"). W latach 1924−1925 przy ulicy wybudowano cztery domy z 89 izbami mieszkalnymi.
W okresie Rzeszy Niemieckiej (do 1922) ulica nosiła nazwę "Holteistraße". Taka też nazwa obowiązywała w okresie niemieckiej okupacji Polski w latach 1939−1945.
W 2004 został oddany do użytku zespół mieszkaniowo-usługowy przy ulicach Z. Krasińskiego/A. Skowrońskiego, obejmujący 166 mieszkań, należący do spółdzielni mieszkaniowej "Katowickie Towarzystwo Budownictwa Społecznego Sp. z o.o." (TBS).
Obiekty i instytucje.
Przy ul. Zygmunta Krasińskiego znajdują się obiekty objęte ochroną konserwatorską:
Przy ul. Zygmunta Krasińskiego swoją siedzibę mają: Uczelnia Metropolitalna w Katowicach (pod numerem 2), Zakon Sióstr Maryi Niepokalanej (ul. Z. Krasińskiego 21), przedsiębiorstwa handlowo-usługowe, Centrala Handlu Przemysłu Muzycznego, poradnia stomatologiczna, Europejska Formacja Bezpieczeństwa Gospodarczego, stowarzyszenie Wspólnota Polska (oddział górnośląski), Agencja Rezerw Materiałowych (oddział terenowy nr 1), Dom Studenta Akademii Muzycznej im. K. Szymanowskiego, Katowickie Towarzystwo Budownictwa Społecznego (ul. Z. Krasińskiego 14), biura rachunkowe, Wydział Inżynierii Materiałowej i Metalurgii, Wydział Transportu oraz Wydział Organizacji i Zarządzania Politechniki Śląskiej, Polskie Centrum Czystszej Produkcji, oddział Polskiej Akademii Nauk, Śląska Wyższa Szkoła Zarządzania im. gen. Jerzego Ziętka oraz Zakład Doskonalenia Zawodowego.

</doc>
<doc id="2057372" url="https://pl.wikipedia.org/wiki?curid=2057372" title="AB Aerotransport">
AB Aerotransport

AB Aerotransport – lokalne szwedzkie linie lotnicze, istniejące w latach 1924–1946/1951.
Przedsiębiorstwo AB Aerotransport (ABA) zostało utworzone przez szwedzkich braci Carla i Adriana Flormana w 1924. W pierwszych latach swego istnienia ściśle współpracowało z niemiecką wytwórnią lotniczą Junkers. Dzięki temu powstała szwedzka filia Junkersa – AB Flygindustri.
Pierwsze loty odbywały się między Sztokholmem a Helsinkami z użyciem samolotów Junkers F 13. W 1925 rozpoczęto loty pasażerskie między Sztokholmem a Berlinem w kooperacji z Lufthansą oraz loty pocztowe na linii Sztokholm – Malmö – Amsterdam – Londyn. Na przełomie lat 20. i 30. korzystano z junkersów, montowanych w Szwecji w siostrzanej firmie AB Flygindustri. Na dalsze trasy używano fokkerów, a w 1937 zakupiono drugi w Europie (po KLM) samolot Douglas DC-3 „Dakota”. W 1939 rozpoczęto kooperację w ramach Swedish Air Lines. Loty cywilne kontynuowano także w czasie II wojny światowej.
W latach 1946–1951 ABA połączyło się z przedsiębiorstwami z Danii – Det Danske Luftfartselskab A/S (DDL), Norwegii – Det Norske Luftfartselskap A/S (DNL – Norwegian Air Lines), Szwecji – Svensk Interkontinental Lufttrafik (SILA) w koncern SAS Group.

</doc>
<doc id="2057373" url="https://pl.wikipedia.org/wiki?curid=2057373" title="The Arrival (album Hypocrisy)">
The Arrival (album Hypocrisy)

The Arrival – dziewiąty album studyjny szwedzkiej grupy muzycznej Hypocrisy. Płyta została wydana 16 lutego 2004 roku nakładem wytwórni muzycznej Nuclear Blast. Nagrania promował teledysk do utworu "Eraser".
Wydawnictwo zadebiutowało na 71. miejscu austriackiej listy sprzedaży.

</doc>
<doc id="2057374" url="https://pl.wikipedia.org/wiki?curid=2057374" title="Chór Radio Berlin">
Chór Radio Berlin



</doc>
<doc id="2057379" url="https://pl.wikipedia.org/wiki?curid=2057379" title="Janusz Basałaj">
Janusz Basałaj

Janusz Basałaj (ur. 4 grudnia 1958 w Raczkach) – polski dziennikarz telewizyjny, sportowy, publicysta.
Życiorys.
W 1983 podjął pracę gońca w redakcji nocnej Przeglądu Sportowego. W latach 1992–1994 komentował mecze piłki nożnej dla TVP. W 1994 został dyrektorem ds. sportowych stacji Canal+, gdzie stworzył redakcję sportową. W latach 1996–2004 był również komentatorem Eurosportu, gdzie komentował spotkania piłki nożnej i piłki plażowej. Od 2002 do 2004 był szefem kolegium sportowego TVP i kierownikiem redakcji sportowej TVP1. Na antenach Telewizji Polskiej komentował m.in. mecze Mistrzostw Europy w piłce nożnej 2004 w Portugalii.
W sezonie Ekstraklasy 2004/2005 pełnił funkcję prezesa klubu piłkarskiego – Wisła Kraków. W tym czasie klub zdobył mistrzostwo Polski.
Po zakończeniu współpracy z Wisłą Kraków pracował m.in. jako publicysta sportowy w Życiu Warszawy, zastępca kierownika działu sportowego w Polska The Times i zastępca redaktora naczelnego Przeglądu Sportowego. W lipcu 2007 został komentatorem meczów piłkarskich oraz ekspertem w magazynach kanału sportowego nSport.
W 2008 odszedł z nSport, zostając redaktorem naczelnym stacji Orange Sport, a w 2009 także Orange Sport Info, gdzie prowadził program publicystyczny „Dwa fotele”. 8 listopada 2012 roku odszedł z Orange Sport i rozpoczął pracę w Polskim Związku Piłki Nożnej, gdzie kierował departamentem komunikacji i mediów. W PZPN pracował w czasie dwóch kadencji Zbigniewa Bońka jako prezesa, do 12 grudnia 2021 roku. W lutym 2022 roku dołączył do redakcji portalu meczyki.pl, w którym prowadzi m.in. cykl wywiadów „Dwa fotele”, emitowanych w serwisie YouTube.

</doc>
<doc id="2057380" url="https://pl.wikipedia.org/wiki?curid=2057380" title="Virus (album)">
Virus (album)

Virus – dziesiąty album studyjny szwedzkiej grupy muzycznej Hypocrisy. Płyta została wydana 5 września 2005 roku nakładem wytwórni muzycznej Nuclear Blast. Nagrania promował teledysk do utworu "Scrutinized".
Wydawnictwo zadebiutowało na 58. miejscu listy Sverigetopplistan w Szwecji.

</doc>
<doc id="2057381" url="https://pl.wikipedia.org/wiki?curid=2057381" title="Hrabstwo Montcalm">
Hrabstwo Montcalm

Montcalm – hrabstwo w stanie Michigan w USA. Siedzibą hrabstwa jest Stanton. Hrabstwo zostało nazwana na cześć Louis-Josepha de Montcalma, generała francuskiego, uczestnika wojen w koloniach amerykańskich.

</doc>
<doc id="2057383" url="https://pl.wikipedia.org/wiki?curid=2057383" title="RSB">
RSB



</doc>
<doc id="2057384" url="https://pl.wikipedia.org/wiki?curid=2057384" title="To niemożliwe (album Milano)">
To niemożliwe (album Milano)

To niemożliwe – siódmy album zespołu Milano wydany w 1999 roku w firmie fonograficznej Green Star. Płyta zawiera 17 piosenek w tym 11 utworów premierowych, remiksy piosenek "O tobie kochana" i "Śpiewaj z nami" oraz 4 piosenki w wersji instrumentalnej.

</doc>
<doc id="2057386" url="https://pl.wikipedia.org/wiki?curid=2057386" title="Wu You">
Wu You

Wu You (; ur. 17 marca 1984 r. w Liaoning) – chińska wioślarka.

</doc>
<doc id="2057388" url="https://pl.wikipedia.org/wiki?curid=2057388" title="Gao Yulan">
Gao Yulan

Gao Yulan (; ur. 3 października 1982 w Jiangxi) – chińska wioślarka.

</doc>
<doc id="2057389" url="https://pl.wikipedia.org/wiki?curid=2057389" title="A Taste of Extreme Divinity">
A Taste of Extreme Divinity

A Taste of Extreme Divinity – jedenasty album studyjny szwedzkiej grupy muzycznej Hypocrisy. Płyta została wydana 23 października 2009 roku nakładem wytwórni muzycznej Nuclear Blast. Nagrania promował teledysk do utworu "Weed Out The Weak".
Wydawnictwo zadebiutowało na 66. miejscu austriackiej listy sprzedaży. Z kolei we Francji płyta dotarła do 184. miejsca.

</doc>
<doc id="2057392" url="https://pl.wikipedia.org/wiki?curid=2057392" title="Opowieść o wizerunku z Edessy">
Opowieść o wizerunku z Edessy

Opowieść o wizerunku z Edessy – tekst w języku greckim, dotyczący powstania mandylionu i jego przeniesienia z Edessy do Konstantynopola w 944 roku.
Właściwy tytuł: "Konstantyna [Porfirogenety] z łaski Chrystusa cesarza rzymskiego opowieść o wizerunku z Edessy. Oparte na różnych relacjach historycznych opowiadanie o świętym obrazie Chrystusa, Boga naszego, niesporządzonym ręką i wysłanym do Abgara oraz o tym, jak go przeniesiono z Edessy do tej zażywającej szczególnej pomyślności królowej wśród miast – Konstantynopola".
Autorstwo, czas i miejsce powstania.
Tekst został spisany pomiędzy rokiem 945 a 959 w Konstantynopolu przez cesarza Konstantyna Porfirogenetę lub na jego polecenie. Graniczne daty powstania tekstu są wyznaczone z jednej strony przez początek samodzielnych rządów Konstantyna jako cesarza bizantyńskiego, z drugiej zaś jego śmierć. "Opowieść" jest homilią świąteczną, przeznaczoną do wygłaszania podczas obchodów święta przeniesienia (translacji) mandylionu, czyli nieuczynionego ręką wizerunku Chrystusa z Edessy do Konstantynopola. Przeniesienie to miało miejsce 15 sierpnia 944 r., zaś święto przypada na 16 sierpnia i jest obchodzone do dziś w Kościele obrządku wschodniego. 
Wymowa ideologiczna.
Inicjatorem translacji był cesarz bizantyński Roman Lekapen. Doszło do niej, kiedy armia cesarska pod wodzą Jana Kurkuasa stała pod arabską w owym czasie Edessą. W zamian za odstąpienie od oblężenia oraz inne korzyści Arabowie zgodzili się wydać z miasta przechowywany tam cudowny wizerunek Chrystusa. Był o wielki sukces cesarza, który jednak w kilka miesięcy potem został odsunięty od władzy. Jedynym panującym został wówczas jego zięć Konstantyn Porfirogeneta. W "Opowieści o wizerunku z Edessy" stara się on umniejszyć zasługi Romana w przeniesieniu cudownego wizerunku i wyeksponować swój udział w przedsięwzięciu. W tekście umieścił on m.in. proroctwo, które w obliczu wizerunku wygłasza pewien opętany: "Przyjmij, Konstantynopolu, chwałę i radość, a ty, Konstantynie Porfirogeneto, cesarstwo swoje!" Proroctwo to miało zapowiadać upadek cesarza Romana. "Opowieść o wizerunku z Edessy" miała być zapewne swoistą odpowiedzią na inny tekst, traktujący o mandylionie i jego translacji, a mianowicie "Kazanie z okazji przybycia wizerunku z Edessy" autorstwa Grzegorza Referendarza". "Kazanie" powstało zapewne tuż po samej translacji i jest jednoznacznie pochwalne wobec Romana Lekapena. 
Problemy źródłowe i historia tekstu.
Brzmienie "Opowieści" w najbardziej znanej formie jest dyskutowane. Po pierwsze, istnieje pokrewny jej (miejscami niemal identyczny) tekst, umieszczony w tzw. "Synaksarionie Kościoła Konstantynopolitańskiego", czyli powstałym w X w. zbiorze tekstów przeznaczonych do czytania podczas liturgii poszczególnych świąt Kościoła wschodniego. Udział w tworzeniu "Synaksarionu" miał również Konstantyn Porfirogeneta, zatem nie wiadomo, która z dwóch wersji tekstu jest pierwotna, a która wtórna. 
Istnieje również traktat, w którym przedstawiona została liturgia sprawowana wokół mandylionu w Edessie. W traktacie tym znajduje się informacja, że został on spisany na polecenie Konstantyna Porfirogenety. W niemal wszystkich istniejących rękopisach "Opowieści" traktat jest dołączony na końcu tekstu jako jego integralna, ostatnia część. Nie wszyscy badacze są zgodni, czy traktat ten znajdował się tam od początku, czy też został dołączony później. 
"Opowieść o wizerunku z Edessy" włączył do swojego "Menologionu", wielkiego zbioru tekstów przeznaczonych na rozmaite święta Symeon Metafrastes. Było to dzieło niezwykle popularne, dlatego "Opowieść" stała się najbardziej znaną wersją historii Abgara i translacji mandylionu. Zachowało się ok. 850 rękopisów "Menologionu", z których najstarsze datuje się na XI w. Istnieje jednak kilka równie dawnych rękopisów "Opowieści", zawierających nieco odmienną wersję niektórych epizodów. Również tu nie ma zgody, czy i które z tych wersji uznać za pierwotne wobec najbardziej znanego wariantu. 
Tekst "Opowieści", powszechnie przywoływany dzisiaj, opiera się właściwie wyłącznie na "Menologionie". Wydanie krytyczne tekstu greckiego sporządził w 1899 r. niemiecki uczony Ernst von Dobschütz w swojej monumentalnej książce "Christusbilder. Untersuchungen zur christlichen Legende". Nowe wydanie, ustosunkowujące się do powyższych problemów źródłowych przygotowuje obecnie prof. Bernard Flusin. 
Wzmożone zainteresowanie "Opowieścią" związanie jest z ukazaniem się książki Iana Wilsona o Całunie Turyńskim pt. "The Tourin Shroud". Wilson umieścił na końcu swojej publikacji angielski przekład "Opowieści", oparty jednak na dość niedoskonałej podstawie greckiej z Patrologia Graeca. Wraz z ukazywaniem się książki Wilsona w innych językach, tłumaczono na nie także "Opowieść". Solidny przekład polski "Opowieści" sporządził Jan Radożycki w apendyksie do polskiego tłumaczenia książki Wilsona ("Całun Turyński", Warszawa 1984). 
Treść.
Tekst "Opowieści" traktuje w pierwszej części o historii cudownego wizerunku. Opowiada, jak władca Edessy z czasów Chrystusa Abgar V Ukkama, chorujący na trąd i podagrę, posłał do Jerozolimy swojego posła Ananiasza z listem do Jezusa. List ten zawierał prośbę o przybycie i uzdrowienie króla. Chrystus nie mógł przybyć do Abgara, wysłał mu jednak list, w którym zapewniał go o opiece, jaką odtąd będzie otaczał Edessę. Jednocześnie przekazał Ananiaszowi ręcznik, którym otarł swoją twarz z wody – na tkaninie odcisnął się wizerunek jego oblicza. Zapowiedział również, że przyśle do Edessy jednego ze swoich uczniów. W drodze powrotnej Ananiasz nocował w miejscowości Hierapolis, gdzie ukrył wizerunek w stosie dachówek. W nocy wybuchł pożar, jednak cudowny przedmiot ocalał, wypalając przy okazji na jednej z dachówek swoją cudowną kopię – keramidion. 
Autor przedstawia jeszcze drugą, alternatywną do pierwszej, wersję powstania mandylionu. Niektórzy – jak pisze – są zdania, że wizerunek powstał, gdy Chrystus podczas modlitwy w Ogrójcu wytarł z twarzy krwawy pot. Wizerunek ten wziął w posiadanie jego uczeń Tadeusz, który wyruszył z nim do Edessy. Wkraczając do pałacu Abgara, umieścił go na czole, a bijąca zeń światłość oślepiła władcę, który natychmiast ozdrowiał. Tadeusz uzdrowił również wielu mieszkańców miasta i ochrzcił Abgara. 
W dalszej części przedstawione są losy wizerunku w Edessie. Wedle autora Abgar umieścił wizerunek nieopodal bramy miejskiej, zastępując nim bożka, który stał tam dotychczas. Jednak po jego śmierci wnuk Abgara kazał zniszczyć mandylion. Miejscowy biskup zdołał go jednak ocalić: zamurował go w niszy przy bramie, umieszczając wcześniej przed nim palącą się lampkę oliwną. Mieszkańcy Edessy na długo zapomnieli o cudownym przedmiocie, znajdującym się w ich posiadaniu. 
Wiele lat później pod Edessę podeszły perskie wojska pod wodzą Chosroesa (miasto było już wówczas częścią cesarstwa rzymskiego). Persowie wydrążyli podkop; mieszkańcy Edessy odkryli go, nie wiedzieli jednak, co zrobić. Miejscowy biskup Eulaliusz doznał wówczas wizji, w której nakazano mu odkrycie zamurowanego mandylionu. Biskup uczynił to, odkrywając w niszy, poza wizerunkiem, również palącą się lampkę i nową kopię mandylionu na dachówce. Oliwą z lampy pokropiono ogień, który Persowie rozpalili w podkopie, dzięki czemu żar zwrócił się przeciwko nim. Podobny efekt odniosło obnoszenie wokół murów wizerunku Chrystusa. I znów autor przytacza jeszcze drugą wersję wydarzeń: otóż podobno Persowie wznieśli pod Edessą drewnianą konstrukcję, przewyższającą mury miejskie. Obrońcy usiłowali podkopać się pod nią i ją podpalić, co jednak powiodło się dopiero po pokropieniu ognia wodą, poświęconą przez wizerunek. W obu wersjach rezultatem działań było odstąpienie Chosroesa. 
Perski władca był pod takim wrażeniem mocy mandyliony, że gdy demon opętał jego córkę, zwrócił się do mieszkańców Edessy o przysłanie mu cudownego wizerunku, aby ją uzdrowić. Mieszkańcy oddali Chosroesowi jedynie kopię swojego obrazu, ta jednak okazała się skuteczna. 
Trzecia część "Opowieści" relacjonuje samą translację wizerunku. Najpierw przedstawia negocjacje ze stroną arabską, następnie sprawdzanie autentyczności obrazu. Ponoć mieszkańcy miasta (będący chrześcijanami) sprzeciwiali się wydaniu mandylionu, żądając znaku, wskazującego na przychylność Boga wobec całej operacji. Okazało się wówczas, że łódź z wizerunkiem – a także listem Chrystusa do Abgara – samoczynnie przepłynęła Eufrat. Po drodze za sprawą mandylionu dokonywały się liczne cuda, a pewien opętany wypowiedział słowa prorocze dla Konstantyna Porfirogenety (patrz wyżej). 
W końcu autor opisuje samo wkroczenie wizerunku do stolicy cesarstwa. Ponieważ odbywało się ono w święto Zaśnięcia NMP, cesarze (Roman, jego synowie i Konstantyn Porfirogeneta) przebywali w kościele Matki Boskiej w Blachernach. Tam też przewieziono początkowo mandylion. Cesarze wsiedli z nim na galerę cesarską, opłynęli mury i złożyli w kaplicy Faros w pałacu. Następnego dnia kontynuowali żeglugę aż do Złotej Bramy, przez którą weszli z wizerunkiem do miasta. Procesja z wizerunkiem i listem Abgara przeszła przez cały Konstantynopol. Świętości złożono najpierw w Hagii Sophii, następnie na tronie cesarskim, a w końcu ponownie w kaplicy Faros. 
"Opowieść" kończy się modlitwą za cesarza, stolicę i cały kraj. 

</doc>
<doc id="2057393" url="https://pl.wikipedia.org/wiki?curid=2057393" title="Marcin Wojciechowski (dziennikarz radiowy)">
Marcin Wojciechowski (dziennikarz radiowy)

Marcin Wojciechowski (ur. 15 czerwca 1981 w Suwałkach) – polski dziennikarz muzyczny, związany z Radiem Zet.
Kariera.
Pracę w radiu zaczynał w wieku 17 lat. Od 1998 do 2002 roku był prezenterem suwalskiego Radia 5.
Studiował dziennikarstwo.
W latach 2003–2007 pracował w Tok FM, gdzie był szefem muzycznym i gospodarzem wielu programów w blokach: "Weekend Radia Tok FM" i "Wieczór Radia Tok FM". Wraz z Zuzanną Celmer prowadził audycję psychologiczną "Czas dla siebie", z Jackiem Santorskim i Bertrandem Le Guernem prowadził program o psychologii biznesu. Razem z aktorką Renatą Dancewicz przygotowywał i prowadził program z udziałem słuchaczy "Cafe MaRenata". W audycji "Sceny z polskiej sceny" przeprowadzał wywiady z aktorami i gwiazdami muzycznych scen. Z Piotrem Adamczewskim z tygodnika "Polityka" prowadził kulinarny program "Kuchnie świata". Był pierwszym współprowadzącym razem z seksuologiem Andrzejem Depko audycji "Kochaj się długo i zdrowo" (w 2007 roku po odejściu Wojciechowskiego z Tok FM audycję z Andrzejem Depko zaczęła współprowadzić Ewa Wanat). W 2006 roku współpracował z Radiem Roxy FM prowadząc weekendowe pasma muzyczne. 
Od lutego do listopada 2007 roku pracował w Radiowej Jedynce, gdzie wspólnie z Martą Kielczyk był gospodarzem audycji "Cztery pory roku" oraz "Lato z Radiem". We wrześniu 2007 roku prowadził codzienną audycję językową "BIS-up" w Polskim Radiu Bis
W grudniu 2007 zaczął pracę w Radiu Zet, gdzie prowadził między innymi "Wieczór z Radiem Zet". Od września 2009 do czerwca 2017 i ponownie od września 2018 do czerwca 2021 prowadził program "Zet na punkcie muzyki". Był też gospodarzem "Listy przebojów Radia Zet". Od kwietnia 2022 prowadzi w Radiu ZET codzienną listę przebojów "Plus Minus Listę". Współpracował też z Chillizet. Od kwietnia do sierpnia 2011 prowadził tam audycję "Chilli Zet Top Ten", a od września 2017 do czerwca 2019 prowadził autorski program "Strona B" w Chillizet.
W 2012 roku był krytykiem muzycznym miesięcznika Sukces, a w 2016 miał swoją rubrykę w miesięczniku "W Podróży".
W październiku 2013 otrzymał nagrodę za prowadzenie programu "Zet na punkcie muzyki" statuetkę w pierwszej edycji plebiscytu "Radiofony" w kategorii audycja radiowa.

</doc>
<doc id="2057401" url="https://pl.wikipedia.org/wiki?curid=2057401" title="Cmentarz wojenny nr 398 – Bieńczyce">
Cmentarz wojenny nr 398 – Bieńczyce

Cmentarz wojenny nr 398 – Bieńczyce-Dłubnia – pojedyncza mogiła austriackiego żołnierza z okresu I wojny światowej wybudowana przez Oddział Grobów Wojennych C. i K. Komendantury Wojskowej w Krakowie i znajdująca się na terenie jego okręgu XI Twierdza Kraków.
Mogiła znajdowała się w okolicy obecnej ulicy Makuszyńskiego w Krakowie. Została zlikwidowana w latach 50. XX wieku w trakcie poszerzania ulicy.

</doc>
<doc id="2057402" url="https://pl.wikipedia.org/wiki?curid=2057402" title="Juliette Haigh">
Juliette Haigh

Juliette Haigh (ur. 4 sierpnia 1982 w Auckland) – nowozelandzka wioślarka, brązowa medalistka olimpijska, trzykrotna mistrzyni świata.
Brązowa medalistka igrzysk olimpijskich w Londynie w dwójce bez sternika (razem z Rebeccą Scown).

</doc>
<doc id="2057403" url="https://pl.wikipedia.org/wiki?curid=2057403" title="Ulica Krasińskiego w Katowicach">
Ulica Krasińskiego w Katowicach



</doc>
<doc id="2057404" url="https://pl.wikipedia.org/wiki?curid=2057404" title="Nicola Coles">
Nicola Coles

Nicola Coles (ur. 7 stycznia 1972 r. w Auckland) – nowozelandzka wioślarka.

</doc>
<doc id="2057407" url="https://pl.wikipedia.org/wiki?curid=2057407" title="Portia McGee">
Portia McGee

Portia McGee (ur. 9 marca 1979 r. w Seattle) – amerykańska wioślarka.

</doc>
<doc id="2057411" url="https://pl.wikipedia.org/wiki?curid=2057411" title="Parafia św. Katarzyny Aleksandryjskiej w Górze">
Parafia św. Katarzyny Aleksandryjskiej w Górze



</doc>
<doc id="2057412" url="https://pl.wikipedia.org/wiki?curid=2057412" title="E411 (trasa europejska)">
E411 (trasa europejska)

E411 – trasa europejska biegnąca przez Belgię oraz Francję. Zaliczana do tras kategorii B droga łączy Brukselę z Uckange. Jej długość wynosi 281 km.

</doc>
<doc id="2057413" url="https://pl.wikipedia.org/wiki?curid=2057413" title="Anne Cummins-Mickelson">
Anne Cummins-Mickelson



</doc>
<doc id="2057414" url="https://pl.wikipedia.org/wiki?curid=2057414" title="Anne Cummins">
Anne Cummins



</doc>
<doc id="2057415" url="https://pl.wikipedia.org/wiki?curid=2057415" title="Cmentarz żydowski w Górowie Iławeckiem">
Cmentarz żydowski w Górowie Iławeckiem



</doc>
<doc id="2057416" url="https://pl.wikipedia.org/wiki?curid=2057416" title="Inene Pascal-Pretre">
Inene Pascal-Pretre

Inene Pascal-Pretre (ur. 19 listopada 1985 r. w Schiltigheim) – francuska wioślarka.

</doc>
<doc id="2057418" url="https://pl.wikipedia.org/wiki?curid=2057418" title="Cmentarz żydowski w Milakowie">
Cmentarz żydowski w Milakowie



</doc>
<doc id="2057420" url="https://pl.wikipedia.org/wiki?curid=2057420" title="Zoe Hoskins">
Zoe Hoskins

Zoe Hoskins (ur. 17 stycznia 1981 r. w Edmonton) – kanadyjska wioślarka.

</doc>
<doc id="2057421" url="https://pl.wikipedia.org/wiki?curid=2057421" title="Nawałnik białorzytny">
Nawałnik białorzytny

Nawałnik białorzytny, nawałnik maderski ("Hydrobates castro") – gatunek małego ptaka morskiego z rodziny nawałników (Hydrobatidae). Zasiedla różne obszary, zależnie od pory roku; poza okresem lęgowym przebywa na otwartym morzu.
Miejsca lęgowe znajdują się we wschodniej części Oceanu Atlantyckiego – na Berlenga Grande i na Azorach (z wyjątkiem głównych wysp) – oraz na wyspach na Oceanie Spokojnym – u wybrzeży Japonii, na Hawajach i Galapagos.
Długość ciała wynosi 19–20 cm, masa ciała 33–67 g. Ciemno ubarwiony, ale ma biały kuper. Gatunek podobny jest do oceannika żółtopłetwego, nawałnika dużego oraz nawałnika burzowego.
Żeruje w nocy, zjada małe ryby, kałamarnice, skorupiaki, tłuste części padliny zwierząt morskich oraz odpadki. Najprawdopodobniej lokalizuje zdobycz za pomocą węchu.
W okresie lęgowym składa jedno jajo, kształtem i barwą identyczne jak jajo nawałnika dużego. Oboje rodzice wysiadują na zmianę przez 38–42 dni i zmieniają się co 2–6 dni.
Systematyka.
Gatunek został opisany w 1851 przez angielskiego przyrodnika Harcourta pod nazwą "Thalassidroma castro" w dziele "A Sketch of Madeira" (dosł. "Zarys Maderów") na stronie 123. Okaz typowy pochodził z Ilhas Desertas. Nazwę "Oceanodroma castro" otrzymał w 1914 roku od brazylijskiej ornitolożki niemieckiego pochodzenia Marii Emilii Snethlage. Obecnie zaliczany zwykle do rodzaju "Hydrobates".
Cechy morfologiczne i behawioralne wskazywały na istnienie dwóch odmiennych fenotypowo populacji nawałników białorzytnych – rozmnażające się w porze ciepłej i w porze chłodnej. Późniejsze badania wykazały, że ptaki z jednej populacji nie rozpoznają głosów ptaków należących do drugiej. Również analizy genetyczne wskazywały na istotne różnice pomiędzy nimi, dlatego w 2008 roku Mark Bolton i współpracownicy opisali populację rozmnażającą się w porze ciepłej jako odrębny gatunek – nawałnik azorski ("Oceanodroma monteiroi").
W starszych klasyfikacjach nawałnik białorzytny bywał uznawany za monotypowy, jednak nowsze sugerują, że "H. castro" obejmuje co najmniej pięć gatunków kryptycznych, występujących na pokrywających się obszarach i różniących się m.in. okresem lęgowym. Pomiędzy populacjami atlantyckimi a pacyficznymi oraz pomiędzy wszystkimi pacyficznymi występują stałe różnice w haplotypie. Nawałniki występujące w Republice Zielonego Przylądka i na Galapagos należą do odrębnych kladów, które oddzieliły się od pozostałych populacji nie później niż 150 000 lat temu. Cztery nawałniki białorzytne złapane w Zatoce Gwinejskiej były znacznie większe i miały w mniejszym stopniu biało zabarwiony kuper, co sugeruje, że należą one do odrębnego, nieopisanego dotąd podgatunku. Niekiedy za podgatunki nawałnika białorzytnego uważa się nawałnika zielonoprzylądkowego oraz nawałnika azorskiego.
Etymologia nazwy naukowej: Nazwa rodzajowa, "Oceanodroma", oznacza „oceanicznego biegacza”. Pochodzi od greckich słów ("okeanos"), oznaczającego ocean, oraz ("dromos") oznaczającego bieganie. Odnosi się ona do chodzenia i biegania po powierzchni wody w trakcie lądowania na niej. Nazwa gatunkowa "castro" pochodzi od lokalnej nazwy tego ptaka na Maderach na Ilhas Desertas, "Roque de Castro". Lokalna nazwa na wyspie Kauaʻi to 'Akē'Akē.
Morfologia.
Nawałnik białorzytny jest wielkości szpaka zwyczajnego. Długość ciała wynosi 19–21 cm, a rozpiętość skrzydeł 45 cm. Dziób mierzy łącznie z tubką 40,4 mm, sama tubka 5,5 mm. Długość skrzydła samca mieści się w granicach 144 i 158 mm, samicy zaś 149–160 mm. Długość ogona wynosi 64–76 mm, natomiast samego tułowia 21–24 cm. Masa ciała jest taka sama u obu płci i wynosi 33–67 g. Nawałniki azorskie, klasyfikowane przez niektórych jako podgatunek nawałnika białorzytnego, są przeważnie o około 10% lżejsze, jednak mają dłuższe skrzydła i ogony.
Nie występuje dymorfizm płciowy. Ciemno ubarwiony nawałnik. Upierzenie dorosłych osobników niezmienne, przez cały rok ciemnobrązowe z białym kuprem. Na wierzchu skrzydeł, przez pokrywy drugorzędowe, biegnie niewyraźny, jasny pas. Lotki i sterówki ciemniejsze niż reszta upierzenia. Tęczówki mają barwę brązową, dziób i nogi czarne. Młode osobniki przypominają dorosłe.
Rozpoznawanie.
Nawałnik białorzytny przypomina oceannika żółtopłetwego, nawałnika dużego oraz nawałnika burzowego. Mocniej zbudowany od tych gatunków. Jasny pas na wierzchu skrzydeł jest mniej widoczny niż u tych gatunków. Ogon jest lekko rozwidlony, jednakże często wydaje się równo ścięty. W locie nogi nie wystają za ogon. Biały kuper zdaje się być szerszy i bardziej prostokątny od białych kuprów powyższych gatunków. Płytkie uderzenia skrzydeł, lot szybowy podobny jak u burzykowatych.
Występowanie.
Środowisko.
Na lądzie spędza tylko okres lęgowy. Poza tym na morzu.
Zasięg występowania.
Nawałnik białorzytny wyprowadza lęgi we wschodniej części Oceanu Atlantyckiego na Berlenga Grande i Azorach (z wyjątkiem głównych wysp, patrz niżej). Zalatuje także na Wyspę Wniebowstąpienia oraz na Wyspę Świętej Heleny. Ponadto gniazduje na wysepkach u wschodnich wybrzeży Japonii, na Hawajach (na zboczach Mauna Loa na wyspie Hawaiʻi – tę kolonię lęgową odkryto w 2015 roku jako pierwszą na wyspach hawajskich; ponadto wyspa Kauaʻi i być może Maui – znaleziono tam młode, ale nie gniazda czy jaja), a także na Galapagos. Przypuszcza się, że występował na wszystkich większych wyspach hawajskich, jego skamieniałości znaleziono na Oʻahu i Molokaʻi. Występował również na Wyspach Kanaryjskich i głównych wyspach Azorów. Sporadycznie pojawia się w Antigui i Barbudzie, Kanadzie, Francji, na Kubie, w Ghanie, Izraelu, Rosji oraz na Wyspach Brytyjskich. W Polsce nie odnotowano.
Pożywienie.
Nawałnik białorzytny odżywia się nocą. Aby złapać zdobycz, zanurza się, trzymając się na skrzydłach. Często uderza w wodę stopami. W trakcie żerowania woli przebywać w cieplejszych obszarach oceanów. Może się to wiązać z głębokością albo wypływem wód głębinowych. Pożywienie stanowią małe ryby, kałamarnice, skorupiaki, tłuste części padliny zwierząt morskich oraz odpadki. Według danych z Galapagos zjadane ryby mają długość 37–50 mm. Z zebranych tam 15 żołądków w 14 odnaleziono fragmenty rybich oczu, w 4 resztki głowonogów, a w kolejnym znajdowały się 3–4 gramy kałamarnic z grupy Myopsina.
Tryb życia i zachowanie.
W okresie lęgowym aktywny wyłącznie w nocy. Zapobiega to drapieżnictwu ze strony mew i wydrzyków. Jak u większości petreli, jego chód ograniczony jest tylko do szurających kroków do nory. Dotychczasowe obserwacje nie wykazały, aby nawałnik białorzytny nurkował głębiej niż 85 cm. W okresie lęgowym rzadko oddala się od lądu. Lata płynnie, choć czasami nierówno. Najprawdopodobniej ptak lokalizuje zdobycz zapachem. Często pływa i nurkuje.
Głos.
Na morzu nie odzywa się. W okolicach gniazda wydaje stanowcze, chrapliwe "wicka, wicka" przeplatane rytmicznym, mruczącym "wirra, wirra". W norze odzywa się przeciągłym zawodzeniem. Zarówno samce, jak i samice wydają trzy typy odgłosów – nawoływania „w locie”, „norowe” i „wysokie” (ang. "Flight Call", "Burrow Call" i "High Call"). Dwa pierwsze różnią się w zależności od płci ptaka, który go wydaje, a trzeci („wysoki”) – nie.
Rozród.
Lęgi wyprowadza dwa razy, na wiosnę i na jesień. Gniazduje w małych koloniach. Swoje gniazdo zaczyna budować w kwietniu, umieszcza je na klifie: w szczelinie skalnej albo dziurze, w miejscu niedostępnym dla drapieżników. Jaja zaczyna składać w maju lub czerwcu. Do gniazda zbliża się dopiero po zmroku.
Składa tylko jedno jajo. Kształtem i barwą jest identyczne jak jajo nawałnika dużego ("H. leucorhoa"). Ma kształt eliptyczny albo o owalnym zarysie, błyszczące, średnio gładkie. Barwy białej, jeden z końców zawsze w drobne, różowawe plamki. Trzy okazy jaj "Hydrobates castro" znajdują się w Muzeum Historii Naturalnej w Londynie. Mają one wymiary około 3,3×2,38 cm, 3,2×2,43 cm oraz 3,25×2,46 cm. Oboje rodzice wysiadują na zmianę przez 38–42 dni. Zmieniają się przy tej czynności co 2–6 dni. Młode opuszczają gniazdo po 63–73 dniach. Na Galapagos są w pełni opierzone po około 70 dniach, na Wyspie Wniebowstąpienia po 64. Świeżo po opierzeniu ważą około 49 g. Sukces lęgowy sprawdzany w dwóch miejscach wynosił 30%–33%.
Status, zagrożenia i ochrona.
W sporządzanej przez IUCN Czerwonej księdze gatunków zagrożonych nawałnik białorzytny jest klasyfikowany jako gatunek najmniejszej troski (LC – "Least Concern"); ten sam status ma też w Europie. Według danych z Hawajów jest tam zagrożony wyginięciem (EN – "Endangered").
Introdukowane na Hawaje drapieżniki, które zagrażają nawałnikowi białorzytnemu, to: szczury ("Rattus"), koty domowe ("Felis catus"), mangusty złociste ("Herpestes javanicus", syn. "H. auropunctatus"), płomykówki ("Tyto alba"), mewy srebrzyste ("Larus argentatus"), uszatki zwyczajne ("Asio otus") oraz myszy domowe ("Mus musculus"). Na "Hydrobates castro" polują także wprowadzone na Maderę uszatki błotne ("Asio flammeus"). Niekorzystny wpływ na populację ma też niszczenie środowisk oraz zakłócające spokój ptaków campingi w okolicach miejsc lęgowych.
Według Załącznika I Dyrektywy Ptasiej wymaga "szczególnych środków ochronnych". Do działań ochronnych zaliczyć można ochronę siedlisk, zakaz biwakowania w okolicach kolonii lęgowych, kontrolowanie drapieżników oraz monitoring sukcesu lęgowego. Całkowitą liczebność szacowano w 2004 roku na około 150 000 osobników.
Mało jest dostępnych informacji na temat przeżywalności tego gatunku. Nawałniki żyją stosunkowo długo jak na swoje niewielkie rozmiary – większość dożywa 15–20 lat, notowano jednak nawałniki duże, które przeżywały ponad 30 lat. Roczna śmiertelność dorosłych nawałników białorzytnych wynosi 5–7% na Galapagos i 9% na Wyspie Wniebowstąpienia.

</doc>
<doc id="2057422" url="https://pl.wikipedia.org/wiki?curid=2057422" title="E420 (trasa europejska)">
E420 (trasa europejska)

E420 – trasa europejska biegnąca przez Belgię oraz Francję. Zaliczana do tras kategorii B droga łączy Nivelles z Reims. Jej długość wynosi 187 km.

</doc>
<doc id="2057425" url="https://pl.wikipedia.org/wiki?curid=2057425" title="Det Danske Luftfartselskab">
Det Danske Luftfartselskab

Det Danske Luftfartselskab (DDL - Danish Air Lines) – nieistniejące duńskie linie lotnicze. Linia istniała w latach 1918–1950.
Zostały założone w 29 października 1918, ale pierwszy lot odbył się 7 sierpnia 1920 roku. Pierwszym samolotem jaki używano był Friedrichshafen FF.49 zakupiony od niemieckich linii Deutsche Luft-Reederei. 
Później korzystano z maszyn Airco DH.9, Junkers F 13, a także Dornier, Farman, Fokker. W latach 20. uruchomiono loty do Amsterdamu, Londynu i Paryża. Pod koniec lat 30. zakupiono egzemplarze Focke-Wulf Fw 200.
W roku 1946 linie DDL weszły w skład koncernu SAS Group.

</doc>
<doc id="2057426" url="https://pl.wikipedia.org/wiki?curid=2057426" title="Sabrina Kolker">
Sabrina Kolker

Sabrina Kolker (ur. 14 września 1980 r. w Comox) – kanadyjska wioślarka.

</doc>
<doc id="2057427" url="https://pl.wikipedia.org/wiki?curid=2057427" title="Sara Cook">
Sara Cook



</doc>
<doc id="2057429" url="https://pl.wikipedia.org/wiki?curid=2057429" title="Korla">
Korla

Korla (chiń. upr. 库尔勒, chiń. trad. 庫爾勒, pinyin: "Kù’ěrlè"; mong. Хорл) – miasto w północno-zachodnich Chinach, w Sinciangu, u podnóży Tienszanu. W 2010 roku liczba mieszkańców miasta wynosiła 190 285.
Siedziba prefektury autonomicznej Bayingolin. W mieście znajduje się port lotniczy Korla.

</doc>
<doc id="2057431" url="https://pl.wikipedia.org/wiki?curid=2057431" title="Ku'erle">
Ku'erle



</doc>
<doc id="2057438" url="https://pl.wikipedia.org/wiki?curid=2057438" title="Światowy Dzień Bezpieczeństwa i Ochrony Zdrowia w Pracy">
Światowy Dzień Bezpieczeństwa i Ochrony Zdrowia w Pracy

Światowy Dzień Bezpieczeństwa i Ochrony Zdrowia w Pracy (ang. World Day for Safety and Health at Work) – święto obchodzone corocznie 28 kwietnia, proklamowane w 2003 roku przez Międzynarodową Organizację Pracy we współpracy ze Światową Organizacją Zdrowia oraz Międzynarodową Konfederacją Związków Zawodowych (ITUC).
Dzień ten w 19 krajach został oficjalnie uznany przez rządy.
Święto to, obserwowane przez ILO od 2001 roku, nawiązuje bezpośrednio do organizowanego i koordynowanego święta przez ruch związkowy ITUC, Międzynarodowego Dnia Pamięci Ofiar Wypadków przy Pracy i Chorób Zawodowych.
Znaczenie.
Obchody Dnia mają na celu zwrócenie szczególnej uwagi na stałe i kompleksowe działania w sferze poprawy warunków bezpieczeństwa osób pracujących i ochrony zdrowia w pracy. Są również chwilą, aby upamiętnić ofiary wypadków przy pracy.
Obchody w Polsce.
W Polsce święto obchodzone jest od 2003 roku na mocy uchwały Sejmu RP.
Uchwała Sejmu Rzeczypospolitej Polskiej nawiązuje bezpośrednio do akcji MOP na rzecz poprawy warunków pracy.
Międzynarodowy Dzień Pamięci Ofiar Wypadków przy Pracy.
"Międzynarodowy Dzień Pamięci Ofiar Wypadków przy Pracy" (ang. "International Commemoration Day for Dead and Injured Workers", ICD), został ustanowiony przez ITUC w 1996 roku.

</doc>
<doc id="2057441" url="https://pl.wikipedia.org/wiki?curid=2057441" title="Wioślarstwo na Letnich Igrzyskach Olimpijskich 2008 – dwójka podwójna kobiet">
Wioślarstwo na Letnich Igrzyskach Olimpijskich 2008 – dwójka podwójna kobiet

Dwójka podwójna kobiet (W2x) – konkurencja rozgrywana podczas Letnich Igrzysk Olimpijskich 2008 w Pekinie między 9 a 16 sierpnia w Parku Olimpijskim Shunyi.

</doc>
<doc id="2057443" url="https://pl.wikipedia.org/wiki?curid=2057443" title="A State of Trance 2007">
A State of Trance 2007

A State of Trance 2007 – czwarta kompilacja z serii "A State of Trance", holenderskiego DJ-a, Armina van Buurena. Na wydawnictwo składają się dwie płyty CD, wydane przez "Armada Music".

</doc>
<doc id="2057446" url="https://pl.wikipedia.org/wiki?curid=2057446" title="A State of Trance 2006">
A State of Trance 2006

A State of Trance 2006 – trzecia kompilacja z serii "A State of Trance", holenderskiego DJ-a, Armina van Buurena. Na wydawnictwo składają się dwie płyty CD, wydane przez "Armada Music". 

</doc>
<doc id="2057447" url="https://pl.wikipedia.org/wiki?curid=2057447" title="A State of Trance 2005">
A State of Trance 2005

A State of Trance 2005 – druga kompilacja z serii "A State of Trance", holenderskiego DJ-a, Armina van Buurena. Na wydawnictwo składają się dwie płyty CD, wydane przez "Armada Music".

</doc>
<doc id="2057449" url="https://pl.wikipedia.org/wiki?curid=2057449" title="Departament Artylerii Ministerstwa Spraw Wojskowych">
Departament Artylerii Ministerstwa Spraw Wojskowych

Departament Artylerii Ministerstwa Spraw Wojskowych (Dep. Art. M.S.Wojsk.) – departament Ministerstwa Spraw Wojskowych (od 28 VI 1926 - w gestii II wiceministra, a od lipca 1931 - I wiceministra) właściwy w sprawach artylerii (do 31 III 1927 również w sprawach służby uzbrojenia, a w okresie od 1 IV 1927 do 31 XII 1928 także taborów).
13 listopada 1918 został zorganizowany Departament Techniczno-Artyleryjski z szefem gen. Antonim Kaczyńskim.
10 grudnia 1918 Departament Techniczno-Artyleryjski został podzielony na dwa odrębne odrębne departamenty: Departament Artyleryjski i Departament Techniczny. Tego samego dnia Naczelny Wódz zatwierdził generała Kaczyńskiego na stanowisku szefa Departamentu Artyleryjskiego (z dniem 7 listopada) i płk. Bronisława Ostromęckiego na stanowisku szefa sekcji (z dniem 13 listopada).
28 marca 1922 Minister Spraw Wojskowych mianował płk. art. Kazimierza Dzierżanowskiego szefem, a płk. art. Aleksandra Otto Łojka, zastępcą szefa Departamentu III Artylerii i Uzbrojenia M.S.Wojsk.
28 czerwca 1926 Minister Spraw Wojskowych podporządkował departament II Wiceministrowi, który odpowiadał za organizację i wyszkolenie oraz sprawy personalne wojska w czasie pokoju. W zakresie spraw administracyjnych władzę zachował I Wiceminister-szef Administracji Armii.
Z dniem 1 stycznia 1929 Minister Spraw Wojskowych wprowadził nową organizację i skład osobowy Departamentu Artylerii M.S.Wojsk.
I Wydział Ogólny
II Wydział Studiów
Referat Personalny
Tak więc na szesnastu oficerów, sześciu miało być oficerami Sztabu Generalnego.
Ordynansi osobiści oficerów przydzielani byli z Batalionu Sztabowego M.S.Wojsk.
W sierpniu 1929 z departamentu odszedł kpt. art. Jerzy Henryk Durski, przeniesiony do Centrum Wyszkolenia Artylerii.
29 października 1929 marszałek Józef Piłsudski jako Minister Spraw Wojskowych dokonał zmiany na stanowisku szefa departamentu. Dotychczasowy szef, płk. dypl. Emil Krukowicz-Przedrzymirski mianowany został dowódcą piechoty dywizyjnej 7 Dywizji Piechoty. Zastąpił go płk art. Jan Maciej Bold, przeniesiony ze stanowiska dowódcy 5 Grupy Artylerii. Na stanowisko zastępcy szefa departamentu wyznaczony został płk art. Stanisław Henryk Józef Więckowski, dotychczasowy dowódca 17 Pułku Artylerii Polowej. Równocześnie dokonano zmian na stanowiskach dowódców 3, 5 i 8 GA. W tym samym czasie z departamentu ubyło dwóch oficerów. Na dwuletni kurs 1929-1931 Wyższej Szkoły Wojennej powołany został kpt. art. Wacław Grudniewicz, natomiast mjr art. Władysław Gruiński wyznaczony został na stanowisko zastępcy dowódcy 24 Pułku Artylerii Polowej. Do departamentu trafił kpt. art. Władysław Passendorfer, przeniesiony z Biura Personalnego M.S.Wojsk. Objął on stanowisko referenta personalnego. 1 listopada 1929 do departamentu przydzielony został na okres trzech miesięcy kpt. art. Karol Teodor Ostrihansky z 1 Pułku Artylerii Polowej.
Z dniem 20 stycznia 1930 skład osobowy Dep. Art. M.S.Wojsk. zwiększony został o Samodzielny Referat Personalny. Referat liczył trzech oficerów i dwóch urzędników III kat. Stanowiska kierownika samodzielnego referatu i jednego z referentów przewidziane zostały dla oficerów sztabowych broni, natomiast stanowisko drugiego referenta dla oficera administracyjnego. Urzędnicy stanowili personel pomocniczy. Referat miał podwójną podległość służbową. Bezpośrednio podporządkowany był szefowi departamentu, a jego zadaniem było opracowywanie szczegółowych zarządzeń w sprawach personalnych oficerów korpusu artylerii na podstawie rozkazów szefa Biura Personalnego M.S.Wojsk. Referat był równocześnie organem pracy szefa Biura Personalnego M.S.Wojsk., który koordynował jego działania
W marcu 1930 z departamentu przeniesionych zostało trzech oficerów, w tym jeden dyplomowany, a powołany tylko jeden). We wrześniu 1930 do departamentu, na stanowisko referenta, przydzielony został kpt. Stanisław Tadeusz Ratajski z 1 Pułku Artylerii Górskiej (awansowany na majora ze starszeństwem z 1 stycznia 1932). Pod koniec 1930 z departamentu ubył kpt. Stanisław Moraczewski, przeniesiony do Komendy Placu i Garnizonu w Warszawie. W następnym roku do departamentu przydzielony został kpt. dypl. art. Mieczysław Tadeusz Jurkiewicz z 7 Pułku Artylerii Ciężkiej, a ubył mjr dypl. Wacław Popiel do 26 Pułku Artylerii Polowej.
W 1932 do departamentu przydzieleni zostali, ppłk dypl. art. Marian Korewo ze stanowiska zastępcy dowódcy 20 Pułku Artylerii Lekkiej na stanowisko szefa II Wydziału Studiów i kpt. dypl. art. Zbigniew Teobald Ewaryst Semilski z Dowództwa Okręgu Korpusu Nr V na stanowisko referenta artylerii przeciwlotniczej. Ubyło natomiast dwóch oficerów: mjr dypl. Marian Jurecki, przeniesiony z dniem 1 kwietnia 1932 ze stanowiska referenta artylerii przeciwlotniczej do 1 Pułku Artylerii Przeciwlotniczej na stanowisko dowódcy dywizjonu i mjr art. Rafał Sadowski, przeniesiony do Biura Personalnego M.S.Wojsk. na stanowisko szefa wydziału.
Obsada personalna Departamentu Artylerii M.S.Wojsk. w 1932
Z dniem 19 września 1932 przydzielony został kpt. Zygmunt Józefkowicz z 1 Pułku Artylerii Najcięższej. Ponadto z dwudziestu trzech oficerów korpusu artylerii - absolwentów Kursu Normalnego Wyższej Szkoły Wojennej 1930-1932 tylko jeden - kpt. dypl. art. Stanisław II Namysłowski - otrzymał z dniem 1 listopada 1932 przydział do departamentu. Do 1 czerwca 1932 obowiązki służbowe w departamencie wykonywał także kpt. Kazimierz Angerman, przydzielony czasowo z Centrum Wyszkolenia Artylerii Przeciwplotniczej.
W 1933 przeniesieni zostali: ppłk art. Kazimierz Świderski do 26 Pułku Artylerii Lekkiej na stanowisko zastępcy dowódcy pułku, mjr art. Stanisław Tadeusz Ratajski do 8 Pułku Artylerii Lekkiej na stanowisko dowódcy dywizjonu, kpt. dypl. art. Stanisław II Namysłowski do 1 Dywizjonu Artylerii Konnej, kpt. dypl. art. Mieczysław Tadeusz Jurkiewicz do 3 Pułku Artylerii Ciężkiej (z dniem 15 sierpnia 1933) i kpt. art. Maksymilian Chojecki do 6 Pułku Artylerii Lekkiej (z dniem 15 lipca 1933). Przydzielony został natomiast kpt. Władysław Józef Poliński z Centrum Wyszkolenia Artylerii, kpt. Jan Bolesław Rysiewski ze Szkoły Podchorążych Rezerwy Artylerii i kpt. Lucjan I Jagodziński z 16 Pułku Artylerii Lekkiej. Po trzech latach powrócił do departamentu mjr dypl. art. Edmund Zagórski, przeniesiony z Centrum Wyszkolenia Artylerii. Odszedł natomiast kpt. art. Władysław Passendorfer, przeniesiony 2 listopada 1933 do 6 Pułku Artylerii Lekkiej.
W 1934 kpt. dypl. art. Zbigniew Teobald Ewaryst Semilski przeniesiony został do 21 Pułku Artylerii Lekkiej, natomiast z tego pułku do departamentu trafił kpt. art. Stanisław Szczerbicki. 23 kwietnia 1934 do departamentu przydzielony został, na okres czterech miesięcy, mjr mgr Marian Surman z Centrum Wyszkolenia Artylerii. Z dniem 1 maja 1934 kpt. dypl. art. Włodzimierz Maria Justyn Rozwadowski ze składu osobowego departamentu przydzielony został na okres sześciu miesięcy do dyspozycji Ministerstwa Komunikacji. Wymieniony oficer do departamentu przeniesiony został w tym samym roku z 1 Pułku Artylerii Przeciwlotniczej. 1 listopada 1934, po ukończeniu Kursu Normalnego W.S.Woj. 1932-1934, do departamentu przydzielony został mjr dypl. art. Tadeusz Michał Adam Tabiszewski. W grudniu 1934 płk art. Jan Maciej Bold zwolniony został ze stanowiska szefa departamentu. Nowym szefem Dep. Art. M.S.Wojsk. mianowany został płk art. Leopold Jan Cehak, dotychczasowy II dowódca piechoty dywizyjnej 19 Dywizji Piechoty. Szef II Wydziału Studiów, ppłk dypl. art. Marian Korewo przeniesiony został do 1 Pułku Artylerii Ciężkiej na stanowisko dowódcy pułku, a kpt. dypl. art. Włodzimierz Maria Justyn Rozwadowski do ... Sanatorium Wojskowego w Zakopanem. Z dniem 1 listopada 1934 kpt. art. Zygmunt Józefkowicz, kpt. art. Władysław Ekiert i por. art. Stefan Gajewski przeniesieni zostali do Biura Personalnego M.S.Wojsk. W okresie od 20 października 1934 do 15 stycznia 1935 do departamentu przydzielony został mjr mgr Marian Surman, który 3 września 1934 przeniesiony został z Centrum Wyszkolenia Artylerii do 22 Pułku Artylerii Lekkiej na stanowisko dowódcy dywizjonu. W 1935 mjr dypl. art. Edmund Zagórski przesunięty został ze stanowiska kierownika referatu na stanowisko szefa wydziału, kpt. Lucjan I Jagodziński przeniesiony został do 1 Pułku Artylerii Najcięszej, a kpt. art. Stanisław II Lewandowski przeniesiony do departamentu z 1 Pułku Artylerii Przeciwlotniczej. 12 kwietnia 1935 do departamentu przydzielonych zostało czterech oficerów: kpt. Władysław Kraśnicki z 1 Dywizjonu Pomiarów Artylerii i por. Ignacy Tyszkiewicz z 2 Baterii Pomiarów Artylerii - obaj na okres pięciu tygodni oraz kpt. Jerzy Henryk Dormus z 10 Pułku Artylerii Ciężkiej i kpt. Jan Franciszek Brodzikowski - obaj na okres pięciu miesięcy. Z dniem 31 października 1935 płk art. Stanisław Henryk Józef Więckowski przeniesiony został w stan spoczynku.
Obsada personalna Dep. Art. M.S.Wojsk. w sierpniu 1939
Wydział Wyszkolenia
Wydział Ogólno Organizacyjny
Wydział Studiów
Redakcja "Przeglądu Artyleryjskiego"
Zasadniczymi zadaniami departamentu były:
Szefowie departamentu i ich zastępcy.
Szefowie Departamentu III Artylerii i Uzbrojenia MSWojsk
Szefowie Samodzielnego Wydziału Artylerii MSWojsk
Szefowie Departamentu Artylerii MSWojsk
Zastępcy szefa departamentu

</doc>
<doc id="2057451" url="https://pl.wikipedia.org/wiki?curid=2057451" title="Dzień Rodzicielstwa Zastępczego">
Dzień Rodzicielstwa Zastępczego

Dzień Rodzicielstwa Zastępczego – polskie święto obchodzone 30 maja (od 2006 roku) na mocy uchwały Sejmu RP.
Dzień ten nie jest dniem wolnym od pracy.
W celu poprawy losu dzieci odrzuconych i osieroconych, obchody mają na celu popularyzację ruchu rodzicielstwa zastępczego. Od 1997 działa w Polsce organizacja pożytku publicznego "Stowarzyszenie Zastępczego Rodzicielstwa".

</doc>
<doc id="2057452" url="https://pl.wikipedia.org/wiki?curid=2057452" title="Antoni Lewek">
Antoni Lewek

Antoni Lewek (ur. 14 stycznia 1940 w Kobylej Górze, zm. 18 lipca 2010 w Warszawie) – duchowny rzymskokatolicki, teolog, twórca i pierwszy dyrektor Instytutu Edukacji Medialnej i Dziennikarstwa na UKSW w Warszawie, kapłan archidiecezji poznańskiej.
Życiorys.
Święcenia kapłańskie otrzymał w 1963 roku. Studia specjalistyczne w zakresie homiletyki odbył na Akademii Teologii Katolickiej w Warszawie (1967-1971) oraz w Institut fur Katechetik und Homiletik w Monachium (1971-1973). Od 1973 roku pracownik naukowy Uniwersytetu Kardynała Stefana Wyszyńskiego. W latach 1983-1999 kierował Katedrą Homiletyki ATK. W latach 1982-1997, przez trzy kadencje pełnił funkcję przewodniczącego Sekcji Homiletów Polskich przy Komisji Episkopatu ds. Nauki Katolickiej. Od roku 2004 pracował również w Wyższej Szkole Dziennikarskiej im. Melchiora Wańkowicza w Warszawie. Inicjator i organizator nowej specjalności studiów na Wydziale Teologicznym ATK: Teologii Środków Społecznego Przekazu. Od 2002 roku był dyrektorem Instytutu Edukacji Medialnej i Dziennikarstwa na Wydziale Teologicznym UKSW w Warszawie. Inicjator i organizator, a od 2009 roku także przewodniczący Polskiego Stowarzyszenia Edukacji Medialnej i Dziennikarskiej im. Jana Pawła II. Autor ponad 300 publikacji naukowych.

</doc>
<doc id="2057455" url="https://pl.wikipedia.org/wiki?curid=2057455" title="A State of Trance 2004">
A State of Trance 2004

A State of Trance 2004 – pierwsza kompilacja z serii "A State of Trance", holenderskiego DJ-a Armina van Buurena. Na wydawnictwo składają się dwie płyty CD, wydane przez "Armada Music".

</doc>
<doc id="2057456" url="https://pl.wikipedia.org/wiki?curid=2057456" title="Catriona Sens-Oliver">
Catriona Sens-Oliver

Catriona Sens-Oliver (ur. 2 kwietnia 1980 r. w Sale) – australijska wioślarka.

</doc>
<doc id="2057459" url="https://pl.wikipedia.org/wiki?curid=2057459" title="Sonia Mills">
Sonia Mills

Sonia Mills (ur. 24 stycznia 1980 r. w Emerald) – australijska wioślarka.

</doc>
<doc id="2057460" url="https://pl.wikipedia.org/wiki?curid=2057460" title="Tian Liang">
Tian Liang

Tian Liang (; ur. 4 lutego 1986 r. w Liaoning) – chińska wioślarka.

</doc>
<doc id="2057462" url="https://pl.wikipedia.org/wiki?curid=2057462" title="Li Qin">
Li Qin

Li Qin (; ur. 17 kwietnia 1981 r. w Syczuanie) – chińska wioślarka.

</doc>
<doc id="2057465" url="https://pl.wikipedia.org/wiki?curid=2057465" title="Anna Bebington">
Anna Bebington



</doc>
<doc id="2057467" url="https://pl.wikipedia.org/wiki?curid=2057467" title="Nintendocore">
Nintendocore

Nintendocore – gatunek muzyczny łączący metalcore z elementami muzyki 8-bit.
Historia.
Ruch został zainicjowany przez grupę muzyczną Horse the Band, której frontman, Nathan Winneke, wpadł na pomysł, żeby w takowy sposób określać ich twórczość. Nagrali pięć studyjnych albumów, które demonstrują ten styl. Pierwszą z nich było Secret Rhythm of the Universe, wydane w roku 2000. Do innych grup wykonujących ten typ muzyki można zaliczyć The Advantage i Powerglove, które grają ścieżki dźwiękowe z gier w wersji heavymetalowej.
Charakterystyka.
U zespołów grających nintendocore można usłyszeć gitary elektryczne, perkusję oraz inne instrumenty, charakterystyczne dla metalcore’u, połączone z elektronicznymi bitami i muzyką z gier wideo. Niektóre zespoły przerabiają głos wokalisty syntezatorami lub innymi urządzeniami, lecz jest to rzadkością. Najczęstszą formą wokalną jest krzyk typowy dla metalcore’u.

</doc>
<doc id="2057468" url="https://pl.wikipedia.org/wiki?curid=2057468" title="Elise Laverick">
Elise Laverick

Elise Laverick (ur. 27 lipca 1975 w Rustington) – brytyjska wioślarka.

</doc>
<doc id="2057473" url="https://pl.wikipedia.org/wiki?curid=2057473" title="Giuseppe Corradi">
Giuseppe Corradi

Giuseppe Corradi (ur. 7 lipca 1932 w Modenie, zm. 22 lipca 2002) – włoski piłkarz grający na pozycji obrońcy, a następnie trener. Reprezentant Włoch.
Grając w Juventusie dwukrotnie zdobył mistrzostwo Serie A: w sezonach 1951/52 oraz 1957/58. Z tym klubem zdobył też Puchar Włoch w sezonie 1958/59.
W 1952 wystąpił z reprezentacją Włoch na igrzyskach olimpijskich w Helsinkach.

</doc>
<doc id="2057474" url="https://pl.wikipedia.org/wiki?curid=2057474" title="Stenhousemuir F.C.">
Stenhousemuir F.C.

Stenhousemuir Football Club – szkocki klub piłkarski z siedzibą w Stenhousemuir. Obecnie występuje w rozgrywkach Scottish League Two.

</doc>
<doc id="2057475" url="https://pl.wikipedia.org/wiki?curid=2057475" title="Pingan International Finance Centre">
Pingan International Finance Centre



</doc>
<doc id="2057476" url="https://pl.wikipedia.org/wiki?curid=2057476" title="Maccabi Aszdod (koszykówka)">
Maccabi Aszdod (koszykówka)

Maccabi Aszdod – izraelski zawodowy klub koszykarski z siedzibą w Aszdod. Zespół powstał w 1961 roku. Gra w Ligat winner.

</doc>
<doc id="2057477" url="https://pl.wikipedia.org/wiki?curid=2057477" title="Pożar w hotelu Soma w As-Sulajmanijja">
Pożar w hotelu Soma w As-Sulajmanijja

Pożar w hotelu Soma w As-Sulajmanijja do którego doszło wieczorem 15 lipca 2010 w mieście As-Sulajmanijja, w północno-wschodnim Iraku. 
Do pożaru doszło ok. godziny 22:30 czasu miejscowego. Budynek hotelu w mieście As-Sulajmanijja zapalił się. Pożar szybko rozprzestrzeniał się aż w końcu strawił cały budynek. Początkowo mówiło się o 30 ofiarach i 18 rannych, jednak po opanowaniu pożaru strażacy odnajdywali kolejne szczątki ofiar. W wyniku pożaru śmierć poniosło około 40 osób, ponad 30 zostało rannych. Wśród 30 rannych było 16 kobiet. Na razie dokładnie nie wiadomo, co mogło być przyczyną pożaru. W tej sprawie wszczęto postępowanie.

</doc>
<doc id="2057478" url="https://pl.wikipedia.org/wiki?curid=2057478" title="Agnès Galand">
Agnès Galand



</doc>
<doc id="2057481" url="https://pl.wikipedia.org/wiki?curid=2057481" title="Mistrzostwa Europy w Lekkoatletyce 2010 – bieg na 100 m mężczyzn">
Mistrzostwa Europy w Lekkoatletyce 2010 – bieg na 100 m mężczyzn

Bieg na 100 m mężczyzn – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
W konkurencji wystąpiło trzech reprezentantów Polski: Robert Kubaczyk, Dariusz Kuć oraz Paweł Stempel.
Rekordy.
Tabela prezentuje rekord świata, Europy, mistrzostw Europy, a także najlepsze rezultaty w Europie i na świecie w sezonie 2010 przed rozpoczęciem mistrzostw.
Rezultaty.
Kwalifikacje.
Do zawodów przystąpiło 36 zawodników z 26 krajów. Biegacze zostali podzielni na pięć grup eliminacyjnych.
Półfinały.
Do zawodów przystąpiło 24 zawodników z 13 krajów. Biegacze zostali podzielni na trzy grupy eliminacyjne.
Finał.
Do finału przystąpiło 8 zawodników z 5 krajów. 

</doc>
<doc id="2057482" url="https://pl.wikipedia.org/wiki?curid=2057482" title="Męczennicy z Tonkinu">
Męczennicy z Tonkinu



</doc>
<doc id="2057483" url="https://pl.wikipedia.org/wiki?curid=2057483" title="Wietnamscy męczennicy">
Wietnamscy męczennicy



</doc>
<doc id="2057484" url="https://pl.wikipedia.org/wiki?curid=2057484" title="Barbara Klinec">
Barbara Klinec

Barbara Klinec (ur. 24 sierpnia 1994 w Kranju) – słoweńska skoczkini narciarska, reprezentantka klubu SSK Alpina Žiri, drużynowa wicemistrzyni świata juniorek 2014, brązowa medalistka Mistrzostw Słowenii 2009 w Kranju.
Na międzynarodowej arenie zadebiutowała 23 stycznia 2008 podczas zawodów Pucharu Kontynentalnego w Dobbiaco, gdzie zajęła 36. miejsce po skoku na odległość 53,5 m.
Pierwszy raz na mistrzostwach świata juniorów wystartowała 6 lutego 2009 w Szczyrbskim Jeziorze, zajmując tam 19. miejsce. W 2014 w Val di Fiemme zdobyła srebrny medal w konkursie drużynowym. Indywidualnie zajęła 31. miejsce.
20 lutego 2009 wzięła udział w konkursie o mistrzostwo świata kobiet w Libercu, gdzie uplasowała się na 34. miejscu i nie awansowała do serii finałowej.
10 października 2009 na normalnej skoczni w Kranju została brązową medalistką Słowenii w skokach narciarskich, przegrywając tylko z Evą Logar i Špelą Rogelj.
W zawodach Pucharu Świata zadebiutowała 16 lutego 2013 w Ljubnie, zajmując 20. miejsce i zdobywając tym samym pierwsze pucharowe punkty.
Jej młodsza siostra, Ema Klinec, również uprawia skoki narciarskie.

</doc>
<doc id="2057486" url="https://pl.wikipedia.org/wiki?curid=2057486" title="Hrabstwo Gratiot">
Hrabstwo Gratiot

Gratiot – hrabstwo w stanie Michigan w USA. Siedzibą hrabstwa jest Ithaca, mimo że najbardziej ludnym miastem w hrabstwie jest Alma.

</doc>
<doc id="2057489" url="https://pl.wikipedia.org/wiki?curid=2057489" title="Octan bornylu">
Octan bornylu

Octan bornylu – bicykliczny, organiczny związek chemiczny, ester kwasu octowego i borneolu.
W cząsteczce występują trzy asymetryczne atomy węgla jednak zmiana konfiguracji tylko przy jednym determinuje obecność dwóch różnych stereoizomerów: izomer (+) pochodna naturalnego (+)-("R")-borneolu, izomer (−) pochodna izoborneolu [(−)-("S")-borneolu].
Bezbarwna substancja krystaliczna o charakterystycznym, silnym zapachu igieł sosnowych, słabo rozpuszczalna w wodzie, dobrze rozpuszczalna w alkoholu etylowym. Podstawowy składnik olejku pichtowego i sosnowego.
Stosowany jest w przemyśle perfumeryjnym oraz w medycynie.

</doc>
<doc id="2057490" url="https://pl.wikipedia.org/wiki?curid=2057490" title="La Cliqua">
La Cliqua

La Cliqua – francuska grupa hiphopowa, założona w czerwcu 1993 roku przez raperów o pseudonimach Aarafat, Daddy Lord C oraz Kohndo. Następnie do grupy dołączyli Raphaël i Rocca – francuski raper pochodzenia kolumbijskiego. 
Historia.
W 1994 roku Daddy Lord Clark wydał swoją płytę winylową "Freaky Flow / Jealous" w wytwórni Arsenal Records, a rok później został wydany pierwszy minialbum La Cliqua "Conçu pour durer". Płyta spotkała się z bardzo dobrym przyjęciem w środowisku hiphopowym. Muzycy podróżowali z koncertami do Stanów Zjednoczonych, Belgii, Szwajcarii, Kanady i Niemiec. Współpracowali między innymi z Mobbem Deepem oraz zespołem Afrika Bambaataa z Nowego Jorku. 
W 1997 roku jeden z członków zespołu, Rocca wydał swój pierwszy solowy album "Entre deux mondes/Between Two Worlds", sprzedany w nakładzie 98 tysięcy egzemplarzy. Rok później ukazała się kolejna solowa płyta Daddy Lord C "Le Noble Art". Nazwa płyty (fra. Szlachetna sztuka) nawiązuje do jego sukcesów w boksie. Aarafat zmienił pseudonim na Egosyst i założył nowy zespół IMS, z którym jeszcze tego samego roku wydał płytę.
Rok po odejściu Aarafata, z zespołu odszedł również Kohndo. W tym samym roku ukazał się nowy album nagrany ze składem zredukowanym do raperów Daddyego Lorda C, Rocci i Raphaëla. Jego produkcją zajęli się Gallegos (Jelahee), Ace, Noï oraz Chemiste. 
Grupa została reaktywowana w roku 2007 i odbyła trasę koncertową. 16 stycznia 2009 roku La Cliqua dała koncert na Międzynarodowym Festiwalu Hip-hopu w Lyonie, w którym udział wzięli wszyscy byli członkowie zespołu poza Raphaëlem.

</doc>
<doc id="2057492" url="https://pl.wikipedia.org/wiki?curid=2057492" title="Antoine Daveluy">
Antoine Daveluy



</doc>
<doc id="2057493" url="https://pl.wikipedia.org/wiki?curid=2057493" title="Naszestwie">
Naszestwie

Naszestwie () – jeden z największych w krajach byłego ZSRR rock-festiwali pod otwartym niebem. Organizatorem festiwalu jest moskiewska stacja radiowa „Nasze Radio” (). Odbywa się corocznie w Rosji począwszy od 1999 roku.
Naszestwie chronologicznie.
Naszestwie 2001.
Arija, Би-2, Leningrad, Конец Фильма, Неприкасаемые, Ногу Свело!, Магнитная Аномалия, Мёртвые Дельфины, Мультfильмы, Борзов, Найк Борзов, Парабеллум, Приключения Электроников, Сплин, Танцы Минус, Чайф, Чичерина, Чичерина, Slippers, S.P.O.R.T., Армада, 7Б, Butch, Protozoa, Tequilajazzz, Total, Башаков, Башаков, Восьмая Марта, ДДТ, Джан ку, Korol i Szut, Кукрыниксы, Лосьон, Наив, Ночные Снайперы, Пилот, Сансара, Смысловые галлюцинации, СП Бабай, Торба-на-Круче.
Naszestwie 2007.
Festiwal został w 2007 roku odwołany z powodu problemów organizacyjnych

</doc>
<doc id="2057494" url="https://pl.wikipedia.org/wiki?curid=2057494" title="Liang Tian">
Liang Tian



</doc>
<doc id="2057497" url="https://pl.wikipedia.org/wiki?curid=2057497" title="Mirax Plaza">
Mirax Plaza

Mirax Plaza – kompleks w Moskwie, wybudowany przez spółkę deweloperską "Mirax Group". Kompleks składa się z dwóch wież mających odpowiednio 41 i 47 kondygnacji oraz o wysokości odpowiednio 168 i 192,5 metrów. Budowa kompleksu "Mirax Plaza" oficjalnie rozpoczęła się 25 grudnia 2006 roku. Mirax Plaza składa się z w głównej mierze z luksusowych mieszkań, sklepów, restauracji oraz powierzchni biurowych, których powierzchnia wynosi około 368 000 m². Koszt projektu szacowany był na ponad 660 mln dolarów.

</doc>
<doc id="2057498" url="https://pl.wikipedia.org/wiki?curid=2057498" title="Caterina Cittadini">
Caterina Cittadini



</doc>
<doc id="2057499" url="https://pl.wikipedia.org/wiki?curid=2057499" title="Qin Li">
Qin Li



</doc>
<doc id="2057500" url="https://pl.wikipedia.org/wiki?curid=2057500" title="Caterina Volpicelli">
Caterina Volpicelli



</doc>
<doc id="2057501" url="https://pl.wikipedia.org/wiki?curid=2057501" title="Catherine Cottenceau">
Catherine Cottenceau



</doc>
<doc id="2057502" url="https://pl.wikipedia.org/wiki?curid=2057502" title="Catherine Jarrige">
Catherine Jarrige



</doc>
<doc id="2057504" url="https://pl.wikipedia.org/wiki?curid=2057504" title="Laurent Imbert">
Laurent Imbert



</doc>
<doc id="2057505" url="https://pl.wikipedia.org/wiki?curid=2057505" title="Martin-Luc Huin">
Martin-Luc Huin



</doc>
<doc id="2057506" url="https://pl.wikipedia.org/wiki?curid=2057506" title="Niemcy na Letnich Igrzyskach Olimpijskich 1896">
Niemcy na Letnich Igrzyskach Olimpijskich 1896



</doc>
<doc id="2057507" url="https://pl.wikipedia.org/wiki?curid=2057507" title="Pierre Maubant">
Pierre Maubant



</doc>
<doc id="2057508" url="https://pl.wikipedia.org/wiki?curid=2057508" title="Mistrzostwa Europy w Lekkoatletyce 2010 – skok wzwyż mężczyzn">
Mistrzostwa Europy w Lekkoatletyce 2010 – skok wzwyż mężczyzn

Skok wzwyż mężczyzn – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
Do rywalizacji w skoku wzwyż przystąpiło trzech reprezentantów Polski: Sylwester Bednarek, Konrad Owczarek oraz mistrz Polski Wojciech Theiner.
Rekordy.
Tabela prezentuje rekord świata, Europy oraz czempionatu Starego Kontynentu, a także najlepsze rezultaty w Europy i na świecie w sezonie 2010 przed rozpoczęciem mistrzostw.
Rezultaty.
Eliminacje.
Do zawodów przystąpiło 27 skoczków krajów. Zawodnicy w rundzie eliminacyjnej zostali podzieleni na 2 grupy: A i B. Aby dostać się do finału, w którym startowało 12 skoczków, należało skoczyć 2,28 (Q). Eliminacje zostały przerwane po skokach na wysokości 2.26 m, ponieważ w tym momencie w konkursie pozostało 9 zawodników. Finałowa 12 została wyłoniona na podstawie dotychczasowych wyników.

</doc>
<doc id="2057510" url="https://pl.wikipedia.org/wiki?curid=2057510" title="Pierre Aumaitre">
Pierre Aumaitre



</doc>
<doc id="2057511" url="https://pl.wikipedia.org/wiki?curid=2057511" title="Eskalacja">
Eskalacja



</doc>
<doc id="2057513" url="https://pl.wikipedia.org/wiki?curid=2057513" title="Pożar hotelu w Sulajmanijja (2010)">
Pożar hotelu w Sulajmanijja (2010)



</doc>
<doc id="2057514" url="https://pl.wikipedia.org/wiki?curid=2057514" title="Cornel Buta">
Cornel Buta

Cornel Buta (ur. 1 listopada 1977 w Găgeşti, Rumunia) – rumuński piłkarz, grający na pozycji obrońcy, reprezentant Rumunii.
Kariera piłkarska.
Kariera klubowa.
W 1996 rozpoczął karierę piłkarską w FC Brașov, w którym występował przez 3 i pół sezonu. Potem grał w klubach FC Dinamo Bukareszt, FC Rapid Bukareszt oraz National Bukareszt. W 2004 roku przeszedł do ukraińskiego zespołu Wołyń Łuck, w składzie którego 20 lipca 2004 debiutował w Wyszczej Lidze w meczu przeciwko Illicziwca Mariupol (3:2). Podczas letniej przerwy zimowej 2005/06 powrócił do Rumunii, gdzie został piłkarzem Pandurii Târgu Jiu. Latem 2006 przeniósł się do klubu Politehnica Jassy. W lipcu 2010 ponownie podpisał kontrakt z Wołyniem Łuck. Po zakończeniu sezonu 2010/2011 opuścił ukraiński klub. Nie udało się znaleźć inny klub, dlatego 19 sierpnia 2011 powrócił do Wołynia Łuck, w którym występował do końca 2011.
Kariera reprezentacyjna.
W lutym 2000 debiutował w reprezentacji Rumunii w meczu towarzyskim z Cyprem (3:2).

</doc>
<doc id="2057515" url="https://pl.wikipedia.org/wiki?curid=2057515" title="Oblubienica">
Oblubienica

Oblubienica (ang. "The Beloved") – obraz olejny należącego do grupy prerafaelitów malarza Dantego Gabriela Rossettiego, namalowany w latach 1865–1866. Zleceniodawcą obrazu był George Rae, który zakupił płótno za 300 funtów. Od 1916 dzieło znajduje się w Tate Britain w Londynie.
Opis obrazu.
Artysta początkowo miał zamiar namalować Beatrycze, ukochaną Dantego Alighieri, ostatecznie zdecydował się na tematykę biblijną i przedstawił Oblubienicę, bohaterkę "Pieśni nad pieśniami". Sulamitka przedstawiona została w chwili, w której po raz pierwszy odsłania twarz przed Oblubieńcem. Piękna kobieta, o zmysłowym spojrzeniu, zajmuje centralną część obrazu i śmiało patrzy widzowi prosto w oczy. Ma alabastrowo białą cerę, rude włosy ozdobione peruwiańskim diademem i zieloną, japońską szatę. Towarzyszą jej cztery dwórki, które ciasno otaczają ją ze wszystkich stron. Kobiety reprezentują różnorodne typy urody i mają zdecydowanie ciemniejsze karnacje od Oblubienicy. Na pierwszym planie ukazana została postać murzyńskiego chłopca trzymającego stroik z kwiatami. Całość uzupełniają kwiaty w rękach kobiet i chłopca, obecne też na szacie głównej bohaterki. Obraz ma zwartą i ciasną kompozycję, światło zdaje się koncentrować na twarzy Oblubienicy, podkreślając jej jasną cerę.
Do tytułowej postaci pozowała Rossettiemu zawodowa modelka Maria Ford. W postaci dwórki z lewej strony rozpoznano Ellen Smith, natomiast dziewczyna o ciemnej karnacji skóry przedstawiona na drugim planie to Keomi, cygańska kochanka malarza Fredericka Sandysa.
Interpretacje i nawiązania.
Rossetti umieścił na ramie obrazu cytaty z "Pieśni nad pieśniami" i "Psalmu 45", które jednoznacznie wskazują na źródła inspiracji artystycznej. Obraz odbierany jest najczęściej jako metafora piękna i miłości, uważano go za kolejną próbę artystycznego wyjaśnienia wszystkich aspektów kobiecości, szczególnie tych dających przewagę nad mężczyznami. Krytycy zwracają uwagę na eklektyczny charakter obrazu, współistnienie obok siebie motywów orientalnych, egzotycznych i wiktoriańskich. Dostrzeżone zostało także zainteresowanie malarza art nouveau, widoczne szczególnie w przedstawieniu diademu na głowie bohaterki. Subtelny i drobiazgowy sposób malowania kwiatów sugeruje inspirację sztuką impresjonistów lub Édouarda Maneta, którego Rossetti poznał w listopadzie 1864 roku. Także obecność murzyńskiego chłopca może wynikać z wpływu jego "Olimpii" na autora obrazu.
Niektórzy interpretatorzy posunęli się nawet do posądzenia Rossettiego o rasizm, o czym miało świadczyć wyeksponowanie kobiety o białej karnacji skóry i korzystne skonfrontowanie jej z przedstawicielkami innych typów urody i ras. Te same fakty były też jednak interpretowane przez innych jako alegoria różnorodności piękna.

</doc>
<doc id="2057518" url="https://pl.wikipedia.org/wiki?curid=2057518" title="Światowy Dzień Rysunku Graficznego">
Światowy Dzień Rysunku Graficznego



</doc>
<doc id="2057520" url="https://pl.wikipedia.org/wiki?curid=2057520" title="Pierre-Henri Dorie">
Pierre-Henri Dorie



</doc>
<doc id="2057523" url="https://pl.wikipedia.org/wiki?curid=2057523" title="Tacheng">
Tacheng

Tacheng (daw. Czuguczak, Tarbagataj; chiń. upr. 塔城; pinyin: "Tǎchéng"; ujg. تارباغاتاي, "Tarbaghatay"; kaz. Шәуешек) – miasto w północno-zachodnich Chinach, w Sinciangu, niedaleko granicy z Kazachstanem. W 2003 roku miasto zamieszkiwało ok. 140 tys. osób. W mieście znajduje się port lotniczy Tacheng.
Siedziba prefektury Tacheng.

</doc>
<doc id="2057524" url="https://pl.wikipedia.org/wiki?curid=2057524" title="Qoqek">
Qoqek



</doc>
<doc id="2057525" url="https://pl.wikipedia.org/wiki?curid=2057525" title="Parafia św. Jana Chrzciciela w Gronowie Elbląskim">
Parafia św. Jana Chrzciciela w Gronowie Elbląskim

Parafia św. Jana Chrzciciela w Gronowie Elbląskim – parafia rzymskokatolicka w diecezji elbląskiej. Erygowana 20 czerwca 1985 roku przez biskupa warmińskiego Jana Obłąka.
Na obszarze parafii leżą miejscowości: Gronowo Elbląskie, Fiszewo, Oleśno, Mojkowo, Dworki. Tereny te znajdują się w gminie Gronowo Elbląskie w powiecie elbląskim w województwie warmińsko-mazurskim.
Kościół parafialny w Gronowie Elbląskim został wybudowany w latach 1983–1987. 

</doc>
<doc id="2057526" url="https://pl.wikipedia.org/wiki?curid=2057526" title="Kankyo no tomo">
Kankyo no tomo

 – zbiór 32 opowieści setsuwa w dwóch tomach, skompilowany przez kapłana Keisei w roku 1222 (okres Kamakura). Napisany kaną.

</doc>
<doc id="2057528" url="https://pl.wikipedia.org/wiki?curid=2057528" title="Ramon Lopes de Freitas">
Ramon Lopes de Freitas

Ramon, właśc. Ramon Lopes de Freitas (ur. 7 sierpnia 1989) – brazylijski piłkarz, grający na pozycji pomocnika w japońskim klubie Vegalta Sendai.
Kariera klubowa.
W 2007 rozpoczął karierę piłkarską w Fluminense FC. W 2008 przeniósł się do Cruzeiro Esporte Clube. Podczas przerwy zimowej sezonu 2008/09 przeszedł do Wołyni Łuck. 9 czerwca 2013 podpisał 2-letni kontrakt z bułgarskim klubem Lewski Sofia. Ale już wkrótce, anulował kontrakt, i 24 sierpnia 2013 powrócił do Wołyni. W czerwcu 2014 zasilił skład japońskiego klubu Vegalta Sendai.

</doc>
<doc id="2057529" url="https://pl.wikipedia.org/wiki?curid=2057529" title="Kate O’Mara">
Kate O’Mara

Kate O’Mara, właśc. Francesca Meredith Carroll (ur. 10 sierpnia 1939 w Leicesterze, zm. 30 marca 2014 w Sussex) − brytyjska aktorka filmowa, teatralna i telewizyjna.
Życiorys.
Wczesne lata.
Urodziła się w Leicesterze, w hrabstwie niemetropolitarnym Leicestershire jako Francesca Meredith Carroll, córka Johna F. Carrolla i aktorki Hazel Bainbridge. Jej młodsza siostra Belinda Carroll (ur. 22 lipca 1945) była także aktorką. Po ukończeniu szkoły z internatem uczęszczała do szkoły sztuk pięknych, zanim została aktorką na pełny etat.
Kariera.
Zadebiutowała na ekranie jako Annie Knowles w komediodramacie "Home and Away" (1956). Rok potem pojawiła się jako pielęgniarka w jednym z odcinków serialu ATV "Emergency-Ward 10" (1957). Karierę sceniczną rozpoczęła na scenie w komedii Williama Shakespeare’a "Kupiec wenecki" (1963). Wkrótce powróciła na ekran w horrorze "Korupcja" ("Corruption", 1968) u boku Petera Cushinga, komedii "Wielka Katarzyna" ("Great Catherine", 1968) z udziałem Petera O’Toole i Jeanne Moreau oraz serialach ITV: "Święty" ("Saint", 1967-1968) i "Rewolwer i melonik" ("The Avengers", 1969).
W 1970 roku pojawiła się w dwóch horrorach wyprodukowanych przez studio Hammer: "Wampiryczni kochankowie" ("The Vampire Lovers") z Ingrid Pitt i "Horror Frankensteina" ("The Horror of Frankenstein") Jimmy’ego Sangstera. Można ją było także dostrzec w niewielkiej roli Anny Skriabiny w melodramacie Blake’a Edwardsa "Nasienie tamaryndowca" ("The Tamarind Seed", 1974) u boku Julie Andrews, Anthony’ego Quayle’a, Bryana Marshalla i Omara Sharifa.
Regularnie występowała jako Jane Maxwell w serialu BBC "The Brothers" (1975-1976), a następnie jako Katherine Laker w operze mydlanej BBC "Triangle" (1981-1982), która zyskała bardzo krytyczne recenzje i zniknęła z anteny po trzech sezonach. Po występie jako Rani w serialu "Doktor Who" (1985), została obsadzona w roli Cassandry „Caress” Morell, siostry Alexis Colby (Joan Collins) w 17 odcinkach szóstego sezonu i 4 odcinkach siódmego sezonu opery mydlanej ABC "Dynastia" ("Dynasty", 1986). Po powrocie do Wielkiej Brytanii pojawiła się jako kolejny komiczny czarny charakter, Laura Wilde, w operze mydlanej BBC "Howards' Way" (1989-1990).
W 2006 wzięła również gościnnie udział w seryjnym słuchowisku radiowym "Nebulus". W marcu 2008 grała Marlene Dietrich w spektaklu "Lunch z Marleną". Od sierpnia do listopada 2008 roku grała rolę pani Cheveley w sztuce Oscara Wilde’a "Mąż idealny" w reżyserii Petera Halla.
Kate O’Mara napisała dwie nowele i dwie książki inspirowane historiami z jej życia.
Życie prywatne.
Była dwukrotnie mężatką i rozwódką; z Jeremym Youngiem (1961-1976) i Richardem Willisem (1993-1996). Ze związku z Davidem Orchardem miała nieślubnego syna, Chrisa Linde (ur. 12 maja 1965), jednak musiała zrezygnować z adopcji, ale później ponownie się z nim pogodziła. Ze związku z Ianem Cullenem, miała także drugiego syna, Dickona Younga (ur. w styczniu 1963, zm. 31 grudnia 2012).
Była wegetarianką i działaczką na rzecz praw zwierząt. Przebywała w domu opieki w Anglii w hrabstwie Sussex. 30 marca 2014 zmarła po krótkiej chorobie w wieku 74 lat.

</doc>
<doc id="2057530" url="https://pl.wikipedia.org/wiki?curid=2057530" title="Jacques Honoré Chastan">
Jacques Honoré Chastan



</doc>
<doc id="2057531" url="https://pl.wikipedia.org/wiki?curid=2057531" title="Parafia Wniebowzięcia Najświętszej Maryi Panny w Jeziorach">
Parafia Wniebowzięcia Najświętszej Maryi Panny w Jeziorach

Parafia Wniebowzięcia Najświętszej Maryi Panny w Jeziorze – parafia rzymskokatolicka w diecezji elbląskiej. Erygowana w 1957 roku przez biskupa warmińskiego Tomasza Wilczyńskiego.
Do parafii należą wierni z miejscowości: Jezioro, Markusy, Balewo, Gajewiec, Krzewsk, Węgle-Żukowo, Żółwiniec, Żurawiec. Tereny te znajdują się w gminie Markusy oraz w gminie Gronowo Elbląskie w powiecie elbląskim w województwie warmińsko-mazurskim.
Kościół parafialny w Jeziorze został wybudowany przez protestantów w 1899 roku, w 1949 roku przekazany Kościołowi katolickiemu. 

</doc>
<doc id="2057532" url="https://pl.wikipedia.org/wiki?curid=2057532" title="Browar Racibórz">
Browar Racibórz



</doc>
<doc id="2057536" url="https://pl.wikipedia.org/wiki?curid=2057536" title="Sergio Gutiérrez Prieto">
Sergio Gutiérrez Prieto

Sergio Gutiérrez Prieto (ur. 11 lipca 1982 w Escalonie) – hiszpański polityk i prawnik, deputowany do Parlamentu Europejskiego VII i VIII kadencji, poseł do Kongresu Deputowanych.
Życiorys.
Ukończył studia prawnicze na Uniwersytecie Complutense w Madrycie. Od piętnastego roku życia zaangażowany w działalność Juventudes Socialistas de España, organizacji młodzieżowej Hiszpańskiej Socjalistycznej Partii Robotniczej (PSOE). Pełnił w niej szereg funkcji we władzach lokalnych, regionalnych i krajowych, dochodząc w 2007 do stanowiska sekretarza generalnego, które zajmował do 2012.
W wyborach w 2009 bez powodzenia kandydował z listy PSOE do Parlamentu Europejskiego. Mandat europosła objął rok później, zastępując Magdalenę Álvarez. Przystąpił do grupy Postępowego Sojuszu Socjalistów i Demokratów. W 2014 został wybrany na kolejną kadencję Europarlamentu.
W wyborach w kwietniu 2019 i listopadzie 2019 uzyskiwał natomiast mandat posła do Kongresu Deputowanych.

</doc>
<doc id="2057540" url="https://pl.wikipedia.org/wiki?curid=2057540" title="Parafia św. Michała Archanioła w Zwierznie">
Parafia św. Michała Archanioła w Zwierznie

Parafia św. Michała Archanioła w Zwierznie – parafia rzymskokatolicka w diecezji elbląskiej. Erygowana w 1337 roku.
Na obszarze parafii leżą miejscowości: Zwierzno, Rozgart, Dzierzgonka, Markusy, Kępniewo, Rachowo, Różany, Wiśniewo, Zdroje, Złotnica, Żurawiec. Tereny te znajdują się w gminie Markusy oraz w gminie Gronowo Elbląskie w powiecie elbląskim w województwie warmińsko-mazurskim.
Kościół parafialny w Zwierznie został wybudowany w 1855. 
Jedną ze świątyń filialnych parafii jest kościół św. Piotra i Pawła w Rozgarcie.

</doc>
<doc id="2057542" url="https://pl.wikipedia.org/wiki?curid=2057542" title="Chris Thompson (lekkoatleta)">
Chris Thompson (lekkoatleta)

Chris Thompson (ur. 17 kwietnia 1981 w Barrow-in-Furness) – brytyjski lekkoatleta specjalizujący się w biegach długich.
Międzynarodową karierę zaczynał w 1998 roku od startu w mistrzostwach świata w biegach przełajowych oraz w mistrzostwach świata juniorów. W 2003 roku zdobył złoty medal w biegu na 5000 metrów podczas młodzieżowych mistrzostw Europy. Wicemistrz Europy w biegu na 10 000 m z Barcelony (2010). Startował w mistrzostwach Starego Kontynentu w przełajach, w przełajowych mistrzostwach globu oraz reprezentował Wielką Brytanię w pucharze Europy. Złoty medalista mistrzostw kraju.

</doc>
<doc id="2057544" url="https://pl.wikipedia.org/wiki?curid=2057544" title="Eliezer Ben Jehuda">
Eliezer Ben Jehuda



</doc>
<doc id="2057547" url="https://pl.wikipedia.org/wiki?curid=2057547" title="Fundacja Astronomii Polskiej im. Mikołaja Kopernika">
Fundacja Astronomii Polskiej im. Mikołaja Kopernika

Fundacja Astronomii Polskiej im. Mikołaja Kopernika (ang. "Copernicus Foundation for Polish Astronomy") – fundacja naukowa stawiającą sobie za cel wspieranie astronomii polskiej poprzez: tworzenie bazy materialnej, finansowanie prac badawczych, fundowanie stypendiów zagranicznych i krajowych, rozpowszechnianie wiedzy astronomicznej w społeczeństwie oraz aktywizowanie i konsolidację środowiska astronomicznego.
Siedziba i organy Fundacji.
Siedziba fundacji mieści się na Al. Ujazdowskich 4 w Warszawie (kod 00-478) w budynku Obserwatorium Astronomicznego UW. Prezesem zarządu jest prof. Michał Jaroszyński, wiceprezesem prof. Michał Szymański, a członkiem zarządu prof. Mirosław Giersz. W skład Rady Fundacji wchodzą: prof. Bożena Czerny, prof. Jerzy Kreiner (przewodniczący), dr hab. Agnieszka Kryszczyńska (prezes Polskiego Towarzystwa Astronomicznego), dr hab. Jerzy Krzesiński, prof. Andrzej Pigulski, prof. Józef Smak, prof. Edwin Wnuk. Organem sprawującym nadzór nad Fundacją jest minister właściwy do spraw nauki.
Historia.
Fundacja została powołana w maju 1990 roku. Pierwszym prezesem zarządu był prof. Marcin Kubiak, a wiceprezesem – dr hab. Tomasz Chlebowski. Wieloletnim przewodniczącym Rady Fundacji był prof. Robert Głębocki (od daty powstania do swojej śmierci w 2005 roku).
Działalność.
Fundacja realizuje swoje cele statutowe przez podejmowanie wielu działań o stałym lub jednorazowym charakterze. Do najważniejszych działań należą:
Fundacja pośredniczyła również w finansowaniu wielu innych inicjatyw, m.in.:

</doc>
<doc id="2057548" url="https://pl.wikipedia.org/wiki?curid=2057548" title="Parafia Niepokalanego Serca Najświętszej Maryi Panny w Pomorskiej Wsi">
Parafia Niepokalanego Serca Najświętszej Maryi Panny w Pomorskiej Wsi

Parafia Matki Bożej Niepokalanego Serca Najświętszej Maryi Panny w Pomorskiej Wsi – parafia rzymskokatolicka w diecezji elbląskiej. Erygowana w 1387 roku, reerygowna w 1947 roku przez administratora apostolskiego Teodora Benscha.
Na obszarze parafii leżą miejscowości: Pomorska Wieś, Przezmark, Kamiennik Wielki, Rogowo, Stoboje, Wilkowo, Zalesie, Czechowo, Janów, Komorowo, Myślęcin, Nowina, Nowa Pilona, Pilona, Weklice, Pasieki. Tereny te znajdują się w gminie Milejewo oraz w gminie Elbląg w powiecie elbląskim w województwie warmińsko-mazurskim.
Kościół parafialny w Pomorskiej Wsi został wybudowany przez protestantów w 1804 roku, w 1945 roku zajęty przez władze komunistyczne i przekazany Kościołowi katolickiemu. 

</doc>
<doc id="2057549" url="https://pl.wikipedia.org/wiki?curid=2057549" title="Bole (Chiny)">
Bole (Chiny)

Bole lub Bortala (chiń. upr. 博乐, chiń. trad. 博樂, pinyin: "Bólè"; ujg. بۆرتالا, "Börtala") – miasto w północno-zachodnich Chinach, w Sinciangu, w pobliżu granicy z Kazachstanem. W 2003 roku miasto zamieszkiwało ok. 403 tys. osób.
Siedziba prefektury autonomicznej Bortala.

</doc>
<doc id="2057552" url="https://pl.wikipedia.org/wiki?curid=2057552" title="Daniele Meucci">
Daniele Meucci

Daniele Meucci (ur. 7 października 1985 w Pizie) – włoski lekkoatleta specjalizujący się w biegach długich.
W 2004 nie ukończył biegu na 10 000 metrów podczas juniorskich mistrzostw świata. W 2005 był na tym dystansie 14. podczas młodzieżowego czempionatu Starego Kontynentu, a w 2006 zajął 10. miejsce w mistrzostwach Europy. Brązowy medalista młodzieżowych mistrzostw Europy z Debreczyna (2007). Trzeci zawodnik mistrzostw Europy w Barcelonie w 2010 w biegu na 10 000 metrów. Dwa lata później został w Helsinkach wicemistrzem Europy na tym dystansie. W 2014 zdobył złoty medal w maratonie na mistrzostwach Starego Kontynentu.
Reprezentant Włoch podczas pucharu Europy, pucharu Europy w biegu na 10 000 m oraz drużynowych mistrzostw Starego Kontynentu. Startował w mistrzostwach świata w biegach przełajowych oraz zdobył indywidualnie brązowy medal w kategorii młodzieżowców podczas przełajowych mistrzostw Europy w 2006. Stawał na najwyższym stopniu podium mistrzostw Włoch tak w hali jak i na stadionie.

</doc>
<doc id="2057555" url="https://pl.wikipedia.org/wiki?curid=2057555" title="Changji">
Changji

Changji (chiń. 昌吉, pinyin: "Chāngjí"; ujg. سانجى, "Sanji") – miasto w północno-zachodnich Chinach, w Sinciangu. W 2010 roku liczba mieszkańców miasta wynosiła 247 455.
Siedziba prefektury autonomicznej Changji.

</doc>
<doc id="2057560" url="https://pl.wikipedia.org/wiki?curid=2057560" title="Denise Groot">
Denise Groot

Denise Groot (ur. 26 maja 1990 w Edam) – holenderska lekkoatletka, tyczkarka.
Srebrna medalistka olimpijskiego festiwalu młodzieży Europy (Belgrad 2007). Nie zaliczyła żadnej wysokości w eliminacjach skoku o tyczce podczas mistrzostw świata juniorów (Bydgoszcz 2008). Siódma zawodniczka mistrzostw Europy juniorów (Nowy Sad 2009). Rekordzistka kraju w kategorii juniorów. Wielokrotna mistrzyni Holandii.

</doc>
<doc id="2057562" url="https://pl.wikipedia.org/wiki?curid=2057562" title="Kuytun">
Kuytun

Kuytun (chiń. 奎屯; pinyin: "Kuítún"; ujg. كۈيتۇن, "Küytun"; nazwa pochodzi z mongolskiego "Chüjten" – „zimny”) – miasto na prawach powiatu w północno-zachodnich Chinach, w regionie autonomicznym Sinciang, w prefekturze autonomicznej Ili. W 2000 roku liczba mieszkańców miasta wynosiła 285 299.

</doc>
<doc id="2057564" url="https://pl.wikipedia.org/wiki?curid=2057564" title="Katedra bazylejska">
Katedra bazylejska



</doc>
<doc id="2057568" url="https://pl.wikipedia.org/wiki?curid=2057568" title="Irena Horban">
Irena Horban

Irena Wiesława Horban z domu Szymańska (ur. 16 kwietnia 1926 w Pruszkowie, zm. 25 lipca 2021) – polska nauczycielka, działaczka społeczna i samorządowa związana z Pruszkowem, prezes Pruszkowskiego Towarzystwa Kulturalno-Naukowego.
Życiorys.
Urodziła się w rodzinie kierownika fabryki ultramaryny Sommer i Nower. W czasie II wojny światowej związana z Armią Krajową. W trakcie powstania warszawskiego była sanitariuszką w szpitalu w Tworkach. Po zakończeniu okupacji niemieckiej ukończyła Gimnazjum i Liceum Ogólnokształcące im. Tomasza Zana w Pruszkowie, następnie studiowała na Wydziale Filozofii Uniwersytetu Warszawskiego. Podczas studiów była asystentką profesora Jerzego Manteuffla w Katedrze Papirologii UW. Pracowała jako nauczycielka historii w szkołach średnich w Warszawie, następnie zaś w macierzystej placówce w Pruszkowie. Była przewodniczącą NSZZ „Solidarność” w LO, następnie zaś współtworzyła Komitet Obywatelski w Pruszkowie, będąc jego sekretarzem oraz wiceprzewodniczącą. W wyborach samorządowych w 1990 uzyskała mandat radnej Pruszkowa z ramienia KO, w wyborach w 1994 zaś reelekcję z ramienia Porozumienia Pruszkowskiego.
Była związana z Towarzystwem Absolwentów, Wychowanków i Przyjaciół im. Tomasza Zana (pełniła funkcje sekretarza i prezesa tej organizacji). Była również prezesem Pruszkowskiego Towarzystwa Kulturalno-Naukowego, a także sekretarzem oddziału Światowego Związku Żołnierzy Armii Krajowej w Pruszkowie.
Była matką Andrzeja Horbana.
Odznaczenia i wyróżnienia.
W 2010 została odznaczona Krzyżem Kawalerskim Orderu Odrodzenia Polski, a w 2011 wyróżniona Medalem „Pro Memoria”. W 2017 otrzymała Krzyż Wolności i Solidarności.

</doc>
<doc id="2057569" url="https://pl.wikipedia.org/wiki?curid=2057569" title="Parafia Narodzenia Najświętszej Maryi Panny w Rogach">
Parafia Narodzenia Najświętszej Maryi Panny w Rogach

Parafia Narodzenia Najświętszej Maryi Panny w Rogach – rzymskokatolicka parafia położona w Rogach. Parafial należy do dekanatu Niemodlin w diecezji opolskiej.
Historia parafii.
Parafia w źródłach pisanych wzmiankowana po raz pierwszy w sporządzonym w latach 1335–1342 przez Galharda de Carceribus rejestrze parafii – dłużników sześcioletniej dziesięciny Soboru w Vienne. Następnie parafia w Rogach wymieniona jest w „Die Rechnung...” – rejestrze świętopietrza w archidiakonacie opolskim z 1447 roku. 
W późniejszym okresie brak jest wiarygodnych informacji o losach parafii w źródłach pisanych. Ze źródeł pośrednich wiadomo jednak, że w roku 1522 istniała w miejscowości świątynia, świadczy o tym dzwon z napisem minuskułą "o rex glorie veni cum pace ave maria gracia plena dominus 1522", wiszący obecnie na wieży Kościoła Wniebowzięcia Najświętszej Maryi Panny w Niemodlinie, o którym wiadomo, że w pierwszych latach powojennych został przeniesiony ze starego drewnianego kościoła w Rogach. Także dokument sprzedaży wsi, wraz z patronatem kościoła z 1538 roku, pozwala potwierdzić istnienie świątyni, nie daje jednak informacji o istnieniu parafii w tym okresie. 
W pochodzącym z 1667 roku wykazie kościołów diecezji wrocławskiej brak jest informacji o parafii w Rogach, dopiero kolejny wykaz z lat 1687-1688 ponownie wymienia Rogi jako wieś parafialną. Ponowne zaistnienie parafii związane jest z faktem, że kilka lat wcześniej rozpoczęto budowę nowego drewnianego kościoła pod wezwaniem Wszystkich Świętych, który został konsekrowany w 1685 roku.
W XVIII wieku parafia znów przestaje funkcjonować i kościół w staje się świątynią filialną Parafii Wniebowzięcia NMP w Niemodlinie. 
Ponownie parafia zaistniała w 18 grudnia 1890 roku, a obecny kościół parafialny zbudowany został w latach 1901–1903 w stylu neoromańskim, ufundował go ówczesny właściciel dóbr niemodlińskich, hrabia Fryderyk Praschma. 
Liczebność i zasięg.
Po zmianach dokonanych w latach 1949–1959, do parafii należą wierni mieszkający w następujących miejscowościach: Rogi, Góra Mała, Góra Wielka, Roszkowice, Rutki, Tarnica i Tłustoręby.

</doc>
<doc id="2057571" url="https://pl.wikipedia.org/wiki?curid=2057571" title="Usu">
Usu

Usu (; , "Usu") – miasto w północno-zachodnich Chinach, w regionie autonomicznym Sinciang, w Kotlinie Dżungarskiej, w prefekturze Tacheng. W 2010 roku liczyło ok. 132 tys. mieszkańców.

</doc>
<doc id="2057573" url="https://pl.wikipedia.org/wiki?curid=2057573" title="Katar na letnich igrzyskach olimpijskich">
Katar na letnich igrzyskach olimpijskich

Reprezentacja Kataru na letnich igrzyskach olimpijskich po raz pierwszy wystartowała podczas Igrzysk w Los Angeles 1984 roku. Wtedy to barwy Kataru reprezentowało 18 zawodników.
Pierwszym katarskim medalistą olimpijskim jest Muhammad Sulajman, który zdobył brązowy medal w biegu na 1500 m.

</doc>
<doc id="2057574" url="https://pl.wikipedia.org/wiki?curid=2057574" title="Europejska Lewica Antykapitalistyczna">
Europejska Lewica Antykapitalistyczna

Europejska Lewica Antykapitalistyczna ("ELA") ("niem".: Die Europäische Antikapitalistische Linke, EAL, "ang".: European Anti-Capitalist Left, EACL, "franc".: Gauche Anticapitaliste Européenne, GACE) – nieformalna sieć europejskich partii lewicowych. Pierwsze spotkanie odbyło się w Lizbonie w marcu 2000, wzięli w niej udział przedstawiciele Szkockiej Partii Socjalistycznej, portugalskiego Bloku Lewicy, duńskiego Sojuszu Czerwono-Zielonego, francuskiej Rewolucyjnej Ligi Komunistycznej i tureckiej Partii Wolności i Sprawiedliwości. Od tamtej pory spotkania odbywają się co sześć miesięcy.
Relacje między ELA a Europejską Partią Lewicy nie są sprecyzowane i kilka partii jest jednocześnie członkiem obu europejskich struktur.

</doc>
<doc id="2057575" url="https://pl.wikipedia.org/wiki?curid=2057575" title="Podróż apostolska Benedykta XVI na Cypr">
Podróż apostolska Benedykta XVI na Cypr

W dniach od 4 czerwca do 6 czerwca 2010 odbyła się podróż apostolska Benedykta XVI na Cypr.
Plan wizyty Benedykta XVI na Cyprze.
4 czerwca.
Pafos
5 czerwca.
Nikozja
6 czerwca.
Nikozja
Larnaka

</doc>
<doc id="2057587" url="https://pl.wikipedia.org/wiki?curid=2057587" title="Ołtarz Pergamoński">
Ołtarz Pergamoński



</doc>
<doc id="2057590" url="https://pl.wikipedia.org/wiki?curid=2057590" title="Pergameński ołtarz">
Pergameński ołtarz



</doc>
<doc id="2057593" url="https://pl.wikipedia.org/wiki?curid=2057593" title="Muzeum Pergamońskie w Berlinie">
Muzeum Pergamońskie w Berlinie



</doc>
<doc id="2057595" url="https://pl.wikipedia.org/wiki?curid=2057595" title="Pergameńskie muzeum">
Pergameńskie muzeum



</doc>
<doc id="2057598" url="https://pl.wikipedia.org/wiki?curid=2057598" title="Reprezentacja Syrii w piłce ręcznej mężczyzn">
Reprezentacja Syrii w piłce ręcznej mężczyzn

Reprezentacja Syrii w piłce ręcznej mężczyzn – narodowy zespół piłkarzy ręcznych Syrii. Reprezentuje swój kraj w rozgrywkach międzynarodowych.

</doc>
<doc id="2057599" url="https://pl.wikipedia.org/wiki?curid=2057599" title="Reprezentacja Iraku w piłce ręcznej mężczyzn">
Reprezentacja Iraku w piłce ręcznej mężczyzn

Reprezentacja Iraku w piłce ręcznej mężczyzn – narodowy zespół piłkarzy ręcznych Iraku. Reprezentuje swój kraj w rozgrywkach międzynarodowych.

</doc>
<doc id="2057601" url="https://pl.wikipedia.org/wiki?curid=2057601" title="Liberia na Letnich Igrzyskach Olimpijskich 1956">
Liberia na Letnich Igrzyskach Olimpijskich 1956

Liberia na Letnich Igrzyskach Olimpijskich 1956, reprezentowana była przez czterech sportowców, samych mężczyzn którzy wystąpili jednej dyscyplinie - lekkoatletyce. Reprezentacja nie zdobyła ani jednego medalu na tych igrzyskach. Był to pierwszy start Liberii jako niepodległego państwa w letnich igrzyskach olimpijskich. 

</doc>
<doc id="2057606" url="https://pl.wikipedia.org/wiki?curid=2057606" title="Andrzej Bronk">
Andrzej Bronk

Andrzej Bronk (ur. 27 kwietnia 1938 w Sopocie) – filozof, duchowny katolicki, werbista, członek Polskiej Akademii Umiejętności.
Życiorys.
Do Zgromadzenia Księży Werbistów wstąpił w 1951 roku. W 1963 ukończył studium filozoficzno-teologiczne i otrzymał święcenia kapłańskie. Kontynuował studia na Wydziale Filozoficznym KUL, a w 1968 obronił pracę magisterską pt. "Rozstrzygalność założeń fizyki teoretycznej. (W związku z koncepcją sprawdzalności H. Mehlberga)" (promotor ks. prof. Stanisław Kamiński). W 1971 obronił doktorat pt. "Język etnologii na przykładzie teorii religii W. Schmidta. Analiza metodologiczna" (promotor ks. prof. Stanisław Kamiński). W latach 1976-1978 przebywał na stypendium Fundacji Humboldta w Bochum (Hegel-Archiv, prof. O. Pöggeler). Habilitował się w 1982 pracą "Rozumienie, dzieje, język: filozoficzna hermeneutyka H.-G. Gadamera". W 1984 uzyskał zatwierdzenie stopnia docenta przez CKK. W 1997 roku otrzymał tytuł profesora. 18 października 1999 roku otrzymał nominację na stanowisko profesora zwyczajnego.
Publikacje.
1968
1972
1973
1974
1975
1976
1977
1978
1979
1980
1982
1983
1984
1985
1986
1987
1988
1989
1990
1991
1992
1993
1994
1995
1996
1997
1998
1999
2000
2001
2002
2003
2004
2005
2006
2007
2008
2009

</doc>
<doc id="2057609" url="https://pl.wikipedia.org/wiki?curid=2057609" title="Polsko-Bułgarska Izba Przemysłowo-Handlowa">
Polsko-Bułgarska Izba Przemysłowo-Handlowa

Polsko-Bułgarska Izba Przemysłowo-Handlowa (buł. "Полско-българска промишлено-търговска камара") wspiera polsko-bułgarskie stosunki gospodarcze oraz reprezentuje i chroni interesy polskich i bułgarskich firm członkowskich.
Izba prowadzi działania wpływające na dobry klimat inwestycyjny, warunki sprzyjające wymianie handlowej w obydwu krajach.
Propolski samorząd gospodarczy w Bułgarii.
W okresie międzywojennym (1930-1938) funkcjonowała Polsko-Bułgarska Izba Handlowa ("Chambre de Commerce Polono-Bulgare"), w 1938 z siedzibą w Sofii przy ul. Benkowskiej 10.

</doc>
<doc id="2057610" url="https://pl.wikipedia.org/wiki?curid=2057610" title="Keisei">
Keisei

 – mnich buddyjski okresu Kamakura ze szkoły tendai, a także autor kilku publikacji, m.in. zbioru "Kankyo no tomo" oraz kopii znanych dzieł.
Jego ojcem był Yoshitsune Kujō, a młodszym bratem regent Michiie Kujō. Wstąpił do klasztoru z powodu niepełnosprawności, którą nabył w dzieciństwie. Uczył się pod okiem mistrzów w Onjōji, a także pod okiem Myōe​. 
Około 1208 roku udał się na odosobnienie na górę Nishiyama (obok Kioto). W 1217 roku przebywał w Chinach, skąd wysłał list do Myōe.
Ufundował świątynię Hokkesan-ji na Nishiyamie.

</doc>
<doc id="2057612" url="https://pl.wikipedia.org/wiki?curid=2057612" title="Nigeria na Letnich Igrzyskach Olimpijskich 1956">
Nigeria na Letnich Igrzyskach Olimpijskich 1956

Nigeria na Letnich Igrzyskach Olimpijskich 1956, reprezentowana była przez 10 sportowców, samych mężczyzn. Żadnemu z atletów nie udało się zdobyć medalu w tej edycji igrzysk.

</doc>
<doc id="2057614" url="https://pl.wikipedia.org/wiki?curid=2057614" title="C/1556 D1">
C/1556 D1

C/1556 D1 – kometa najprawdopodobniej jednopojawieniowa, którą można było obserwować gołym okiem w 1556 roku.
Odkrycie i obserwacje komety.
Kometa została zaobserwowana po raz pierwszy w marcu 1556 roku. 22 kwietnia tegoż roku przeszła przez peryhelium. Widziano ją gołym okiem i łączono z różnymi nieszczęściami, które stały się udziałem współczesnych.
Orbita komety.
C/1556 D1 porusza się po orbicie w kształcie paraboli o mimośrodzie 1. Peryhelium znajdowało się w odległości 0,49 j.a. od Słońca. Nachylenie orbity tej komety do ekliptyki wynosiło 32,37˚.

</doc>
<doc id="2057616" url="https://pl.wikipedia.org/wiki?curid=2057616" title="Dziewczęta z Nowolipek (film 1937)">
Dziewczęta z Nowolipek (film 1937)

Dziewczęta z Nowolipek – polski czarno-biały film obyczajowy z 1937 w reżyserii Józefa Lejtesa, będący adaptacją powieści Poli Gojawiczyńskiej o tym samym tytule. Treścią filmu są losy czterech dziewcząt u progu dorosłości, mieszkających w biednej warszawskiej dzielnicy. Bronka (Elżbieta Barszczewska), Franka (Jadwiga Andrzejewska), Amelka (Tamara Wiszniewska) i Kwiryna (Anna Jaraczówna) snują młodzieńcze marzenia, które niebawem skonfrontowane są z szarą i brutalną rzeczywistością.
Film "Dziewczęta z Nowolipek" odniósł sukces kasowy i otrzymał też pozytywne recenzje krytyków. Sprawnie zrealizowany scenariusz, trafnie zarysowany obraz psychologiczny bohaterek i obyczajowa wiarygodność ówczesnego środowiska drobnomieszczańskiego sprawiły, że określano je jako film na wysokim poziomie artystycznym. Józef Lejtes zyskał miano czołowego reżysera lat 30. XX wieku w Polsce. 
Powstały także późniejsze adaptacje powieści "Dziewczęta z Nowolipek": 4-częściowy spektakl teatralny w reż. Stanisława Wohla z 1970 zrealizowany dla Teatru Telewizji i film fabularny z 1985 roku wyreżyserowany przez Barbarę Sass.
Fabuła.
Cztery przyjaciółki – Bronka, Franka, Amelka i Kwiryna, mieszkają w biednej warszawskiej dzielnicy, w kamienicy przy ul. Nowolipki. W drodze do szkoły zaczepia je ojciec Bronki, stolarz Mossakowski, który spędził kolejną noc na piciu alkoholu. Nakazuje córce udanie się do klienta, dyrektora Różyckiego, aby odebrała od niego pieniądze. Dziewczyna jest zachwycona eleganckim domem, natomiast mężczyźnie przypada do gustu uroda Bronki. Po uregulowaniu należności cztery uczennice idą do Ogrodu Saskiego. Siadają na ławce obok mężczyzny, pochłoniętego lekturą „Wędrownych ptaków”. Nieznajomy okazuje się publicystą. Spostrzegłszy zaintrygowane nim dziewczęta, „przypadkowo” upuszcza swoją wizytówkę i odchodzi. Bronka, Amelka i Kwiryna przekonują Frankę, początkującą poetkę, że to dla niej życiowa szansa. Tymczasem dziewczęta przejęte są przyjazdem do kamienicy bogatej i eleganckiej Mańki, córki dozorczyni Prymasiakowej. Dorośli jednak przestrzegają pociechy przed zgubnym wpływem artystki. Tego samego dnia umierający Mossakowski zostaje przyniesiony do domu. W ostatnich słowach prosi syna Mietka, aby dbał o rodzinę.
W obliczu śmierci głowy rodziny dzieci Mossakowskiego poszukują pracy. Bronka śledzi ogłoszenia, natomiast Mietek, dzięki protekcji Różyckiego, jest bliski uzyskania posady w urzędzie. Pani Raczyńska zwraca uwagę matce Bronki, że częste wizyty dojrzałego wiekiem dyrektora w warsztacie stolarskim są związane z zauroczeniem Bronką. Nieprzychylnie patrzy na taką relację, z drugiej strony jest zachwycona, gdy córka Amelka przychodzi do kamienicy ze swoim adoratorem, panem Michałowskim. Dając posłuch radom znajomej, matka upomina Bronkę: „Nic od ludzi za darmo nie dostaniesz. Za wszystko trzeba płacić, każdy czegoś zażąda”. Niebawem w życiu Mossakówny pojawia się jej dobry znajomy, kolega szkolny Mietka – Ignaś Pędzicki, który wyjechawszy pod pozorem studiów we Francji, tak naprawdę zajmował się „robotą polityczną”.
Franka spotyka się z publicystą i czyta mu swój wiersz „Okna”. Bez ostrzeżenia mężczyzna całuje ją, zaskakując tym dziewczynę. Dziennikarz obiecuje, że jeśli będzie grzeczna i posłuszna, postara się o publikację jej twórczości w prasie. Franka ucieka. Podczas majówki radosna młodzież, w rytm muzyki granej przez zespół Mietka, jedzie za miasto. Zakochani – Bronka i Ignaś oraz Amelka i Michałowski, mają się ku sobie. Powróciwszy do miasta, wszyscy poznają tragiczną wiadomość. Rodzice Kwiryny, właściciele sklepu, zostali zamordowani. Zaradna dziewczyna postanawia przejąć inny sklep, rezygnując z obiektu splamionego krwią. Niedługo później Franka udaje się do biura publicysty. Przyjaciółki są zachwycone wydrukowaniem jej wiersza w gazecie, ale młoda poetka wygląda na przygnębioną, po czym wybucha płaczem. 
Po wybuchu I wojny światowej Ignaś postanawia przedostać się do Krakowa, aby walczyć w Legionach. Żegna się z Bronką i przestrzega ją, że jeśli zdradzi ich miłość, nie będzie chciał jej znać. Także pan Michałowski otrzymał wezwanie do wojska. Amelka wyznaje mu, że jest w ciąży i proponuje ślub. Mężczyzna wycofuje się ze związku. Wojenna zawierucha dotyka również rodzinę Mossakowskich, którzy wyjeżdżają do Rosji. W Warszawie pozostaje tylko Bronka, zatrudniona w biurze. Zakład pracy dziewczyny wizytuje Różycki, spotyka ją i zaczyna rozmowę, co wzbudza ciche komentarze wśród innych pracowników. W prywatnej rozmowie dyrektor mówi, że powinna pracować na lepszym stanowisku, dlatego proponuje jej posadę osobistej sekretarki. Mossakówna odpowiada, że ma już ukochanego. 
Przyjaciółki spotykają się w mieszkaniu chorej Franki. Dziewczyna mówi, że lepsze życie, o którym marzyły, okradło je już na samym początku. Kwiryna i Amelka czytają listy z frontu. Chłopak pierwszej z nich dostał się do niewoli, natomiast Michałowski wspomina najlepsze chwile z Amelką, na co ta reaguje ironicznie. Bronka wystarała się o zaproponowaną wcześniej posadę przez Różyckiego dla Franki. Dyrektor był niepocieszony, wiedząc że jego miłość jest nieodwzajemniona. Tymczasem młoda poetka została zawieziona do szpitala ze względu na zarażenie się tyfusem. Bronka dostaje list od rodziny, która narzeka na coraz gorsze warunki bytowe w Rosji. Tęskni za Ignasiem, niepiszącym od dłuższego już czasu. Oddaje się Różyckiemu, ale jest dla niego chłodna i igra z jego uczuciami. 
Franka opuszcza szpital, po czym udaje się do domu profesora, u którego jako praczka pracowała jej zmarła matka. Oddaje pożyczoną książkę i przystaje na propozycję uczonego, którego rodzina chwilowo pozostawała na wsi, aby pozostała u niego do czasu nabrania sił, w zamian miała opiekować się domem. Wkrótce Ignaś wraca do Warszawy i poszukuje Bronki w kamienicy. Raczyńska mówi mu, że dziewczyna zeszła na złą drogę. W czasie defilady żołnierz nie spogląda ani razu na Bronkę, patrzącą na niego z tłumu wiwatujących. Franka czyta list od rodziny profesora. Jego żona sugerowała, że dziewczyna nie może u nich pozostać z powodu braku kwalifikacji, ale poszuka dla niej zajęcia wśród znajomych. Po powrocie mężczyzny z pracy Franka chce pocałować go, lecz ten opamiętuje się. W sąsiednim pokoju obejmuje ją jak dziecko i troskliwie przemawia. Dziewczyna zasypia, a z jej ręki wypada buteleczka z trucizną. Jej koleżanka Amelka wychodzi za mąż za starego aptekarza, upatrzonego dla niej przez matkę, a Kwiryna i jej chłopak podjęli decyzję, aby pobrać się w maju.
W ostatniej scenie filmu cztery nowe uczennice udają się do szkoły.
Obsada.
Zestawienie zostało przygotowane na podstawie źródła:
Produkcja.
Tło historyczne.
W drugiej połowie lat 30. XX wieku w kinematografii polskiej dało się zauważyć zwiększenie liczby adaptacji powieści z nurtu realizmu psychologicznego i obyczajowego. Filmowcy z aspiracjami artystycznymi (zwłaszcza Józef Lejtes i środowisko młodych awangardystów) mierzyli się z opisem ówczesnych polskich problemów społecznych, moralnością i psychologią społeczeństwa. Wpływ na to miał ogólnoświatowy trend zwracający się ku obserwacji codzienności, życiu uboższych warstw ludności i konfliktom wewnątrzspołecznym. Materiał tematyczny dla scenarzystów stanowiła twórczość grupy literackiej „Przedmieście” i innych pisarzy, jak również cykle reportaży publikowane w prasie. Dodatkowym czynnikiem sprzyjającym temu zjawisku była postawa władz państwowych, sprzyjająca łączeniu kinematografii z bieżącymi problemami życia społecznego kraju, szczególnie że wspomniana literatura pomijała ustrojowe źródła biedy i zła. Mimo podejmowania artystycznych wyzwań, nie zapomniano o upodobaniach publiczności. Najczęściej adaptowano powieści poczytnych autorów, z wyraźnie zaznaczonymi konfliktami obyczajowymi połączonymi z wątkami melodramatycznymi.
Scenariusz i przygotowania.
W lutym 1937 „Wiadomości Filmowe” podały informację, że wytwórnia Parlofilm przystąpiła do adaptacji filmowej powieści "Dziewczęta z Nowolipek" autorstwa Poli Gojawiczyńskiej. Honorarium pisarki za prawa autorskie i scenariuszowe wyniosło 5 tysięcy złotych. Reżyserem filmu został Józef Lejtes, który we współpracy ze Stanisławem Urbanowiczem napisał także scenariusz. Gojawiczyńska, której "Dziewczęta z Nowolipek" były pierwszą powieścią przeniesioną na wielki ekran, zastrzegła sobie prawo do kontrolowania prac nad skryptem, dlatego odrzuciła pierwotną wersję tekstu, gdzie „losy dziewcząt zostały (...) zmienione, strywializowane, podkreślono tendencyjność”. Dopiero poprawiony scenariusz zyskał jej aprobatę. Operatorami produkcji zostali Seweryn Steinwurzel i Stanisław Lipiński (zdjęcia plenerowe), za muzykę odpowiedzialni byli Marian Neuteich i Roman Palester, natomiast scenografię przygotowali Jacek Rotmil i Stefan Norris. 
W kolejnych tygodniach ujawniano nazwiska aktorów zaangażowanych w produkcji. Cztery główne postaci kobiece miały zagrać Elżbieta Barszczewska, Jadwiga Andrzejewska, Tamara Wiszniewska i Anna Jaraczówna. W drugoplanowych rolach obsadzeni zostali, m.in.: Stanisława Wysocka, Mieczysława Ćwiklińska, Kazimierz Junosza-Stępowski, Janina Janecka i Włodzimierz Łoziński. Józef Lejtes miał zwyczaj angażować aktorów o mniejszym doświadczeniu w pracy przed kamerą filmową. W przypadku "Dziewcząt z Nowolipek" byli nimi między innymi Andrzej Szalawski i Hanna Karwowska. Wytwórnia Parlofilm uzgodniła także współpracę z Michałem Ślaskim, lecz po jakimś czasie zrezygnowała z tego angażu. Aktor wytoczył firmie proces. Sąd przyznał mu rację i nakazał władzom wytwórni wypłacenie odszkodowania. 
Zdjęcia realizowano między innymi w warszawskim atelier Falanga przy ulicy Chopina i przy gmachu Dyrekcji Kolei Państwowych na Pradze.
Realizacja.
Józef Lejtes, mając do dyspozycji powieść zawierającą przemyślaną analizę pod względem obyczajowym i psychologicznym oraz opis fragmentu rzeczywistości, mógł skorzystać z dorobku, cenionych przez siebie, radzieckich reżyserów pierwszej połowy lat 30., przykładowo Borisa Barneta ("Romans Mańki Grieszynej", 1933). Twórców tych cechowało zrównoważenie proporcji obrazu i dźwięku, kreatywne posługiwanie się zasadami kompozycji powieściowej i pieczołowite przygotowanie drugiego i trzeciego planu. W swoich filmach zajmowali się codziennością, która była pozornie nieciekawa, ale przy bliższym spojrzeniu okazywała się pełna konfliktów.
Aby przetworzyć wielowątkową powieść w dzieło filmowe, reżyser postanowił skoncentrować opowieść na czterech bohaterkach, odrzucając wątki Janki i Cechny, ponadto minimalizując znaczenie Mietka i Alisi. Skupił się na zbudowaniu ich portretów psychologicznych, zestawił ich marzenia z późniejszymi rozczarowaniami życiowymi. W ten sposób z szacunkiem podszedł do wizji Gojawiczyńskiej. Najwięcej uwagi poświęcił Bronce, w dalszej kolejności France, Amelce, na końcu zaś Kwirynie. W odróżnieniu od utworu literackiego Franka nie została zabita przez Alisię, lecz umarła śmiercią samobójczą. Staranna kompozycja charakteryzowała się regularnymi powrotami do losów poszczególnych dziewcząt. Jak zauważył Zygmunt Machwitz: „podwórko – kamienica jest miejscem spotkań spajającym poszczególne wątki, ale też symbolem zamkniętego, ograniczonego świata bohaterek. Podobnie brama kamienicy, okna, drzwi – otwierane i zamykane – pełnią zarówno funkcję dramaturgiczną, jak i przynoszą przejrzyste przenośnie rodzących się i ginących nadziei i oczekiwań”. 
Odbiór.
Premiera kinowa i recenzje.
Premiera "Dziewcząt z Nowolipek" odbyła się 26 października 1937 w warszawskim kinie „Stylowy”. Film był wyświetlany na ekranie tego kina przez niemal 10 tygodni. Autorka powieści pochwaliła rezultat adaptacji, mówiąc że „film oddaje wiernie nastrój powieści, a to przecież najważniejsze”. Podczas XVIII Targów Wschodnich produkcja otrzymał oficjalną nagrodę prezydenta miasta Lwowa.
"Dziewczęta z Nowolipek" spotkały się głównie z pozytywnymi recenzjami. Stefania Zahorska, recenzentka „Wiadomości Literackich”, w pierwszych słowach swojego sprawozdania napisała: „Rzecz po prostu nie do wiary: coś się w polskim filmie przełamało, odwrócił się jakiś zły los, powstał film, który jest dobry i to nie tylko w polskiej skali. Został przerwany szablon, utarta droga bezmyślności, taniego romantyzmu i płytkiej sensacji”. Chwaliła inteligentnie skonstruowany scenariusz i pracę reżyserską Lejtesa, który, jej zdaniem, w doskonały sposób wykorzystał filmowe środki wyrazu do zobrazowania życia biedniejszych warstw mieszczaństwa. Zwartość i syntetyczność akcji, dopełnionej zastosowaniem metafor i niedopowiedzeń, sprawiły, że „pod tym względem film przerósł powieść”. Zbigniew Pitera podkreślił, że zachowany przez Lejtesa folklor i nastrój środowiska uczynił jego dzieło pierwszym w dziejach filmu polskiego sukcesem stylistycznym reżysera. W podobnym tonie wypowiedziała się w „Bluszczu” Stefania Heymanowa. Uznała ona „"Dziewczęta z Nowolipek" (...) za dobry film, nawet jeżeli się go rozpatruje w oderwaniu od powieści, choć niewątpliwie wyborowi tematu przede wszystkim mamy do zawdzięczenia poziom tego filmu, o tyle przerastający normalną naszą produkcję”. Zasługą Lejtesa było stworzenie atmosfery i realizmu drobnomieszczańskiego życia i skuteczna praca z aktorami i statystami. W rozbudowanej analizie filmowej, umieszczonej w „Pionie”, Krystyna Kuliczkowska wpisała dzieło Lejtesa w ówczesny dyskurs na temat współpracy filmu i literatury. Dziennikarka stwierdziła, że produkcja ta była pierwszym polskim filmem na wysokim poziomie artystycznym. Istotnymi elementami tego sukcesu stały się: umiejętne spięcie kilku wątków, zastosowanie symboliki i metafor oraz momentów muzycznych i dźwiękowych w podbudowaniu „poezji i liryzmu” filmu. W ten sposób "Dziewczęta z Nowolipek" stały się pozytywnym przykładem współistnienia z literaturą w porównaniu z większością innych dzieł, „z których w dalszym ciągu wyciąga się bezsensownie ekstrakty sensacyjnej fabuły, by zlepić z niej karykaturę powieści i zły film”. Pełna pochwał recenzja ukazała się również w „Kinie”.
Pozytywne opinie, choć krytyczne wobec niektórych elementów filmu, zostały także zamieszczone w „Prawdzie o filmie”, „Ilustrowanej Republice”, „Świecie”, „Chwili” i „Prosto z mostu”. Odmienne zdanie miał sprawozdawca „Robotnika”, kryjący się pod pseudonimem IKA, który napisał: „Niestety film ten przyniósł wielkie rozczarowanie tym, co z zainteresowaniem śledzili powieść Gojawiczyńskiej. Odbiega zbyt daleko od powieści, a scenariusz jego zmontowano tak, że widz nie znający powieści, też niewiele rozumie. Obraz jest zdecydowanie słaby. Momenty są dobre, a nawet jest wiele bardzo dobrych, ale całość zawiodła. Nie ma w filmie tego, co w książce: społecznej myśli przewodniej, nie ma jasno narysowanego tła środowiska dziewcząt z Nowolipek, nie ma wyrazistości postaci, które zbanalizowano do maximum. Robota filmu jest nieporządna, np. balowe organdynowe toalety dziewcząt, jadących wozem na wycieczkę, suknie mody z r. 1937 w r. 1914, przemarsz Legionów na tle gmachu Dyrekcji Kolejowej na Pradze itd. Są to rzeczy drobne, ale rzucające się w oczy jako dowód braku staranności wykonania”.
Po latach.
W "Historia kina polskiego. Twórcy, filmy, konteksty" Tadeusz Lubelski stwierdził, iż zarówno "Dziewczęta z Nowolipek", jak i "Granica" (1938) „były już utworami znaczącymi w kulturze swojego czasu. Nie tylko pośrednio – przez odpowiedź na potrzeby widowni, ale i bezpośrednio – przez wartość własnego ekranowego kształtu, zawierały cząstkę prawdy o klimacie moralnym kraju”. Za sprawą konstrukcji, film o historii czterech dziewcząt przeniósł się na wyższy, metaforyczny poziom, co uczyniło opowieść aktualną, a dzięki pracy operatorów całość „nie sprawiała wrażenia sztucznie zainscenizowanej, ale wziętej z rzeczywistości”.
W artykule zamieszczonym w „Filmie”, Czesław Dondziłło zauważył, że sukces "Dziewcząt z Nowolipek" miał dwie przyczyny. Po pierwsze, film był odmienny od większości polskiej produkcji filmowej ze względu na metodyczne stosowanie ramy konstrukcyjnej – zestawiania „luksusu i szczęścia z bezwyjściowością egzystencji poczętej w nędzy i biedzie, dzięki uogólnieniu, które z owej konfrontacji wynika (...)”. Po drugie, reżyser znalazł złoty środek pomiędzy gustem przeciętnego widza a ogólną wymową literackiego pierwowzoru. Udało mu się zbudować wiarygodny psychologiczny portret czterech dziewcząt, jednocześnie zachował idee społeczne „wyraźnie wskazujące korzenie losowych powikłań bohaterek. W ten sposób uciekł od melodramatycznego banału, ale i nie popadł w łopatologiczny schemat. Tej umiejętności mogłoby mu pozazdrościć wielu współczesnych twórców”.
Zdaniem Jerzego Toeplitza Józef Lejtes po sfilmowaniu "Dziewcząt z Nowolipek" znalazł się w gronie czołowych realizatorów lat 30. XX wieku.

</doc>
<doc id="2057617" url="https://pl.wikipedia.org/wiki?curid=2057617" title="Katastrofa lotu Airblue 202">
Katastrofa lotu Airblue 202

Katastrofa lotu Airblue 202 – katastrofa lotnicza, do której doszło 28 lipca 2010 na wzgórzu Margalla nieopodal Islamabadu w Pakistanie. W wyniku katastrofy zginęły wszystkie 152 osoby na pokładzie.
Samolot.
Katastrofie uległ samolot pasażerski Airbus A321-231 noszący fabryczny numer seryjny 1218. Samolot mógł zabierać na pokład do 185 pasażerów w dwóch klasach. Był napędzany przez dwa silniki turbowentylatorowe IAE V2500 series. Został oblatany w kwietniu 2004 i przekazany przewoźnikowi lotniczemu Airblue od towarzystwa leasingowego ILFC 18 stycznia 2006 Samolot nosił numer rejestracyjny AP-BJB. Maszyna spędziła w powietrzu około 34 tys. godzin i odbyła 13 tys. lotów.
Lot 202.
Samolot Airbus A321-231 wykonujący lot rejsowy ED-202 leciał z Karaczi do Islamabadu. Airbus wystartował z lotniska w Karaczi 28 lipca 2010 o godz. 04:30. Planowany przylot do Islamabadu miał nastąpić o godz. 6:30.
Do wypadku samolotu doszło rano 28 lipca 2010 15 km od portu lotniczego w Islamabadzie podczas odejścia na drugi krąg, po wcześniejszym nieudanym podejściu do lądowania. W trakcie lotu panowały fatalne warunki pogodowe, w tym czasie nad Pakistanem padały deszcze monsunowe. Samolot w czasie odejścia na drugi krąg wleciał w gęstą mgłę, za którą kryły się wzgórza Margalla i uderzył w nie, co spowodowało całkowite zniszczenie maszyny.
Przyczyny katastrofy.
Raport końcowy został opublikowany 3 stycznia 2012. W którym komisja wypadków lotniczych przedstawia że przyczyną katastrofy była błędna decyzja załogi. Załoga nie zastosowała się poprawnie do procedur podejścia dla lotniska w Islamabadzie w trudnych warunkach atmosferycznych, oraz ignorowała polecenia kontrolera lotów. Zarówno kapitan jak i drugi pilot posiadali aktualne certyfikaty do pilotowania samolotu typu Airbus A321. Kapitan (lat 61) spędził za sterami 25 497 godzin, z czego 1060 godzin dla danego samolotu, natomiast drugi pilot (lat 34) przelatał 1837 godzin, z czego 286 na danym typie. 

</doc>
<doc id="2057619" url="https://pl.wikipedia.org/wiki?curid=2057619" title="C/1912 R1 (Gale)">
C/1912 R1 (Gale)

C/1912 R1 (Gale) – kometa najprawdopodobniej jednopojawieniowa, odkryta 8 września 1912 roku przez Waltera Fredericka Gale’a w obserwatorium w Melbourne (Australia).
Orbita komety.
C/1912 R1 (Gale) porusza się po orbicie w kształcie hiperboli o mimośrodzie 1,0004. Peryhelium znalazło się w odległości 0,72 j.a. od Słońca, nachylenie jej orbity do ekliptyki wynosi 79,8˚.

</doc>
<doc id="2057621" url="https://pl.wikipedia.org/wiki?curid=2057621" title="Na Sybir">
Na Sybir

Na Sybir – polski film z 1930 roku. Film początkowo był niemy, w 1937 roku wszedł na ekrany jako udźwiękowiony.
W głównej roli kobiecej wystąpiła Jadwiga Smosarska, największa gwiazda polskiego kina w okresie dwudziestolecia międzywojennego.
Treść.
Jest rok 1905. Na ziemiach polskich trwa rewolucja przeciwko caratowi i nasilają się patriotyczne wystąpienia. Wśród uczestników odwagą wyróżnia się Ryszard Prawdzic. Jest on szczęśliwie zakochany w młodej hrabiance Renie. Wkrótce jednak zostaje aresztowany i decyzją władz zesłany na Sybir. Rena postanawia udać się na zesłanie wraz z nim.

</doc>
<doc id="2057622" url="https://pl.wikipedia.org/wiki?curid=2057622" title="9 Pułk Czołgów">
9 Pułk Czołgów



</doc>
<doc id="2057623" url="https://pl.wikipedia.org/wiki?curid=2057623" title="Na sybir">
Na sybir



</doc>
<doc id="2057625" url="https://pl.wikipedia.org/wiki?curid=2057625" title="Mistrzostwa Europy w Lekkoatletyce 2010 – rzut młotem kobiet">
Mistrzostwa Europy w Lekkoatletyce 2010 – rzut młotem kobiet

Rzut młotem kobiet – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
Eliminacje rzutu młotem odbędą się w sesji przedpołudniowej 28 lipca: grupa A rywalizację zacznie o 10:10, a grupa B o 12:00 czasu barcelońskiego. Do rywalizacji przystąpią dwie reprezentantki Polski: aktualna mistrzyni kraju Małgorzata Zadura oraz rekordzistka świata Anita Włodarczyk.
Rekordy.
Tabela prezentuje rekord świata, Europy oraz czempionatu Starego Kontynentu, a także najlepsze rezultaty w Europy i na świecie w sezonie 2010 przed rozpoczęciem mistrzostw.
Rezultaty.
Eliminacje.
Do zawodów przystąpiły 22 zawodniczki z 17 krajów. Miotaczki w rundzie eliminacyjnej zostały podzielone na 2 grupy: A i B. Aby dostać się do finału, w którym startowało 12 zawodniczek, należało rzucić co najmniej 69,00 m (Q). W przypadku gdyby rezultat ten osiągnęła mniejsza liczba miotaczek lub gdyby żadna ze startujących nie uzyskała minimum, kryterium awansu były najlepsze wyniki uzyskane przez startujące (q).

</doc>
<doc id="2057627" url="https://pl.wikipedia.org/wiki?curid=2057627" title="Mistrzostwa Europy U-17 w Piłce Nożnej 2002">
Mistrzostwa Europy U-17 w Piłce Nożnej 2002

Mistrzostwa Europy U-17 w piłce nożnej 2002 odbyły się w dniach od 27 kwietnia do 10 maja 2002 w Danii.

</doc>
<doc id="2057629" url="https://pl.wikipedia.org/wiki?curid=2057629" title="Newswire">
Newswire

Newswire to medium, którego zadaniem jest zbieranie informacji, komunikatów i materiałów prasowych (tzw.
press release)z różnych źródeł, ich agregowanie i dystrybucja.
Materiały w ramach samego newswire'a są grupowane (np. w kategorie tematyczne) i systematyzowane tak, aby łatwo mogli z nich skorzystać docelowi adresaci.
Ważną cechą newswire'a jest dystrybucja zebranych informacji.
Główną grupę odbiorców stanowią media – użytkownicy szczególnie zainteresowani aktualnymi informacjami.
Newswire to serwis internetowy ukierunkowany na publikację aktualnych informacji oraz wydarzeń, zatem z jego zasobów mogą skorzystać, choć często w ograniczonej formie, zwykli użytkownicy Internetu.
Polskie newswire'y.
Cafe News – aplikacja typu "agregator aktualności", umożliwiająca dostęp do informacji udostępnianych przez administratora lub zdefiniowanych przez użytkownika. Udostępniane informacje pochodzą m.in. z serwisów partnerskich. Newswire nie posiada redakcji.
Jedną z form, w jakich może występować newswire'a jest także agencja prasowa, ukierunkowana stricte na dostarczanie informacji redakcjom telewizyjnym, prasowym, radiowym, czy internetowym.
Przykłady agencji prasowych w Polsce
Polska Agencja Prasowa (PAP),
Katolicka Agencja Informacyjna (KAI)

</doc>
<doc id="2057630" url="https://pl.wikipedia.org/wiki?curid=2057630" title="Meulan">
Meulan



</doc>
<doc id="2057631" url="https://pl.wikipedia.org/wiki?curid=2057631" title="Mistrzostwa Europy w Lekkoatletyce 2010 – trójskok mężczyzn">
Mistrzostwa Europy w Lekkoatletyce 2010 – trójskok mężczyzn

Trójskok mężczyzn – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
Rekordy.
Tabela prezentuje rekord świata, Europy oraz czempionatu Starego Kontynentu, a także najlepsze rezultaty w Europy i na świecie w sezonie 2010 przed rozpoczęciem mistrzostw.
Rezultaty.
Eliminacje.
Do zawodów przystąpiło 28 zawodników z 18 krajów. Lekkoatletów podzielono na dwie równolegle rywalizujące grupy eliminacyjne A i B. Aby awansować do finału należało uzyskać wynik 16,75 (Q) – sztuka ta udała się 14 trójskoczkom, którzy wystąpią w finale. 

</doc>
<doc id="2057633" url="https://pl.wikipedia.org/wiki?curid=2057633" title="I LO w Jaśle">
I LO w Jaśle



</doc>
<doc id="2057635" url="https://pl.wikipedia.org/wiki?curid=2057635" title="Samos (król Kommageny)">
Samos (król Kommageny)

Samos Theosebes Dikajos (gr.: "Σάμος Θεοσεβής Δίκαιος", "Sámos Theosebḗs Díkaios") (zm. ok. 100 p.n.e.) – drugi król Kommageny z ormiańskiej dynastii Orontydów od ok. 130 p.n.e. do swej śmierci. Syn Ptolemeusza, króla Kommageny.
Jego przydomki "Theosebes" i "Dikajos" znaczą „Gorliwy (religijnie)” i „Sprawiedliwy”. Podczas swego panowania Samos rozkazał zbudować fortecę w swej stolicy Samosacie, która obecnie jest zalana przez wody z tureckiej Tamy Atatürk. Z żoną i królową Isias I miał jedynego syna i następcę Mitrydatesa I Kallinikosa.

</doc>
<doc id="2057637" url="https://pl.wikipedia.org/wiki?curid=2057637" title="Mistrzostwa Europy U-19 w piłce nożnej 2010">
Mistrzostwa Europy U-19 w piłce nożnej 2010



</doc>
<doc id="2057638" url="https://pl.wikipedia.org/wiki?curid=2057638" title="Mitrydates I Kallinikos">
Mitrydates I Kallinikos

Mitrydates I Kallinikos (gr.: "Μιθριδάτης Кαλλίνικος", "Mithridátēs Kallínikos") (zm. ok. 70 p.n.e.) – trzeci król Kommageny z ormiańskiej dynastii Orontydów od ok. 100 p.n.e. do swej śmierci. Syn króla Kommageny Samosa Theosebesa Dikajosa i królowej Isias I.
Mitrydates przed wstąpieniem na tron poślubił księżniczkę syryjską Laodikę, córkę króla państwa Seleucydów Antiocha VIII Epifanesa Filometora Kallinikosa (Gryposa) i jego pierwszej żony Tryfajny, córki Ptolemeusza VIII Euergetesa, króla Egiptu. Ojcowie Mitrydatesa i Laodiki umówili się, by ich dzieci wzięły ślub, jako część przymierza pokoju między ich królestwami. Ok. r. 100 p.n.e. po śmierci króla Kommageny Samosa Theosebesa Dikajosa, syn objął tron jako Mitrydates I Kallinikos, a jego żona Laodika Thea Filadelf stała się królową. Mitrydates był poddany wpływom kultury greckiej. Jego przydomek "Kallinikos" znaczy „Wielki zwycięzca”. Ok. r. 86 p.n.e. żona urodziła mu jednego syna Antiocha, przyszłego króla Kommageny i zapewne dwie córki: Isias II Filostorgos, przyszłą żonę brata oraz Filadelfię.

</doc>
<doc id="2057642" url="https://pl.wikipedia.org/wiki?curid=2057642" title="Wierch (Pasmo Jaworzyny)">
Wierch (Pasmo Jaworzyny)

Wierch (842 m) – szczyt w Beskidzie Sądeckim. Znajduje się w Paśmie Jaworzyny w bocznym grzbiecie opadającym na południe od głównej grani tego pasma, od szczytu Hali Pisanej (1044 m). Jest to krótki grzbiet oddzielający dolinę Łomniczanki od doliny jej dopływu – Małej Łomnickiej. Spod Wierchu spływa kilka niewielkich potoków uchodzących do Małej Łomnickiej lub Łomniczanki. 
Znajduje się na obszarze miejscowości Łomnica-Zdrój. Rejon Wierchu to teren skomplikowany orientacyjnie. Jest w większości zalesiony, ale na dużym wypłaszczeniu na jego południowym grzbiecie, nieco poniżej szczytu, znajduje się duża polana z polami uprawnymi. Również pomiędzy szczytem Wierchu a Halą Pisaną znajduje się, obecnie już nieużytkowana polana Sarnica. Stoją na niej zabudowania. Pośród lasów, na wypłaszczeniach terenu i mało stromych stokach istnieją polany, na których dawniej były pola uprawne, łąki, domy i zabudowania gospodarskie. Na północny wschód od wierzchołka Wierchu, a poniżej głównej grani, znajdują się polany Niedźwiadki i Rechmanowa – przysiółki miejscowości Łomnica-Zdrój.

</doc>
<doc id="2057643" url="https://pl.wikipedia.org/wiki?curid=2057643" title="Antioch I (król Kommageny)">
Antioch I (król Kommageny)

Antioch I Theos Dikajos Epifanes Filoromajos Filhellen (gr. "Antíochos ó Theós Díkaios Epifanḗs Filorṓmaíos Filhellēn"; ‘Antioch Bóg Sprawiedliwy i Objawiony, Przyjaciel Rzymian i Greków’) (ur. ok. 86, zm. ok. 36 p.n.e.) – czwarty oraz najbardziej znany król Kommageny z ormiańskiej dynastii Orontydów od ok. 70 p.n.e. do swej śmierci.
Przodkowie i wczesne życie.
Antioch był synem i prawdopodobnie jedynakiem króla Kommageny Mitrydatesa I Kallinikosa i królowej Laodiki Thei Filadelf, córki króla państwa Seleucydów Antiocha VIII Epifanesa Filometora Kallinikosa (Gryposa) i jego pierwszej żony Tryfajny, córki Ptolemeusza VIII Euergetesa, króla Egiptu. Ojciec Mitrydates był spokrewniony z królami Partii, a według badań archeologicznych na górze Nemrut, był też potomkiem króla perskiego Dariusza I Wielkiego. Mało jest danych na temat wczesnych lat życia Antiocha. Gdy ok. r. 70 p.n.e. zmarł mu ojciec, wstąpił po nim na tron Kommageny.
Kontakty z Rzymianami.
Podczas gdy Rzymianie anektowali terytoria w Anatolii, Antioch utrzymał Kommagenę w niezależności od nich. Antioch jest po raz pierwszy wspomniany w starożytnych źródłach w r. 69 p.n.e., kiedy wódz Lukullus prowadził kampanię wojenną przeciw królowi armeńskiemu Tigranesowi II Wielkiemu.
W r. 64 p.n.e. Antioch zawarł pokój z wodzem Pompejuszem, kiedy ten najechał Syrię. Antioch i Pompejusz stali się od tej pory sprzymierzeńcami. W r. 59 p.n.e. Rzymianie przyznali Antiochowi togę praetexta i został oficjalne uznany w senacie rzymskim sprzymierzeńcem Rzymu. Antiochowi dano berło z kości słoniowej, wyhaftowaną triumfalną szatę oraz był witany jak "król, sprzymierzeniec i przyjaciel". Ten dowód uznania był tradycją, która uznaje i nagradza sprzymierzeńców Rzymu. Licząc od niego, wszyscy monarchowie Kommageny okazali się być najbardziej lojalnymi rzymskimi sprzymierzeńcami. Kiedy Marek Tulliusz Cyceron był rzymskim gubernatorem Cylicji w r. 51 p.n.e., Antioch zaopatrywał go w wiadomości o ruchach Partów. Podczas wojny domowej między Gajuszem Juliuszem Cezarem a Pompejuszem Wielkim, Antioch dostarczał wojsk Pompejuszowi.
W r. 38 p.n.e. legat triumwira Marka Antoniusza, Publiusz Wentidiusz Bassus, po pokonaniu Partów postanowił wytoczyć wojnę Antiochowi i jego królestwu. Obaj byli zainteresowani skarbami i bogactwami Kommageny. Gdy Rzymianie postanowili oblegać stolicę Samosatę, Antioch zawarł pokój z Antoniuszem i Bassusem.
Góra Nemrut.
Antioch jest sławny z budowy sanktuarium religijnego na szczycie góry Nemrut Dag lub góry Nemrut (2134 m n.p.m.). Kiedy Antioch wstąpił na tron, zaczął tworzyć królewski kult dla siebie oraz przygotowywać dla siebie cześć po swej śmierci. Zainspirował się, by stworzyć swój własny kult w zhellenizowanej formie zoroastrianizmem. Uczynił z góry dom olbrzymich posągów różnych bogów oraz siebie. Zostawił wiele greckich napisów ujawniających aspekty jego religii oraz wyjaśniających cel jego działania. W jednym z napisów Antioch sugeruje, że jego grobowiec musi być w wysokim i świętym miejscu, odległym od ludzi oraz blisko bogów, z którymi on jest w szeregu. Chciałby, aby jego ciało było zachowane dla wieczności. Monumentalne wizerunki miały perskie i greckie wpływy. Perskimi wpływami były ubranie, nakrycie głowy, fryzury oraz monumentalność, natomiast greckimi były reprezentacja bogów oraz wykazywanie przodków króla. Bogami, których on czcił byli Herkules, Zeus-Ormuzd, Tyche i Apollo-Mitra. Wszystkie posągi są w pozycji siedzącej. Utraciły one głowy, które zostały oderwane od reszty ciała. Znajdująca się duża płyta z wizerunkiem lwa na zachodnim tarasie wzbudziła zainteresowanie uczonych. Przedstawia bowiem wzajemne położenie planet i gwiazd – Jowisza, Merkurego i Marsa. Rozszyfrowano, że ułożenie pokazuje konfigurację astronomiczną, która zdarzyła się 7 lipca 62 r. p.n.e. Niewykluczone, że zbudowano kompleks na Nemrut Dag przed tą datą, by uczcić to wydarzenie astronomiczne.
W pobliżu Arsamei na Nymfalos, znaleziono podobny kompleks, lecz bez posągów. Jest to "hierotheseion" Mitrydatesa I, ojca Antiocha. Znajduje się tam wiele napisów w języku greckim. Na znajdującej się tam płaskorzeźbie Antioch daje uścisk dłoni bogu. Wewnątrz tunelu na 152 m znajduje się płaskorzeźba przedstawiająca króla, zapewne Antiocha lub jego ojca, bogato ubranego i dającego uścisk dłoni nagiemu bogu z maczugą i lwią skórą, zapewne Heraklesowi.
Potomstwo.
Antioch poślubił księżniczkę Isias II Filostorgos, prawdopodobnie swoją siostrę. Miał z nią pięcioro dzieci (trzech synów i dwie córki):

</doc>
<doc id="2057646" url="https://pl.wikipedia.org/wiki?curid=2057646" title="Mitrydates II (król Kommageny)">
Mitrydates II (król Kommageny)

Mitrydates II Antioch Epifanes Filoromajos Filhellen Monokrites (gr.: "Μιθριδάτης Ἀντίοχος ὀ Ἐπιφανής Φιλορώμαίος Φιλέλλην Μονοκρίτης", "Mithridátēs Antíochos ó Epifanḗs Filorṓmaíos Filhellēn Monokritēs") (zm. 20 p.n.e.) – piąty król Kommageny z ormiańskiej dynastii Orontydów w latach ok. 36-30 p.n.e. i od 29 p.n.e. do swej śmierci. Syn i następca króla Kommageny Antiocha I Theosa Dikajosa Epifanesa Filoromajosa Filhellena i królowej Isias II Filostorgos.
Według Plutarcha z Cheronei, pisarza greckiego, był on sprzymierzeńcem triumwira rzymskiego Marka Antoniusza. W r. 31 p.n.e. Mitrydates osobiście poprowadził jego siły pod Akcjum w wojnie przeciw Oktawianowi, przyszłemu cesarzowi rzymskiemu Augustowi. Jednak po porażce Antoniusza, Mitrydates stał się lojalnym sprzymierzeńcem zwycięzcy. Niemniej August zmusił Mitrydatesa, by przekazał do rzymskiej prowincji Syrii kommageńską miejscowość zwaną Zeugma, która była ważnym punktem przeprawy przez rzekę Eufrat. By pokazać swe poparcie dla cesarza, Mitrydates pominął tytuł "Filhellen" („Przyjaciel Greków”) w swej tytulaturze królewskiej, dodając zamiast niego tytuł "Filoromajos" („Przyjaciel Rzymian”). Oba tytuły pochodziły z królewskiego kultu kommageńskiego, który później założył jego ojciec, i w którym Mitrydates kierował ważną rolę. Innym tytułem był "Monokrites", skądinąd niepoświadczonym, który był najprawdopodobniej sędziowską funkcją w administracji królewskiej i znakiem jego wysokiej pozycji społecznej. Używał jeszcze przydomka "Epifanes" („Objawiony”).
Mitrydates posiadał młodszego brata Antiocha II Epifanesa, który zgłaszał pretensje do tronu królestwa. Prawdopodobnie został przez niego usunięty z tronu w r. 30 p.n.e. Z tego powodu zapewne wysłał posła do Rzymian, by prosić ich o pomoc. Antioch kazał dokonać mordu posła. W r. 29 p.n.e. został z tego powodu wezwany do Rzymu, gdzie został skazany na śmierć przez Oktawiana, późniejszego cesarza rzymskiego.
Kazał zbudować sanktuarium grobowe, znane dzisiaj jako Karakuş, co w języku tureckim oznacza "Czarny Ptak". Otrzymał taką nazwę, ponieważ jedna z ocalałych kolumn jest zwieńczona rzeźbą orła. Mitrydates pochował tam matkę Isias II Filostorgos, jej córkę a swoją zapewne żonę Antiochis oraz zapewne ich wspólną córkę Akę I, by uczcić ich życie oraz wspomnienie o nich. Sanktuarium znajduje się 12 km od Kahty, na terenie obecnej Turcji. Kopiec otoczony był kolumnami doryckimi (do dnia dzisiejszego zachowały się tylko trzy). Każda kolumna miała około 9 metrów wysokości. Były wieńczone stelami, reliefami i posągami byka, lwa i orła.
Mitrydates nie miał syna, więc jego następcą został bratanek Mitrydates III Antioch Epifanes, syn nieznanego z imienia brata, zmarłego ok. 20 p.n.e.

</doc>
<doc id="2057647" url="https://pl.wikipedia.org/wiki?curid=2057647" title="Umaglesi Liga (2004/2005)">
Umaglesi Liga (2004/2005)

Sezon (2004/2005) był 16. sezonem o mistrzostwo Gruzji w piłce nożnej. Liga liczyła 10 drużyn. Tytułu nie obroniła drużyna WIT Georgia Tbilisi. Nowym mistrzem Gruzji został zespół Dinamo Tbilisi. Tytuł króla strzelców zdobył Lewan Melkadze, który w barwach klubu Dinamo Tbilisi strzelił 27 goli.

</doc>
<doc id="2057648" url="https://pl.wikipedia.org/wiki?curid=2057648" title="Antioch II Epifanes">
Antioch II Epifanes

Antioch II Epifanes (gr.: "Ἀντίοχος ὀ Ἐπιφανής", "Antíochos ó Epifanḗs"; "Antioch Objawiony") (zm. 29 p.n.e.) – król Kommageny z ormiańskiej dynastii Orontydów od 30 p.n.e. do swej śmierci. Młodszy syn króla Kommageny Antiocha I Theosa Dikajosa Epifanesa Filoromajosa Filhellena i królowej Isias II Filostorgos.
Antioch był młodszym bratem księcia i przyszłego króla Kommageny Mitrydatesa II Antiocha Epifanesa Filoromajosa Filhellena Monokritesa. Niewiele wiemy na jego temat. Pozostaje niejasne, jaki zasięg miał obszar kraju w jego żądaniach do tronu. Prawdopodobnie w r. 30 p.n.e. Antioch II usunął brata oraz zajął Kommagenę. W r. 29 p.n.e. został wezwany do Rzymu przez Oktawiana, przyszłego cesarza rzymskiego. Wezwano go, ponieważ kazał zabić posła, którego brat Mitrydates II wysłał do Rzymu. Tam wydano na niego wyrok śmierci. Wykonano go na rozkaz Oktawiana. Jest taka możliwość, że księżniczka Aka II mogła być jego córką.

</doc>
<doc id="2057649" url="https://pl.wikipedia.org/wiki?curid=2057649" title="Bamba Assmanou Drissa">
Bamba Assmanou Drissa

Bamba Assmanou Drissa (ur. 20 sierpnia 1984 w Abidżanie) – piłkarz z Wybrzeża Kości Słoniowej, grający na pozycji pomocnika.
Kariera klubowa.
W 2005 rozpoczął karierę piłkarską w tunezyjskim US Monastir. W sezonie 2007/08 bronił barw saudyjskiego klubu Najran SC, po czym powrócił do Tunezji, gdzie został piłkarzem Olympique Béja. Latem 2009 przeszedł do Wołyni Łuck.

</doc>
<doc id="2057650" url="https://pl.wikipedia.org/wiki?curid=2057650" title="Isias II Filostorgos">
Isias II Filostorgos

Isias II Filostorgos (gr.: " η Ισίας", "ē Isías") (I wiek p.n.e.) – prawdopodobnie córka króla Kommageny Mitrydatesa I Kallinikosa i królowej Laodiki Thei Filadelf, córki króla państwa Seleucydów Antiocha VIII Epifanesa Filometora Kallinikosa (Gryposa) i jego pierwszej żony Tryfajny, córki Ptolemeusza VIII Euergetesa, króla Egiptu. Żona króla Kommageny Antiocha I Theosa Dikajosa Epifanesa Filoromajosa Filhellena, zapewne swego brata rodzonego.
Isias miała ze swoim mężem Antiochem pięcioro dzieci (trzech synów i dwie córki):
Isias zmarła z nieznanych powodów pod koniec lat 30. lub na początku lat 20. I wieku p.n.e. Została pochowana wraz z córką i wnuczką w grobowcu. Obiekt ten jest znany współcześnie jako Karakuş, co w języku tureckim oznacza "Czarny Ptak". Grobowiec otrzymał taką nazwę, ponieważ jedna z ocalałych kolumn jest zwieńczona rzeźbą orła.
To sanktuarium grobowe zostało zbudowane przez syna Isias - Mitrydatesa II Antiocha Epifanesa Filoromajosa Filhellena Monokritesa, by pochować i uczcić życie i wspomnienie o Isias, jej córce Antiochis i wnuczce Aki I. Znajduje się 12 km od Kahty, na terenie Turcji. Kopiec był pierwotnie otoczony pierścieniem kolumn doryckich. Każda kolumna miała około 9 metrów wysokości. Były wieńczone stelami, reliefami i posągami byka, lwa i orła. Do dnia dzisiejszego zachowały się tylko trzy kolumny.
Pomnik zawiera inskrypcje w języku greckim, które dostarczają informacji o tym miejscu. Zostały wpisane na zewnętrznej powierzchni dwu bębnów centralnej kolumny na północnym wschodzie. Po opuszczeniu kilku wyrazów, których rekonstrukcja była niepewna, napis głosi:
": To jest hierotheseion [święte miejsce] Isias, której wielki król Mitrydates (ona będąca jego własną matką)…uważał za zasługującą tej końcowej godzinie. I…Antiochis leży tutaj, siostra króla z tej samej matki, najbardziej piękna z kobiet, której życie było krótkie, ale jej honory długotrwałe. Oboje z tych, jak widzisz, przewodniczysz tutaj, i z nimi córka córki, córka Antiochis, Aka. Pomnik ich wzajemnego życia i honoru króla."
Imię Isias także znajduje się na innej honorowej inskrypcji ufundowanej przez jej syna Mitrydatesa II, przy grobowcu jej córki Laodiki:
": Wielki król Mitrydates, syn wielkiego Antiocha króla i królowej Isias, poświęcił ten wizerunek dla niewiędnącej pamięci królowej Laodiki, siostry króla i żony Orodesa, króla królów, i jej honorowi."
Gdy królestwo Kommageny było zaanektowane w 72 r. przez cesarza rzymskiego Wespazjana do rzymskiej prowincji Syrii, grobowiec został splądrowany.

</doc>
<doc id="2057652" url="https://pl.wikipedia.org/wiki?curid=2057652" title="Aka I z Kommageny">
Aka I z Kommageny

Aka I (gr.: "η Άκα", "ē Aka") (I wiek p.n.e.) – córka Antiochis, księżniczki kommageńskiej, córki króla Kommageny Antiocha I Theosa Dikajosa Epifanesa Filoromajosa Filhellena i królowej Isias II Filostorgos. Prawdopodobnie ojcem był Mitrydates II Antioch Epifanes Filoromajos Filhellen Monokrites, król Kommageny, brat jej matki, z ormiańskiej dynastii Orontydów.
Istnieje bardzo mało danych z życia Aki I. Prawdopodobnie zmarła z nieznanych powodów, gdzieś pod koniec lat 30. lub na początku lat 20. I wieku p.n.e. Została pochowana wraz z babką Isias II Filostorgos i matką Antiochis w grobowcu. Obiekt ten jest znany dzisiaj jako Karakuş, co w języku tureckim oznacza "Czarny Ptak". Pomnik otrzymał taką nazwę, ponieważ jedną z ocalałych kolumn wieńczy rzeźba orła.
To sanktuarium grobowe zbudował król Kommageny Mitrydates II Antioch Epifanes Filoromajos Filhellen Monokrites, prawdopodobnie ojciec Akii, by pochować i uczcić życie i wspomnienie samej Aki, a także swojej matki Isias II Filostorgos, siostry Leodiki zapewne żony Antiochis. Sanktuarium znajduje się 12 km od Kahty, na terenie Turcji. Kopiec był dawniej otoczony pierścieniem kolumn doryckich. Każda kolumna była wysoka na około 9 metrów. Wieńczono je stelami, reliefami i posągami byka, lwa i orła. Do dnia dzisiejszego zachowały się trzy kolumny. Pomnik zawiera honorowe inskrypcje w języku greckim, które dostarczają informacji o tym miejscu. Zostały wpisane na zewnętrznej powierzchni dwu bębnów centralnej kolumny na północnym wschodzie. Gdy królestwo Kommageny było zaanektowane w 72 r. przez cesarza rzymskiego Wespazjana, grobowiec został splądrowany.
Możliwe, że córką Aki I była księżniczka Aka II.

</doc>
<doc id="2057653" url="https://pl.wikipedia.org/wiki?curid=2057653" title="Chris Thompson">
Chris Thompson



</doc>
<doc id="2057655" url="https://pl.wikipedia.org/wiki?curid=2057655" title="Święty Henryk">
Święty Henryk

Zobacz też: Błogosławiony Henryk

</doc>
<doc id="2057656" url="https://pl.wikipedia.org/wiki?curid=2057656" title="Św. Henryk">
Św. Henryk



</doc>
<doc id="2057659" url="https://pl.wikipedia.org/wiki?curid=2057659" title="Anrê Trần An Dũng">
Anrê Trần An Dũng



</doc>
<doc id="2057660" url="https://pl.wikipedia.org/wiki?curid=2057660" title="Správa železnic">
Správa železnic

Správa železnic, státní organizace, do 2019 roku pod nazwą Správa železniční dopravní cesty, státní organizace (VKM: SŽDC), (pol. "Zarząd Infrastruktury Kolejowej, przedsiębiorstwo państwowe") – podmiot odpowiadający za zarządzanie państwową siecią kolejową w Czechach. Organizacja zarządza liniami kolejowymi o całkowitej długości 9478 km.
SŽDC mają wyjątkową formę prawną "státní organizace" (organizacja państwowa) będącą odmianą składkowej organizacji państwowej ("státní příspěvková organizace") i przedsiębiorstwa państwowego ("státní podnik").

</doc>
<doc id="2057665" url="https://pl.wikipedia.org/wiki?curid=2057665" title="Anna María Pinero">
Anna María Pinero

Anna María Pinero (ur. 15 stycznia 1986) – hiszpańska lekkoatletka specjalizująca się w skoku o tyczce.
Osiągnięcia.
Wielokrotna medalistka mistrzostw Hiszpanii.

</doc>
<doc id="2057667" url="https://pl.wikipedia.org/wiki?curid=2057667" title="SŽDC">
SŽDC



</doc>
<doc id="2057669" url="https://pl.wikipedia.org/wiki?curid=2057669" title="Mistrzostwa Europy w Lekkoatletyce 2010 – chód na 20 km kobiet">
Mistrzostwa Europy w Lekkoatletyce 2010 – chód na 20 km kobiet

Chód na 20 km kobiet – konkurencja rozegrana podczas lekkoatletycznych mistrzostw Europy w Barcelonie. Zawodniczki rywalizowały na ulicach w centrum miasta, a ich rywalizacja rozpoczęła się o godzinie 8:05 czasu miejscowego, w środę 28 lipca.
W rywalizacji triumf odniosła reprezentantka Rosji Olga Kaniskina, która podczas poprzednich mistrzostw Europy w roku 2006 wywalczyła srebrny medal.
Rezultaty.
Do rywalizacji przystąpiły 24 chodziarki z 11 krajów. 

</doc>
<doc id="2057671" url="https://pl.wikipedia.org/wiki?curid=2057671" title="Wiera Sokołowa">
Wiera Sokołowa

Wiera Aleksandrowna Sokołowa (ros. "Вера Александровна Соколова", ur. 8 czerwca 1987) – rosyjska lekkoatletka specjalizująca się w chodzie sportowym.
Międzynarodową karierę zaczynała w 2002 roku od startu w mistrzostwach świata juniorów. W kolejnym sezonie zdobyła złoty medal w chodzie na 5000 metrów podczas rozegranych w Kanadzie mistrzostwach świata juniorów młodszych. Brąz w chodzie na 10 000 m przyniosły jej kolejne juniorskie mistrzostwa globu w roku 2004. Juniorska mistrzyni Europy z Kowna (2005). W 2010 zdobyła brązowy medal mistrzostw Europy, a 30 grudnia ustanowiła halowy rekord świata w chodzie na 5000 metrów – 20:10,3. 26 lutego 2011 w Soczi ustanowiła rekord świata w chodzie na 20 kilometrów – 1:25:08. Startowała w pucharze Europy w chodzie oraz w pucharze świata w chodzie. Medalistka mistrzostw Rosji.

</doc>
<doc id="2057673" url="https://pl.wikipedia.org/wiki?curid=2057673" title="Marqués de Vadillo">
Marqués de Vadillo

Marqués de Vadillo – stacja metra w Madrycie, na linii 5. Znajduje się w dzielnicy Carabanchel, w Madrycie i zlokalizowana jest pomiędzy stacjami Pirámides i Urgel. Została otwarta 6 czerwca 1968.

</doc>
<doc id="2057674" url="https://pl.wikipedia.org/wiki?curid=2057674" title="NGC 1571">
NGC 1571



</doc>
<doc id="2057675" url="https://pl.wikipedia.org/wiki?curid=2057675" title="Urgel (stacja metra)">
Urgel (stacja metra)

Urgel – stacja metra w Madrycie, na linii 5. Znajduje się w dzielnicy Carabanchel, w Madrycie i zlokalizowana jest pomiędzy stacjami Marqués de Vadillo i Oporto. Została otwarta 5 czerwca 1968.

</doc>
<doc id="2057680" url="https://pl.wikipedia.org/wiki?curid=2057680" title="Smorze Górne">
Smorze Górne



</doc>
<doc id="2057681" url="https://pl.wikipedia.org/wiki?curid=2057681" title="Smorze Miasteczko">
Smorze Miasteczko



</doc>
<doc id="2057684" url="https://pl.wikipedia.org/wiki?curid=2057684" title="Toijala (stacja kolejowa)">
Toijala (stacja kolejowa)

Toijala (fin: "Toijalan rautatieasema") – stacja kolejowa w Akaa, w regionie Pirkanmaa, w prowincji Finlandia Zachodnia, w Finlandii.
Stacja znajduje się na skrzyżowaniu trzech linii: Riihimäki – Tampere, Turku – Toijala i Toijala – Valkeakoski. Pierwotnie wszystkie trzy linie obsługiwały ruch pasażerski i towarowy, ale ruch pasażerski do Valkeakoski została wstrzymany w 1956 roku. Istnieje również linia do portu w Toijali - Toijalan satamarata, jednak jest ona od dawna nieużywana oraz częściowo rozebrana. 
Obecnie wszystkie pociągi pasażerskie na trasie Helsinki-Tampere, z wyjątkiem pociągów Pendolino, a wszystkie pociągi z Turku do Tampere i Oulu oraz Pieksämäki zatrzymują się w Toijala. Toijala obsługuje także pociągi lokalne InterCity, InterCity².

</doc>
<doc id="2057685" url="https://pl.wikipedia.org/wiki?curid=2057685" title="Cleiton Xavier">
Cleiton Xavier

Cleiton Xavier, właśc. Cleiton Ribeiro Xavier (ur. 23 marca 1983 w São José da Tapera, w stanie Alagoas) – brazylijski piłkarz, grający na pozycji ofensywnego pomocnika.
Kariera piłkarska.
Kariera klubowa.
W 2002 rozpoczął karierę piłkarską w CSA Maceió, skąd przeniósł się do Internacionalu. Potem był wypożyczony do klubów Sport Recife, Brasiliense, Gama Brasília, Marília AC oraz Figueirense. Na początku 2009 przeszedł do SE Palmeiras, w którym występował w Copa Libertadores. W lipcu 2010 podpisał 4-letni kontrakt z ukraińskim Metalistem Charków. 4 lutego 2015 piłkarz anulował kontrakt z klubem w związku z wojną na Donbasie.
Kariera reprezentacyjna.
W 2003 występował w reprezentacji Brazylii U-20. Od 2009 był powoływany do narodowej reprezentacji Brazylii, chociaż jeszcze nie wychodził na boisko.

</doc>
<doc id="2057687" url="https://pl.wikipedia.org/wiki?curid=2057687" title="Talin">
Talin



</doc>
<doc id="2057688" url="https://pl.wikipedia.org/wiki?curid=2057688" title="Anisia Kirdiapkina">
Anisia Kirdiapkina

Anisia Biasyrowna Kirdiapkina (ros. Анися Бясыровна Кирдяпкина, z domu Kornikowa [Корникова]; ur. 23 października 1989) – rosyjska lekkoatletka, specjalizująca się w chodzie sportowym.
Żona Siergieja Kirdiapkina, rosyjskiego chodziarza.

</doc>
<doc id="2057692" url="https://pl.wikipedia.org/wiki?curid=2057692" title="Port lotniczy Sundsvall-Härnösand">
Port lotniczy Sundsvall-Härnösand

Port lotniczy Sundsvall-Härnösand (IATA: SDL, ICAO: ESNN) – port lotniczy położony 21 km na północ od Sundsvall i 32 km na południe od Härnösand, w regionie Västernorrland, w Szwecji.

</doc>
<doc id="2057694" url="https://pl.wikipedia.org/wiki?curid=2057694" title="Ulica Smoleńsk w Krakowie">
Ulica Smoleńsk w Krakowie

Ulica Smoleńsk – ulica w Krakowie, w Dzielnicy I Stare Miasto, na Nowym Świecie.
Historia.
Została wytyczona w 2 połowie XIX wieku. w miejscu drogi prowadzącej od Bramy Wiślnej w stronę jurydyki Smoleńsk. Początkowo bezimienna, potem nosiła nazwę Smoleńska. W 1881 r. ulicy nadano obecną nazwę. Pierwotnie kończyła się nad rzeką Rudawą. W 1883 r. została wydłużona do ulicy Swoboda czyli dzisiejszej al. Zygmunta Krasińskiego, zaś w 1927 r. jeszcze dalej. W 1937 r. odcinek za al. Krasińskiego przemianowano na ul. rtm. Zbigniewa Dunin-Wąsowicza.
Zabudowa.
Początkowo zabudowę ulicy stanowiły niewielkie domy oraz dworki. Aktualnie stanowią ją głównie kamienice. Po II wojnie światowej wzniesiono kilka wielorodzinnych budynków mieszkalnych, które wkomponowane są w starą zabudowę m.in. nr. 15-17 oraz 29-33.
Do ważniejszych budynków należą:

</doc>
<doc id="2057695" url="https://pl.wikipedia.org/wiki?curid=2057695" title="Katastrofa lotu Air Blue w Islamabadzie">
Katastrofa lotu Air Blue w Islamabadzie



</doc>
<doc id="2057696" url="https://pl.wikipedia.org/wiki?curid=2057696" title="Angam Day">
Angam Day

Angam Day, ang. "Day of Fulfillment" – święto państwowe w Nauru obchodzone 26 października, na pamiątkę narodzin 1500. obywatela w 1932 roku.
Słowo „angam” w języku nauruańskim oznacza celebrację, triumf nad przeciwnościami losu, radość z powodu zwyciężenia wszystkich trudów i osiągnięcia wyznaczonego celu.
Upamiętnia narodziny 1500. obywatela 26 października 1932 (dziewczynki o imieniu "Eidaruwo", zw. "Angam Baby"), po wielkiej epidemii grypy w 1920 roku, która zdziesiątkowała ludność kraju.
Historia.
Nauru jest obecnie najmniejszą niezależną republiką na świecie. W 1907 roku, w wyniku czerwonki, wniesionej do kraju przez chińskich robotników, dla których kwarantanna nie była wystarczająco egzekwowana, zmarło 150 Nauruańczyków. W 1920 roku liczba populacji spadła na skutek epidemii grypy do niebezpiecznego poziomu 1068 mieszkańców, co zaczęło zagrażać przetrwaniu populacji.
Wydarzenie z 1932, kiedy narodziła się "Eidaruwo", ogłoszono jednorazowo dniem świątecznym. Ponowny spadek populacji, podczas II wojny światowej do liczby 1500, przyczynił się do kolejnego świętowania, prawdopodobnie w 1941. W styczniu 1946 roku populacja liczyła 1386 mieszkańców. Ponowne narodzenie 1500. obywatela ("Angam Baby") miało miejsce 31 marca 1949 w Boe. Był to chłopiec, któremu nadano imię Adam, właśc. "Bethel Enproe Adam".
Od tego roku "Angam Day" jest świętem państwowym, obchodzonym do chwili obecnej.

</doc>
<doc id="2057699" url="https://pl.wikipedia.org/wiki?curid=2057699" title="E421 (trasa europejska)">
E421 (trasa europejska)

E421 – trasa europejska biegnąca przez Niemcy, Belgię oraz Luksemburg. Zaliczana do tras kategorii B droga łączy Akwizgran z Luksemburgiem. Jej długość wynosi 173 km.

</doc>
<doc id="2057703" url="https://pl.wikipedia.org/wiki?curid=2057703" title="E422 (trasa europejska)">
E422 (trasa europejska)

E422 – trasa europejska biegnąca przez Niemcy. Zaliczana do tras kategorii B droga łączy Trewir z Saarbrücken. Jej długość wynosi 95 km.

</doc>
<doc id="2057704" url="https://pl.wikipedia.org/wiki?curid=2057704" title="HEC">
HEC

HEC – powszechnie używany skrót oznaczający typ uczelni we Francji i krajach frankofońskich, którego rozwinięcie to: Hautes études commerciales, czyli wyższe studia handlowe.
Najsłynniejsza uczelnia typu HEC to HEC Paris, która należy do kategorii grandes écoles, czyli uczelni przeprowadzających bardzo selektywny nabór kandydatów. Skrót HEC może odnosić się do poniższych szkół:

</doc>
<doc id="2057708" url="https://pl.wikipedia.org/wiki?curid=2057708" title="Margrethe Renstrøm">
Margrethe Renstrøm

Margrethe Renstrøm (ur. 21 marca 1985 w Søgne) – norweska lekkoatletka specjalizująca się w skoku w dal.
Uczestniczka mistrzostw świata (Berlin 2009) oraz mistrzostw Europy (Barcelona 2010).

</doc>
<doc id="2057709" url="https://pl.wikipedia.org/wiki?curid=2057709" title="Koreańska Partia Pracy">
Koreańska Partia Pracy



</doc>
<doc id="2057713" url="https://pl.wikipedia.org/wiki?curid=2057713" title="Ferrari F60">
Ferrari F60

Ferrari F60 – bolid Formuły 1 zespołu Scuderia Ferrari używany w sezonie 2009. Za kierownicą bolidu Ferrari F60 zasiedli:Felipe Massa, Luca Badoer, Giancarlo Fisichella i Kimi Räikkönen. Bolid zaprezentowano 12 stycznia 2009 roku..
W bolidzie po raz pierwszy zastosowano system KERS.

</doc>
<doc id="2057714" url="https://pl.wikipedia.org/wiki?curid=2057714" title="Canon de 47 mm antichar S.A. FRC">
Canon de 47 mm antichar S.A. FRC

Canon de 47 mm antichar S.A. FRC – belgijska armata przeciwpancerna z okresu II wojny światowej, kal. 47 mm.
Historia.
Armata została opracowana w 1931 roku w Królewskiej Fabryce Artyleryjskiej w Liège ("Fonderie Royale des Canons"). W 1935 roku weszła do uzbrojenia armii belgijskiej i rozpoczęła się jej produkcja seryjna. Produkcja ta trwała, choć w niewielkiej ilości do 1940 roku. 
Oprócz armii belgijskiej działa te eksportowano do Węgier, gdzie miały oznaczenie "36 M".
W 1932 roku na podstawie tego działa opracowano model, który stanowił uzbrojenie belgijskiego samobieżnego działa przeciwpancernego T.13, zbudowanego na bazie opancerzonego transportera Chenillette. 
Użycie.
Od 1935 roku działo wprowadzane było na uzbrojenie armii belgijskiej i było to podstawowe działo przeciwpancerne tej armii do chwili wybuchu II wojny światowej. Do holowania tych dział używano ciągników artyleryjskich Marmon-Herrington Mle 1938 lub samochodów ciężarowych GMC Mle 1937.
Działa tego typu znalazły się także w niewielkiej ilości na uzbrojeniu armii węgierskiej i także zostały użyte w II wojnie światowej.
Część dział została zdobyta w 1940 roku przez wojska niemieckie i została przyjęta na uzbrojenie pod oznaczeniem 4,7 cm Panzerabwehrkanone 185(b) L/34 (4,7 cm PaK 185(b)). Znalazły się na wyposażeniu jednostek obrony wybrzeża i jednostek okupacyjnych w Belgii. 

</doc>
<doc id="2057716" url="https://pl.wikipedia.org/wiki?curid=2057716" title="GreenEvo">
GreenEvo

GreenEvo – Akcelerator Zielonych Technologii (AZT) - projekt Ministerstwa Klimatu mający na celu międzynarodowy transfer technologii, sprzyjających ochronie środowiska i rozwojowi gospodarczemu. Pomysłodawcą GreenEvo jest minister środowiska Maciej Nowicki. W ramach projektu wytypowane zostały najlepsze polskie rozwiązania, w tym technologie oczyszczania ścieków, przetwarzania odpadów niebezpiecznych oraz rozwiązania wspierające wykorzystanie odnawialnych źródeł energii, obejmujące maszyny rolnicze służące do wytwarzania brykietu i kolektory słoneczne.
Rządowy projekt GreenEvo, obejmuje innowacyjne technologie środowiskowe (tzw. zielone technologie), chronione międzynarodowymi patentami oraz sprawdzone przez międzynarodowych klientów. W związku z przejściem transformacji systemowej, Polska jako doświadczony kraj może wspierać kraje rozwijające w transferze technologii potrzebnych do przejścia całego procesu.
Organizatorem GreenEvo – Akcelerator Zielonych Technologii jest Ministerstwo Środowiska, obecnie Ministerstwo Klimatu, zaś partnerami projektu są: Narodowy Fundusz Ochrony Środowiska i Gospodarki Wodnej, Ministerstwo Spraw Zagranicznych, Krajowa Izba Gospodarcza, Polska Agencja Inwestycji i Handlu.
W 2013 GreenEvo został nominowany do konkursu European Public Sector Award. 
W 2015 VI edycja GreenEvo za priorytetowe uznała technologie gospodarki odpadami, szczególnie wspierające władze samorządowe.

</doc>
<doc id="2057718" url="https://pl.wikipedia.org/wiki?curid=2057718" title="Ołeksandr Wołowyk">
Ołeksandr Wołowyk

Ołeksandr Ihorowycz Wołowyk, ukr. Олександр Ігорович Воловик (ur. 28 października 1985 w Krasiłowie, w obwodzie chmielnickim) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek DJuSSz-1 w Chmielnickim, a potem Podilla Chmielnicki, barw którego bronił w juniorskich mistrzostwach Ukrainy (DJuFL). Karierę piłkarską rozpoczął 19 września 2003 w składzie Podilla. Podczas przerwy zimowej sezonu 2005/06 podpisał kontrakt z Metałurhem Donieck, ale do zakończenia sezonu grał jeszcze w Podilla. 4 marca 2007 debiutował w Wyższej Lidze w meczu przeciwko Stali Ałczewsk. W rundzie jesiennej sezonu 2007-2008 został wypożyczony do Stali Ałczewsk.
10 czerwca 2013 roku podpisał 4-letni kontrakt ze Szachtarem Donieck. Niezbyt często wychodził na boisko w składzie pierwszej drużyny, dlatego w sierpniu 2015 został wypożyczony do belgijskiego klubu Oud-Heverlee Leuven. 20 lutego 2017 przeniósł się do kazachskiego FK Aktöbe. 7 marca 2018 zasilił skład Akżajyka Orał. 8 czerwca 2018 opuścił kazachski klub. 18 lipca 2018 wrócił do Podilla Chmielnicki.

</doc>
<doc id="2057719" url="https://pl.wikipedia.org/wiki?curid=2057719" title="Bada OS">
Bada OS

bada OS – system operacyjny dla telefonów komórkowych. Został stworzony przez firmę Samsung, a zaprezentowany w listopadzie 2009. Nazwa "bada" w tłumaczeniu z języka koreańskiego oznacza ocean lub morze.
Wersje systemu.
Wersje stabilne pobierają się i aktualizują automatycznie za pomocą programu Samsung KIES.
Wersje testowe można pobrać i zainstalować na własną odpowiedzialność z portalu sammobile.com (w zakładce Firmware).
Telefony z systemem bada.
W kolejności pojawienia się na rynku:
Historia.
Po uruchomieniu, firmy takie jak Twitter, Electronic Arts, Capcom, Gameloft i Blockbuster okazały swoje poparcie dla "bady". Pierwszym telefonem, który pracuje pod nową platformą jest Samsung Wave, zaprezentowany w pierwszym kwartale 2010, a wydany 1 czerwca 2010. W ciągu pierwszych czterech tygodni wysłano na rynek milion telefonów.
Samsung Apps.
W dniu wydania Samsunga Wave, Samsung otworzył międzynarodowy sklep z aplikacjami na platformę bada, Samsung Apps.
Pod koniec lipca 2010 miał do zaoferowania ok. 600 aplikacji zaś jeszcze przed końcem roku 2010 liczba aplikacji przekroczyła 3000. W maju 2011 do listy urządzeń dołączyły 3 smartfony i 2 tablety z serii Galaxy. Tym samym w ofercie pojawiły się aplikacje na system Google Android. Pod koniec czerwca 2011 roku liczba aplikacji w Samsung Apps przekroczyła 8000.
Architektura.
Bada, jak wyjaśnia Samsung, nie jest systemem operacyjnym, lecz platformą z konfigurowalną architekturą jądra, która pozwala na używanie jądra Linuxa lub innego Systemu operacyjnego czasu rzeczywistego (RTOS). Według notki o prawach autorskich wyświetlanej przez Samsunga S8500, wykorzystano kod źródłowy z projektów FreeBSD, NetBSD oraz OpenBSD.
Natywne aplikacje są przygotowywane w C++, z bada SDK i Eclipse na IDE. IDE zawiera również kreator interfejsu użytkownika, przy użyciu którego deweloperzy mogą szybko projektować interfejs swoich aplikacji przez przeciąganie i upuszczanie kontrolek interfejsu użytkownika do formularzy. Do testowania i debugowania IDE zawiera emulator, w którym mogą być uruchamiane aplikacje.

</doc>
<doc id="2057722" url="https://pl.wikipedia.org/wiki?curid=2057722" title="Ulica Słowackiego w Piotrkowie Trybunalskim">
Ulica Słowackiego w Piotrkowie Trybunalskim



</doc>
<doc id="2057724" url="https://pl.wikipedia.org/wiki?curid=2057724" title="Dwutygodnik Prawosławny">
Dwutygodnik Prawosławny

Dwutygodnik Prawosławny – pismo wydawane w 1939 roku w Wilnie przez filię Prawosławnego Instytutu Naukowo-Wydawniczego w Grodnie. Celem pisma było wychowanie młodego pokolenia prawosławnych w duchu polskim. Na łamach dwutygodnika ukazywały się artykuły programowe i historyczne, a także odezwy głowy Kościoła prawosławnego w Polsce oraz kronika wydarzeń kościelnych. Ukazało się jedynie 7 numerów tego pisma.

</doc>
<doc id="2057726" url="https://pl.wikipedia.org/wiki?curid=2057726" title="Linia kolejowa Padova – Bologna">
Linia kolejowa Padova – Bologna

Linia kolejowa Padwa-Bolonia – państwowa włoska linia kolejowa łącząca Padwę z Bolonią, przez Rovigo i Ferrarę.
Infrastruktura jest zarządzana przez RFI SpA, która obsługuje również inne włoskie magistrale. Jest to linia dwutorowa o standardowym rozstawie 1435 mm i zelektryfikowana napięciem 3000 V prądu stałego.
Ruch pasażerski jest obsługiwany przez Trenitalia.

</doc>
<doc id="2057730" url="https://pl.wikipedia.org/wiki?curid=2057730" title="Layang Layang Aerospace">
Layang Layang Aerospace

Layang Layang Aerospace – malezyjska linia lotnicza z siedzibą w Kota Kinabalu, w prowincji Sabah.

</doc>
<doc id="2057734" url="https://pl.wikipedia.org/wiki?curid=2057734" title="Serie A (2010/2011)">
Serie A (2010/2011)

Serie A 2010/2011 – 109. edycja najwyższej w hierarchii klasy mistrzostw Włoch w piłce nożnej, organizowanych przez Lega Serie A. Sezon rozpoczął się 28 sierpnia 2010, meczem AS Romy z AC Ceseną (0:0). Tytułu mistrzowskiego bronił Inter Mediolan. Wszystkie mecze rozgrywane były piłką Nike T90 Tracer. Mistrzem został , zdobywając swój 16.tytuł. Do drugiej ligi spadły: , i . Królem strzelców został drugi raz z rzędu kapitan Udinese Calcio Antonio Di Natale, który zdobył 28 goli.
Organizacja.
Liczba uczestników pozostała bez zmian (20 drużyn). , oraz zwycięzca baraży awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 38 rund: 3 punkty przyznano za zwycięstwo i po jednym punkcie w przypadku remisu. W przypadku równości punktów wyżej została sklasyfikowana drużyna, która uzyskała większą liczbę punktów i różnicę bramek zdobytych w meczach bezpośrednich (więcej goli), a jeśli nadal była sytuacja nierozstrzygnięta, to większa liczba punktów i różnica bramek zdobytych w końcowej klasyfikacji. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Tabela.
&lt;onlyinclude&gt;&lt;/onlyinclude&gt;
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="2057740" url="https://pl.wikipedia.org/wiki?curid=2057740" title="Sotir Peçi">
Sotir Peçi

Sotir Peçi grec. Σωτήρης Πετσής (ur. 13 lipca 1873 we wsi Dardhë k. Korczy, zm. 8 kwietnia 1932 we Florinie) – albański działacz niepodległościowy i polityk.
Życiorys.
Pochodził z rodziny prawosławnej. Był synem kupca Jovana, który zmarł, kiedy Sotir był jeszcze dzieckiem. W 1890 rozpoczął studia matematyczne na uniwersytecie ateńskim. Po ich ukończeniu, w 1905 wyjechał do USA, gdzie działał w panalbańskiej organizacji Vatra w Bostonie, współpracując m.in. z Fanem Nolim i Thanasem Floqim. Był też założycielem i wydawcą pierwszego albańskojęzycznego pisma w USA – "Kombi" (Naród) (od 1909 wydawanego w Albanii).
W 1908 przyjechał do Monastiru, na kongres albańskich działaczy narodowych, który zajął się standaryzacją alfabetu albańskiego. Po powrocie do Albanii uczył w szkole w Elbasanie, a następnie kierował szkołą w Korczy. W tym czasie przeniósł do Monastiru wydawnictwo, którym kierował w Bostonie. W tym czasie przygotowywał serię podręczników z fizyki i matematyki, przeznaczonych dla szkół albańskich. W czasie I wojny bałkańskiej, po zajęciu Korczy przez oddziały greckie został uwięziony. W 1914 w imieniu rządu Turhana Paszy Përmetiego organizował sieć szkół na północy Albanii. W lipcu 1915, wraz z grupą działaczy narodowych został aresztowany przez władze czarnogórskie, pod zarzutem prowadzenia organizacji wywrotowej.
W 1920 wziął udział w kongresie narodowym w Lushnji, który potwierdził niepodległość Albanii i wyłonił rząd, kierowany przez Sulejmana Delvinę. Peci w rządzie Delviny otrzymał stanowisko ministra edukacji, które pełnił do listopada 1920. Resort kierowany przez niego rozpoczął realizację ambitnego planu uruchomienia od podstaw sieci pięcioletnich szkół powszechnych (w latach 20. powstało aż 504 takie szkoły).
W 1921 został wybrany deputowanym z okręgu Korcza do parlamentu. W grudniu 1922 zrezygnował z mandatu, kiedy wszedł w skład Rady Naczelnej (alb. Këshilli i Lartë), realizującej obowiązki najwyższej władzy monarszej. Jako członek Rady Naczelnej w 1924 zalegalizował zamach stanu, mianując Fana Noliego na urząd premiera. Po upadku rządu Noliego, 24 grudnia 1924 opuścił kraj, emigrując do Bari, a następnie do Aten. Skazany zaocznie przez sąd w Tiranie na karę więzienia, we wrześniu 1927 został objęty amnestią dla osób skazanych za przestępstwa polityczne. Mimo to nie zdecydował się powrócić do Albanii.
Na emigracji założył organizację antyzogistowską o nazwie Bashkimi Kombëtarë (Zjednoczenie Narodowe), w której działali m.in. Rexhep Mitrovica, Spiro Koleka i Riza Dani.
Zmarł w greckiej Florinie, po długiej i ciężkiej chorobie, pochowany na cmentarzu miejskim w Korczy. Pośmiertnie został wyróżniony tytułem Nauczyciela Ludu (alb. Mësues i Popullit). Imię Peçiego noszą ulice w Tiranie i w Korczy.

</doc>
<doc id="2057741" url="https://pl.wikipedia.org/wiki?curid=2057741" title="Kaniewo">
Kaniewo

2 miejscowości w Polsce: 

</doc>
<doc id="2057746" url="https://pl.wikipedia.org/wiki?curid=2057746" title="Air Blue">
Air Blue



</doc>
<doc id="2057748" url="https://pl.wikipedia.org/wiki?curid=2057748" title="Cała naprzód (cykl filmów)">
Cała naprzód (cykl filmów)

Cała naprzód ("Carry On...", czasem określana po polsku jako cykl „Do dzieła”) – cykl 30 brytyjskich komedii filmowych produkowanych w latach 1958-78 i ponownie w 1992 roku. Pomysłodawcą serii i producentem wszystkich filmów był Peter Rogers, a reżyserował je Gerald Thomas. Głównymi scenarzystami byli Norman Hudis (1958-62) i Talbot Rothwell (1963-74). Były to niskobudżetowe filmy, pełne rubasznego humoru, parodii, farsy, a z czasem również coraz bardziej śmiałych odniesień seksualnych. Większość z nich odniosła duży sukces frekwencyjny i komercyjny, co miało decydujący wpływ na długowieczność cyklu i liczbę nakręconych filmów.
Każdy z filmów jest odrębną całością fabularną, dzięki czemu można je oglądać w dowolnej kolejności. Łączy je podobny rodzaj humoru i typy postaci, często odtwarzanych w kilku lub kilkunastu filmach przez tych samych aktorów. W wersji oryginalnej niemal każdy z tytułów zaczynał się od słów "Carry On". W 2007 polska firma dystrybucyjna Monolith Films wydała na DVD kolekcję 16 spośród 30 filmów cyklu. Opatrzyła je wspólnym tytułem "Cała naprzód".
Pierwotnie Rogers i Thomas planowali nakręcić wspólnie jeden film, "Szeregowcu do dzieła" ("Carry On Sergeant"). Zachęceni sukcesem filmu, który przy budżecie w wysokości 73 tysięcy funtów, zarobił ok. pół miliona funtów, postanowili kręcić kolejne obrazy utrzymane w podobnej konwencji. Słowa "Carry on" (dosł. "kontynuujcie") są ściśle powiązane z fabułą pierwszego filmu, rozgrywającą się w jednostce wojskowej. Był to zwrot rutynowo używany przez brytyjskich oficerów, gdy nakazywali żołnierzom kontynuować wcześniejsze zajęcia. Był on używany w tytułach kolejnych filmów po to, aby zaznaczyć ich przynależność do serii, co było dla wielu widzów poważną zachętę do pójścia do kina.
Filmy.
Oprócz powyższych, w 1977 wyprodukowano jeszcze film "That's Carry On!", będący jednak tylko zbiorem najzabawniejszych fragmentów z wcześniejszych części cyklu. W 1975 emitowano także serial telewizyjny, liczący 13 odcinków, pod tytułem: "Carry On Laughing".
Aktorzy.
Choć obsadę każdego filmu tworzono osobno, istniała dość liczna grupa aktorów grających regularnie w produkcjach z cyklu "Carry On". Znaleźli się w niej:

</doc>
<doc id="2057749" url="https://pl.wikipedia.org/wiki?curid=2057749" title="Jos Heyligen">
Jos Heyligen

Jozef Heyligen (ur. 30 czerwca 1947 w Oostham) – były belgijski piłkarz występujący na pozycji pomocnika.
Kariera klubowa.
Heyligen zawodową karierę rozpoczynał w 1964 roku w pierwszoligowym klubie KFC Diest. W 1965 roku spadł z klubem do drugiej ligi. W 1970 roku awansował z zespołem do ekstraklasy. W 1972 roku odszedł do Beerschot VAC. Potem reprezentował jeszcze barwy klubów Royal Antwerp FC, Waterschei Thor Genk, KFC Beringen oraz KFC Winterslag. W 1984 roku zakończył karierę jako gracz zespołu KVC Westerlo.
Kariera reprezentacyjna.
W reprezentacji Belgii Heyligen zadebiutował 18 kwietnia 1973 w wygranym 3:0 towarzyskim meczu z NRD. W 1980 roku Heyligen został powołany do kadry na mistrzostwa Europy. Nie rozegrał tam jednak żadnego spotkania, a Belgia zajęła 2. miejsce w turnieju. W latach 1973–1980 w drużynie narodowej Heyligen zagrał w sumie 2 razy.

</doc>
<doc id="2057752" url="https://pl.wikipedia.org/wiki?curid=2057752" title="Klubowe Mistrzostwa Azji w piłce siatkowej mężczyzn 2010">
Klubowe Mistrzostwa Azji w piłce siatkowej mężczyzn 2010

Klubowe Mistrzostwa Azji w piłce siatkowej mężczyzn 2010 (oficjalna nazwa: 2010 Asian Men’s Club Volleyball Championship) – 11. sezon Klubowych Mistrzostw Azji rozgrywanych od 1999 roku, organizowanych przez Azjatycką Konfederację Piłki Siatkowej (AVC) dla 10 męskich klubowych zespołów siatkarskich z Azji.
Szósty tytuł klubowego mistrza Azji zdobył klub Pajkan Teheran z Iranu. Uzyskał w ten sposób awans do Klubowych Mistrzostw Świata 2010.
Faza grupowa.
Grupa A.
Tabela
Wyniki
Grupa B.
Tabela
Wyniki

</doc>
<doc id="2057754" url="https://pl.wikipedia.org/wiki?curid=2057754" title="Olavinlinna">
Olavinlinna

Olavinlinna (szw. "Olofsborg", pol. "Zamek św. Olafa") − piętnastowieczny, trójwieżowy zamek w Savonlinnie w Finlandii. Zamek jest najdalej wysuniętą na północ średniowieczną murowaną twierdzą, która zachowała się do dzisiejszych czasów.
Zamek został ufundowany przez Erika Axelssona Totta w roku 1475 pod nazwą Sankt Olofsborg, w celu zabezpieczenia granic Królestwa Szwecji po podboju Nowogrodu przez wielkiego księcia moskiewskiego Iwana III. Zamek znajdował się na terenach, które zgodnie z traktatem w Nöteborgu leżały poza granicami Szwecji.
Twierdza przetrwała liczne oblężenia w czasie pierwszej i drugiej wojny rosyjsko-szwedzkiej. Zdobyto ją dwukrotnie: po raz pierwszy szwedzka załoga skapitulowała przed Rosjanami 28 lipca 1714 roku, a w roku 1743 broniła się tylko przez dwa dni. Podpisany w tym samym roku traktat w Åbo przekazał tereny południowo-wschodniej Finlandii Imperium Rosyjskiemu.
Obecnie zamek stanowi atrakcję turystyczną.

</doc>
<doc id="2057756" url="https://pl.wikipedia.org/wiki?curid=2057756" title="Layeş Abdullayeva">
Layeş Abdullayeva

Layeş Abdullayeva (ur. 29 maja 1991 w Addis Abebie jako Abelav Layes Tsige) – pochodząca z Etiopii azerska lekkoatletka specjalizująca się w biegach średniodystansowych i długodystansowych.
Od 1 lutego 2009 reprezentowała Azerbejdżan. Dwukrotna medalistka mistrzostw Europy juniorów (2009). W 2010 zdobyła brąz mistrzostw świata juniorów. Rok później, podczas młodzieżowych mistrzostw Europy w Ostrawie, zdobyła dwa złote medale. Podczas igrzysk olimpijskich w Londynie (2012) odpadła w eliminacjach na 5000 metrów. W 2013 zdobyła srebro młodzieżowych mistrzostw Europy, a na koniec roku ogłosiła zakończenie kariery z powodu kontuzji pleców.

</doc>
<doc id="2057767" url="https://pl.wikipedia.org/wiki?curid=2057767" title="Parafia Matki Bożej Królowej Polski i św. Marcina w Grabówce">
Parafia Matki Bożej Królowej Polski i św. Marcina w Grabówce

Parafia MB Królowej Polski i św. Marcina w Grabówce – jedna z 8 parafii w dekanacie Urzędów w rzymskokatolickiej archidiecezji lubelskiej.
Parafia.
W skład parafii wchodzą 4 wsie:
Historia parafii.
Parafię erygował bp Bolesław Pylak 17 października 1975 roku. Poprzednio miejscowość należała na parafii Księżomierz. Początkowo była w granicach dekanatu kraśnickiego, obecnie urzędowskiego.
W okresie międzywojennym w Grabówce powstał kościół polskokatolicki. W 1956 wszyscy mieszkańcy przeszli na wyznanie rzymskokatolickie. W tym samym roku wikariusz parafii Księżomierzy został mianowany rektorem kościoła w Grabówce. Początkowo mieszkał w Księżomierzy, a od 1957 przy kościele filialnym.
Parafia posiada swój cmentarz od 1956.

</doc>
<doc id="2057774" url="https://pl.wikipedia.org/wiki?curid=2057774" title="12012">
12012

12012 – zespół muzyczny z regionu Kansai stosujący visual kei.

</doc>
<doc id="2057775" url="https://pl.wikipedia.org/wiki?curid=2057775" title="Round and Round">
Round and Round

„Round and Round” – piosenka electropop stworzona przez Kevina Rudolfa, Andrew Bolooki, Fefe Dobson, Jeffa Halavacsa i Jacoba Kashera na drugi album studyjny amerykańskiego zespołu Selena Gomez &amp; the Scene, "A Year Without Rain" (2010). Wyprodukowany przez Rudolfa, Blookiego oraz Halavaca, utwór wydany został jako pierwszy singel promujący krążek dnia 22 czerwca 2010 w sprzedaży cyfrowej.
Informacje o singlu.
"Round and Round” to utwór electropop, inspirowany brzmieniami disco o szybkim tempie muzycznym, zawierający cechy rockowe podczas trwania zwrotek. Według Amara Toora z "AOL Radio Blog" piosenka przypomina dokonania Kylie Minogue z okresu twórczości artystki przypadającego na rok 2001. Warstwa liryczna porusza temat problematycznego związku, w którym trudne sytuacje powtarzają się.
Recenzje.
Kompozycja zyskała pozytywne recenzje od profesjonalnych krytyków muzycznych. Bill Lamb, recenzent portalu "About.com" pochwalił Gomez za „dojrzałość wyraźnie słyszalną w głosie” oraz „rockowemu potencjałowi zawdzięczanemu producentowi Kevinowi Rudolfowi”. Lamb stwierdził, iż piosenka jest „chwytliwa, mogąca dotrzeć również do dojrzałego słuchacza, zaś ten typ utworu często puszczany w radiu szybko się nie znudzi”. Krytyk wyznał również, że „do tej pory Selena Gomez dokładnie trzyma się gatunku muzycznego, w którym zaczęła tworzyć i jest to godne uznania”. Becky Bain, recenzentka "Idolator" stwierdziła, iż piosenka ma „zaraźliwe brzmienie, które może trafić także do tych, którzy niekoniecznie są fanami Disneya”.
Promocja.
Po raz pierwszy „Round and Round” zaprezentowany został w programie "America’s Got Talent" dnia 14 lipca 2010. By promować utwór zespół wystąpił również w amerykańskich programach "Late Show with David Letterman", "Late Night with Jimmy Fallon", "Today", "The View" oraz "Fox and Friends".
Teledysk.
Teledysk do singla nagrywany był w maju 2010, w Budapeszcie na Węgrzech i reżyserowany przez Philipa Andelmana. Dnia 17 czerwca 2010 artystka za pośrednictwem portalu Twitter umieściła zapowiedzi klipu, natomiast sam obraz miał premierę 21 czerwca 2010 za pośrednictwem oficjalnego profilu Vevo zespołu. Teledysk ukazuje Selenę jako tajnego szpiega podczas swej pracy, na którą składają się załączanie podsłuchów, robienie zdjęć z ukrycia oraz przesyłanie nielegalnych informacji w walizkach. Finalne sceny wideoklipu ukazują ujęcie wokalistki i wykrycie szajki szpiegów. W czasie trwania klipu prezentowane są kadry przedstawiające Selenę Gomez oraz jej zespół występujących na scenie.

</doc>
<doc id="2057777" url="https://pl.wikipedia.org/wiki?curid=2057777" title="Universal Religion Chapter 4">
Universal Religion Chapter 4

Universal Religion Chapter 4 – czwarta autorska kompilacja z serii "Universal Religion", Holenderskiego DJ-a Armina van Buurena. Na płycie autor zamieścił 6 utworów w wersji oryginalnej, oraz 8 w wersji zremiksowanej. Wydawcą płyty jest Armada Music. Swoją premierę płyta miała 5 października 2009 roku.

</doc>
<doc id="2057781" url="https://pl.wikipedia.org/wiki?curid=2057781" title="HD 40307 b">
HD 40307 b

HD 40307 b – planeta pozasłoneczna orbitująca wokół gwiazdy HD 40307. Znajduje się 42 lata świetlne od Ziemi w gwiazdozbiorze Malarza. Planeta została odkryta metodą Dopplera przy użyciu spektrometru HARPS w czerwcu 2008 roku. HD 40307 b jest najmniejszą z trzech superziem odkrytych w tym układzie planetarnym.
Odkrycie.
Podobnie jak wiele innych planet pozasłonecznych, HD 40307 b została odkryta poprzez pomiary prędkości radialnej gwiazdy. Pomiarów dokonano przy użyciu spektrometru HARPS znajdującego się w Obserwatorium La Silla w Chile. Odkrycie zostało ogłoszone na konferencji w Nantes, we Francji, między 16 a 18 czerwca 2008 roku.
Orbita i masa.
HD 40307 b należy do planet typu superziemia. Jest ona najlżejszym ciałem układu planetarnego z masą 4,2 mas Ziemi. Swoją gwiazdę HD 40307 obiega w ciągu 4,3 dnia po orbicie oddalonej od gwiazdy o 0,047 j.a.. Ekscentryczność orbity jest bardzo mała i nie ma wystarczających danych, by ją dokładnie określić.
Charakterystyka.
Ze swoją masą 4,2 mas Ziemi, HD 40307 b jest prawdopodobnie zbyt mała, by być gazowym olbrzymem. Koncepcja ta została podważona w 2009 roku, kiedy to stwierdzono, że jeżeli HD 40307 b jest superziemią, to musi być ciałem bardzo niestabilnym i zagrożonym pływami, większymi od tych, na jakie narażony jest Io, jeden z księżyców Jowisza. Jeżeli HD 40307 b jest gazowym olbrzymem, to pływy nie są zagrożeniem dla planety. Niestety, odkrycie planety poprzez pomiar prędkości radialnej wyklucza pozyskanie dokładnych danych o promieniu czy temperaturze powierzchni.
Na podstawie modeli można podejrzewać, że silne pływy doprowadzają do zniszczenia większych naturalnych satelitów, przez co jest mało prawdopodobne, by HD 40307 b posiadała jakiekolwiek księżyce.

</doc>
<doc id="2057782" url="https://pl.wikipedia.org/wiki?curid=2057782" title="Miquan">
Miquan

Miquan – dawne miasto w północno-zachodnich Chinach, w Sinciangu; od 2007 roku część dzielnicy Urumczi o nazwie Midong, powstałej w wyniku połączenia Miquan z dzielnicą Dongshan. W 2007 roku ok. 200 tys. mieszkańców.

</doc>
<doc id="2057783" url="https://pl.wikipedia.org/wiki?curid=2057783" title="Avenula pubescens">
Avenula pubescens



</doc>
<doc id="2057784" url="https://pl.wikipedia.org/wiki?curid=2057784" title="Kashi">
Kashi



</doc>
<doc id="2057785" url="https://pl.wikipedia.org/wiki?curid=2057785" title="Parafia św. Małgorzaty w Świeciechowie">
Parafia św. Małgorzaty w Świeciechowie

Parafia św. Małgorzaty i św. Mikołaja w Świeciechowie – jedna z 8 parafii w dekanacie Urzędów w rzymskokatolickiej archidiecezji lubelskiej.
Parafia.
W skład parafii wchodzi 10 wsi:
Historia parafii.
Jedna z najstarszych parafii diecezji. Początki sięgają XII w. Miejscowość nadał w 1221 r. książę Leszek Biały klasztorowi w Sulejowie. W XV w. miał tu swój dwór biskup krakowski, do niego też należało prawo lokacji parafii. Do końca XIX w. do parafii należał teren parafii Annopol oraz wioska za Wisłą. Ponadto była uposażona w grunty orne, łąki. W parafii oprócz proboszcza był 1 lub 2 wikariuszy, a w XVIII w. jeszcze komendarz. W XVIII w. wspomniany jest szpital, a biblioteka liczyła kilka dzieł. W życiu religijnym działały bractwa, m.in. różańcowe.
W archiwum przechowywane są m.in. akta chrztów, ślubów, zgonów od 1811 r.

</doc>
<doc id="2057786" url="https://pl.wikipedia.org/wiki?curid=2057786" title="Gmina Cleveland (hrabstwo Davis)">
Gmina Cleveland (hrabstwo Davis)

Gmina Cleveland (ang. "Cleveland Township") – gmina w USA, w stanie Iowa, w hrabstwie Davis. Według danych z 2000 roku gmina miała 675 mieszkańców, a jej powierzchnia wynosi 104,29 km².

</doc>
<doc id="2057787" url="https://pl.wikipedia.org/wiki?curid=2057787" title="Gmina Drakesville">
Gmina Drakesville

Gmina Drakesville (ang. "Drakesville Township") – gmina w USA, w stanie Iowa, w hrabstwie Davis. Według danych z 2000 roku gmina miała 457 mieszkańców, a jej powierzchnia wynosi 31,27 km².

</doc>
<doc id="2057788" url="https://pl.wikipedia.org/wiki?curid=2057788" title="Gmina Fabius (Iowa)">
Gmina Fabius (Iowa)

Gmina Fabius (ang. "Fabius Township") – gmina w USA, w stanie Iowa, w hrabstwie Davis. Według danych z 2000 roku gmina miała 169 mieszkańców, a jej powierzchnia wynosi 92,85 km².

</doc>
<doc id="2057789" url="https://pl.wikipedia.org/wiki?curid=2057789" title="Gmina Fox River">
Gmina Fox River

Gmina Fox River (ang. "Fox River Township") – gmina w USA, w stanie Iowa, w hrabstwie Davis. Według danych z 2000 roku gmina miała 330 mieszkańców, a jej powierzchnia wynosi 72,7 km².

</doc>
<doc id="2057791" url="https://pl.wikipedia.org/wiki?curid=2057791" title="Gmina Grove (hrabstwo Davis)">
Gmina Grove (hrabstwo Davis)

Gmina Grove (ang. "Grove Township") – gmina w USA, w stanie Iowa, w hrabstwie Davis. Według danych z 2000 roku gmina miała 245 mieszkańców, a jej powierzchnia wynosi 105,34 km².

</doc>
<doc id="2057792" url="https://pl.wikipedia.org/wiki?curid=2057792" title="Gmina Lick Creek (hrabstwo Davis)">
Gmina Lick Creek (hrabstwo Davis)

Gmina Lick Creek (ang. "Lick Creek Township") – gmina w USA, w stanie Iowa, w hrabstwie Davis. Według danych z 2000 roku gmina miała 847 mieszkańców, a jej powierzchnia wynosi 92,14 km².

</doc>
<doc id="2057793" url="https://pl.wikipedia.org/wiki?curid=2057793" title="Willy Wellens">
Willy Wellens

Willy René Josephina Wellens (ur. 19 października 1954 w Diest) – były belgijski piłkarz występujący na pozycji pomocnika.
Kariera klubowa.
Wellens zawodową karierę rozpoczynał w 1972 roku w klubie Lierse SK. W 1974 roku odszedł do RWD Molenbeek, z którym rok później zdobył mistrzostwo Belgii. W 1978 roku przeniósł się do Standardu Liège. W 1980 roku wywalczył z nim wicemistrzostwo Belgii, a w 1981 zdobył z zespołem Puchar Belgii. W latach 1981–1986 był zawodnikiem Club Brugge, z którym w 1986 został zwycięzcą Pucharu Belgii. Potem był graczem klubów Beerschot VAC, KV Kortrijk, RWD Molenbeek, Cercle Brugge oraz KRC Mechelen, gdzie w 1994 roku zakończył karierę.
Kariera reprezentacyjna.
W reprezentacji Belgii Wellens zadebiutował 22 maja 1976 w przegranym 1:2 meczu eliminacji mistrzostw Europy 1976 z Holandią. W 1980 roku Wellens został powołany do kadry na mistrzostwa Europy. Nie rozegrał tam jednak żadnego spotkania, a Belgia zajęła 2. miejsce w turnieju. W latach 1976–1981 w drużynie narodowej Wellens zagrał w sumie 7 razy.

</doc>
<doc id="2057795" url="https://pl.wikipedia.org/wiki?curid=2057795" title="Gmina Marion (hrabstwo Davis)">
Gmina Marion (hrabstwo Davis)

Gmina Marion (ang. "Marion Township") – gmina w USA, w stanie Iowa, w hrabstwie Davis. Według danych z 2000 roku gmina miała 218 mieszkańców, a jej powierzchnia wynosi 92,35 km².

</doc>
<doc id="2057796" url="https://pl.wikipedia.org/wiki?curid=2057796" title="Szeregowcu do dzieła">
Szeregowcu do dzieła

Szeregowcu do dzieła albo Sierżancie do dzieła (org. "Carry On Sergeant") – brytyjska komedia filmowa z 1958 roku w reżyserii Geralda Thomasa. Odniosła duży sukces komercyjny, zarabiając w kinach więcej niż sześciokrotność swojego budżetu. Zadecydowało to o powstaniu cyklu komediowego "Cała naprzód", w ramach którego powstało jeszcze 29 filmów stworzonych w znacznej mierze przez tych samych twórców, opartych na podobnym rodzaju humoru.
Opis fabuły.
Sierżant Grimshaw to podoficer starej daty, służący w jednostce wyspecjalizowanej we wstępnym szkoleniu nowo wcielonych do armii żołnierzy służby zasadniczej. Przygotowuje się do przejścia na emeryturę, została mu do wytrenowania jeszcze tylko jedna grupa poborowych. Jego wielkim marzeniem jest, aby na koniec służby zdobyć prestiżową nagrodę dla najlepszego plutonu w pułku. Gdy jednak jego nowi podkomendni przybywają do jednostki, okazuje się, że jest to zbieranina tragicznie niezbornych indywiduów, z których trudno będzie zrobić prawdziwe wojsko.
Obsada.
i inni
Produkcja.
Większość zdjęć do filmu kręcono na terenie Pinewood Studios pod Londynem. Sceny plenerowe w koszarach realizowano w autentycznej jednostce wojskowej w Stoughton w hrabstwie Surrey. Budżet filmu wyniósł ok. 73 tysiące funtów, natomiast przychody z jego wyświetlania w kinach w samej Wielkiej Brytanii wyniosły ok. 500 tysięcy funtów.

</doc>
<doc id="2057797" url="https://pl.wikipedia.org/wiki?curid=2057797" title="Gmina Perry (hrabstwo Davis)">
Gmina Perry (hrabstwo Davis)

Gmina Perry (ang. "Perry Township") – gmina w USA, w stanie Iowa, w hrabstwie Davis. Według danych z 2000 roku gmina miała 333 mieszkańców, a jej powierzchnia wynosi 75,48 km².

</doc>
<doc id="2057799" url="https://pl.wikipedia.org/wiki?curid=2057799" title="Gmina Prairie (hrabstwo Davis)">
Gmina Prairie (hrabstwo Davis)

Gmina Prairie (ang. "Prairie Township") – gmina w USA, w stanie Iowa, w hrabstwie Davis. Według danych z 2000 roku gmina miała 394 mieszkańców, a jej powierzchnia wynosi 71,57 km².

</doc>
<doc id="2057800" url="https://pl.wikipedia.org/wiki?curid=2057800" title="Gmina Roscoe (Iowa)">
Gmina Roscoe (Iowa)

Gmina Roscoe (ang. "Roscoe Township") – gmina w USA, w stanie Iowa, w hrabstwie Davis. Według danych z 2000 roku gmina miała 233 mieszkańców, a jej powierzchnia wynosi 66,05 km².

</doc>
<doc id="2057801" url="https://pl.wikipedia.org/wiki?curid=2057801" title="Gmina Salt Creek (hrabstwo Davis)">
Gmina Salt Creek (hrabstwo Davis)

Gmina Salt Creek (ang. "Salt Creek Township") – gmina w USA, w stanie Iowa, w hrabstwie Davis. Według danych z 2000 roku gmina miała 294 mieszkańców, a jej powierzchnia wynosi 92,98 km².

</doc>
<doc id="2057803" url="https://pl.wikipedia.org/wiki?curid=2057803" title="Gmina Soap Creek">
Gmina Soap Creek

Gmina Soap Creek (ang. "Soap Creek Township") – gmina w USA, w stanie Iowa, w hrabstwie Davis. Według danych z 2000 roku gmina miała 610 mieszkańców, a jej powierzchnia wynosi 90,38 km².

</doc>
<doc id="2057804" url="https://pl.wikipedia.org/wiki?curid=2057804" title="Gmina Union (hrabstwo Davis)">
Gmina Union (hrabstwo Davis)

Gmina Union (ang. "Union Township") – gmina w USA, w stanie Iowa, w hrabstwie Davis. Według danych z 2000 roku gmina miała 305 mieszkańców, a jej powierzchnia wynosi 94,69 km².

</doc>
<doc id="2057806" url="https://pl.wikipedia.org/wiki?curid=2057806" title="Gmina West Grove">
Gmina West Grove

Gmina West Grove (ang. "West Grove Township") – gmina w USA, w stanie Iowa, w hrabstwie Davis. Według danych z 2000 roku gmina miała 456 mieszkańców, a jej powierzchnia wynosi 94,65 km².

</doc>
<doc id="2057807" url="https://pl.wikipedia.org/wiki?curid=2057807" title="Jan Żytka">
Jan Żytka

Jan Karol Żytka (ur. 22 lipca 1928 w Bukowsku) – polski geolog, specjalista w zakresie geologii złóż ropy naftowej i gazu ziemnego i geologii regionalnej.
Życiorys.
Młodość i wykształcenie.
W latach 1928-1939 i w okresie okupacji (1939-1944) oraz w latach 1944-1946 mieszkał w Bukowsku z rodzicami, Marią i Stanisławem, posiadającymi małe gospodarstwo rolne (1,5 ha); ojciec zajmował się również stolarstwem i ciesielstwem. W roku 1946 gospodarstwo rodziców zostało zniszczone w czasie napadu oddziału Ukraińskiej Powstańczej Armii, który spalił wszystkie zabudowania tej miejscowości.
W latach 1935-1946, z przerwą w okresie okupacji, ukończył siedmioletnią szkołę podstawową w Bukowsku, w latach 1946-1947 gimnazjum, w latach 1947-1949 liceum typu matematyczno-fizycznego w Sanoku, gdzie uzyskał świadectwo dojrzałości.
W okresie 1949-1954 ukończył studia w Moskiewskim Instytucie Naftowym w Moskwie (uczelnia typu politechnicznego kształcąca specjalistów dla górnictwa nafty i gazu oraz petrochemii) na Wydziale Geologii, w specjalności poszukiwania i badanie złóż ropy naftowej i gazu ziemnego.
Pracę dyplomową pt. Budowa geologiczna centralnej części Achtyrsko-Bugundyrskiego złoża ropy naftowej (północny Kaukaz, Krasnodarski Kraj) i analiza zależności wydajności otworów wydobywczych od dyslokacji tektonicznych wykonał pod kierunkiem profesora Michaiła A. Żdanowa i uzyskał dyplom (z wyróżnieniem) mgr. inż. geologa.
Praca w jednostkach organizacyjnych górnictwa nafty i gazu.
Po ukończeniu studiów podjął pracę w Przedsiębiorstwie Geologicznym Przemysłu Naftowego w Sanoku (08.1954-12.1955) na stanowisku kierownika Sekcji Projektów i Studiów.
W okresie 01.1956-03.1956 pracował w Centralnym Zarządzie Przemysłu Naftowego w Krakowie na stanowisku starszego inżyniera geologa.
W "Przedsiębiorstwie Geofizyki Przemysłu Naftowego" w Krakowie, w okresie 04.1956-01.1959, pełnił funkcję głównego geologa – zastępcy dyrektora. Zajmował się projektowaniem i nadzorowaniem badań geofizycznych, głównie metodą sejsmiczną, we wschodniej części Karpat, zapadlisku przedkarpackim i na niżu polskim.
W "Przedsiębiorstwie Państwowym Poszukiwania Naftowe" w Krakowie, prowadzącym działalność na całym obszarze kraju, w okresie 02.1959-12.1961 zajmował kolejno stanowiska: kierownika Działu Studiów Geologicznych i kierownika Wydziału Dokumentacji Geologicznych. Zadaniem tych komórek było projektowanie badań geologicznych osadowej części litosfery, prac poszukiwawczych i dokumentowanie złóż węglowodorów oraz opracowywanie geologicznych dokumentacji wynikowych dla regionów planowanych poszukiwań.
W okresie 01.1962-05.1962 w Zjednoczeniu Górnictwa Naftowego w Warszawie był kierownikiem Działu Geologii Ruchowej nadzorującym geologiczne prace regionalne oraz poszukiwania, badanie i dokumentowanie złóż ropy naftowej i gazu ziemnego.
Kierownikiem Biura Dokumentacji i Projektów Geologicznych w Warszawie (podległego Zjednoczeniu Górnictwa Naftowego) był w okresie 06.1962-05.1964. Jednostka ta zajmowała się opracowywaniem projektów i dokumentacji wynikowych prac geologiczno-poszukiwawczych złóż ropy naftowej i gazu ziemnego prowadzonych na obszarze kraju przez jednostki organizacyjne podległe ZGN.
Praca w centralnych organach administracji państwowej.
W okresie 06.1964-06.1971 w Ministerstwie Górnictwa i Energetyki zajmował kolejno stanowiska wicedyrektora i dyrektora Departamentu Geologii, Nafty i Gazu oraz generalnego dyrektora w MGiE. W zakresie jego działania znajdowała się problematyka geologiczna i eksploatacja złóż węglowodorów (gazu ziemnego i ropy naftowej) realizowana przez jednostki organizacyjne podległe Zjednoczeniu Górnictwa Naftowego, problematyka geologiczna złóż węgla kamiennego i węgla brunatnego oraz problematyka przemysłu gazowniczego realizowana przez jednostki organizacyjne podległe Zjednoczeniu Przemysłu Gazowniczego. W 1968 r. przyznano mu (razem z członkami zespołu geologów) państwową nagrodę I stopnia za udział w odkryciu złóż gazu ziemnego we wschodniej części zapadliska przedkarpackiego.
W Centralnym Urzędzie Geologii w okresie 07.1971-12.1985 zajmował stanowisko Wiceprezesa urzędu. Zajmował się problematyką: geologicznych badań podstawowych, ustalania kierunków geologicznych prac poszukiwawczych związanych z rozwojem krajowej bazy zasobowej złóż wszystkich kopalin, badań hydrogeologicznych i dokumentowania zasobów wód podziemnych, badań geologiczno-inżynierskich dla potrzeb zagospodarowania przestrzennego i budownictwa hydrotechnicznego, nadzorowaniem działalności podległych urzędowi: największej geologicznej instytucji badawczej – Instytutu Geologicznego, oraz Przedsiębiorstwa Badań Geofizycznych i Wydawnictw Geologicznych.
Przez 11 lat był przewodniczącym działającej przy urzędzie międzyresortowej Komisji Oceny Projektów Badań Geologicznych.
Brał udział w licznych międzynarodowych konferencjach i kongresach geologicznych, m.in.: Światowych Kongresach Naftowych – w Moskwie i Bukareszcie, Światowych Kongresach Geologicznych – w Pradze i Montrealu, w kongresach Karpacko-Bałkańskiej Asocjacji Geologów – w Kijowie, Bratysławie i Krakowie, uczestniczył w międzynarodowej konferencji nt. poszukiwań i eksploatacji złóż ropy i gazu na akwenie Morza Północnego w Stavanger (Norwegia), dwukrotnie w międzynarodowym seminarium nt. światowych zasobów surowców kopalnych w Hanowerze (RFN), uczestniczył w bieżącej działalności grup roboczych i kilkunastu posiedzeniach dwóch Stałych Komisji Rady Wzajemnej Pomocy Gospodarczej – Przemysłu Naftowego i Gazownictwa i Komisji Geologicznej organizowanych w poszczególnych krajach członkowskich.
Był członkiem Komitetu Nauk Geologicznych Polskiej Akademii Nauk w kilku kolejnych kadencjach i członkiem rad naukowych w kilku resortowych ośrodkach badawczo-rozwojowych, w których zakresie działalności znajdowała się problematyka geologiczna.
Odbył liczne podróże zagraniczne w ramach prowadzonej i nadzorowanej współpracy między resortowymi i państwowymi służbami geologicznymi Polski i b. krajów demokracji ludowej, m.in. do Czechosłowacji, Węgier, Bułgarii, Rumunii, NRD, Mongolii, Wietnamu, na Kubę do ZSRR – Litewska, Łotewska, Białoruska, Ukraińska, Kazachska i Uzbecka SRR, a także do Sztokholmu i Kopenhagi jako przewodniczący i członek polskiej delegacji do spraw rozgraniczenia akwenu Morza Bałtyckiego między Polską i Szwecją oraz między Polską i Danią.
Opublikował kilkanaście artykułów w periodycznych wydawnictwach branżowych. W okresie pracy w jednostkach podległych Ministerstwu Górnictwa i Energetyki i Centralnym Urzędzie Geologii opracował kilka projektów badań geologicznych, a dla Komisji Oceny Projektów Badań Geologicznych i dla Komitetu Badań Naukowych wykonał kilkadziesiąt ekspertyz i recenzji dokumentacji wynikowych badań geologicznych wykonanych przez jednostki organizacyjne górnictwa naftowego i Instytut Geologiczny.
W okresie 12.1985-05.1986, po wprowadzeniu zmian w organizacji centralnych organów administracji państwowej pełnił funkcję likwidatora Centralnego Urzędu Geologii w Ministerstwie Ochrony Środowiska i Zasobów Naturalnych, które przejęło zakres działania b. CUG.
Od czerwca 1986 na emeryturze. Niezależny doradca i konsultant.
Życie prywatne.
Żonaty od 1955 z Jadwigą, z którą ma dwoje dzieci: córkę Irenę (ur. 1956) i syna Witolda (ur. 1961). Jego zainteresowania pozazawodowe i radiestezja badawcza i stosowana.
Odznaczenia państwowe i resortowe.
Wykonał liczne prace badawcze i eksperymenty, odkrył nowe, dotąd niepublikowane właściwości energetycznych figur geometrycznych posiadających znane w matematyce cechy topologiczne, opracował podstawy konstruowania przyrządów radiestezyjnych służących do neutralizacji szkodliwych promieniowań opartych na nowej zasadzie działania, opracował własną metodę oceny stanu (kondycji) organizmu i metod energetycznej stymulacji organizmu przy pomocy niebiologicznych źródeł neoenergii (promieniowania kształtu) oraz metody oceny lokalnych warunków ekologicznych i sposobów ich lokalnej optymalizacji w pomieszczeniach i na areałach użytkowych, opracował kilkaset stron tekstów zawierających opisy wyników wykonanych badań i eksperymentów radiestezyjnych.
Publikacje i prace pamiętnikarskie.
Napisał kilka kilkunastostronicowych wspomnień nawiązujących do różnych okresów pracy zawodowej i kontaktów ze znanymi polskimi geologami, kilkudziesięciostronicową autobiografię (opublikowaną w Internecie) oraz obszerną (ponad 2 tys. stron) pracę biograficzno-refleksyjną z bogatą dokumentacją fotograficzną obejmującą ponad 75-letni okres w życiu autora ze szczególnym uwzględnieniem problematyki środowiska jego pochodzenia, lat okupacji (1939-1944), okresu studiów w Moskwie (1949-1954), poszczególnych etapów działalności zawodowej w jednostkach organizacyjnych podległych Ministerstwu Górnictwa i Energetyki (1954-1964) i w centrali tego urzędu (1964-1971) oraz na stanowisku wiceprezesa Centralnego Urzędu Geologii (1971-1985).
W tych opracowaniach są liczne relacje dotyczące merytorycznych aspektów polskiej geologii naftowej i całej państwowej służby geologicznej oraz osobiste refleksje związane z sytuacją społeczno-gospodarczą i polityczną zarówno okresu PRL, jak i transformacji ustrojowej po roku 1989 w Polsce, a także opisy przeżyć osobistych w sferze rodzinnej i w kręgu przyjaciół i znajomych.

</doc>
<doc id="2057808" url="https://pl.wikipedia.org/wiki?curid=2057808" title="Gmina Wyacondah">
Gmina Wyacondah

Gmina Wyacondah (ang. "Wyacondah Township") – gmina w USA, w stanie Iowa, w hrabstwie Davis. Według danych z 2000 roku gmina miała 374 mieszkańców, a jej powierzchnia wynosi 124,95 km².

</doc>
<doc id="2057809" url="https://pl.wikipedia.org/wiki?curid=2057809" title="Port lotniczy Varaždin">
Port lotniczy Varaždin

Port lotniczy Varaždin (ICAO: LDVA) – port lotniczy położony w miejscowości Varaždin, w Chorwacji.

</doc>
<doc id="2057812" url="https://pl.wikipedia.org/wiki?curid=2057812" title="Port lotniczy Sinj">
Port lotniczy Sinj

Port lotniczy Sinj (ICAO: LDSS) – port lotniczy położony w miejscowości Sinj, w Chorwacji.

</doc>
<doc id="2057814" url="https://pl.wikipedia.org/wiki?curid=2057814" title="Jerzy Orłowski (piłkarz)">
Jerzy Orłowski (piłkarz)

Jerzy Orłowski (ur. 16 lutego 1925 w Częstochowie, zm. 28 marca 2015) – polski piłkarz występujący na pozycji pomocnika i trener.
Kariera.
Urodził się w częstochowskiej dzielnicy Ostatni Grosz. Był wychowankiem Skry Częstochowa, w której zaczął występować w 1939 roku. Jednakże z powodu wybuchu II wojny światowej musiał przerwać swoją karierę. W 1946 roku, już po zakończeniu wojny, powrócił do piłki nożnej i został graczem Concordii Zabrze, ale już po pół roku powrócił do Skry. W 1949 roku podpisał kontrakt z Legią Warszawa, w której zadebiutował 9 października 1949 roku w spotkaniu przeciwko Cracovii. 24 sierpnia 1957 roku przeciwko Gwardii Warszawa rozegrał swój ostatni mecz w barwach Legii. Następnie, w 1958 roku, po raz trzeci został graczem i trenerem częstochowskiej Skry, w której karierę zakończył rok później. W latach 1959-1960 był trenerem Rakowa Częstochowa, a od 1961 Skry Częstochowa. W latach 70. XX w. trenował drużynę MRKS Skra-Barbara Częstochowa.
Rozegrał 1 mecz w reprezentacji Polski (8 sierpnia 1954 z Bułgarią).
Został pochowany na cmentarzu Rakowskim.

</doc>
<doc id="2057815" url="https://pl.wikipedia.org/wiki?curid=2057815" title="Gersheim">
Gersheim

Gersheim − miejscowość i gmina w zachodnich Niemczech, w kraju związkowym Saara, w powiecie Saarpfalz.
Geografia.
Przez gminę przepływa rzeka Blies. Gersheim znajduje się ok. 25 km na południowy wschód od Saarbrücken. Leży tuż przy granicy z Francją, na długości 13 km stykając się z francuskim departamentem Mozela. Niedaleko miejscowości leżą Blieskastel oraz Bexbach.
Powierzchnia gminy wynosi 57,48 km². Wysokość wynosi 233 m n.p.m. 31 grudnia 2010 roku populacja gminy wynosiła 6 838 mieszkańców.
W głównej części miasta znajduje się duży obszar plantacji orchidei, tzw. "Orchideengebiet" (pol. "Zagłębie Orchidei"). Każdego lata do Gersheim przyjeżdżają grupy polskiej młodzieży, uczestniczącej w kursach językowych. Gmina częściowo leży w rezerwacie biosfery.
Współpraca.
Miejscowości partnerskie:

</doc>
<doc id="2057818" url="https://pl.wikipedia.org/wiki?curid=2057818" title="Port lotniczy Varazdin">
Port lotniczy Varazdin



</doc>
<doc id="2057819" url="https://pl.wikipedia.org/wiki?curid=2057819" title="Port lotniczy Losinj">
Port lotniczy Losinj



</doc>
<doc id="2057820" url="https://pl.wikipedia.org/wiki?curid=2057820" title="Port lotniczy Murska Sobota">
Port lotniczy Murska Sobota

Port lotniczy Murska Sobota – port lotniczy położony zlokalizowany w miejscowości Murska Sobota (Słowenia). Obsługuje połączenia krajowe.

</doc>
<doc id="2057821" url="https://pl.wikipedia.org/wiki?curid=2057821" title="Aral">
Aral



</doc>
<doc id="2057823" url="https://pl.wikipedia.org/wiki?curid=2057823" title="Bianca Kappler">
Bianca Kappler

Bianca Kappler (ur. 8 sierpnia 1977 w Hamburgu) – niemiecka lekkoatletka, specjalizująca się w skoku w dal.
W 2005 podczas halowych mistrzostw Europy w Madrycie w ostatniej próbie finałowego konkursu skoku w dal Kappler skoczyła 6,96 m. Wynik ten dawałby jej złoty medal. Niemka przyznała sędziom, że nie mogła tyle skoczyć, gdyż jej poprzedni rekord życiowy był o 30 cm gorszy. Analiza wideo potwierdziła słowa zawodniczki a jej skok został unieważniony. Zaliczono jej wynik 6,53 cm a do brązowego medalu zabrakło jej 6 cm. Ostatecznie przyznano Kappler brąz za jej postawę fair play.

</doc>
<doc id="2057824" url="https://pl.wikipedia.org/wiki?curid=2057824" title="Port lotniczy Portoroz">
Port lotniczy Portoroz



</doc>
<doc id="2057825" url="https://pl.wikipedia.org/wiki?curid=2057825" title="Port lotniczy Vrsac">
Port lotniczy Vrsac



</doc>
<doc id="2057826" url="https://pl.wikipedia.org/wiki?curid=2057826" title="Lasek Południowy">
Lasek Południowy

Lasek Południowy w Słupsku – teren zalesiony, znajdujący się w południowej części miasta, po prawej stronie rzeki Słupi. Powierzchnia lasku to 67,13 ha. Na tym terenie znajdują się również 4 malownicze stawy.
W Lasku Południowym wyodrębniono powierzchnię 19,49 ha pod nazwą Park im. Józefa Trendla (znanego słupskiego społecznika).
Teren ten przystosowano do celów wypoczynkowych, poprzez utworzenie strzeżonego kąpieliska, stałego miejsca na ognisko, zamontowanie ławek i koszy, miejsca na biwakowanie i zabawy ruchowe oraz wybudowanie drogi dojazdowej i parkingu.
Współrzędne geograficzne: 17,03967 E, 54,44494 N

</doc>
<doc id="2057827" url="https://pl.wikipedia.org/wiki?curid=2057827" title="FK Sumy">
FK Sumy



</doc>
<doc id="2057830" url="https://pl.wikipedia.org/wiki?curid=2057830" title="Ashley Argota">
Ashley Argota

Ashley Argota (ur. 9 stycznia 1993 w Redlands) – amerykańska aktorka i piosenkarka, która grała rolę Louise "Lulu" Johnson w produkowanym przez Nickelodeona serialu "True Jackson" oraz Kelly Peckinpaw w serialu "Mega przygody Bucketa i Skinnera".
Życie osobiste i kariera.
Aktorka urodziła się w Redlands w stanie Kalifornia. Ma portorykańskie oraz kambodżańskie pochodzenie. Karierę rozpoczęła w 2003 roku, kiedy to wystąpiła w programie "Star Search" nadawanego na programie CBS. Karierę aktorską rozpoczęła w wieku 14 lat. W 2007 roku wystąpiła w filmie "Schooled". Dwukrotnie pojawiła się w programie "BrainSurge".
Jako piosenkarka wydała dwie płyty: "Dreams Come True" (2006) oraz "Ashley" (2008).
Argota studiuje obecnie pielęgniarstwo na Uniwersytecie Nowojorskim.

</doc>
<doc id="2057831" url="https://pl.wikipedia.org/wiki?curid=2057831" title="Kryteria Hilla">
Kryteria Hilla

Kryteria Hilla, kryteria Bradford-Hill, kryteria Bradford Hill – zbiór cech wskazujących na występowanie zależności przyczynowej pomiędzy zjawiskami medycznymi.
Kryteria sformułował brytyjski naukowiec Austin Bradford Hill w 1965 roku:

</doc>
<doc id="2057833" url="https://pl.wikipedia.org/wiki?curid=2057833" title="Cmentarz wojenny nr 141 – Ciężkowice">
Cmentarz wojenny nr 141 – Ciężkowice

Cmentarz wojenny nr 141 – Ciężkowice-Rakutowa – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie i znajdujący się na terenie jego okręgu IV Łużna.
Znajduje się we wschodniej części miasta Ciężkowice, po prawej stronie drogi do Rzepiennika Strzyżewskiego.
Pochowano na nim 33 żołnierzy austriackich, 60 żołnierzy niemieckich oraz 255 żołnierzy rosyjskich, którzy polegli 2 maja 1915 roku.
Cmentarz zaprojektował prawdopodobnie Jan Szczepkowski.

</doc>
<doc id="2057834" url="https://pl.wikipedia.org/wiki?curid=2057834" title="Port lotniczy Ajdovščina">
Port lotniczy Ajdovščina

Port lotniczy Ajdovščina – port lotniczy położony zlokalizowany w miejscowości Ajdovščina (Słowenia). Obsługuje połączenia krajowe.

</doc>
<doc id="2057835" url="https://pl.wikipedia.org/wiki?curid=2057835" title="Aral (Chiny)">
Aral (Chiny)

Aral lub Ala’er (chiń. upr. 阿拉尔; chiń. trad. 阿拉爾; pinyin: "Ālā’ěr"; ujg. ئارال, "Aral") – miasto o statusie podprefektury w północno-zachodnich Chinach, w regionie autonomicznym Sinciang, w Kotlinie Tarymskiej. Około 151 tys. mieszkańców.

</doc>
<doc id="2057838" url="https://pl.wikipedia.org/wiki?curid=2057838" title="Port lotniczy Gyor-Per">
Port lotniczy Gyor-Per



</doc>
<doc id="2057839" url="https://pl.wikipedia.org/wiki?curid=2057839" title="Port lotniczy Pecz-Pogany">
Port lotniczy Pecz-Pogany



</doc>
<doc id="2057840" url="https://pl.wikipedia.org/wiki?curid=2057840" title="Heliport Skuvoy">
Heliport Skuvoy



</doc>
<doc id="2057841" url="https://pl.wikipedia.org/wiki?curid=2057841" title="Shenzhen Broadcasting Center Building">
Shenzhen Broadcasting Center Building

Shenzhen Broadcasting Center Building () – wieżowiec w Shenzhen, w prowincji Guangdong, w Chińskiej Republice Ludowej, o wysokości 241 metrów. Budynek został otwarty w 2001 i liczy 48 kondygnacji.

</doc>
<doc id="2057842" url="https://pl.wikipedia.org/wiki?curid=2057842" title="Andranik Megrabjan">
Andranik Megrabjan

Andranik Ambarcumowicz Megrabjan (orm. Անդրանիկ Համբարձումի Մեհրաբյան, ros. Андраник Амбарцумович Меграбян, ur. 1904 w Szulaweri, zm. 1986) – rosyjski lekarz psychiatra.
Ukończył studia na wydziale medycznym Północno-Kaukaskiego Uniwersytetu w Stawropolu. Następnie specjalizował się w psychiatrii, był uczniem Juszczenki i Korganowa. W 1941 roku został doktorem medycyny. Po zakończeniu działań wojennych skierowany do Erywania z zadaniem organizacji kliniki psychiatrycznej. Został kierownikiem katedry psychiatrii Uniwersytetu w Erywaniu, pełnił też funkcję rektora Erywańskiego Instytutu Medycznego.
Zajmował się różnorodnymi zagadnieniami psychiatrycznymi i neuropsychiatrycznymi, m.in. schizofrenią, padaczką, alkoholizmem, uszkodzeniami ośrodkowego układu nerwowego, zespołem depersonalizacji. Był autorem około 140 prac naukowych, w tym 9 monografii.

</doc>
<doc id="2057843" url="https://pl.wikipedia.org/wiki?curid=2057843" title="10803 Caréyo">
10803 Caréyo



</doc>
<doc id="2057846" url="https://pl.wikipedia.org/wiki?curid=2057846" title="Mistrzostwa Europy w Lekkoatletyce 2010 – bieg na 3000 m z przeszkodami kobiet">
Mistrzostwa Europy w Lekkoatletyce 2010 – bieg na 3000 m z przeszkodami kobiet

Bieg na 3000 metrów z przeszkodami kobiet – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
W konkurencji występowały dwie reprezentantki Polski: Wioletta Frankiewicz oraz Katarzyna Kowalska.
Rezultaty.
Kwalifikacje.
Do zawodów przystąpiły 22 zawodniczki z 15 krajów. Biegaczki w pierwszej rundzie zostały podzielone na dwie grupy – prawo startu w finale dawało zajęcie jednego z pierwszych czterech miejsc w swoim biegu (Q). Skład finału uzupełniły cztery zawodniczki z najlepszymi czasami z obu biegów (q).

</doc>
<doc id="2057848" url="https://pl.wikipedia.org/wiki?curid=2057848" title="Panglin Plaza">
Panglin Plaza

Panglin Plaza () – wieżowiec w Shenzhen, w prowincji Guangdong, w Chińskiej Republice Ludowej, o wysokości 240 metrów. Budynek został otwarty w 1999 i liczy 57 kondygnacji.

</doc>
<doc id="2057850" url="https://pl.wikipedia.org/wiki?curid=2057850" title="New World Center">
New World Center

New World Center – wieżowiec w Shenzhen, w prowincji Guangdong, w Chińskiej Republice Ludowej, o wysokości 238 metrów. Budynek został otwarty w 2006 i posiada 53 kondygnacje.

</doc>
<doc id="2057851" url="https://pl.wikipedia.org/wiki?curid=2057851" title="Marjaana Pellinen">
Marjaana Pellinen



</doc>
<doc id="2057854" url="https://pl.wikipedia.org/wiki?curid=2057854" title="Złoty żuk">
Złoty żuk

Złoty żuk (ang. "The Gold Bug") – nowela Edgara Allana Poego, której akcja rozgrywa się na Sullivan’s Island w Karolinie Południowej. Przedstawiono w niej historię rozwiązywania zaszyfrowanej wiadomości i poszukiwania ukrytego skarbu. Tym utworem Poe wygrał konkurs literacki ogłoszony przez filadelfijski dziennik „Dollar Newspaper”. Nagroda dla autora wyniosła 100 dolarów, a "Złoty żuk" został opublikowany po raz pierwszy na łamach gazety w 1843 roku.
Treść.
William Legrand, ukąszony przez złotego żuka, popada w obsesję na punkcie poszukiwań skarbów. Zawiadamia o tym swego przyjaciela, „narratora”, prosząc go o natychmiastowe przybycie do jego domu na Sullivan’s Island w Karolinie Południowej (dzisiaj przedmieście Charleston). Po przybyciu przyjaciela Legrand informuje go, że wraz ze swym czarnoskórym niewolnikiem, Jupiterem, zaczęli poszukiwania skarbu. Narrator ma poważne wątpliwości, czy Legrand przypadkiem nie oszalał. Jednak podążając za zaszyfrowanymi wskazówkami odnajdują skarb zakopany przez pirata Williama Kidda, którego wartość narrator szacuje na około 14 milionów dolarów. Po zabezpieczeniu znaleziska Legrand wyjaśnia jak dowiedział się o jego położeniu, bazując na danych, które dotarły doń po odkryciu złotego żuka.
Historia zawiera motywy kryptologiczne ze szczegółowym wyjaśnieniem rozwiązania prostego szyfru podstawieniowego zawierającego ciąg znaków.
Analiza.
Chociaż Poe nie wynalazł „sekretnego pisania” czy kryptografii (inspiracją dla niego była najprawdopodobniej powieść "Robinson Crusoe"), to z pewnością przyczynił się do jego spopularyzowania. Dla większości ludzi w XIX wieku kryptografia była czymś zagadkowym, a ci, którzy byli w stanie złamać zaszyfrowany kod wiadomości, byli postrzegani prawie jako obdarzeni nadprzyrodzonymi zdolnościami. Poe zwracał uwagę na kryptografię, jako na nowość, w cyklu artykułów publikowanych przez cztery miesiące na łamach „Alexander’s Weekly Messenger” w 1840 roku. Prosił czytelników, by przedstawiali własne szyfry, chwaląc się, że może łatwo złamać każdy z nich. W lipcu 1841 roku opublikował artykuł "Some Words on Secret Writing" w „Graham’s Magazine” i zdając sobie sprawę z zainteresowania tematem, napisał "Złotego żuka". Był to jeden z niewielu utworów literackich, w których szyfr stanowił integralną część historii. Postać z tego utworu, Legrand, wyjaśnia swoją zdolność do złamania szyfru w podobny sposób, jak robi to sam autor w artykule "Some Words on Secret Writing".
Znaczenie.
Poe odegrał główną rolę w popularyzacji kryptogramów w gazetach i czasopismach w tamtym okresie i nie tylko. William Friedman, najważniejszy amerykański kryptolog, zainteresował się kryptografią po przeczytaniu "Złotego żuka", jeszcze jako dziecko. Owo zamiłowanie wykorzystał potem deszyfrując japońską maszynę szyfrującą Purple podczas II wojny światowej. W "Złotym żuku" po raz pierwszy został użyty termin kryptograf (jako przeciwieństwa do kryptogramu). Thomas Holley Chivers, przyjaciel Poe, mówił, że zapoczątkował on "Złotym żukiem" złotą erę swojego literackiego życia. Chociaż utwór jest zwykle uważany za nowelę detektywistyczną, nie reprezentuje on technicznie rzecz biorąc tego gatunku, gdyż Legrand zataja dowód, do momentu, kiedy podane jest rozwiązywanie.
Publikacja.
Poe sprzedał pierwotnie "Złotego żuka" George’owi Grahamowi z magazynu „Graham’s Magazine” za 52 dolary, ale poprosił o zwrot noweli po tym, gdy usłyszał o konkursie pisarskim zorganizowanym przez „Dollar Newspaper”. Wygrał nagrodę główną, otrzymał 100 dolarów, a nowela została opublikowana w dwóch częściach 21 czerwca i 28 lipca 1843 roku w gazecie. Ponownie opublikowano ją także w trzech częściach w „Saturday Courier” w Filadelfii 24 czerwca, 1 lipca, oraz 8 lipca. Dwie ostatnie części pojawiły się na pierwszych stronach i zawierały ilustracje F. O. C. Darley’a. Późniejsze przedruki w amerykańskich gazetach uczyniły "Złotego żuka" najbardziej poczytną nowelą opublikowaną za życia autora. W maju 1844 roku Poe podał, że utwór rozszedł się w liczbie 300 tys. egzemplarzy. Jak pisał sam autor w liście z 1848 roku, „opowieść robi dużo szumu”. Zapłata w wysokości 100 dolarów była prawdopodobnie najwyższym honorarium za pojedynczą pracę w jego życiu.
Popularności utworu towarzyszyły kontrowersje. W miesiąc po publikacji Poe został oskarżony o współpracę z komitetem przydzielającym nagrody przez filadelfijskie „Daily Forum”. Poe wniósł sprawę do sądu o zniesławienie przeciwko redaktorowi gazety Francisowi Duffee. Sprawa nie znalazła jednak swojego finału.
Francuskie tłumaczenie "Złotego żuka" z 1845 roku zostało przełożone na język rosyjski w 1847 roku, co było literackim debiutem Poego w Rosji.
Adaptacje.
Nowela okazała się na tyle popularna, że powstała jej wersja sceniczna, której premiera odbyła się 8 sierpnia 1843 roku. Producentem był Silas S. Steele, a wykonawcą zespół American Theatre w Filadelfii. Redaktor filadelfijskiej gazety „The Spirit of the Times” pisał, że przedstawienie ciągnęło się za długo i było raczej nużące. Szkielet całości był wystarczająco dobry, lecz wymagał uzupełnienia. Adaptacja utworu pojawiła się w „ABC Weekend Special” 2 lutego 1980 roku (sezon 3, epizod 7). Została ona wyreżyserowana przez Roberta Fuesta, a sztuka została napisana przez Edwarda Pomerantza.
Szyfr Poego był inspiracją opowiadania "Tańczące sylwetki".

</doc>
<doc id="2057855" url="https://pl.wikipedia.org/wiki?curid=2057855" title="Krzysztof Lasoń">
Krzysztof Lasoń

Krzysztof Lasoń (ur. 30 grudnia 1955 w Krakowie) – były polski piłkarz występujący na pozycji pomocnika. 
Życiorys.
Jest wychowankiem Garbarni Kraków, której barwy reprezentował od 1967 do 1974 roku. W 1974 roku podpisał kontrakt z Legią Warszawa, w której zadebiutował 2 listopada 1975 roku w spotkaniu przeciwko Śląskowi Wrocław. 31 października 1981 roku przeciwko rezerwom Jagiellonii Białystok rozegrał swój ostatni mecz w barwach Legii. Następnie, od 1982 roku, występował w ŁKSie Łódź. W 1984 roku zdecydował się wyjechać do Belgii, gdzie występował w takich klubach Royal Francs Borains i Elouges. W 1987 roku zakończył karierę.

</doc>
<doc id="2057856" url="https://pl.wikipedia.org/wiki?curid=2057856" title="Hubert z Liege">
Hubert z Liege



</doc>
<doc id="2057857" url="https://pl.wikipedia.org/wiki?curid=2057857" title="Dargaville">
Dargaville

Dargaville (maor. "Takiwira") – miasto w Nowej Zelandii. Położone w północno-zachodniej części Wyspy Północnej, w regionie Northland, 4371 mieszkańców. (dane szacunkowe – styczeń 2010).

</doc>
<doc id="2057858" url="https://pl.wikipedia.org/wiki?curid=2057858" title="Whitianga">
Whitianga

Whitianga – miasto w Nowej Zelandii. Położone w północnej części Wyspy Północnej, w regionie Waikato, 4292 mieszkańców. (dane szacunkowe – styczeń 2010).

</doc>
<doc id="2057859" url="https://pl.wikipedia.org/wiki?curid=2057859" title="Mirjana Medić">
Mirjana Medić

Mirjana Medić (z domu Petek, ur. 30 lipca 1964) – chorwacka szachistka i sędzia klasy międzynarodowej ("International Arbiter" od 2010), arcymistrzyni od 1999 roku. W czasie swojej kariery występowała również pod podwójnym nazwiskiem Petek-Medić.
Kariera szachowa.
Jeden z pierwszych międzynarodowych sukcesów odniosła w 1985 r., zajmując czołowe miejsce (wspólnie z m.in. Jeleną Fatalibekową) w międzynarodowym turnieju w Nałęczowie. W 1990 r. zdobyła w Kladowie brązowy medal mistrzostw Jugosławii. Od rozpadu Jugosławii należy do ścisłej czołówki chorwackich szachistek. Sześciokrotnie (1993, 1994, 1995, 1996, 2003, 2006) zdobyła tytuły indywidualnej mistrzyni Chorwacji. Pomiędzy 1994 a 2008 wystąpiła we wszystkich w tym okresie rozegranych ośmiu szachowych olimpiadach (w tym 7 razy na I szachownicy), była również siedmiokrotną (w latach 1997–2009) reprezentantką kraju na drużynowych mistrzostwach Europy. W 2002 i 2010 r. dwukrotnie uczestniczyła w drużynowych turniejach o Puchar Mitropa.
W 1996 r. zdobyła złoty medal międzynarodowych mistrzostw Słowacji kobiet, natomiast w 1997 r. zwyciężyła w otwartym turnieju w Zadarze. W 2001 r. podzieliła II m. (za Reginą Pokorną, wspólnie z Szidonią Vajdą) w Rijece, w 2002 r. w kolejnym turnieju rozegranym w tym mieście podzieliła II m. (za Reginą Pokorną, wspólnie z Janą Krivec), w 2003 r. zajęła III m. (za Janą Krivec i Nikolettą Lakos) w Ptuju. W 2009 r. zwyciężyła (wspólnie z Reginą Pokorną) w Rijece.
Najwyższy ranking w karierze osiągnęła 1 lipca 1995 r., z wynikiem 2360 punktów dzieliła wówczas 28-33. miejsce na światowej liście FIDE, jednocześnie zajmując 1. miejsce wśród chorwackich szachistek.

</doc>
<doc id="2057861" url="https://pl.wikipedia.org/wiki?curid=2057861" title="Best of Both Worlds Concert">
Best of Both Worlds Concert

Hannah Montana &amp; Miley Cyrus: Best of Both Worlds Concert – pierwszy album koncertowy Hannah Montany i Miley Cyrus, zawierający wykonania utworów z filmu . Wydany został 11 marca 2008 roku przez Walt Disney Records. Album zawiera piosenki z "Hannah Montana" i "Hannah Montana 2: Meet Miley Cyrus", które kolejno, są ścieżkami dźwiękowymi z pierwszego i drugiego sezonu sitcomu Hannah Montana. Wszystkie czternaście piosenek wykonywane są przez Cyrus, ale pierwsze siedem przypisanych jest jej alter ego, Montanie. Wydawnictwo było nagrywane 26 i 27 października 2007 roku w Salt Lake City, w stanie Utah, podczas Best of Both Worlds Tour.

</doc>
<doc id="2057862" url="https://pl.wikipedia.org/wiki?curid=2057862" title="Jerzy Orłowski">
Jerzy Orłowski



</doc>
<doc id="2057863" url="https://pl.wikipedia.org/wiki?curid=2057863" title="Cromwell (Nowa Zelandia)">
Cromwell (Nowa Zelandia)

Cromwell – miasto w Nowej Zelandii. Położone w południowej części Wyspy Południowej, w regionie Otago, 4290 mieszkańców. (dane szacunkowe – styczeń 2010).

</doc>
<doc id="2057867" url="https://pl.wikipedia.org/wiki?curid=2057867" title="Electrical Engineering Students' European Association">
Electrical Engineering Students' European Association

EESTEC (, "Europejskie Stowarzyszenie Studentów Inżynierii Elektrycznej") – międzynarodowa, apolityczna, pozarządowa, studencka organizacja non-profit, zrzeszająca europejskich studentów kierunków elektrycznych i informatycznych. Głównym celem organizacji jest nawiązywanie międzynarodowej współpracy między studentami, umożliwienie zdobycia pracy w międzynarodowych projektach i rozwijanie umiejętności interpersonalnych. Od roku 2002 główną siedzibą organizacji jest holenderskie miasto Delft. Obecnie organizacja liczy ponad 6000 członków zrzeszonych w 53 komitetach (ang. "committee") funkcjonujących w ponad 25 krajach.
Hierarchia.
EESTEC dzieli się na trzy poziomy:
Historia EESTEC.
EURIELEC.
Pomysł stworzenia europejskiej uczelnianej organizacji dla studentów kierunków elektrycznych narodził się w roku 1958, lecz pierwsze spotkania przygotowawcze odbyły się w Paryżu w roku 1963.
Organizacja EURIELEC (European Association of Electrical Engineering Students) została założona w Berlinie w roku 1964. Jej głównym celem była promocja nawiązywania międzynarodowych kontaktów i współpracy między studentami oraz organizowanie wizyt i wymian studenckich. Oficjalnym językiem używanym w organizacji EURIELEC był francuski, lecz na kongresie w roku 1968 postanowiono zmienić go na język angielski. EURIELEC funkcjonował do roku 1971.
Kongresy EURIELEC.
1966 – Delft, Holandia
1967 – Paryż, Francja
1968 – Berlin, Niemcy
1969 – Madryt, Hiszpania
1970 – Eindhoven, Holandia
EESTEC.
Pomysł stworzenia organizacji EESTEC powstał w roku 1984. Przedstawiciele trzech duńskich organizacji studenckich ETV (Delft), Thor (Eindhoven) oraz Scintilla (Enschede) założyli Committee for International Contacts (CIC) oraz wystosowali list do byłych przedstawicieli EURIELEC, proponując stworzenie nowej organizacji studenckiej opartej na byłych członkach EURIELEC oraz przy współpracy z istniejącymi organizacjami IEEE oraz ERUEL.
Kongres w Eindhoven.
Pierwszy kongres organizacji EESTEC został zorganizowany w holenderskim Eindhoven w roku 1986. Wzięło w nim udział 50 uczestników pochodzących z 17 różnych europejskich państw. Postanowiono, że coroczne międzynarodowe kongresy będą organizowane przez LC w różnych europejskich państwach.
Cele organizacji.
Głównym celem organizacji EESTEC jest promocja i rozwijanie międzynarodowych kontaktów między studentami i specjalistami. Wymiana pomysłów i doświadczenia między studentami kierunków elektrycznych i informatycznych odbywa się poprzez warsztaty, wymiany studenckie oraz inne inicjatywy. EESTEC promuje również międzynarodowy rozwój kariery i pracy zawodowej. Jednym z aktualnych projektów wspieranych przez organizację jest próba stworzenia europejskiej bazy danych studentów kierunków elektrycznych i informatycznych, co umożliwi firmom rekrutację wykwalifikowanych pracowników z całej Europy.

</doc>
<doc id="2057870" url="https://pl.wikipedia.org/wiki?curid=2057870" title="Opotiki">
Opotiki

Opotiki - miasto w Nowej Zelandii. Położone w północnej części Wyspy Północnej, w regionie Bay of Plenty, 4 169 mieszkańców. (dane szacunkowe - styczeń 2010).

</doc>
<doc id="2057871" url="https://pl.wikipedia.org/wiki?curid=2057871" title="EESTEC">
EESTEC



</doc>
<doc id="2057873" url="https://pl.wikipedia.org/wiki?curid=2057873" title="Kościół Zwiastowania Pańskiego w Boiskach">
Kościół Zwiastowania Pańskiego w Boiskach

Kościół Zwiastowania Pańskiego w Boiskach – świątynia rzymskokatolicka parafii Zwiastowania Pańskiego w Boiskach.
Historia Kościoła.
Pierwszy kościół drewniany wybudowano w 1612 r. z fundacji Katarzyny Myszkowskiej. Uległ on spaleniu w czasie najazdu szwedzkiego. Odbudował go w II poł XVII w. Jan Myszkowski. Kościół murowany, wybudowano w latach 1861-1873, pw. Zwiastowania NMP. W 1875 r. był on gruntownie remontowany, a w 1915 r. przeprowadzono malowanie kościoła. W 1975 r. remont dachu i ponowne malowanie. Ostatnie prace remontowo-renowacyjne przeprowadzono w latach 1988-97 (odnowienie ołtarzy położenie nowej posadzki i elewacji kościoła, remont dachu).
Kościół jest murowany, jednonawowy, bez określonego stylu. Do prezbiterium przylega zakrystia. Od frontu stoi jedna wieża i nad nawą mała wieżyczka na sygnaturkę. Wewnątrz 3 drewniane ołtarze: główny z 1826 r. z obrazem Zwiastowania NMP, boczne, prawdopodobnie z poł. XIX w. o charakterze barokowym: z prawej – z obrazem Przemienienia Pańskiego, z lewej św. Antoniego. W nawie ławki i konfesjonały z drzewa sosnowego; proste. Chrzcielnica drewniana z ok. poł. XIX w. Na chórze muzycznym organy 8-głosowe.
Przy kościele znajduje się dzwonnica drewniana.

</doc>
<doc id="2057878" url="https://pl.wikipedia.org/wiki?curid=2057878" title="Rupert (rzeka)">
Rupert (rzeka)

Rupert (fr. "Rivière Rupert") – rzeka we wschodniej Kanadzie, na północy prowincji Quebec. Jest jedną z dziesięciu najdłuższych rzek w prowincji. 
Rupert wypływa z największego w Quebecu jeziora, Mistassini. Płynie na zachód przez dziewicze lasy borealne, ostatecznie w okolicach osady Indian Kri Waskaganish wpływa do Zatoki Jamesa, która stanowi część Zatoki Hudsona. Na rzece występują liczne katarakty, w tym najbardziej znane Rapides Kaumwakweyuch.
11 stycznia 2007 rozpoczęto prace nad projektem hydroelektrycznym l'Eastmain-1-A–Sarcelle–Rupert. Według jego założeń część (71%) wód rzeki Rupert ma zostać skierowana na północ i zasilić istniejące już sztuczne zbiorniki wodne na rzece La Grande. Po zakończeniu prac uzyskiwanych będzie dodatkowe 8,5 TWh rocznie. Wzbudziło to kontrowersje wśród miejscowej ludności, w związku z czym wykonawca, Hydro-Québec, umieścił w projekcie również m.in. budowę ośmiu instalacji na rzece, mających na celu zachowanie jej obecnej objętości i średniego przepływu wód oraz instalacje mające na celu zminimalizowanie zalanych obszarów na odcinku, na którym rzeka będzie prowadzona na północ. Ponadto w ramach projektu zostaną zbudowane również dwie nowe centrale: Eastmain-1-A oraz Sarcelle.

</doc>
<doc id="2057879" url="https://pl.wikipedia.org/wiki?curid=2057879" title="Nuts">
Nuts

Nuts (nutsowy układ) zwany też po prostu nut, w pokerze oznacza najlepszy możliwy układ w danym momencie. Określenie to najczęściej używa się w grach typu Hold’em.
Na przykład, w grze Texas Hold’em, jeżeli karty wspólne to 5♠ 6♠ A♣ 9♠ 5♥, nutsowym układem jest poker od piątki do dziewiątki, który można mieć z ręką 7♠ 8♠. Przy tych samych kartach wspólnych 5♣ 5♦ dałoby drugi najlepszy możliwy układ, tzw. drugi nuts, czyli karetę piątek. natomiast ręka zawierająca dwa Asy dałaby fulla Asy na piątki, co byłoby tzw. trzecim nutsem.
Warto pamiętać, że nuts to najlepszy układ w aktualnej sytuacji, a nie absolutnie najlepszy przy tych samych kartach wspólnych. na przykład, kiedy na stole leżą 7♥ 2♣ K♠ K♥ 3♦ nutsową ręka są dwa króle, ale kiedy gracz ma K-7 wie że to najlepsze karty, bo sytuacja, aby przeciwnik miał K-K jest niemożliwa (w talii są tylko 4 króle).
W grach High low split często używa się dwóch pojęć dla układów niskich i wysokich, odpowiednio nut-low i nut-high. W grze Omaha Hi-Lo, jeśli na stole leżą 5♠ 6♠ A♣ 9♠ 5♥, gracz mając 2-3 ma układ nut-low, czyli 6-5-3-2-A, a gracz z 2-4 drugiego nut-low (6-5-4-2-A). Czasami używa się również terminu „nut-nut” kiedy gracz ma najlepszy możliwy zarówno niski, jak i wysoki układ. Przy powyższym przykładzie nut-nut ma gracz mający 7♠ 8♠ oraz 2-3 (obojętnie w jakim kolorze).
Istnieją też terminy, jak „nutsowy kolor” czy „nutsowy full”. Odnoszą się one do sytuacji, w której gracz ma najlepszy układ danego rodzaju. Przy wyżej wymienionych kartach wspólnych ręka A-A daje nutsowego fulla, pomimo że możliwe są lepsze układy.

</doc>
<doc id="2057881" url="https://pl.wikipedia.org/wiki?curid=2057881" title="Tino Lettieri">
Tino Lettieri

Martino Lettieri (ur. 27 września 1957 w Bari) – były kanadyjski piłkarz pochodzenia włoskiego występujący na pozycji bramkarza.
Kariera klubowa.
Lettieri zawodową karierę rozpoczynał w 1977 roku w klubie Minnesota Kicks. Grał tam do 1981 roku, w tym czasie uczestnicząc z zespołem w rozgrywkach North American Soccer League (NASL). W latach 1979-1981 grał także w futsalowej ekipie zespołu Minnesota Kicks (NASL indoor).
W 1982 roku odszedł do Vancouver Whitecaps. Spędził tam dwa sezony grając w NASL, a także jeden sezon w rozgrywkach futsalowej ligi NASL. W 1983 roku został wybrany Piłkarzem Roku NASL. W 1984 roku przeniósł się do Minnesota Strikers, również z NASL. W tym samym roku rozgrywki NASL zostały rozwiązane, a zespół Minnesoty Strikers rozpoczął starty w futsalowej lidze Major Indoor Soccer League (MISL). W 1986 roku Lettieri wywalczył z klubem wicemistrzostwo MISL. W 1988 roku zakończył karierę.
Kariera reprezentacyjna.
W reprezentacji Kanady Lettieri zadebiutował 17 września 1980 w wygranym 3:0 towarzyskim meczu z Nową Zelandią. W 1984 roku wystąpił na Letnich Igrzyskach Olimpijskich. W 1986 roku Lettieri został powołany do kadry na Mistrzostwa Świata. Zagrał na nich w meczach z Węgrami (0:2) oraz Związkiem Radzieckim (0:2), a Kanada odpadła z tamtego turnieju po fazie grupowej. W latach 1980-1986 w drużynie narodowej Lettieri zagrał w sumie 23 razy.

</doc>
<doc id="2057886" url="https://pl.wikipedia.org/wiki?curid=2057886" title="Karam (rodzina)">
Karam (rodzina)

Karam – rodzina maronicka z regionu Zgharta – Ehden, w północnym Libanie. Przodek rodziny, rycerz o nazwisku "Cremoir" przybył z francuskiego Le Mont i osiedlił się na Bliskim Wschodzie w roku 1098. Został panem warowni Sahyoun i od tego czasu jego rodzina znana była pod nazwą "Al-Sahyouni". W XVII wieku Beszara Al-Sahyouni, sojusznik Fachr ad-Dina II, przyjął imię "Abu-Karam" - ,ojciec szczodrości”.

</doc>
<doc id="2057891" url="https://pl.wikipedia.org/wiki?curid=2057891" title="Sean Murray">
Sean Murray

Sean Harland Murray (ur. 15 listopada 1977 w Bethesda w stanie Maryland) – amerykański aktor. Występował w roli Timothy’ego McGee w serialu Agenci NCIS.
Życie prywatne.
26 listopada 2005 ożenił się z Carrie James. 3 maja 2007 urodziło się pierwsze dziecko aktora – córka Caitlyn Melissa, a 22 kwietnia 2010 syn River James. Ma czwórkę przyrodniego rodzeństwa (Troian Avery Bellisario, Michael Bellisario, Julie B. Watson i David Bellisario), a jego ojczymem jest reżyser Donald P. Bellisario.

</doc>
<doc id="2057892" url="https://pl.wikipedia.org/wiki?curid=2057892" title="Satyricon (film)">
Satyricon (film)

Satyricon (wł. "Fellini - Satyricon") – włoski film z 1969 roku w reżyserii Federico Felliniego.

</doc>
<doc id="2057893" url="https://pl.wikipedia.org/wiki?curid=2057893" title="Irlandzko-Polska Izba Handlowa">
Irlandzko-Polska Izba Handlowa

Irlandzko-Polska Izba Handlowa (ang. "Irish Polish Chamber of Commerce") – niezależna organizacja non-profit, która promuje i wspiera irlandzko-polski handel i inwestycje. Powołana została w 2005 pod nazwą Irlandzkiej Izby Handlowej ("Irish Chamber of Commerce in Poland"). W 2015 dokonano procesu jej rebrandingu, zmieniono też jej nazwę na obecną.
Siedziba.
Od początku, od 2005, rejestrowym a więc oficjalnym adresem izby jest: ul. Podwale 3, jednakże "de facto" organizacja mieściła się kolejno - przy ul. Wiśniowej 40 b, od 20211 przy ul. Mysiej 5.

</doc>
<doc id="2057894" url="https://pl.wikipedia.org/wiki?curid=2057894" title="Muszla pielgrzyma">
Muszla pielgrzyma



</doc>
<doc id="2057897" url="https://pl.wikipedia.org/wiki?curid=2057897" title="Amsair Executive Aviation">
Amsair Executive Aviation

Amsair Executive Aviation – brytyjskie przedsiębiorstwo założone w 1993 roku przez Alana Sugara. Postać to powszechnie znana w latach 80., jako jeden z ojców ówczesnej komputeryzacji. To on założył firmę Amstrad, słynącą z produkcji komputerów domowych pod tą samą nazwą. Nazwa przedsiębiorstwa jest akronimem od nazwiska założyciela – Alan Michael Sugar Air. W przeciwieństwie do firmy Amstrad, Amsair w dalszym ciągu pozostaje własnością rodziny Sugar, a na jej czele stoi jego syn Daniel.
Zajmuje się ona dzierżawą i czarterem luksusowych awionetek dla firm i biznesmenów. Firma na całym świecie dysponuje flotą ok. 5000 samolotów, zarówno turbośmigłowych, jak i odrzutowych.

</doc>
<doc id="2057898" url="https://pl.wikipedia.org/wiki?curid=2057898" title="Aeroklub Stalowowolski">
Aeroklub Stalowowolski

Aeroklub Stalowowolski – regionalny oddział Aeroklubu Polskiego utworzony w styczniu 1957 roku. Jego siedzibą jest lotnisko sportowe w Turbi koło Stalowej Woli.
Obecnie lotnisko wykorzystywane jest do lotów szkoleniowych, sportowych i treningowych. Aeroklub Stalowowolski na lotnisku prowadzi dla amatorów sportów lotniczych szkolenia: motolotnicze, szybowcowe, spadochronowe, modelarskie. Na lotnisku w Turbi organizowane są corocznie międzynarodowe imprezy lotnicze m.in.: Międzynarodowe Zawody Balonowe "Balonowe Babie Lato", "Modelarski Puchar Świata", "Modelarskie Mistrzostwa Aeroklubu Stalowowolskiego", "Stalowowolski Zlot Amatorskich Konstrukcji Latających".
Historia.
Początkiem wiosny 1939 roku Aeroklub Rzeczypospolitej Polskiej obiecał miejscowemu Komitetowi Organizacyjnemu pomoc w utworzeniu Aeroklubu oraz przydział dwóch samolotów RWD-8. Wojna przeszkodziła w realizacji tych zamierzeń.
Po wojnie podjęto kolejną próbę utworzenia Aeroklubu. Ówczesne władze lotnictwa sportowego nie wyraziły zgody, tłumacząc to brakiem zaplecza i ludzi o odpowiednich kwalifikacjach. W 1947 w środowisku harcerskim zrodziła się następna inicjatywa – utworzenia Ośrodka Lotniczego przy ówczesnym Powiatowym Oddziale Ligi Lotniczej w Nisku.
Pierwsze organizacyjne zebranie Aeroklubu Robotniczego w Stalowej Woli odbyło się 18 stycznia 1957 roku. Członkami-założycielami byli: Władysław Kółeczko, Zdzisław Sikorski, Aleksander Podraza, Zbigniew Flasza, Roman Wolański, Bolesław Tyc, Stanisław Brzeziński, Ryszard Kiszka, Edmund Liwoch, Stanisław Grochala, Tadeusz Ramus, Jan Oszczędłowski, Jan Hudnej, Władysław Bobek, Zygmunt Czachor, Ludwik Tabaczyński, Jan Prokop, Michał Butryn, Adam Ziobro, Marek Mazurek. Pierwszym prezesem został Zdzisław Sikorski.
Powołano sekcje: modelarską, spadochronową, szybowcową i samolotową. 22 września 1957 oddano do użytku hangar na lotnisku w Turbi. Rozpoczęto szkolenia szybowcowe.
Pierwsze srebrne odznaki szybowcowe zdobyli: Alfred Bakalan, Stanisław Kluk, Lesław Jarosz, Zbigniew Flasza. W roku następnym rozpoczyna się na samolotach CSS-13 szkolenie samolotowe, pierwsi szkoleni to: Władysław Kółeczko, Aleksander Podraza, Lesław Jarosz. Huta Stalowa Wola kupuje dla ASW szybowiec Bocian. W tym pionierskim okresie kierownikiem ASW był kpt. pil. Witold Kowalewski, instruktorami: Zbigniew Kędziorek, Roman Dryja, Edmund Liwoch, mechanikami: Henryk Sawicki, Wacław Strózik, Piotr Skowronek. W niedługim czasie dołączyli: w roli szefa wyszkolenia – por. pil. Gabriel Legwant, oraz mechanik Czesław Gorczyca. W latach 1958-1959 funkcję prezesa pełnił Wł. Kółeczko, a w latach 1960-1961 – Włodzimierz Rogoyski. W 1962 prezesem został Michał Kic, w tym też roku kierownikiem został kpt. pil. Gabriel Legwant.
Rok 1987 obfituje w znaczące wydarzenia. Staraniem Witolda Walawskiego utworzona zostaje sekcja balonowa. HSW kupuje balon na ogrzane powietrze i przekazuje go w użytkowanie do Aeroklubu. W maju zorganizowany został pierwszy zlot balonowy, także w maju Aeroklub był organizatorem XII Szybowcowych Mistrzostw Polski w klasie otwartej.
Od 1993 roku Aeroklub prowadzony przez pracowników Komórki Lotniczej HSW bez udziału pracowników etatowych. Do 1995 roku kieruje ASW Emil Kukuła, później Piotr Moch. Przez dwie kadencje Aeroklubowi przewodził prezes Edward Paterek. Jego też zasługą jest utworzenie w ostatnich latach sekcji motolotniowej, która z roku na rok rozrasta się. Następnym dyrektorem Aeroklubu zostaje Waldemar Lekan. W 2011 r. jego obowiązki przejmuje dotychczasowy Szef Wyszkolenia Dariusz Łukawski. Prezesem Aeroklubu do końca roku 2012 był Krzysztof Wasąg. Jego następcą jest Jarosław Urban. Przez te ponad 55 lat Aeroklub wyszkolił setki pilotów, skoczków, modelarzy.
11 kwietnia 2012 r. został podpisany przez Włodzimierza Skalika – Prezesa Zarządu Aeroklubu Polskiego oraz Bohdana Włostowskiego – Sekretarza Generalnego Aeroklubu Polskiego, a także Krzysztofa Wasąga – Prezesa Aeroklubu Stalowowolskiego i Dariusza Łukawskiego – Dyrektora Aeroklubu Stalowowolskiego akt notarialny, dzięki któremu Aeroklub Stalowowolski zyskał prawa wieczystego użytkowania terenu lotniska oraz własności budynków lotniskowych. W dniach 15-26 sierpnia 2012 r. na lotnisku w Turbi organizowane były Szybowcowe Mistrzostwa Polski w klasie 15 oraz Krajowe Zawody Szybowcowe w klasie Klub B. W dniach 11-19 maja 2013 r. ASW był organizatorem Szybowcowych Mistrzostw Polski w klasie Klub A oraz Krajowych Zawodów Szybowcowych w klasach Klub B i 18m. W dniach 02-04 października 2014 r. Aeroklub Stalowowolski był gospodarzem kolejnej edycji cyklicznie goszczącej imprezy „Balonowe Babie Lato o Puchar Prezydenta Miasta Stalowa Wola”. Szybowcowe Mistrzostwa Polski w klasie Otwartej oraz na Krajowe Zawody Szybowcowe w klasie Klub A zawody odbywały się w dniach 15-24.05.2015 r. W dniach 29 kwietnia-8 maja 2016 roku odbyły się Szybowcowe Mistrzostwa Polski w klasie Otwartej, Krajowych Zawodach Szybowcowych w klasie Standard oraz Regionalnych Zawodach Szybowcowych w klasie Klub B. W dniach 15-24 maja 2016 roku odbyły się Ogólnopolskie Zawody Modeli Swobodnie Latających "Norbi Cup", zaliczane do Pucharu Polski impreza ta odbyła się w dniach 14-15 października 2016 roku. W dniach 13-15 października 2016 r. Aeroklub Stalowowolski był gospodarzem kolejnej edycji cyklicznie goszczącej w Stalowej Woli imprezy „Balonowe Babie Lato o Puchar Prezydenta Miasta Stalowa Wola”. W dniach 4-9 lipca 2017 r. w  Aeroklubie Stalowowolskim na terenie lotniska w Turbia  k/Stalowej Woli (EPST) zostały przeprowadzone: 60. Samolotowe Nawigacyjne Mistrzostwa Polski Seniorów oraz 46. Samolotowe  Nawigacyjne  Mistrzostwa  Polski Juniorów. W maju 2018 r. odbyły się Szybowcowe Mistrzostwa Polski w klasie Otwartej, Krajowe Zawody Szybowcowe w klasie Standard oraz Regionalne Zawody Szybowcowe w klasie 15/18m. We wrześniu 2018 roku samolot AN-2 SP-ANX "Feniks" używany przez sekcję spadochronową opuścił teren lotniska. W 2019 roku w dniach 11-25 maja odbyły się 20. Szybowcowe Mistrzostwa Europy. 2 czerwca V Podkarpackie Pokazy Lotnicze na lotnisku w Turbi.

</doc>
<doc id="2057899" url="https://pl.wikipedia.org/wiki?curid=2057899" title="Parafia św. Marcina w Strzeleczkach">
Parafia św. Marcina w Strzeleczkach

Parafia Świętego Marcina w Strzeleczkach jest rzymskokatolicką parafią dekanatu Krapkowice diecezji opolskiej. Parafia została utworzona około 1394 roku. Mieści się przy ulicy Kościelnej.

</doc>
<doc id="2057900" url="https://pl.wikipedia.org/wiki?curid=2057900" title="Superpuchar Europy UEFA 1999">
Superpuchar Europy UEFA 1999

Superpuchar Europy UEFA 1999 – mecz piłkarski rozegrany 27 sierpnia 1999 pomiędzy zwycięzcą Ligi Mistrzów UEFA 1998/1999 – Manchesterem United i Pucharu Zdobywców Pucharów 1998/1999 – S.S. Lazio.
Lazio wygrało 1:0 po bramce Marcela Salasa w 35. minucie. Mecz rozegrano na stadionie Stadion Ludwika II i oglądało go kilkanaście tysięcy widzów.

</doc>
<doc id="2057901" url="https://pl.wikipedia.org/wiki?curid=2057901" title="Cmentarz wojenny nr 335 – Niegowić">
Cmentarz wojenny nr 335 – Niegowić

Cmentarz wojenny nr 335 – Niegowić – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie i znajdujący się na terenie jego okręgu IX Bochnia.
Znajduje się w północnej części miejscowości Niegowić, w powiecie wielickim, w gminie Gdów.
Jest to niewielka kwatera, w północnej części cmentarza parafialnego, leżącego przy drodze z Niegowici do Krakuszowic.
Pochowano na nim 41 żołnierzy austriackich oraz rosyjskich, poległych 10 grudnia 1914. Cmentarz projektował Franz Stark.

</doc>
<doc id="2057902" url="https://pl.wikipedia.org/wiki?curid=2057902" title="Ii">
Ii



</doc>
<doc id="2057903" url="https://pl.wikipedia.org/wiki?curid=2057903" title="Parafia św. Jakuba Apostoła w Skorogoszczy">
Parafia św. Jakuba Apostoła w Skorogoszczy

Parafia Świętego Jakuba Apostoła – rzymskokatolicka parafia w Skorogoszczy. Parafia należy do dekanatu Niemodlin w diecezji opolskiej.
Historia parafii.
Parafia została utworzona około 1223 roku. Obsługiwana jest przez księży diecezjalnych. 
Liczebność i zasięg parafii.
Parafie zamieszkuje 3175 mieszkańców, swym zasięgiem duszpasterskim obejmuje ona miejscowości:

</doc>
<doc id="2057905" url="https://pl.wikipedia.org/wiki?curid=2057905" title="Parafia Matki Bożej Królowej Polski w Grzmiącej">
Parafia Matki Bożej Królowej Polski w Grzmiącej

Parafia pw. Matki Bożej Królowej Polski w Grzmiącej – rzymskokatolicka parafia należąca do dekanatu Barwice, diecezji koszalińsko-kołobrzeskiej, metropolii szczecińsko-kamieńskiej. Parafia erygowana 16 października 1946 roku. Obecnie proboszcz parafii w Grzmiącej piastuje urząd dziekana.
Historia parafii.
Do 1945 roku Grzmiąca i jej okolice były w większości zamieszkane przez protestantów. Wieś była siedzibą parafii Grzmiąca, z kaplicami w Suchej, Lubogoszczy, Wielawinie i Storkowie. Parafia należała do dekanatu (Kirchenkreis) w Szczecinku. W roku 1940 parafia liczyła 2.699 parafian. Od 1945 roku na terenie parafii mieszkają głównie katolicy, toteż dla protestanckich mieszkańców tego regionu nabożeństwa zostały przeniesione do Białogardu, gdzie są odprawiane w języku niemieckim.
Miejsca święte.
Kościół parafialny.
Kościół pw. Matki Bożej Królowej Polski w Grzmiącej
Kościół parafialny w Grzmiącej został wybudowany w 1600 roku.

</doc>
<doc id="2057907" url="https://pl.wikipedia.org/wiki?curid=2057907" title="Skok w pustkę">
Skok w pustkę

Skok w pustkę (oryg. Salto nel vuoto) – film z 1980 roku, w reżyserii Marco Bellocchio.

</doc>
<doc id="2057908" url="https://pl.wikipedia.org/wiki?curid=2057908" title="Tumxuk">
Tumxuk

Tumxuk (chiń. upr. 图木舒克; chiń. trad. 圖木舒克; pinyin: "Túmùshūkè"; ujg. تۇمشۇق, "Tumshuq") – miasto na prawach podprefektury w północno-zachodnich Chinach, w regionie autonomicznym Sinciang. W 2004 roku miasto zamieszkiwało około 110 tys. osób.

</doc>
<doc id="2057911" url="https://pl.wikipedia.org/wiki?curid=2057911" title="Wujiaqu">
Wujiaqu

Wujiaqu (chiń. 五家渠; pinyin: "Wǔjiāqú"; ujg. ۋۇجياچۈ, "Wujachu") – miasto o statusie podprefektury w północno-zachodnich Chinach, w regionie autonomicznym Sinciang, na północ od Urumczi. W 2007 roku miasto zamieszkiwało około 73 tys. osób.

</doc>
<doc id="2057913" url="https://pl.wikipedia.org/wiki?curid=2057913" title="China Merchants Bank Tower">
China Merchants Bank Tower

China Merchants Bank Tower () – wieżowiec w Shenzhen, w prowincji Guangdong, w Chińskiej Republice Ludowej, o wysokości 225 metrów. Budynek został otwarty w 2001 i liczy 50 kondygnacji.

</doc>
<doc id="2057915" url="https://pl.wikipedia.org/wiki?curid=2057915" title="Parafia św. Marii Magdaleny w Kurzętniku">
Parafia św. Marii Magdaleny w Kurzętniku

Parafia św. Marii Magdaleny w Kurzętniku – parafia rzymskokatolicka w diecezji toruńskiej, w dekanacie kurzętnickim, z siedzibą w Kurzętniku.
Historia.
Parafia powstała prawdopodobnie w 1291 z fundacji kapituły chełmińskiej.
Grupy parafialne.
Akcja Katolicka, Żywy Różaniec, Schola Liturgiczna, Koło Biblijne Dzieci, Koło Misyjne Dzieci, Wspólnota Młodzieżowa Szkoły Nowej Ewangelizacji, Kościół domowy, Parafialne Koło Caritas.

</doc>
<doc id="2057919" url="https://pl.wikipedia.org/wiki?curid=2057919" title="Marian Jastrzębski">
Marian Jastrzębski

Marian Jastrzębski (ur. 6 września 1897 w Krakowie, zm. 29 grudnia 1985 tamże) – polski aktor teatralny i filmowy oraz śpiewak.
Życiorys.
W latach 1919–1921 występował w Teatrze Polowym Wojska Polskiego, 1921–23 w Teatrze Nowości w Krakowie. Przed II wojną światową występował między innymi w teatrach w Sosnowcu, Katowicach i Krakowie. Po zakończeniu wojny występował na scenie Teatru Śląskiego w Katowicach (1945–1949), następnie przeniósł się na stałe do Krakowa. Grał w Teatrach Dramatycznych (1949–1954), Starym Teatrze (1954–1956, 1961–1970) oraz w Teatrze im. Juliusza Słowackiego (1956–1961). W roku 1970 przeszedł na emeryturę.
Pochowany na Cmentarzu Rakowickim (kwatera PAS 100---23).

</doc>
<doc id="2057922" url="https://pl.wikipedia.org/wiki?curid=2057922" title="Kompleks skoczni narciarskich w Bielsku-Białej">
Kompleks skoczni narciarskich w Bielsku-Białej

Kompleks skoczni narciarskich LKS Klimczok – skocznie narciarskie znajdujące się administracyjnie w granicach miasta Bielsko-Biała, położone obok siebie – o rozmiarach skoczni kolejno HS-31 i HS-19. Teren, na którym znajduje się kompleks obiektów, dzierżawiony jest przez gminę Wilkowice, która udostępniła kompleks klubowi sportowemu LKS Klimczok, pochodzącego z Bystrej, na pięć lat.
Obiekty zostały wybudowane w latach 2009–2010 przez zakopiańskie przedsiębiorstwo kierowane przez byłego skoczka narciarskiego Jana Kowala i spełniają najnowsze wymagania FIS. Obecne obiekty zostały zbudowane w miejscu starej zniszczonej skoczni. Oba są kryte igelitem, co umożliwia skoki również poza sezonem zimowym. Zeskoki obu skoczni łączą się ze sobą. Obok zeskoku znajduje się pięcioosobowa wieża sędziowska z miejscem na biuro i zaplecze dla zawodników. Uroczyste otwarcie skoczni odbyło się we wrześniu 2010 roku.
W planach jest budowa trzeciej skoczni narciarskiej o rozmiarze HS-60.

</doc>
<doc id="2057923" url="https://pl.wikipedia.org/wiki?curid=2057923" title="East Pacific Business Center">
East Pacific Business Center

East Pacific Business Center () – wieżowiec znajdujący się w Shenzhen, w prowincji Guangdong, w Chińskiej Republice Ludowej. Budynek składa się z 85 i 72 kondygnacyjnych wież połączonych podniebnym mostem.

</doc>
<doc id="2057929" url="https://pl.wikipedia.org/wiki?curid=2057929" title="Parafia Niepokalanego Serca Maryi w Barcianach">
Parafia Niepokalanego Serca Maryi w Barcianach

Parafia Niepokalanego Serca Maryi w Barcianach – rzymskokatolicka parafia w Barcianach, należąca do archidiecezji warmińskiej i dekanatu Kętrzyn II - północny wschód. Została utworzona w XIV wieku; zniesiona w czasie reformacji; erygowana ponownie w 1962. Mieści się przy ulicy Mickiewicza.

</doc>
<doc id="2057933" url="https://pl.wikipedia.org/wiki?curid=2057933" title="Round &amp; Round">
Round &amp; Round



</doc>
<doc id="2057934" url="https://pl.wikipedia.org/wiki?curid=2057934" title="Stadion Shenzhen">
Stadion Shenzhen

Stadion Shenzhen () – wielofunkcyjny stadion w dzielnicy Futian, w Shenzhen, w prowincji Guangdong, Chińskiej Republice Ludowej. Jest aktualnie używany głównie do meczów piłki nożnej. Pojemność stadionu wynosi 33 000 osób i jest stadionem domowym Shenzhen Ruby.
Został zbudowany w czerwcu 1993 roku, kosztem 141 milionów RMB. Ma o on powierzchnię 24 892 m².

</doc>
<doc id="2057935" url="https://pl.wikipedia.org/wiki?curid=2057935" title="Parafia św. Jana Nepomucena i Niepokalanego Poczęcia Najświętszej Maryi Panny w Dąbrównie">
Parafia św. Jana Nepomucena i Niepokalanego Poczęcia Najświętszej Maryi Panny w Dąbrównie

Parafia św. Jana Nepomucena i Niepokalanego Poczęcia Najświętszej Maryi Panny w Dąbrównie – rzymskokatolicka parafia w Dąbrównie, należąca do archidiecezji warmińskiej i dekanatu Grunwald.
Została utworzona 28 października 1863.

</doc>
<doc id="2057940" url="https://pl.wikipedia.org/wiki?curid=2057940" title="Muzsikás">
Muzsikás

Muzsikás – węgierska grupa folkowa, wykonująca głównie tradycyjne utwory Transylwanii.
Grupa powstała w 1973 roku. Początkowo tworzyli ją Mihály Sipos, Dániel Hamar i Sándor Csoóri. Od roku 1973 razem z grupą występował gościnnie Péter Éri, członek grupy Sebő; w 1978 roku odszedł z Sebő, by dołączyć do Muzsikás jako pełnoprawny członek. Po nagraniu albumu "Kettő" członkowie grupy – niezadowoleni z umiejętności wokalistki wykonującej główne partie – zaprosili do współpracy Mártę Sebestyén, która dołączyła do zespołu w 1979 roku.
W 2008 roku grupa zdobyła nagrodę WOMEX.

</doc>
<doc id="2057941" url="https://pl.wikipedia.org/wiki?curid=2057941" title="Igor Vrablic">
Igor Vrablic

Igor Vrablic (ur. 19 lipca 1965 w Bratysławie) – kanadyjski piłkarz pochodzenia słowackiego występujący na pozycji napastnika.
Kariera klubowa.
Vrablic zawodową karierę rozpoczynał w 1984 roku w klubie Golden Bay Earthquakes, występującym w rozgrywkach North American Soccer League (NASL). W sezonie 1984 w jego barwach zagrał 11 razy i strzelił 4 gole, a w klasyfikacji ligowej zajął z zespołem 5. miejsce.
W 1985 roku odszedł do belgijskiego RFC Seraing. W sezonie 1985/1986 w lidze belgijskiej zagrał 14 razy i zdobył 3 bramki. W 1986 roku przeniósł się do greckiego Olympiakosu. W 1987 roku w związku z udziałem w aferze dotyczącej ustawiania wyników meczów, zakończył karierę.
Kariera reprezentacyjna.
W reprezentacji Kanady Vrablic zadebiutował 28 marca 1984 roku w wygranym 1:0 towarzyskim meczu z Haiti. W tym samym roku wystąpił na Letnich Igrzyskach Olimpijskich. 10 marca 1985 w wygranym 2:1 towarzyskim meczu z Trynidadem i Tobago strzelił pierwszego gola w trakcie gry w kadrze. W 1986 roku został powołany do kadry na Mistrzostwa Świata. Zagrał na nich w meczach z Francją (0:1) oraz Węgrami (0:2), a Kanada odpadła z tamtego turnieju po fazie grupowej. W latach 1984–1986 w drużynie narodowej Vrablic rozegrał w sumie 35 spotkań i zdobył 12 bramek.

</doc>
<doc id="2057943" url="https://pl.wikipedia.org/wiki?curid=2057943" title="Kościół ewangelicko-augsburski Wniebowstąpienia Pańskiego w Częstochowie">
Kościół ewangelicko-augsburski Wniebowstąpienia Pańskiego w Częstochowie



</doc>
<doc id="2057945" url="https://pl.wikipedia.org/wiki?curid=2057945" title="Bogumił Linka">
Bogumił Linka

Bogumił Linka (Gottlieb Linka) (ur. 5 lutego 1865 roku we wsi Górki, zm. 29 marca 1920 roku w Olsztynie) – mazurski działacz społeczny i narodowy, prekursor oświaty rolniczej, działacz Mazurskiej Partii Ludowej (MPL), członek Rady Nadzorczej Banku Mazurskiego. W marcu 1919 roku udał się z delegacją na konferencję pokojową do Paryża, gdzie ubiegał się o dołączenie bez plebiscytu terenów Warmii i Mazur do państwa polskiego. Po powrocie delegację aresztowano za zdradę stanu, potem jednak uwolniono na żądanie marszałka F. Focha. Podczas "krwawej środy" 21 stycznia 1920 roku ciężko pobity, przewieziony do szpitala w Olsztynie zmarł 29 marca 1920 roku na skutek obrażeń wewnętrznych.
Życiorys.
Bogumił (Gottlieb) Linka wywodził się z rodziny rolnika Samuela (wieś Górki koło Szczytna, Mazury). Do Wawroch przybył około 1895 roku i osiadł na 11 ha gospodarstwie. Jego żona Regina zajmowała się domem oraz wychowywaniem 4 synów i 3 córek. Bogumił Linka natomiast, ciężko pracując na roli, czynnie uczestniczył w życiu swojego środowiska. Bardzo szybko zyskał uznanie i poważanie wśród gospodarzy. Umiał czytać i pisać i to u niego szukano pomocy w rozwiązywaniu różnorodnych problemów. Chętnie służył pomocą, czytał podczas spotkań polskie książki oraz zdobyte czasopisma. Był prekursorem oświaty rolniczej. Od 1903 r. był członkiem Mazurskiej Partii Ludowej, piastując stanowisko wiceprzewodniczącego Komitetu Wyborczego w okręgu Szczytno – Mrągowo. Był bliskim współpracownikiem Zenona Eugeniusza Lewandowskiego w wyborach parlamentarnych w latach 1911 i 1913. W 1910 roku został członkiem Rady Nadzorczej Banku Ludowego w Szczytnie, a po dwóch latach członkiem zarządu Kółka Rolniczego w Szczytnie. W działalności społecznej domagał się poprawy położenia najniższych warstw społeczeństwa mazurskiego. Wygłaszał swoje poglądy na różnego rodzaju odczytach oraz na łamach „Mazura" – ówczesnej prasy.
Działania B. Linki w Wawrochach nabierały rozmachu, co niepokoiło władze niemieckie. Zaczęto obserwować działacza, dlatego w wielkiej tajemnicy wyruszył z Mazur z delegacją do Paryża, razem z Józefem Zapatką, Adamem Zapatką oraz Zenonem E. Lewandowski. Celem delegacji było upomnienie się o przyłączenie Mazur do Polski (obalenie twierdzeń niemieckich o tym, że Mazury etnograficznie są Niemcami, a ich język ojczysty nie jest językiem polskim). Liczyli na to, że tereny Warmii i Mazur bez plebiscytu wejdą w skład państwa polskiego. Po powrocie z Paryża delegatów aresztowano i wdrożono przeciwko nim proces o zdradę stanu (sąd wojskowy skazał ich na półtora roku więzienia). Jednakże na żądanie marszałka F. Focha zostali wypuszczeni na wolność. Po przeszło trzech miesiącach więzienia delegaci mazurscy odzyskali wolność i w połowie sierpnia przybyli do Szczytna, uroczyście witani w siedzibie „Mazura" przez wzruszonego redaktora Kazimierza Jaroszyka:
"„Witam was, którzy cierpieliście jako pierwsi Mazurzy za polską sprawę. Witam imieniem całego narodu polskiego. Są ludzie, którzy was obrzucają obelgami, ale tych jest mała liczba. Miliony naszych rodaków wiedzą o waszej kaźni więziennej i ci stoją za wami i za waszą sprawą. Niechaj cierpienia wasze przyniosą dobry owoc i niech będą wiosną lepszej, przyszłości dla ludu mazurskiego.""
Pod hasłem „krwawa środa" przeszedł do historii dzień 21 stycznia 1920 roku. Mazurska Rada Ludowa razem z działającym już Mazurskim Związkiem Ludowym zwołały na ten dzień wielkie zgromadzenie, celem podjęcia uchwał dotyczących działania przedplebiscytowego. W Szczytnie wśród Niemców wrzało od wściekłości, którzy uważali Mazury za swoją ziemię. Pod bokiem ich władz miała się odbyć zbiorowa manifestacja. Sam Landrat kierował biegiem wypadków - umówił bojówkę, wydał jedzenie i picie i nakazał „zbić Linkę, ale go nie zabijać". Zbrojni w żelazne łomy, kołki z płotów, żerdzie, szpadle i sprężyny, zakończone ołowianymi kulami, wpadli na salę obrad. Nie znali osobiście Bogumiła Linki, wskazać im go przyobiecał jego sąsiad z Wawroch, zaprzedany renegat o nazwisku Mazuch. Wyłamali drzwi wejściowe, powyrywali okna. Zaskoczeni ludzie szukali ratunku w ucieczce. Wydarzenie to opisano w „Mazurze" (11/1920): 
"„Na podwórzu ci bandyci złapali tymczasem pana Linkego z Wawroch i wciągnąwszy go w środek pomiędzy tych rozbójników «Da ist der Hund, der in Paris gewesen»... i tego starca bezbronnego człowieka bili i jeden rozbójnik z łopatą szedł na niego i mu żebra przebił temu staremu rodzonemu Mazurowi. Mężnie i dumnie, jak prawdziwy bohater, Linka zniósł te bóle i obelgi, choć krew się jemu lała z głowy i szyi. Ledwie żył, wtenczas policjant miał łaskę pomyśleć, że już dostał dość i go poprowadził precz z tego miejsca.""
Linkę przewieziono do Wawroch w największej tajemnicy, lecz wkrótce żandarmi wpadli na jego ślady. Potrzebny był mu lekarz, więc przewieziono go do Olsztyna i oddano do katolickiej lecznicy. Lekarze orzekli tylko raka, nie zważając na ogólne kontuzje i oświadczyli konieczność operacji. Operacja się odbyła - podobno otwarto jamę brzuszną i zaszyto z powrotem z powodu beznadziejnego stanu. Ostatnią prośbą umierającego była prośba do żony, aby pochowała go w Olsztynie, gdyż wiedział, że w Wawrochach nie spoczywałby w spokoju. Zmarł 29 marca 1920 roku w Olsztynie.
Grób Bogumiła Linki, znajdujący się na cmentarzu ewangelickim przy ul. Wojska Polskiego, został przez Niemców zbezczeszczony, m.in. po pogrzebie stratowano kwiaty. Mszcząc się na rodzinie, dwóch synów Linki niemieckie sądy skazały na dziesięć lat więzienia za rzekome kłusownictwo. W 1953 r. dzięki staraniom Emilii Sukertowej-Biedrawiny, w 33 rocznicę jego śmierci, odsłonięto odnowiony nagrobek Linki. W 1975 r. wzniesiono pomnik Bogumiła Linki przy dawnym cmentarzu przy ul. Wojska Polskiego.
Odznaczenia.
Uchwałą Prezydium Krajowej Rady Narodowej z dnia 29 maja 1946 „za wybitne zasługi w pracy narodowej, społecznej i kulturalno-oświatowej na Warmii i Mazurach” został pośmiertnie odznaczony Orderem Krzyża Grunwaldu III klasy.

</doc>
<doc id="2057947" url="https://pl.wikipedia.org/wiki?curid=2057947" title="Parchowatka">
Parchowatka

Parchowatka (1004 m) – szczyt w Beskidzie Sądeckim. Znajduje się w Paśmie Jaworzyny w bocznym grzbiecie opadającym od głównej grani tego pasma (z okolicy Hali Łabowskiej) na południowy zachód. Grzbiet ten oddziela dolinę Łomniczanki od doliny Wierchomlanki. Dawniej grzbietem tym biegła też granica między polską ludnością zamieszkująca dolinę Łomniczanki a łemkowską zamieszkująca dolinę Wierchomlanki. Kolejno od dołu w górę znajdują się na nim szczyty: Drapa (717 m), Kiczora (806 m), Parchowatka, Łaziska (941 m) i Wargulszańskie Góry (1035 m). Większe potoki spływające spod Parchowatki to Wapiennik (dopływ Łomniczanki) oraz Izdwór (dopływ Potaszni). Na wschód od Parchowatki, w niewielkiej odległości znajdują się Kiczora (839 m) i Przypór (887 m), oddzielone doliną potoku Izdwór.
Dolne stoki Parchowatki są zalesione, jednak na rozległym i dość płaskim grzbiecie po obydwu stronach szczytu są odkryte tereny. Dawniej było ich znacznie więcej, były tutaj pola uprawne, łąki i zabudowania gospodarskie. Niektóre zostały już opuszczone przez ich mieszkańców, pola są użytkowane w niewielkim stopniu i stopniowo zarastają borówczyskami i lasem. Wciąż są jeszcze dobrym punktem widokowym.
Przez grzbiet Parchowatki prowadzi szlak turystyczny. Omija on jej wierzchołek po wschodniej stronie

</doc>
<doc id="2057948" url="https://pl.wikipedia.org/wiki?curid=2057948" title="Sven Habermann">
Sven Habermann

Sven Habermann (ur. 3 listopada 1961 w Berlinie Zachodnim) – kanadyjski piłkarz pochodzenia niemieckiego występujący na pozycji bramkarza.
Kariera klubowa.
Habermann zawodową karierę rozpoczynał w 1983 roku w klubie Toronto Blizzard, występującym w rozgrywkach North American Soccer League (NASL). W 1983 oraz 1984 wywalczył z zespołem wicemistrzostwo rozgrywek NASL. W tym czasie w barwach Toronto zagrał 7 razy. W sezonie 1987 grał dla drużyny Calgary Kickers. Wówczas zdobył z zespołem mistrzostwo Canadian Soccer League. Sezon 1989 spędził w Vancouver 86ers, z którym również został wówczas mistrzem Canadian Soccer League.
Kariera reprezentacyjna.
W reprezentacji Kanady Habermann zadebiutował 11 grudnia 1983 w przegranym 1:3 towarzyskim meczu z Hondurasem. W 1984 roku wystąpił na Letnich Igrzyskach Olimpijskich. W 1986 roku został powołany do kadry na Mistrzostwa Świata. Nie zagrał na nich jednak ani razu, a Kanada odpadła z tamtego turnieju po fazie grupowej. W latach 1983–1986 w drużynie narodowej Habermann rozegrał w sumie 11 spotkań.

</doc>
<doc id="2057950" url="https://pl.wikipedia.org/wiki?curid=2057950" title="Pinewood Studios">
Pinewood Studios

Pinewood Studios – kompleks budynków służących produkcji filmowej i telewizyjnej, zlokalizowany w miejscowości Iver Heath w hrabstwie Buckinghamshire, ok. 30 km na zachód od centrum Londynu. Obok Shepperton Studios stanowi najbardziej znany kompleks studyjny w Wielkiej Brytanii. Od 2001 oba ośrodki tworzą jedną firmę, Pinewood Shepperton plc, notowaną na London Stock Exchange.
Pinewood Studios powstały w 1936 roku. Obecnie trzon kompleksu stanowi 18 hal zdjęciowych, dwa cyfrowe studia telewizyjne oraz pięć jednostek wyposażonych w sprzęt do postprodukcji. Na terenie kompleksu znajduje się także specjalny budynek służący do realizacji zdjęć podwodnych. Na potrzeby filmowców zaadaptowany został również znajdujący się w tym miejscu jeszcze przed powstaniem kompleksu wiktoriański dworek Heatherden Hall z parkiem, jeziorem i położonym niedaleko lasem. Kompleksu dopełnia powierzchnia biurowa, magazynowa, warsztaty scenograficzne i inne obiekty techniczne oraz zaplecze socjalne, w tym garderoby o różnym standardzie, od stosunkowo skromnych aż po luksusowe apartamenty gwiazdorskie. Na terenie Pinewood Studios swoje biura ma ok. 300 firm oferujących specjalistyczne usługi w różnych dziedzinach związanych z filmem i telewizją.
Największa z hal zdjęciowych, o powierzchni 5481 m2 nosi nazwę 007 stage, na cześć filmów o Jamesie Bondzie, których większość kręcona była, przynajmniej w części, w Pinewood Studios.
Najbardziej znane filmy.
Wśród najbardziej znanych spośród filmów kręconych w Pinewood Studios znalazły się m.in.:

</doc>
<doc id="2057951" url="https://pl.wikipedia.org/wiki?curid=2057951" title="Chemoreceptory">
Chemoreceptory



</doc>
<doc id="2057953" url="https://pl.wikipedia.org/wiki?curid=2057953" title="Parafia św. Wawrzyńca w Starym Dłutowie">
Parafia św. Wawrzyńca w Starym Dłutowie

Parafia św. Wawrzyńca w Starym Dłutowie - parafia należąca do dekanatu żuromińskiego, diecezji płockiej, metropolii warszawskiej. Mieści się przy ulicy Wolności. Duszpasterstwo w niej prowadzą księża diecezjalni.
Obszar parafii.
W granicach parafii znajdują się miejscowości:

</doc>
<doc id="2057954" url="https://pl.wikipedia.org/wiki?curid=2057954" title="Wyspy Dziewicze Stanów Zjednoczonych na Zimowych Igrzyskach Olimpijskich 1998">
Wyspy Dziewicze Stanów Zjednoczonych na Zimowych Igrzyskach Olimpijskich 1998

Wyspy Dziewicze Stanów Zjednoczonych na Zimowych Igrzyskach Olimpijskich 1998 reprezentowało 7 zawodników. Był to czwarty start Wysp Dziewiczych Stanów Zjednoczonych na zimowych igrzyskach olimpijskich.

</doc>
<doc id="2057956" url="https://pl.wikipedia.org/wiki?curid=2057956" title="Dermatofagia">
Dermatofagia

Dermatofagia – forma zaburzeń obsesyjno-kompulsyjnych, w których chory kompulsywnie gryzie i żuje swoją własna skórę. Osoby cierpiące na "dermatofagię" najczęściej obgryzają swoje paznokcie, naskórek zlokalizowany bezpośrednio przy nich, oraz wewnętrzne części policzków, ust i warg, co często prowadzi do krwawień i przebarwień związanych ze stanami zapalnymi. Gryzienie i żucie własnej skóry często może nasilać się wraz ze stanami niepokoju i lęku, które towarzyszą choremu.

</doc>
<doc id="2057960" url="https://pl.wikipedia.org/wiki?curid=2057960" title="102 Pułk Piechoty (austro-węgierski)">
102 Pułk Piechoty (austro-węgierski)

Czeski Pułk Piechoty Nr 102 (IR. 102) - pułk piechoty cesarskiej i królewskiej Armii.
Historia pułku.
Pułk został sformowany 1 stycznia 1883 roku w Bratysławie () z połączenia czterech batalionów wchodzących dotychczas w skład pułków piechoty nr: 26, 69, 72 i 76. 
Okręg uzupełnień Benešov (niem. "Beneschau") na terytorium 8 Korpusu. Pierwszym komendantem Okręgu Uzupełnień został mjr Eduard Schiefer von Wahlburg. W 1888 roku zastąpił go mjr Felix Kłossowski.
Kolory pułkowe: zielony morski (niem. meergrasgrün), guziki złote. 
Skład narodowościowy w 1914 roku 91% - Czesi.
W 1884 roku sztab pułku został przeniesiony z Bratysławy do Pragi.
W 1899 roku komenda pułku razem, z 1. i 3. batalionem stacjonowała w Pradze, 2. batalion w Benešovie, a 4. batalion detaszowany w Kotorze.
W latach 1904-1914 pułk stacjonował w Pradze z wyjątkiem 2. batalionu, który załogował w Benešovie. 1. batalion w 1910 roku został przeniesiony z Pragi do Mostaru.
W 1914 roku pułk (bez 1. batalionu) wchodził w skład 17 Brygady Piechoty należącej do 9 Dywizji Piechoty, natomiast detaszowany 1. batalion był podporządkowany komendantowi 1 Brygady Górskiej w Mostarze należącej do 18 Dywizji Piechoty.
W czasie I wojny światowej wszystkie bataliony walczyły na froncie bałkańskim. Pułk w składzie 5 Armii, a 1. batalion w składzie 6 Armii.
Szefowie pułku.
Kolejnymi szefami pułku byli:

</doc>
<doc id="2057961" url="https://pl.wikipedia.org/wiki?curid=2057961" title="Mizja">
Mizja



</doc>
<doc id="2057966" url="https://pl.wikipedia.org/wiki?curid=2057966" title="Polsko-Brazylijska Izba Gospodarcza">
Polsko-Brazylijska Izba Gospodarcza

Polsko-Brazylijska Izba Gospodarcza (port. "Camâra de Comèrcio Polônia-Brasil") jest organizacją, której celem jest wspomaganie rozwoju stosunków gospodarczych i handlowych pomiędzy polskimi i brazylijskimi podmiotami gospodarczymi. Jest zainteresowana współpracą z firmami polskimi, które szukają w Brazylii partnera handlowego lub zamierzają być obecnymi na rynku brazylijskim oraz firmami brazylijskimi, które pragną nawiązać kontakt z firmami polskimi. 
Historia.
W okresie międzywojennym od 1922 działała w Warszawie Polsko-Brazylijska Izba Handlowa ("Camâra de Comèrcio Polono-Brasileira"), z siedzibą przy ul. Zgody 4 (1927-1930) a następnie ul. Zgody 19 (1930), ul. Krakowskie Przedmieście 58 (1934), i przy ul. Moniuszki 6 (1935-1939). Skupiała 45 członków.
Propolski samorząd gospodarczy w Brazylii.
W okresie międzywojennym.
W 1934 powołano Polsko-Brazylijską Izbę Handlową ("Camara de Comercio Polono-Brasileira"), która w latach 1936-1938 mieściła się w Edificio Rex w Rio de Janeiro przy rua Alvaro Alvin 33-37. Izba utrzymywała przedstawicielstwo w São Paulo i publikowała "Boletim Semanal da Câmara de Comércio Polono-Brasileira" (1937-1939).
Po II wojnie światowej.
W 1990 utworzono w Rio de Janeiro Polsko-Brazylijską Izbę Handlową, formalnie 25 listopada 1999, w 2001 przekształconą w regionalną Brazylijsko-Polską Izbę Handlowo-Przemysłową ("Câmara de Comércio Brasil–Polônia") w Rio de Janeiro, z siedzibą w Pałacu Handlu ("Palácio do Comércio") przy Rua Candelária 9 przy Zrzeszeniu Handlu Rio de Janeiro ("Associação Comercial do Rio de Janeiro").
Od 1993 funkcjonuje Brazylijsko-Polska Krajowa Izba Handlowo-Przemysłowa ("Câmara Nacional de Comércio e Indústria Brasil-Polônia"), z siedzibą w São Paulo, najpierw w Av. Paulista 2202, w Av. das Nações Unidas 10.989 (2012), obecnie przy Rua Zequinha de Abreu 240 (2015).
Siedziba.
Mieści się w gmachu Krajowej Izby Gospodarczej przy ul. Trębackiej 4 (2015).

</doc>
<doc id="2057969" url="https://pl.wikipedia.org/wiki?curid=2057969" title="Andora na Zimowych Igrzyskach Olimpijskich 1998">
Andora na Zimowych Igrzyskach Olimpijskich 1998

Andorę na Zimowych Igrzyskach Olimpijskich 1998 reprezentowało 3 zawodników. Był to siódmy start Andory na zimowych igrzyskach olimpijskich.

</doc>
<doc id="2057971" url="https://pl.wikipedia.org/wiki?curid=2057971" title="Międzynarodowy Dzień Walki z Ubóstwem">
Międzynarodowy Dzień Walki z Ubóstwem

Międzynarodowy Dzień Walki z Ubóstwem, ang. "International Day for the Eradication of Poverty" – ustanowiony w 1992 roku przez Zgromadzenie Ogólne ONZ (rezolucja 47/196 z 22 grudnia), obchodzony co roku w dniu 17 października.
Pierwowzorem tej inicjatywy był obchodzony w tym dniu od roku 1987 przez organizacje pozarządowe w wielu krajach "Światowy Dzień Sprzeciwu Wobec Nędzy", zainicjowany przez powstały we Francji międzynarodowy ruch ATD Czwarty Świat.
Dzień ten poświęcony jest najuboższym jako wyraz hołdu dla ofiar nędzy na całym świecie, znak solidarności i braterstwa z najuboższymi oraz zaangażowania się w poszanowanie i przestrzeganie Praw Człowieka. Obchody mają uświadomić opinii publicznej konieczność likwidacji ubóstwa na całym świecie, zwłaszcza w krajach rozwijających się, oraz zwrócić uwagę, że walka z ubóstwem stała się priorytetem na drodze rozwoju.
Obchody w Polsce.
W Polsce "Międzynarodowy Dzień Walki z Ubóstwem", jak i "Program Walki z Ubóstwem" do 2010 roku znajdował się pod patronatem Rzecznika Praw Obywatelskich. Inicjatorem działań w tym zakresie był prof. Andrzej Zoll.

</doc>
<doc id="2057974" url="https://pl.wikipedia.org/wiki?curid=2057974" title="Parafia św. Józefa, Oblubieńca Najświętszej Maryi Panny w Mieszałkach">
Parafia św. Józefa, Oblubieńca Najświętszej Maryi Panny w Mieszałkach

Parafia pw. św. Józefa Oblubieńca Najświętszej Maryi Panny w Mieszałkach – rzymskokatolicka parafia należąca do dekanatu Barwice, diecezji koszalińsko-kołobrzeskiej, metropolii szczecińsko-kamieńskiej. Parafia erygowana w 1957 roku.
Miejsca święte.
Kościół parafialny.
Kościół pw. św. Józefa Oblubieńca NMP w Mieszałkach

</doc>
<doc id="2057975" url="https://pl.wikipedia.org/wiki?curid=2057975" title="Argentyna na Zimowych Igrzyskach Olimpijskich 1998">
Argentyna na Zimowych Igrzyskach Olimpijskich 1998

Argentynę na Zimowych Igrzyskach Olimpijskich 1998 reprezentowało 2 zawodników. Był to czternasty start Argentyny na zimowych igrzyskach olimpijskich.
Dyscypliny.
Narciarstwo alpejskie.
Kobiety.
Kombinacja kobiet

</doc>
<doc id="2057977" url="https://pl.wikipedia.org/wiki?curid=2057977" title="Referendum w Kenii w 2010 roku">
Referendum w Kenii w 2010 roku

Referendum w Kenii w 2010 roku odbyło się 4 sierpnia 2010. Jego przedmiotem było udzielenie przez obywateli zgody na przyjęcie nowej konstytucji. 67% głosujących zaakceptowało projekt nowej ustawy zasadniczej.
Organizacja referendum.
W grudniu 2007 w Kenii odbyły się wybory powszechne, w których reelekcję uzyskał prezydent Mwai Kibaki. Jednak oskarżenia o fałszerstwa wyborcze doprowadziły do wybuchu przemocy na tle etnicznym na masową skalę, w wyniku której zginęło 1,3 tys. osób. W lutym 2008 zwaśnione strony podpisały porozumienie polityczne, na mocy którego przegrany kandydat Raila Odinga objął nowo utworzone stanowisko premiera. Dodatkowo porozumienie zakładało stworzenie specjalnego panelu, złożonego z kenijskich i afrykańskich ekspertów, w celu opracowania projektu nowej konstytucji.
Pierwsza (i obowiązująca nadal) konstytucja Kenii została uchwalona tuż po uzyskaniu przez kraj niepodległości w 1963. Charakteryzuje się silną pozycją prezydenta, który pozostając szefem państwa i rządu, dysponuje rozległymi prerogatywami. Pierwsze próby zmiany tego stanu rzeczy podejmowane były już wcześniej. Już w 2005 z inicjatywy prezydenta Kibakiego odbyło się referendum konstytucyjne. Ówczesny projekt nowej ustawy zasadniczej przewidywał ograniczenie uprawnień prezydenta i wprowadzenie urzędu premiera. Referendum przerodziło się w praktyce w plebiscyt popularności prezydenta, a opozycja oraz część ministrów prowadziła aktywną kampanię na rzecz odrzucenia proponowanych zmian. Raila Odinga wyrósł wówczas na głównego oponenta prezydenta Kibakiego. Ostatecznie 57% głosujących opowiedziało się przeciw zmianie konstytucji.
W listopadzie 2009 Komitet Ekspertów przedłożył pierwszy projekt nowej konstytucji, który został poddany do debaty publicznej. W styczniu 2010 poprawiony projekt trafił do specjalnej komisji parlamentarnej i po uwzględnieniu jej poprawek Komitet Ekspertów w lutym 2010 ostatecznie przedstawił go na forum parlamentu. Parlament nie zdołał wprowadzić własnych poprawek do zaprezentowanego projektu i 1 kwietnia 2010 zatwierdził projekt konstytucji w brzmieniu przygotowanym przez komitet. 14 maja 2010 przewodniczący Tymczasowej Niezależnej Komisji Wyborczej (IIEC) wyznaczył datę referendum na 4 sierpnia 2010. Od 22 marca do 21 maja 2010 IIEC przeprowadziła nową rejestrację wyborców.
Główne propozycje zmian w konstytucji.
Do głównych zmian w proponowanym projekcie nowej konstytucji należało ograniczenie kompetencji prezydenta i decentralizacja władzy. Prezydent miał dalej pozostawać szefem państwa i rządu (projekt nie wprowadzał stanowiska premiera), ale jego pozycja uległa osłabieniu. Członkowie gabinetu (oraz prezydent) nie mogli być odtąd członkami parlamentu, a ich liczba została ograniczona do 22. Prawo ich nominacji przypadało szefowi państwa, ale za zgodą Zgromadzenia Narodowego. Wyborcy zyskali możliwość odwoływania deputowanych, jeśli sprawowali mandat w sposób nieodpowiedni. Projekt wprowadzał drugą izbę parlamentu – Senat oraz nowy podział administracyjny kraju na 47 jednostek - ang. "counties", na czele których mieli stanąć wybierani w wyborach powszechnych gubernatorzy.
W projekcie znalazł się przepis o powołaniu komisji ds. ziemi i przejmowaniu nielegalnie nabytych gruntów. Wyznaczony został także maksymalny i minimalny areał dla prywatnych działek. Dotychczasowa konstytucja umożliwiała prezydentowi przekazywanie państwowej ziemi w ręce prywatne. Projekt wprowadzał możliwość posiadania podwójnego obywatelstwa.
Sprzeciw kościołów chrześcijańskich wywołały przepisy dotyczące aborcji oraz sądów Kadhi. Projekt zezwalał na przerywanie ciąży wyłącznie w przypadku zagrożenia zdrowia lub życia matki lub potrzeby wykonania nagłego zabiegu ratującego życie. Zdaniem hierarchów kościoła oznaczało to lukę prawna dla legalizacji aborcji w przyszłości. Projekt utrzymywał również system islamskich sądów Kadhi, orzekających w sprawach małżeństwa i dziedziczenia, co kościoły uznały za przejaw dyskryminacji.
Kampania referendalna i sondaże wyborcze.
27 maja 2010 rozpoczęła się kampania przed referendum. W jej trakcie prezydent Mwai Kibaki oraz większość członków rządów, na czele z premierem Railą Odingą, wiceprezydentem Kalonza Musyoką i wicepremierem Uhuru Kenyattą opowiadali się za przyjęciem nowej konstytucji. W obozie przeciwników zmian znaleźli się m.in. były prezydent Daniel Moi, minister szkolnictwa wyższego William Ruto oraz przedstawiciele kościołów chrześcijańskich. Według sondaży większość respondentów wyrażała poparcie dla nowej ustawy zasadniczej:
W obawie o bezpieczeństwo władze rozlokowały w całym kraju dodatkowe 10 tys. sił policyjnych, zwłaszcza w prowincji Rift Valley, która była główną areną starć etnicznych w 2008 oraz głównym bastionem przeciwników zmiany konstytucji. 13 czerwca 2010 w Nairobi doszło do eksplozji granatu w czasie wiecu przeciwników zmian. W wyniku wybuchu zginęło 6 osób, a ponad 100 zostało rannych.
Do przyjęcia nowej konstytucji niezbędne było poparcie w wysokości ponad 50% głosów oraz co najmniej 25% w co najmniej 5 z 8 prowincji. Do głosowania zarejestrowało się ok. 12,5 mln obywateli.
Głosowanie i wyniki.
Głosowanie odbyło się 4 sierpnia 2010 w godzinach 6:00-17:00 czasu lokalnego w ponad 27,6 tys. lokalach wyborczych w całym kraju. Przebiegło w pokojowej atmosferze, a służby porządkowo nie odnotowały większych incydentów.
Według oficjalnych wyników ogłoszonych 5 sierpnia 2010, 66,9% głosujących poparło projekt nowej konstytucji, a 30,1% było jemu przeciwnych. Frekwencja wyniosła 72,1%. We wszystkich 8 prowincjach poparcie dla konstytucji przekroczyło wymagane 25% głosów. Jedynie w prowincji Rift Valley większość głosujących odrzuciła jej projekt. Obóz przeciwników konstytucji zaakceptował porażkę. Prezydent Mwai Kibaki i premier Raila Odinga z zadowoleniem przyjęli wyniki głosowania. Prezydent stwierdził, że historyczna podróż rozpoczęta 20 lat temu dobiegła do szczęśliwego końca.

</doc>
<doc id="2057978" url="https://pl.wikipedia.org/wiki?curid=2057978" title="Parafia św. Rocha w Janowie">
Parafia św. Rocha w Janowie

Parafia pw. św. Rocha w Janowie - parafia należąca do dekanatu dzierzgowskiego, diecezji płockiej, metropolii warszawskiej. Siedziba parafii mieści się przy ulicy Przasnyskiej. Duszpasterstwo w niej prowadzą księża diecezjalni. 
Miejsca święte.
Kościół parafialny.
Kościół parafialny – pw. św. Jana Chrzciciela.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="2057980" url="https://pl.wikipedia.org/wiki?curid=2057980" title="Apel harcerski">
Apel harcerski

Apel harcerski – jedna z form pracy harcerskiej. Zbiórka harcerzy w celu sprawdzenia stanu jednostki, przekazania informacji, odczytania rozkazu, podniesienia flagi lub bandery czy oficjalnego wręczenia nagród bądź odznaczeń. Cały apel jest przeprowadzony z wykorzystaniem musztry.
Przebieg apelu.
Typowy przebieg apelu regulowany jest przez odpowiedni regulamin (w ZHP są to "Zasady Ceremoniału Harcerskiego") lub tradycję jednostki (tylko w wypadku imprez wewnętrznych). Zazwyczaj składa się na niego:
Komendy mogą różnić się w zależności od tradycji drużyny i organizacji.

</doc>
<doc id="2057986" url="https://pl.wikipedia.org/wiki?curid=2057986" title="Śledztwo w sprawie obywatela poza wszelkim podejrzeniem">
Śledztwo w sprawie obywatela poza wszelkim podejrzeniem

Śledztwo w sprawie obywatela poza wszelkim podejrzeniem (wł. "Indagine su un cittadino al di sopra di ogni sospetto") – włoski film kryminalny z 1970 roku w reżyserii Elio Petriego.
W 1970 film stał się oficjalnym włoskim kandydatem do rywalizacji o 43. rozdanie Oscara w kategorii najlepszego filmu nieanglojęzycznego.
Nagrody.
Oscary 1971:
23. MFF w Cannes:
Włoska Akademia Filmowa 1970:

</doc>
<doc id="2057987" url="https://pl.wikipedia.org/wiki?curid=2057987" title="Międzynarodowy Dzień Upamiętniający Zniesienie Niewolnictwa">
Międzynarodowy Dzień Upamiętniający Zniesienie Niewolnictwa

Międzynarodowy Dzień Upamiętniający Zniesienie Niewolnictwa (ang. " International Day for the Abolition of Slavery") – obchodzony corocznie 2 grudnia, w rocznicę uchwalenia w 1949 roku Konwencji ONZ w sprawie zwalczania handlu ludźmi i eksploatacji prostytucji rezolucją 317(IV). 
Konwencja została otwarta do podpisu 21 marca 1950 roku w Lake Success w stanie Nowy Jork.

</doc>
<doc id="2057991" url="https://pl.wikipedia.org/wiki?curid=2057991" title="Singapur na letnich igrzyskach olimpijskich">
Singapur na letnich igrzyskach olimpijskich

Reprezentacja Singapuru na letnich igrzyskach olimpijskich po raz pierwszy wystartowała podczas igrzysk w Londynie w 1948 roku.
Pierwszy medal olimpijski dla Singapuru wywalczył Tan Howe Liang podczas igrzysk w Rzymie w 1960 roku.

</doc>
<doc id="2057992" url="https://pl.wikipedia.org/wiki?curid=2057992" title="Trevor Berbick">
Trevor Berbick

Trevor Berbick (ur. 1 sierpnia 1954 w Port Antonio, zm. 28 października 2006 tamże) – jamajski bokser, posiadający również obywatelstwo kanadyjskie. Zawodowy mistrz świata WBC w wadze ciężkiej (1986).
W 1975 roku został brązowym medalistą igrzysk panamerykańskich w Meksyku. Rok później bez sukcesu reprezentował Jamajkę na igrzyskach olimpijskich w Montrealu. Wkrótce potem osiadł na stałe w Kanadzie i przeszedł na zawodowstwo.
Kariera zawodowa.
11 kwietnia 1981 roku po raz pierwszy w swojej karierze walczył o mistrzostwo świata, przegrywając przez jednogłośną decyzję z Larrym Holmesem. 8 miesięcy później pokonał jednogłośnie na punkty Muhammada Ali, dla którego była to ostatnia walka w karierze.
22 marca 1986 roku Jamajczyk zdobył mistrzostwo świata WBC w kategorii ciężkiej, zwyciężając w Las Vegas na punkty z Pinklonem Thomasem. Tytuł stracił w pojedynku z Mikiem Tysonem. 22 listopada 1986 roku przegrał z nim przez TKO w drugiej rundzie. Zakończył karierę w 2000 roku.
28 października 2006 roku został zamordowany przez swego 19-letniego bratanka i jego kolegę. Przyczyną zbrodni był spór o ziemię.

</doc>
<doc id="2057994" url="https://pl.wikipedia.org/wiki?curid=2057994" title="NGC 1717">
NGC 1717



</doc>
<doc id="2057996" url="https://pl.wikipedia.org/wiki?curid=2057996" title="Sen na jawie (obraz Dantego Gabriela Rossettiego)">
Sen na jawie (obraz Dantego Gabriela Rossettiego)

Sen na jawie ("Portret Jane Morris") (ang. "The Day Dream") – obraz olejny należącego do grupy prerafaelitów malarza Dantego Gabriela Rossettiego, namalowany w 1880 r. Zleceniodawcą był Constantine Alexander Ionides, który zakupił płótno za 700 funtów. Obecnie dzieło znajduje się w Muzeum Wiktorii i Alberta w Londynie.
Opis obrazu.
Artysta przedstawił postać pięknej, wyidealizowanej kobiety siedzącej pośród zieleni. Do obrazu pozowała wielokrotna modelka Rossettiego Jane Morriss, żona przyjaciela malarza Williama Morrisa. Parę łączył długi i burzliwy romans, który doprowadził do zerwania przyjaźni pomiędzy artystami. Jane Morriss ukazana została w powłóczystej, zielonej sukni, dzięki czemu jej postać wtapia się w otaczającą roślinność. Jej prawa ręka lekko obejmuje gałąź kwitnącego krzewu, na kolanach ma otwartą książkę, na której trzyma półotwartą dłoń z kwiatem kapryfolium. Kobieta jest zamyślona i melancholijna, robi wrażenie nieobecnej.
Obraz ma zwartą i ciasną kompozycję, niemal wszystkie wolne miejsca wypełnione zostały bujną roślinnością. Uzupełnieniem płótna jest masywna rama, na której Rossetti umieścił tabliczkę z sonetem własnego autorstwa, opisującym sen na jawie bohatera tracącego poczucie rzeczywistości.
Interpretacje i nawiązania.
Obraz "Sen na jawie" może być odbierany jako alegoria natury, wiosny lub kobiecej urody, jednak wielu krytyków dostrzega w nim przekaz erotyczny. W czasie, gdy powstawał obraz, malarza łączyło z modelką gorące uczucie, które zapewne symbolizują pachnące kwiaty wiciokrzewu. Roślina wydaje jednak trujące owoce, co z kolei może nawiązywać do motywu zakazanej miłości.
Charakterystyczne dłonie modelki o nadnaturalnie długich i cienkich palcach świadczą o fascynacji malarza "Moną Lisą" Leonarda da Vinci i portretami kobiet Rafaela. Natomiast otwarta książka leżąca na kolanach Jane Morris odnosi się do "Nowego życia" Dantego Alighieri.
Obraz pierwotnie miał się nazywać "Vanna" lub "Monna Primavera", jednak malarz zrezygnował z literackich odniesień decydując się na obecny tytuł.

</doc>
<doc id="2058000" url="https://pl.wikipedia.org/wiki?curid=2058000" title="Reprezentacja Nowej Zelandii w rugby union kobiet">
Reprezentacja Nowej Zelandii w rugby union kobiet

Black Ferns – zespół rugby union, biorący udział w imieniu Nowej Zelandii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodniczki posiadające obywatelstwo nowozelandzkie. Za jego funkcjonowanie odpowiedzialny jest Nowozelandzki Związek Rugby.
Przed każdym swoim meczem nowozelandzkie rugbystki tańczą hakę peruperu - wojenny taniec Maorysów.

</doc>
<doc id="2058002" url="https://pl.wikipedia.org/wiki?curid=2058002" title="Armenia na Zimowych Igrzyskach Olimpijskich 1998">
Armenia na Zimowych Igrzyskach Olimpijskich 1998

Armenię na Zimowych Igrzyskach Olimpijskich 1998 reprezentowało 7 zawodników: czterej mężczyźni i dwie kobiety. Był to drugi start reprezentacji Armenii na zimowych igrzyskach olimpijskich.
Najmłodszym zawodnikiem była 16-letnia łyżwiarka figurowa, Marija Krasilcewa, natomiast najstarszym 29-letni narciarz alpejski, Arsen Harutiunian. Chorążym była biegaczka narciarska, Alla Mikajelian.

</doc>
<doc id="2058005" url="https://pl.wikipedia.org/wiki?curid=2058005" title="Cmentarz Legionistów Polskich w Łowczówku">
Cmentarz Legionistów Polskich w Łowczówku



</doc>
<doc id="2058006" url="https://pl.wikipedia.org/wiki?curid=2058006" title="Semina Scientiarum">
Semina Scientiarum

Semina Scientiarum. Czasopismo poświęcone filozofii w nauce – czasopismo naukowe (rocznik) poświęcone zagadnieniom z dziedziny filozofii, wydawane od 2002 roku przy Wydziale Filozoficznym Uniwersytetu Papieskiego w Krakowie oraz Ośrodku Badań Interdyscyplinarnych. Jest czasopismem o profilu zbliżonym do Zagadnień Filozoficznych w Nauce (pierwotnie stanowiło ich suplement). Redakcja związana jest głównie z seminarium z filozofii przyrody, które prowadzone jest na Wydziale Filozoficznym UPJPII przez prof. dra hab. Michała Hellera oraz prof. UPJPII dra hab. Janusza Mączkę.
Celem czasopisma „Semina Scientiarum” jest realizacja programu "filozofii w nauce". Autorzy zajmują się więc przede wszystkim filozoficznymi aspektami nauk przyrodniczych. Szczegółowe dyscypliny, do których odnoszą się publikowane artykuły naukowe to m.in.: metodologia i filozofia nauki, epistemologia, filozofia przyrody, filozofia fizyki, kosmologia, logika i filozofia logiki, filozofia matematyki, a także kognitywistyka i teoria ewolucji. Oprócz artykułów czasopismo publikuje również recenzje polskich i zagranicznych publikacji naukowych, a także sprawozdania z wydarzeń, takich jak konferencje, sympozja czy zjazdy naukowe.
Autorzy tekstów wywodzą się zarówno z krakowskiego środowiska filozoficznego, jak i innych krajowych i zagranicznych ośrodków akademickich. Na stronie internetowej czasopisma dostępne są materiały z numerów archiwalnych. "Semina Scientiarum" jest czasopismem punktowanym przez Ministerstwo Nauki i Szkolnictwa Wyższego.

</doc>
<doc id="2058009" url="https://pl.wikipedia.org/wiki?curid=2058009" title="Bośnia i Hercegowina na Zimowych Igrzyskach Olimpijskich 1998">
Bośnia i Hercegowina na Zimowych Igrzyskach Olimpijskich 1998

Bośnię i Hercegowinę na Zimowych Igrzyskach Olimpijskich 1998 reprezentowało 8 zawodników. Był to drugi start Bośni i Hercegowiny na zimowych igrzyskach olimpijskich.

</doc>
<doc id="2058013" url="https://pl.wikipedia.org/wiki?curid=2058013" title="Be My Escape (singel Relient K)">
Be My Escape (singel Relient K)

Be My Escape – pierwszy singiel z czwartej studyjnej płyty zespołu Relient K, MMHMM. Dostał platynowy certyfikat w listopadzie 2005 roku i jest uznawany za najbardziej popularny utwór zespołu (obok "Who I Am Hates Who I've Been"). Był również grany na rozpoczęciu Men's U.S. Tennis Championship w 2006 roku.

</doc>
<doc id="2058014" url="https://pl.wikipedia.org/wiki?curid=2058014" title="Brazylia na Zimowych Igrzyskach Olimpijskich 1998">
Brazylia na Zimowych Igrzyskach Olimpijskich 1998

Brazylię na Zimowych Igrzyskach Olimpijskich 1998 reprezentował 1 zawodnik - Marcelo Apovian, który był chorążym ekipy. Był to trzeci start Brazylii na zimowych igrzyskach olimpijskich.

</doc>
<doc id="2058015" url="https://pl.wikipedia.org/wiki?curid=2058015" title="Futian">
Futian

Futian (chiń. 福田区) – jedna z siedmiu dzielnic w mieście Shenzhen. Znajduje się tu wiele wieżowców i niektóre z najważniejszych budynków w Shenzhen, jak SEG Tower, China Merchants Bank, Shenzhen Library and Concert Hall, Shenzhen Development Bank i urząd miasta.
Dzielnica ma powierzchnię 79 km² i jest zamieszkana przez 1 182 200 mieszkańców.

</doc>
<doc id="2058016" url="https://pl.wikipedia.org/wiki?curid=2058016" title="Śmierć w Wenecji (film)">
Śmierć w Wenecji (film)

Śmierć w Wenecji (wł. "Morte a Venezia") – dramat filmowy z 1971 roku w reżyserii Luchino Viscontiego na kanwie noweli "Śmierć w Wenecji" autorstwa Tomasza Manna z 1912.
Nagrody.
BAFTA 1972:
Włoska Akademia Filmowa 1971:

</doc>
<doc id="2058017" url="https://pl.wikipedia.org/wiki?curid=2058017" title="Lista planetoid 244601-244700">
Lista planetoid 244601-244700



</doc>
<doc id="2058018" url="https://pl.wikipedia.org/wiki?curid=2058018" title="Luohu">
Luohu

Luohu (chiń. 罗湖区) – jedna z siedmiu dzielnic Shenzhen, w prowincji Guangdong, w Chińskiej Republice Ludowej. Powierzchnia dzielnicy wynosi 79 km² i jest zamieszkana przez 936 400 mieszkańców. Graniczy z Hongkongiem.

</doc>
<doc id="2058019" url="https://pl.wikipedia.org/wiki?curid=2058019" title="Alessandro Esseno">
Alessandro Esseno

Alessandro Esseno (ur. 27 lipca 1969 w Rzymie) – włoski pianista i kompozytor.

</doc>
<doc id="2058021" url="https://pl.wikipedia.org/wiki?curid=2058021" title="Nanshan (Shenzhen)">
Nanshan (Shenzhen)

Nanshan – jedna z siedmiu dzielnic Shenzhen, w prowincji Guangdong, w Chińskiej Republice Ludowej. Powierzchnia dzielnicy wynosi 151 km² i jest zamieszkana przez 2 200 000 mieszkańców.
Znajduje się tu park tematyczny Window of the World.

</doc>
<doc id="2058023" url="https://pl.wikipedia.org/wiki?curid=2058023" title="Chile na Zimowych Igrzyskach Olimpijskich 1998">
Chile na Zimowych Igrzyskach Olimpijskich 1998

Chile na Zimowych Igrzyskach Olimpijskich 1998 reprezentowało 3 zawodników. Był to dwunasty start Chile na zimowych igrzyskach olimpijskich.
Dyscypliny.
Narciarstwo alpejskie.
Mężczyźni
Kombinacja mężczyzn

</doc>
<doc id="2058024" url="https://pl.wikipedia.org/wiki?curid=2058024" title="Lista planetoid 244701-244800">
Lista planetoid 244701-244800



</doc>
<doc id="2058025" url="https://pl.wikipedia.org/wiki?curid=2058025" title="Yantian">
Yantian

Yantian (chiń. 盐田区) – jedna z siedmiu dzielnic Shenzhen, w prowincji Guangdong, w Chińskiej Republice Ludowej. Powierzchnia dzielnicy wynosi 72,63 km² i jest zamieszkana przez 218 700 mieszkańców.

</doc>
<doc id="2058026" url="https://pl.wikipedia.org/wiki?curid=2058026" title="Lakowanie">
Lakowanie

Lakowanie – zabieg profilaktyczny wykonywany w zdrowych zębach stałych i mlecznych, polegający na pokryciu uszczelniaczem (lakiem) bruzd, szczelin i zagłębień.
Lakuje się powierzchnie żujące i otwory ślepe w zębach trzonowych stałych i mlecznych, w zębach przedtrzonowych stałych, a także zagłębienia górnych bocznych siekaczy stałych. Miejsca te, ze względu na budowę anatomiczną, sprzyjają zaleganiu resztek pokarmowych. Są także bardzo trudne do oczyszczenia, szczególnie dla dzieci. Dzięki lakowaniu eliminuje się możliwość rozwoju próchnicy w trudno dostępnych miejscach. 
Lakowanie zmniejsza ryzyko wystąpienia próchnicy nawet w 90%. Zęby prawidłowo zalakowane stają się prawie całkowicie odporne na najczęściej występującą formę próchnicy. Gładka powierzchnia laku umożliwia łatwiejszą higienę jamy ustnej. Najbardziej narażone na rozwój próchnicy są pierwsze stałe zęby trzonowe („szóstki”) oraz mleczne trzonowce – zęby te powinny być zalakowane w pierwszej kolejności. Zabieg ten powinien być przeprowadzony na zębach całkowicie zdrowych. W zębach objętych próchnicą początkową wykonuje się lakowanie poszerzone. W zębach mlecznych zaleca się pokrycie bruzd lakami kolorowymi (lakowanie kolorowe).
Cała procedura jest całkowicie bezbolesna. Wykonują ją lekarze dentyści, higienistki lub asystentki stomatologiczne.
Wytrawiacz do lakowania.
Wytrawiacz to kwas ortofosforowy o podwyższonym stężeniu do 40% i zmienionej konsystencji umożliwiającej dokładne zapływanie preparatu w zagłębienia szkliwa oraz dokładną jego penetrację. Skraca czas preparacji szkliwa do 10-15 sekund przed zabiegami lakowania lub szynowania zębów.
Przebieg zabiegu.
Lakowanie klasyczne.
Ząb lakowany powinien być całkowicie wolny od próchnicy, a w trakcie zabiegu zabezpieczony przed dostępem śliny. Powierzchnię przeznaczoną do lakowania należy oczyścić mechanicznie przy pomocy wiertła typu szczoteczka na końcówkę mikrosilnika lub użyć piaskarki abrazyjnej. Oczyszczoną powierzchnię pokrywa się 40-procentowym wytrawiaczem do lakowania lub 37-procentowym kwasem ortofosforowym (wytrawiacz). 40-procentowy wytrawiacz do lakowania skraca czas chemicznej preparacji powierzchni szkliwa do 15 sekund, dzięki lepkiej konsystencji lepiej zapływa w głąb szczelin i bruzd. Na tak spreparowane szkliwo należy nanieść lak i polimeryzować światłem lampy diodowej według zaleceń producenta. Jeżeli lak jest z grupy materiałów złożonych, należy po wytrawianiu kwasem ortofosforowym, a przed nałożeniem laku, pokryć szkliwo systemem wiążącym typu bond. 
Lakowanie poszerzone.
Lakowanie poszerzone – zabieg profilaktyczny wykonywany na powierzchniach żujących zębów trzonowych i przedtrzonowych stałych z niewielką próchnicą początkową w obrębie szkliwa. 
Zabieg jest bezbolesny. Polega na usunięciu wiertłem diamentowym na końcówkę turbinową tkanki zmienionej próchnicowo. Kolejne etapy postępowania są analogiczne jak podczas zabiegu lakowania (wytrawianie, pokrycie lakiem, polimeryzacja). 
Metoda oszczędza twarde tkanki zęba i chroni zdrowe bruzdy przed próchnicą. Jest kombinacją zabiegów- lakowania i zakładania wypełnienia. Lak pokrywa bruzdy nawiercane i zdrowe. Wykonuje się go z użyciem materiałów złożonych typu kompozyt płynny - flow. 
Lakowanie kolorowe.
Lakowanie kolorowe - zabieg profilaktyczny przeznaczony do zapobiegania próchnicy bruzd i otworów ślepych w zębach trzonowych mlecznych. Zabieg jest bezbolesny, wymaga zachowania suchości zęba podczas wykonywania czynności lakowania (bez dostępu śliny). 
Ząb lakowany powinien być całkowicie wolny od próchnicy, a w trakcie zabiegu zabezpieczony przed dostępem śliny. Powierzchnię przeznaczoną do lakowania należy oczyścić mechanicznie przy pomocy wiertła typu szczoteczka na końcówkę mikrosilnika lub użyć piaskarki abrazyjnej. Oczyszczoną powierzchnię pokrywa się 40% " Wytrawiaczem do lakowania" lub 37% kwasem ortofosforowym (wytrawiacz). Na tak spreparowane szkliwo należy nanieść system wiążący typu bond i polimeryzować światłem lampy diodowej według zaleceń producenta. Następnie bruzdę pokrywamy płynnym lakiem kompozytowym w wybranym przez dziecko kolorze i polimeryzujemy według zaleceń producenta.
Kolory kompozytowych laków szczelinowych typu flow:

</doc>
<doc id="2058027" url="https://pl.wikipedia.org/wiki?curid=2058027" title="Lista planetoid 244801-244900">
Lista planetoid 244801-244900



</doc>
<doc id="2058029" url="https://pl.wikipedia.org/wiki?curid=2058029" title="Lista planetoid 244901-245000">
Lista planetoid 244901-245000



</doc>
<doc id="2058033" url="https://pl.wikipedia.org/wiki?curid=2058033" title="Lista planetoid 245001-245100">
Lista planetoid 245001-245100



</doc>
<doc id="2058034" url="https://pl.wikipedia.org/wiki?curid=2058034" title="Lista planetoid 245101-245200">
Lista planetoid 245101-245200



</doc>
<doc id="2058037" url="https://pl.wikipedia.org/wiki?curid=2058037" title="Lista planetoid 245201-245300">
Lista planetoid 245201-245300



</doc>
<doc id="2058038" url="https://pl.wikipedia.org/wiki?curid=2058038" title="Lista planetoid 245301-245400">
Lista planetoid 245301-245400



</doc>
<doc id="2058039" url="https://pl.wikipedia.org/wiki?curid=2058039" title="Kościół Niepokalanego Poczęcia Najświętszej Maryi Panny w Koluszkach">
Kościół Niepokalanego Poczęcia Najświętszej Maryi Panny w Koluszkach

Kościół Niepokalanego Poczęcia Najświętszej Maryi Panny w Koluszkach - rzymskokatolicki kościół parafialny w mieście Koluszki (w dzielnicy Dołek Słotwiński), w województwie łódzkim. Mieści się przy ulicy 11 Listopada.
Kościół został zbudowany w latach 1895-1903 w stylu neogotyckim, w 1921 nadano budowli ostateczny kształt. Jest to budynek murowany, wybudowany z czerwonej cegły. Posiada trzy nawy, zakrystię i kaplicę. Nad wejściem umieszczona jest wieża ze znajdującymi się wewnątrz trzema dzwonami. Dach i wieża świątyni są pokryte blachą.
Głównym elementem wyposażenia kościoła są drewniane ołtarze: główny ozdobiony figurą Matki Bożej Niepokalanej oraz dwa boczne dedykowane Matce Bożej Nieustającej Pomocy i Świętemu Józefowi. Na murach świątyni i w kruchcie umieszczone są tablice pamiątkowe ku czci ofiar II wojny światowej i księdza Ignacego Dąbrowskiego.
Od 1904 kościół jest kościołem parafialnym parafii Niepokalanego Poczęcia Najświętszej Maryi Panny.

</doc>
<doc id="2058042" url="https://pl.wikipedia.org/wiki?curid=2058042" title="Lista planetoid 243601-243700">
Lista planetoid 243601-243700



</doc>
<doc id="2058047" url="https://pl.wikipedia.org/wiki?curid=2058047" title="Lista planetoid 243701-243800">
Lista planetoid 243701-243800



</doc>
<doc id="2058049" url="https://pl.wikipedia.org/wiki?curid=2058049" title="Lista planetoid 243801-243900">
Lista planetoid 243801-243900



</doc>
<doc id="2058053" url="https://pl.wikipedia.org/wiki?curid=2058053" title="Benoit Apparu">
Benoit Apparu



</doc>
<doc id="2058054" url="https://pl.wikipedia.org/wiki?curid=2058054" title="Lista planetoid 243901-244000">
Lista planetoid 243901-244000



</doc>
<doc id="2058055" url="https://pl.wikipedia.org/wiki?curid=2058055" title="Lista planetoid 244001-244100">
Lista planetoid 244001-244100



</doc>
<doc id="2058056" url="https://pl.wikipedia.org/wiki?curid=2058056" title="Niedowład Erba">
Niedowład Erba

Niedowład Erba, porażenie Erba-Duchenne'a – porażenie splotu ramiennego spowodowane urazem okołoporodowym, dotyczące korzeni C5 do C6 splotu ramiennego.
Obraz kliniczny.
Ramię zwisa bezładnie wzdłuż tułowia, zrotowane do wewnątrz. Dłoń skierowana jest ku tyłowi, nadgarstek zostaje zgięty, a palce przywiedzione. Odruch chwytny jest zachowany. Gdy zajęty jest korzeń C4, dochodzi dodatkowo do porażenia nerwu przeponowego. Porażenie typu Erba obejmuje mięśnie takie jak:

</doc>
<doc id="2058058" url="https://pl.wikipedia.org/wiki?curid=2058058" title="Benoît Apparu">
Benoît Apparu



</doc>
<doc id="2058059" url="https://pl.wikipedia.org/wiki?curid=2058059" title="Lista planetoid 244101-244200">
Lista planetoid 244101-244200



</doc>
<doc id="2058060" url="https://pl.wikipedia.org/wiki?curid=2058060" title="Lista planetoid 244201-244300">
Lista planetoid 244201-244300



</doc>
<doc id="2058063" url="https://pl.wikipedia.org/wiki?curid=2058063" title="Lista planetoid 244301-244400">
Lista planetoid 244301-244400



</doc>
<doc id="2058064" url="https://pl.wikipedia.org/wiki?curid=2058064" title="Lista planetoid 244401-244500">
Lista planetoid 244401-244500



</doc>
<doc id="2058065" url="https://pl.wikipedia.org/wiki?curid=2058065" title="Lista planetoid 244501-244600">
Lista planetoid 244501-244600



</doc>
<doc id="2058067" url="https://pl.wikipedia.org/wiki?curid=2058067" title="Lista planetoid 245401-245500">
Lista planetoid 245401-245500



</doc>
<doc id="2058070" url="https://pl.wikipedia.org/wiki?curid=2058070" title="Lista planetoid 245501-245600">
Lista planetoid 245501-245600



</doc>
<doc id="2058073" url="https://pl.wikipedia.org/wiki?curid=2058073" title="Lista planetoid 245601-245700">
Lista planetoid 245601-245700



</doc>
<doc id="2058074" url="https://pl.wikipedia.org/wiki?curid=2058074" title="Lista planetoid 245701-245800">
Lista planetoid 245701-245800



</doc>
<doc id="2058075" url="https://pl.wikipedia.org/wiki?curid=2058075" title="Lista planetoid 245801-245900">
Lista planetoid 245801-245900



</doc>
<doc id="2058076" url="https://pl.wikipedia.org/wiki?curid=2058076" title="Droga krajowa nr 14 Bis">
Droga krajowa nr 14 Bis



</doc>
<doc id="2058077" url="https://pl.wikipedia.org/wiki?curid=2058077" title="Lista planetoid 245901-246000">
Lista planetoid 245901-246000



</doc>
<doc id="2058078" url="https://pl.wikipedia.org/wiki?curid=2058078" title="Chińskie Tajpej na Zimowych Igrzyskach Olimpijskich 1998">
Chińskie Tajpej na Zimowych Igrzyskach Olimpijskich 1998

Chińskie Tajpej na Zimowych Igrzyskach Olimpijskich 1998 reprezentowało 7 zawodników. Był to piąty start tego państwa jako Chińskie Tajpej, a ogólnie siódmy na zimowych igrzyskach olimpijskich, gdyż wcześniej zawodnicy z tego państwa występowali jako reprezentanci Tajwanu.

</doc>
<doc id="2058079" url="https://pl.wikipedia.org/wiki?curid=2058079" title="Manolo Jiménez (andorski piłkarz)">
Manolo Jiménez (andorski piłkarz)

Manuel „Manolo” Jiménez Soria (ur. 12 sierpnia 1976) – andorski piłkarz występujący na pozycji pomocnika w drużynie FC Santa Coloma.
Kariera piłkarska.
Manolo Jiménez jest wychowankiem hiszpańskiego klubu FC Andora. Potem grywał w andorskich zespołach: Constellacio Esportiva, UE Sant Julià i FC Rànger's. Także dwukrotnie wracał do swojej pierwszej drużyny - FC Andory.
Od sezonu 2008/2009 gra w barwach FC Santa Coloma, z którą rok później wywalczył mistrzostwo oraz Puchar Andory.
W reprezentacji Andory Manolo Jiménez gra od 1998 roku. Do tej pory strzelił jedną bramkę.

</doc>
<doc id="2058080" url="https://pl.wikipedia.org/wiki?curid=2058080" title="Lista planetoid 246001-246100">
Lista planetoid 246001-246100



</doc>
<doc id="2058081" url="https://pl.wikipedia.org/wiki?curid=2058081" title="Lista planetoid 246101-246200">
Lista planetoid 246101-246200



</doc>
<doc id="2058082" url="https://pl.wikipedia.org/wiki?curid=2058082" title="Lista planetoid 246201-246300">
Lista planetoid 246201-246300



</doc>
<doc id="2058083" url="https://pl.wikipedia.org/wiki?curid=2058083" title="Lista planetoid 246301-246400">
Lista planetoid 246301-246400



</doc>
<doc id="2058084" url="https://pl.wikipedia.org/wiki?curid=2058084" title="Lista planetoid 246401-246500">
Lista planetoid 246401-246500



</doc>
<doc id="2058085" url="https://pl.wikipedia.org/wiki?curid=2058085" title="Lista planetoid 246501-246600">
Lista planetoid 246501-246600



</doc>
<doc id="2058087" url="https://pl.wikipedia.org/wiki?curid=2058087" title="Lista planetoid 246601-246700">
Lista planetoid 246601-246700



</doc>
<doc id="2058088" url="https://pl.wikipedia.org/wiki?curid=2058088" title="Barciany (stacja kolejowa)">
Barciany (stacja kolejowa)

Barciany – dawna wąskotorowa stacja kolejowa w Barcianach, w województwie warmińsko-mazurskim, w Polsce.

</doc>
<doc id="2058089" url="https://pl.wikipedia.org/wiki?curid=2058089" title="Gajusz Fulwiusz Plautianus">
Gajusz Fulwiusz Plautianus



</doc>
<doc id="2058090" url="https://pl.wikipedia.org/wiki?curid=2058090" title="Lista planetoid 246701-246800">
Lista planetoid 246701-246800



</doc>
<doc id="2058091" url="https://pl.wikipedia.org/wiki?curid=2058091" title="Lista planetoid 246801-246900">
Lista planetoid 246801-246900



</doc>
<doc id="2058092" url="https://pl.wikipedia.org/wiki?curid=2058092" title="Lista planetoid 246001–247000">
Lista planetoid 246001–247000

Lista obejmuje 1000 kolejnych planetoid posiadających numery, zaczynając od 246001. takiego obiektu. Planetoidy te zostały odkryte w okresie od 24 września 1960 do 17 maja 2010. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer. 
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="2058093" url="https://pl.wikipedia.org/wiki?curid=2058093" title="Lista planetoid 245001–246000">
Lista planetoid 245001–246000

Lista obejmuje 1000 kolejnych planetoid posiadających numery, zaczynając od 245001. takiego obiektu. Planetoidy te zostały odkryte w okresie od 10 lutego 2004 do 28 września 2006. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer. 
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="2058094" url="https://pl.wikipedia.org/wiki?curid=2058094" title="Lista planetoid 244001–245000">
Lista planetoid 244001–245000

Lista obejmuje 1000 kolejnych planetoid posiadających numery, zaczynając od 244001. takiego obiektu. Planetoidy te zostały odkryte w okresie od 16 września 2001 do 11 lutego 2004. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer. 
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="2058095" url="https://pl.wikipedia.org/wiki?curid=2058095" title="Srokowo (przystanek kolejowy)">
Srokowo (przystanek kolejowy)

Srokowo – dawny wąskotorowy przystanek osobowy w Kałkach, w gminie Srokowo, w powiecie kętrzyńskim, w województwie warmińsko-mazurskim, w Polsce.

</doc>
<doc id="2058099" url="https://pl.wikipedia.org/wiki?curid=2058099" title="Górnik Zabrze w sezonie 2010/2011">
Górnik Zabrze w sezonie 2010/2011

Sezon 2010/2011 Górnik Zabrze rozpoczął jako beniaminek, który awansował z drugiego miejsca piłkarskiej I ligi sezonu 2009/2010. Z rozpoczęciem sezonu rozpoczęto rozmowy z Adamem Nawałką oraz pierwsze ruchy transferowe.
Działalność klubu.
1 września 2010, Górnik Zabrze wstąpił do Regionalnej Izby Gospodarczej w Katowicach. Celem izby jest między innymi promowanie etyki wśród działalności zrzeszonych członków, a także pomoc w budowaniu stosunków biznesowych za granicą. Dzięki wstąpieniu do organizacji klub liczy na pozyskanie nowych partnerów biznesowych.
Dzień później, 2 września, Górnik Zabrze podpisał umowę z dwoma instytucjami zajmującymi się szkoleniem młodzieży – Gwarkiem oraz MSPN. Warty odnotowania jest fakt, że kluby te nie mogły dojść do porozumienia od ponad 10 lat, a utalentowana młodzież zamiast do zabrzańskiego klubu trafiała do innych zespołów. Wychowankami Gwarka są m.in. Dawid Jarka, Adam Danch, Piotr Gierczak, czy Łukasz Piszczek.
3 września klub został partnerem komercyjnym odbywającego się w Krynicy Zdroju XX Forum Ekonomicznego. Był to kolejny krok w stronę pozyskiwania kontaktów z międzynarodowymi instytucjami. Na klubowym panelu obecni byli prezes Łukasz Mazur, dyrektor sportowy Tomasz Wałdoch oraz legendarni piłkarze Stanisław Oślizło oraz Włodzimierz Lubański.
14 września Górnik, jako pierwszy klub Ekstraklasy podpisał umowę z Fundacją „"Wolontariat dla sportu"”, co pozwoli na rozwijanie idei zatrudniania wolontariuszy podczas spotkań pucharowych i ligowych rozgrywanych w Zabrzu.
Wraz z rozpoczęciem roku szkolnego, Górnik wznowił także program „"Młody Kibic"”, promujący klub w szkołach podstawowych na terenie Zabrza oraz okolicznych miejscowości.
12 października zarząd klubu postawił kolejny krok w kierunku współpracy z górnośląskimi szkółkami piłki nożnej. Tym razem podpisano umowę z założoną w 2006 roku przez byłych piłkarzy Górnika, Artura Płatka – odpowiadającego również za skauting w zabrzańskim klubie i Marcina Brosza, Akademią Piłki Nożnej w Knurowie.
3 listopada klub podpisał list intencyjny z Fundacją Śląskiego Centrum Chorób Serca w Zabrzu. Współpraca ma polegać na promowaniu zdrowego tryby życia oraz idei transplantologii. Logo Centrum pojawi się również na koszulkach piłkarzy.
Delegacja Górnika w składzie Łukasz Mazur, Stanisław Oślizło, Zygmunt Anczok, i Jan Kowalski wzięła udział w XVII Forum Gospodarczym w Toruniu, wzięła udział.
Stadion.
W sezonie 2010/11 drużyna z Zabrza rozgrywa swoje mecze jako gospodarz na stadionie im. Ernesta Pohla, przy ul. Roosevelta 81. Początkowo, zgodnie z nową ustawą o organizacji imprez masowych, stadion mógł pomieścić 9,295 kibiców, jednak przed Wielkimi Derbami Śląska, decyzją prezydent Zabrza, pani Małgorzaty Mańki-Szulik, pojemność została zwiększona do 13,000.
13 września, podczas posiedzenia Rady Miejskiej, została przegłosowana uchwała umożliwiająca rozpoczęcie budowy nowego stadionu Górnika. Decyzja Radnych zezwala na rozpoczęcie budowy nowego obiektu w marcu 2011 roku. Po rozpoczęciu budowy, pojemność stadionu może ulec zmniejszeniu nawet do 4,000 miejsc, w związku z czym klub rozważa wynajem innego obiektu (Stadion Śląski, Stadion GKS Katowice) na czas modernizacji.
28 października w prasie podano informację, że od dwóch tygodni Górnik ma pozwolenie na budowę stadionu. Pierwszy etap modernizacji zakłada ukończenie budowy trzech trybun, dla 22 tysięcy widzów, do wiosny 2013 roku.
Na początku grudnia ogłoszono, że przynajmniej do połowy maja 2011 roku, spotkania Górnika w Zabrzu będą rozgrywane na stadionie im. Ernesta Pohla, przy ograniczonej pojemności. Wiadomość została podana przez Tomasza Milewskiego, kierownika ds. bezpieczeństwa zabrzańskiego klubu.
Dnia 16 marca 2011 roku odbyła się nadzwyczajna konferencja prasowa, która dotyczyła ogłoszenia dwóch przetargów: na generalnego wykonawcę pierwszego etapu modernizacji stadionu (trzech trybun) oraz na inżyniera kontraktu. Oba przetargi zostały ogłoszone dzień wcześniej. Termin składania ofert wyznaczono na 28 kwietnia (wykonawca generalny), oraz na 21 kwietnia (inżynier kontraktu).
Ekstraklasa.
Sezon Ekstraklasy dla Górnika Zabrze rozpoczął się przegranym 0:2 spotkaniem ze stołeczną Polonią, 6 sierpnia 2010 roku o godzinie 20:00. Mecz rozegrany został na stadionie im. Ernesta Pohla w Zabrzu.
Rundę jesienną Zabrzanie zakończyli przegranym 0:4, wyjazdowym spotkaniem, z drugim beniaminkiem piłkarskiej Ekstraklasy – Widzewem Łódź. Na półmetku sezonu Górnik tracił do lidera tabeli (Jagiellonii Białystok) 8 punktów oraz miał 5 punktów przewagi nad znajdującą się w strefie spadkowej drużyną Arka Gdynia.
Sezon zabrzanie zakończyli na 6. miejscu tabeli z dorobkiem 45 punktów, 13 zwycięstwami, 6 remisami i 11 porażkami. W sezonie Górnicy strzelili 36 goli, tracąc jednocześnie 40. Szóste miejsce jest najlepszą pozycją klubu od sezonu 1994/1995, kiedy to uzyskał na finale rozgrywek piątą lokatę.
Puchar Polski.
Jako klub występujący w sezonie 2009/10 w I lidze, Górnik rozpoczął rozgrywki Pucharu Polski 2010/11 od I rundy pucharowej (1/32 finału), meczem z Wisłą Płock. Gospodarzem spotkania, w drodze losowania, został zespół z Płocka. Uczestnictwo w pucharze Górnik zakończył 21 września, na 1/16 finału, po porażce na własnym stadionie z drużyną Lechii Gdańsk 0:2.
Mecze towarzyskie.
2010.
Zgrupowanie w Zakopanem.
Pierwsze zgrupowanie piłkarzy Górnika, przygotowujące do sezonu 2010/11, odbyło się w Zakopanem między 5 a 10 lipca 2010. Podczas zgrupowania piłkarze z Zabrza rozegrali dwa sparingi: z Sandecją Nowy Sącz oraz Termaliką Bruk-Betem Nieciecza.
Zgrupowanie we Wronkach.
Miejscem drugiego zgrupowania, które rozpoczęło się 15 lipca, a zakończyło 24 lipca, wybrano Wronki w województwie wielkopolskim. Sparingpartnerami Górnika były drużyny Nielby, GKP, Chojniczanki, Lechii, mistrza Polski 2010/11 Lecha Poznań oraz Floty.
Zawodnicy.
Skład.
Skład pierwszej drużyny w sezonie 2010/2011.
Transfery.
Przybyli.
Podczas przerwy zimowej, kontrakty z Górnikiem przedłużyli Adam Danch i Mariusz Magiera.
Odeszli.
Do drużyn Górnika występujących w niższych klasach rozgrywkowych (B-klasowy Górnik II Zabrze oraz drużyna Młodej Ekstraklasy) przesunięci zostali również: Mariusz Gancarczyk, Damian Gorawski, Michał Karwan oraz Paweł Strąk.
Piłkarze miesiąca.
W konkursie SMS-owym, kibice mogą głosować na najlepszego piłkarza Górnika Zabrze w danym miesiącu.
Zarząd i sztab szkoleniowy.
10 listopada trenerem szczecińskiej Pogoni został dotychczasowy koordynator ds. skautingu w Górniku – Artur Płatek. Wcześniej prowadził między innymi zespoły Jagielloni oraz Cracovii.
Podczas konferencji prasowej zorganizowanej 30 listopada, z funkcji dyrektora sportowego zrezygnował Tomasz Wałdoch – były reprezentant Polski oraz piłkarz zabrzańskiego Górnika, a także takich klubów jak Schalke 04 Gelsenkirchen, czy VfL Bochum. Jako przyczynę odejścia Wałdoch podał sprawy czysto rodzinne:
Podczas ponad półrocznego okresu sprawowania przez Wałdocha obowiązków dyrektora sportowego, Górnik awansował do Ekstraklasy, nawiązał współpracę z kobiecym klubem KKS Zabrze oraz klubami młodzieżowymi: Gwarkiem Zabrze, MSPN Górnik Zabrze i APN Knurów. Nowym dyrektorem sportowym został 7 grudnia były piłkarz Górnika, Andrzej Orzeszek, który trzykrotnie zdobywał mistrzostwo Polski z zabrzańskim klubem jako piłkarz. Wcześniej prowadził on zespół Młodej Ekstraklasy.
Podczas posiedzenia Rady Nadzorczej spółki Górnik Zabrze SSA, które odbyło się 7 kwietnia 2011 roku w Warszawie, podjęto decyzje o odwołaniu ze stanowiska prezesa Łukasza Mazura. Podczas ponad półrocznej pracy Mazura w klubie, Górnik wrócił do piłkarskiej Ekstraklasy, a także podjęto wiele działań związanych ze współpracą z klubami mlodzieżowymi (m.in. Gwarkiem Zabrze). Następcą Mazura został ówczesny wiceprezes Górnika Tomasz Młynarczyk.

</doc>
<doc id="2058100" url="https://pl.wikipedia.org/wiki?curid=2058100" title="Kurzętnik (stacja kolejowa)">
Kurzętnik (stacja kolejowa)

Kurzętnik - zamknięta stacja kolejowa w Kurzętniku, w województwie warmińsko-mazurskim, w Polsce.

</doc>
<doc id="2058103" url="https://pl.wikipedia.org/wiki?curid=2058103" title="Norm Nixon">
Norm Nixon

Norman Ellard Nixon (ur. 11 października 1955 w Macon) – amerykański koszykarz, występujący na pozycji rozgrywającego, dwukrotny mistrz NBA. Po zakończeniu kariery zawodniczej pracował jako komentator spotkań Lakers w Fox Sports West, producent filmowy, aktor oraz agent sportowo-rozrywkowy. 
Mierzący 188 cm wzrostu koszykarz studiował na North Duquesne University. Do NBA został wybrany z 22 numerem w drafcie 1977 przez Los Angeles Lakers. W zespole tym spędził sześć lat (1977-1983). Był ważnym ogniwem mistrzowskich drużyn Lakers z lat 1980 i 1982. W 1983 został oddany do San Diego Clippers, do Los Angeles w zamian trafił Byron Scott. W Clippersach grał do 1989, w późniejszych latach kariery zmagając się z kontuzjami - stracił dwa pełne sezony. W NBA zdobył łącznie 12 065 punktów (15,7 na spotkanie) i miał 6 386 asyst (średnia 8,3). Dwa razy brał udział w NBA All-Star Game (1982, 1985). 
Karierę kończył we Włoszech.
Od 1984 jest mężem tancerki, reżyserki, aktorki i producentki filmowej – Debbie Allen, z którą ma dwójkę dzieci. Jego szwagierką jest aktorka Phylicia Rashad, znana z serialu Bill Cosby Show. W koszykówkę, na poziomie akademickim (Wofford College i Southern University) grał też jego syn – Norman Ellard Nixon Jr (2006–2010).
Pracował jako agent sportowy (Premier Management Group Inc., Norm Nixon &amp; Associates) oraz gwiazd muzyki i filmu. Reprezentował takie osoby jak: Doug Edwards, Samaki Walker, Jalen Rose, Maurice Taylor, Teddy Dupay, Gary Grant, Gerald Fitch, Peter Warrick, Larry Smith, Al Wilson, LL Cool J i TLC.

</doc>
<doc id="2058104" url="https://pl.wikipedia.org/wiki?curid=2058104" title="Pomnik na Wzgórzu Kaim">
Pomnik na Wzgórzu Kaim

Pomnik na Wzgórzu Kaim – pomnik znajdujący się w Krakowie, w Dzielnicy XII Bieżanów-Prokocim w południowej części dawnej wsi Bieżanów, na zachodnim stoku Wzgórza Kaim, na granicy Krakowa z Wieliczką.
Pomnik upamiętnia odparcie podczas I wojny światowej, 6 grudnia 1914 roku, przez armię austro-węgierską, ofensywy wojsk rosyjskich. Wskazuje najdalsze miejsce, do którego dotarli Rosjanie chcący zdobyć Twierdzę Kraków.
Odsłonięto go w pierwszą rocznicę wydarzeń – 6 grudnia 1915. Jego autorem był czeski rzeźbiarz akademicki Karl Korschann, który od czerwca 1915 do jesieni 1918 r. kierował pracami Oddziału do spraw Grobów Wojennych Twierdzy Kraków (działał jako Okręg XI Oddziału Grobów Wojennych Dowództwa Korpusu I w Krakowie, obejmującego zachodnią Galicję).
Pomnik ma formę obelisku. Na jego wschodniej ścianie znajduje się królewska korona węgierska w wieńcu laurowym, na ścianie południowej herb Habsburgów, a pod nim tablica z niemieckojęzycznym napisem:
Na ścianie zachodniej znajduje się austriacka korona cesarska w wieńcu laurowym, a na ścianie północnej tablica z napisem w języku polskim:

</doc>
<doc id="2058106" url="https://pl.wikipedia.org/wiki?curid=2058106" title="Gabdulla Tukai">
Gabdulla Tukai



</doc>
<doc id="2058109" url="https://pl.wikipedia.org/wiki?curid=2058109" title="Dąbrówno (stacja kolejowa)">
Dąbrówno (stacja kolejowa)

Dąbrówno – zlikwidowana stacja kolejowa w Dąbrównie w województwie warmińsko-mazurskim

</doc>
<doc id="2058112" url="https://pl.wikipedia.org/wiki?curid=2058112" title="Bazalia">
Bazalia

Bazalia (ukr. "Базалія") – osiedle typu miejskiego na Ukrainie w rejonie teofipolskim obwodu chmielnickiego. Położone nad rzeką Słucz.
Prywatne miasto szlacheckie, położone w województwie wołyńskim, w 1739 roku należało wraz z folwarkiem do klucza Bazalia Lubomirskich.
W 1899 roku w tutejszym kościele ślub wziął Wacław Lachert i Wanda z Lipskich, późniejsi rodzice słynnego architekta Bohdana Lacherta.

</doc>
<doc id="2058113" url="https://pl.wikipedia.org/wiki?curid=2058113" title="Branko Segota">
Branko Segota

Branko Segota, właśc. Branislav Segota (ur. 8 czerwca 1961 w Rijece) – kanadyjski piłkarz pochodzenia chorwackiego występujący na pozycji napastnika.
Kariera klubowa.
Segota karierę rozpoczynał w 1978 roku w futsalowym klubie New York Arrows z Major Indoor Soccer League (MISL). Grał tam do 1981 roku. W tym samym czasie, w latach 1979–1980 grał w piłkarskim zespole Rochester Lancers, występującym w North American Soccer League (NASL). W 1981 roku odszedł do Fort Lauderdale Strikers. Przez trzy lata zagrał tam w 84 meczach i strzelił 30 goli.
W 1984 roku został graczem zespołu Golden Bay Earthquakes. W tym samym roku rozpoczął grę dla futsalowego San Diego Sockers z ligi MISL. Grał tam do 1991 w tym czasie sześciokrotnie wygrywając z zespołem rozgrywki MISL. W międzyczasie, od 1988 do 1989 występował w piłkarskim Toronto Blizzard (rozgrywki Canadian Soccer League).
W 1991 roku przeniósł się do St. Louis Storm. Potem występował w barwach Las Vegas Dustdevils oraz Baltimore Spirit, gdzie w 1998 roku zakończył karierę.
Kariera reprezentacyjna.
W reprezentacji Kanady Segota zadebiutował 18 października 1980 w zremisowanym 1:1 meczu eliminacji Mistrzostw Świata 1982 z Meksykiem. W 1986 roku został powołany do kadry na Mistrzostwa Świata. Zagrał na nich we wszystkich meczach swojej drużyny - z Francją (0:1), Węgrami (0:2) oraz Związkiem Radzieckim (0:2), a Kanada odpadła z tamtego turnieju po fazie grupowej. W latach 1980–1988 w drużynie narodowej Segota rozegrał w sumie 19 spotkań i zdobył 2 bramki.

</doc>
<doc id="2058117" url="https://pl.wikipedia.org/wiki?curid=2058117" title="Bao’an (Shenzhen)">
Bao’an (Shenzhen)

Bao’an (chiń. 宝安区) – jedna z siedmiu dzielnic Shenzhen, w prowincji Guangdong, w Chińskiej Republice Ludowej. Powierzchnia dzielnicy wynosi 733 km² i jest zamieszkana przez 430 000 mieszkańców.
Znajduje się tu port lotniczy Shenzhen.

</doc>
<doc id="2058118" url="https://pl.wikipedia.org/wiki?curid=2058118" title="Chloran sodu">
Chloran sodu

Chloran sodu (), – nieorganiczny związek chemiczny, sól sodowa kwasu chlorowego. Biały, krystaliczny proszek, łatwo rozpuszczalny w wodzie, higroskopijny. Powyżej temperatury 250 °C rozkłada się z wytworzeniem tlenu i chlorku sodu.
Zastosowanie.
Chloran sodu jest używany do wybielania papieru, służy także do otrzymywania dwutlenku chloru. Jest też stosowany jako herbicyd oraz jako generator tlenu na pokładach okrętów podwodnych.

</doc>
<doc id="2058119" url="https://pl.wikipedia.org/wiki?curid=2058119" title="Hryców">
Hryców

Hryców (ukr. Гриців, "Hryciw") – osiedle typu miejskiego na Ukrainie w rejonie szepetowskim obwodu chmielnickiego.
Pod rozbiorami siedziba w powiecie zasławskim guberni wołyńskiej. 
Bunt chłopów z okolic Hrycowa, aresztowanie i uwięzienie przez nich w pałacu Grocholskich okolicznej szlachty dnia 23 listopada 1918 roku, opisane są w "Pożodze" Zofii Kossak.
Pałac.
Hryców był rezydencją Marcina Grocholskiego, który w 1782 roku wzniósł piętrowy murowany pałac w stylu Ludwika XV. Obiekt kryty był dachem czterospadowym. Od frontu miał portyk. Obiekt otaczał ogród z kaplicą rzymskokatolicką wybudowaną w stylu gotyckim.
W miejscowości znajdują się neogotycka kaplica i cerkiew unicka.

</doc>
<doc id="2058121" url="https://pl.wikipedia.org/wiki?curid=2058121" title="Longgang (Shenzhen)">
Longgang (Shenzhen)

Longgang (chiń. 龙岗区) – jedna z siedmiu dzielnic Shenzhen, w prowincji Guangdong, w Chińskiej Republice Ludowej. Powierzchnia dzielnicy wynosi 844,07 km² i jest zamieszkana przez 961 800 mieszkańców.

</doc>
<doc id="2058124" url="https://pl.wikipedia.org/wiki?curid=2058124" title="Anders Lindegaard">
Anders Lindegaard

Anders Rosenkrantz Lindegaard (ur. 13 kwietnia 1984 w Odense) – duński piłkarz występujący na pozycji bramkarza, zawodnik szwedzkiego klubu Helsingborgs IF.
Kariera klubowa.
Odense.
Lindegaard zaczynał swoją karierę w klubie Odense Boldklub. 30 lipca 2009 roku zadebiutował w europejskich pucharach w wygranym 4:3 spotkaniu z macedońskim Rabotniczki Skopje Jednakże przyjście w 2009 roku Roya Carrolla do Odense zmusiło Lindegaarda do odjeścia.
Aalesunds.
W 2009 roku Lindegaard przybył do norweskiego Aalesund. Początkowo był tylko wypożyczony, lecz później wykupiono go na stałe.
Od początku listopada 2010 zaczęto informować o zainteresowaniu jego osobą ze strony angielskiego Manchesteru United. W związku z tym były gracz i legenda United, Peter Schmeichel wyraził powątpiewanie czy Lindegaard jest już gotowy do regularnej gry w Premier League. 23 listopada 2010 roku pojawiła się informacja, jakoby menadżer United Sir Alex Ferguson miał podpisać kontrakt z Duńczykiem w ciągu "najbliższych dwóch, trzech tygodni".
Manchester United.
27 listopada 2010 roku oficjalna strona Manchesteru United podała, iż od stycznia 2011 roku Lindegaard będzie zawodnikiem United, z którymi podpisał trzyipółletni kontrakt. W sezonie 2011/2012 ma pełnić rolę drugiego bramkarza. Dotychczas w Manchesterze w pierwszej jedenastce wystąpił pięć razy i we wszystkich spotkaniach zachował czyste konto.
West Bromwich Albion.
31 sierpnia 2015 r. przeszedł z Manchesteru United do West Bromwich Albion podpisując kontrakt z klubem do czerwca 2017 roku.
Preston North End.
2 lipca 2016 przeszedł do klubu Preston North End, do którego był wypożyczony w poprzednim sezonie 2015/2016. Podpisał on umowę na rok, a poprzednią z West Bromwich Albion rozwiązał za porozumieniem stron.
Burnley F.C..
W latach 2017–2019 bronił barw angielskiego zespołu Burnley F.C., nie wystąpił w żadnym spotkaniu tego klubu.
Helsingborgs IF.
18 lipca 2019 podpisał kontrakt ze szwedzkim klubem Helsingborgs IF, umowa do 31 grudnia 2021.
Kariera reprezentacyjna.
Lindegaard reprezentował Danię na szczeblach młodzieżowych U-19 i U-20, obecnie zaś występuje w kadrze A. W kadrze do lat 19 zadebiutował 5 września 2002 roku w przegranym 1:2 spotkaniu towarzyskim z reprezentacją Irlandii. W kadrze do lat 20 zadebiutował 19 lipca 2003 roku w wygranym 2:0 spotkaniu z reprezentacją Walii. 7 września 2010 roku Lindegaard zadebiutował w kadrze A. Stało się to w wygranym 1:0 meczu z reprezentacją Islandii rozegranym w ramach eliminacji do Mistrzostw Europy 2012.

</doc>
<doc id="2058126" url="https://pl.wikipedia.org/wiki?curid=2058126" title="Podział administracyjny ChRL">
Podział administracyjny ChRL



</doc>
<doc id="2058130" url="https://pl.wikipedia.org/wiki?curid=2058130" title="Drzonowo ZR">
Drzonowo ZR



</doc>
<doc id="2058132" url="https://pl.wikipedia.org/wiki?curid=2058132" title="Werner Klemke">
Werner Klemke

Werner Klemke (ur. 12 marca 1917 w Berlinie-Weißensee, zm. 26 sierpnia 1994 tamże) – niemiecki grafik, ilustrator, pedagog.
Życiorys.
Werner Klemke urodził się w rodzinie stolarza, zamieszkałego w dzielnicy Weissensee na północnym wschodzie Berlina.
Po maturze 1936 rozpoczął studium zawodu nauczyciela rysunku we Frankfurcie nad Odrą, ale po kilku miesiącach porzucił naukę. W roku 1937 rozpoczął pracę w wytwórni filmów rysunkowych.
Po wybuchu II wojny światowej został powołany do Wehrmachtu i służył na terenie okupowanej Holandii w jednostce artylerii przeciwlotniczej jako pisarz. Korzystając z nabytych umiejętności, sporządzał fałszywe dokumenty pomagające przetrwać Żydom holenderskim. W roku 1942 ożenił się z koleżanką z wytwórni filmów rysunkowych.
Po wojnie znalazł się w obozie we wschodniej Fryzji, gdzie zapoznał się z techniką litografii. Wkrótce rozpoczął wydawanie książeczki dla dzieci o „Muzykantach z Bremy”, odbijając ręcznie po 15 egzemplarzy dziennie.
W roku 1946 powrócił do Berlina. Utrzymywał się z dorywczych prac graficznych, publikował rysunki w różnych czasopismach. W roku 1948 otrzymał zlecenie na ponad 100 drzeworytów do książki Georga Weertha „Szkice humorystyczne z życia niemieckiego handlu”.
W roku 1951 został mianowany docentem Szkoły Wyższej Sztuk Pięknych i Użytkowych, 1956 został profesorem grafiki książkowej i typografii.
W roku 1956 został Klemke współzałożycielem Pirckheimer-Gesellschaft – stowarzyszenia bibliofilów im. Willibalda Pirckheimera (1470-1530).
W roku 1961 został mianowany członkiem rzeczywistym Akademii Sztuki NRD. Trzykrotnie został odznaczony Nagrodą Państwową NRD.
Włoskie miasto Certaldo nadało mu godność honorowego obywatela za ilustracje do Dekamerona, dzieła związanego z tym miastem Giovanniego Boccaccia.
W roku 1982 przeszedł Klemke na emeryturę, cztery lata później uległ wylewowi, który pozbawił go możliwości pracy twórczej.
Twórczość.
Werner Klemke opracował graficznie ponad 800 książek, zarówno z literatury klasycznej, jak i literatury dziecięcej. Do miesięcznika „Das Magazin” stworzył od stycznia 1955 do lutego 1990 ponad 400 dowcipnych okładek, na których zawsze pojawiał się czarny kotek – jego znak firmowy. Projektował też znaczki poczty NRD.
Zajmował się chętnie drzeworytem, szczególnie precyzyjnym drzeworytem sztorcowym.
Projektował także witraże. Jego prace graficzne ukazywały się nie tylko w NRD; wiele ilustrowanych przez niego książek ukazywało się poza granicami tego państwa.
Dla berlińskiej Biblioteki Państwowej wykonał nieodpłatnie wiele prac, za co otrzymał godność „honorowego czytelnika”.
Klemke był ojcem trzech córek i syna. Córki ukończyły studia plastyczne i dwie z nich zajmują się obecnie spuścizną ojca w archiwum jego imienia.

</doc>
<doc id="2058137" url="https://pl.wikipedia.org/wiki?curid=2058137" title="Ulica Kartuska w Gdańsku">
Ulica Kartuska w Gdańsku

Ulica Kartuska – jedna z głównych i najdłuższa (11 660 m) ulica w Gdańsku. Jej fragment należy do ciągu drogi krajowej nr 7. Przebiega przez dzielnice: Siedlce, Ujeścisko-Łostowice, Jasień oraz Kokoszki.
Nazwa pochodzi od miasta Kartuzy, do którego prowadzi ta ulica. Współcześnie jest jedną z głównych ulic wylotowych w stronę Kaszub. W początkowym biegu ulicy towarzyszy jej linia tramwajowa, która na skrzyżowaniu Emaus skręca w ulicę Nowolipie.
Ulica Kartuska zaczyna się od skrzyżowania z ulicami Pohulanka i Powstańców Warszawskich. Jest przedłużeniem Nowych Ogrodów. Początek ten jest związany z przebiegiem dawnej granicy miasta i obecnością tam jednej z niezachowanych bram miejskich. Ulica kończy się na obecnej granicy miasta.
Przebieg.
Ulica Kartuska biegnie przez cztery dzielnice: Siedlce, Ujeścisko-Łostowice, Jasień oraz Kokoszki. Numeracja ulicy zaczyna się od strony Śródmieścia, gdzie ulica jest przedłużeniem Nowych Ogrodów. Numeracja od strony nieparzystej (prawej) zaczyna się od numeru 5. Dalej ulica biegnie przez Siedlce, będąc główną ulicą dzielnicy. Dalej ulica biegnie przez tereny mniej zamieszkane, przechodząc przez osiedla Pieklisko, Zabornia, Jasień, Kiełpinek, Karczemki. Budynki mieszkalne są w większości zlokalizowane tak, że Kartuska jest ulicą przelotową. W przypadku Karczemek Kartuska mija osiedle bokiem.
Równolegle do ulicy Kartuskiej, na odcinku od Jasienia przepływa Potok Siedlecki, na większości swojego biegu w podziemnym kanale. 
Wzdłuż ul. Kartuskiej, przy centrum handlowym w Kiełpinku, biegnie krótki odcinek turystycznego Szlaku Skarszewskiego.
Historia.
Ulica została wybudowana na śladzie dawnej drogi prowadzącej z Gdańska do Kartuz. Trakt ten prowadził przez kilka wiosek, z których niektóre (Siedlce, Jasień) zostały wchłonięte przez Gdańsk i obecnie są dzielnicami lub osiedlami.
Ulica Kartuska rozpoczynała się bramą miejską, wybudowaną na początku XVI wieku w ramach fortyfikacji miejskich. W czasie kiedy miasto rozrastało się wzdłuż obecnej ulicy Kartuskiej, brama stała się zbędna, więc została wyburzona pod koniec XIX wieku. Jedynym reliktem, dzięki któremu można odnaleźć to miejsce, jest układ skrzyżowania Kartuska/Nowe Ogrody/Powstańców Warszawskich/Pohulanka.
W 1886 wzdłuż początkowego odcinka Kartuskiej powstała linia tramwajowa ze Śródmieścia do Emaus.
Większość zabudowy ulicy Kartuskiej spłonęła podczas zdobywania Gdańska przez Armię Czerwoną.
W 1945 w wyniku zmiany granic państwowych Gdańsk znalazł się w Polsce, co spowodowało zmianę nazwy ulicy z "Karthäuser-Str." na obecną. Polskojęzyczna nazwa jest dosłownym tłumaczeniem nazwy niemieckojęzycznej.
Po wojnie bieg ulicy został nieco wyprostowany (szczególnie na terenie Siedlec), stąd skrzyżowanie Kartuskiej z Kartuską. W 1973 ulica została wydłużona (przekwalifikowanie drogi na ulicę), gdyż do Gdańska zostały włączone tereny leżące wcześniej poza miastem.
W 1994 na ulicy Kartuskiej wydarzyła się największa katastrofa autobusowa w Polsce.
W 2008 oddano do użytku biurowiec Ka5.
W 2020 ogłoszono przetarg na rozbudowę ulicy do dwóch jezdni na odcinku Otomińska – Nowatorów o długości 1,2 km. Na realizację zadania zabezpieczono 49 mln zł. Inwestycja otrzymała również finansowanie z Ministerstwa Infrastruktury w wysokości 13,5 mln zł. Najkorzystniejszą ofertę w kwocie 37,4 mln zł złożyło konsorcjum firm Kruszywo i Bituminium. Prace rozpoczęto w sierpniu 2020, a ich zakończenie jest planowane na listopad 2021. W 2021 ogłoszono przetarg na rozbudowę ulicy na odcinku Nowatorów – Smęgorzyńska, w którym również konsorcjum firm Kruszywo i Bituminium złożyło najtańszą ofertę w kwocie 12 mln zł przy zabezpieczonym budżecie w wysokości 19,1 mln zł.
Zabytkowe obiekty i instytucje.
Zabudowa ulicy Kartuskiej składa się głównie z wielorodzinnych domów mieszkalnych, w początkowym biegu ulicy (na Siedlcach) są to w większości kamienice z lat 30. XX wieku oraz bloki powstałe w latach 50. XX wieku. W dalszym biegu zabudowa staje się coraz rzadsza. Często również budynki stojące przy Kartuskiej mają adresy ulic bocznych lub równoległych biegnących w niewielkiej odległości od Kartuskiej. W środkowym biegu ulicy przy Kartuskiej stoją prawie wyłącznie punkty usługowe.
Komunikacja.
Tramwaje.
Równolegle do początkowego odcinka ulicy Kartuskiej biegnie linia tramwajowa. Ma ona wydzielone torowisko, biegnące po południowej stronie jezdni. Po linii poruszają się tramwaje linii numer 10 i 12. Przy ulicy znajduje się pętla autobusowo-tramwajowa Siedlce (przebudowana w 2015 roku), jednak dla tramwajów ma charakter przejazdowy oraz awaryjno-okolicznościowy (np. tramwaj Walentynkowy).
Autobusy.
Ulicą Kartuską przejeżdża część autobusów międzymiastowych. Na ulicy znajduje się 5 przystanków autobusowych międzymiastowych: Gdańsk Kartuska/Jasień, Gdańsk Kartuska/Karczemki, Gdańsk Kartuska/Kiełpinek, Gdańsk Kartuska/Kokoszki, Gdańsk Kartuska/Siedlce.
Ulicą poruszają się również autobusy miejskie linii: 155, 157, 164, 167, 168, 174, 175, 195, 267, 268. Najdłuższy odcinek ulicą Kartuską pokonuje linia 167, która dociera aż do Kokoszek. Na ulicy znajdują się 22 przystanki komunikacji miejskiej (3 tylko w jednym kierunku: Bema 02, Kokoszki 02, Fabryczna 01).

</doc>
<doc id="2058143" url="https://pl.wikipedia.org/wiki?curid=2058143" title="Window of the World">
Window of the World

Window of the World – park rozrywki położony w zachodniej części miasta Shenzhen, w Chińskiej Republice Ludowej. Znajduje się tu około 130 replik najbardziej znanych atrakcji turystycznych na świecie, na obszarze 48 ha (480 000 m²). Do głównych atrakcji parku należy 108-metrowa replika Wieży Eiffla, która góruje nad parkiem oraz Piramidy i Tadż Mahal.

</doc>
<doc id="2058157" url="https://pl.wikipedia.org/wiki?curid=2058157" title="Osiedle Kolejowe w Krakowie">
Osiedle Kolejowe w Krakowie



</doc>
<doc id="2058158" url="https://pl.wikipedia.org/wiki?curid=2058158" title="Związek Partii Komunistycznych – Komunistyczna Partia Związku Radzieckiego">
Związek Partii Komunistycznych – Komunistyczna Partia Związku Radzieckiego

Związek Partii Komunistycznych – Komunistyczna Partia Związku Radzieckiego (ZPK – KPZR) "(ros. Союз коммунистических партий — КПСС; СКП — КПСС; SKP — KPSS)" – założona w 1993 roku organizacja międzynarodowa zrzeszające partie komunistyczne w krajach dawnego Związku Radzieckiego.

</doc>
<doc id="2058159" url="https://pl.wikipedia.org/wiki?curid=2058159" title="Łozowe (obwód chmielnicki)">
Łozowe (obwód chmielnicki)

Łozowe (ukr. Лозове) – osiedle typu miejskiego na Ukrainie w rejonie derażniańskim obwodu chmielnickiego.
Historia.
Założone w 1929 roku pod nazwą "Torforozrobka" (ukr. "Торфорозробка") na miejscu wydobycia torfu. Obok osiedla znajduje się stacja kolejowa Korzowce. Część Łozowego ("Werchnia Dilnycia") jest znacznie oddzielona od jego głównej części i znajduje się w pobliżu wsi Bogdanowce.
Status osiedla typu miejskiego miejscowość uzyskała w 1949 roku.
W 1989 liczyło 1886 mieszkańców.
W 2013 liczyło 1581 mieszkańców.
Łozowska Fabryka Narzędzi.
Początki Łozowskiej Fabryki Narzędzi (ukr. "Лозівський інструментальний завод") związane są z warsztatami mechanicznymi, które obsługiwały lokalne przedsiębiorstwo, wydobywające torf. Na ich bazie w 1961 została otwarta fabryka mechaniczna, specjalizująca się w produkcji części zaciskowych do obrabiarek. 1 kwietnia 1964 fabryka została przemianowana na Chmielnicką Fabrykę Narzędzi (ukr. "Хмельницький інструментальний завод"). W latach 1960-1970 przedsiębiorstwo znacznie się rozbudowało, został poszerzony asortyment.
W 1986 roku przedstawiciele fabryki zostali zaproszeni przez Międzynarodową Organizację Jakości jako zwycięzcy konkursu w ZSRR na konferencję w Genewie w celu przyznania im nagrody za najlepszą jakość.
W latach 90. w fabryce miał miejsce znaczny spadek produkcji; zakład zalegał z płacami oraz podatkami, zmniejszono liczbę pracowników. Część sprzętu sprzedano. Pierwsze zyski fabryka odnotowała dopiero w 2003 roku. Obecnie Łozowska Fabryka Narzędzi stopniowo przywraca produkcję, jej produkty są sprzedawane na Ukrainie i eksportowane.
Symbolika.
Symbolami Łozowego są godło i flaga zatwierdzone przez radę osiedla dnia 22 września 2011 roku. Autorem obu symbolów jest I. Januszkiewicz. Flaga w kształcie kwadratu składa się z trzech ułożonych poziomo pasów równej szerokości - niebieskiego, zielonego i czarnego. Na górnym pasie znajduje się żółte słońce, na dwóch dolnych - żółty płomień i kwiat.
W zielono-czarnym polu tarczy godła znajduje się lazurowy klin ze srebrnym nicianym obramowaniem. W polu pierwszym umieszczony jest złoty płomień, w polu drugim znajduje się srebrna suwmiarka, nad którą umieszczone jest złote słońce, w polu trzecim kwiat tej samej barwy. Tarcza obramowana jest kartuszem i uwieńczona miejską koroną z trzema basztami.
Infrastruktura społeczna.
W Łozowym działają szkoła ogólnokształcąca, przedszkole "Weselka", biblioteka-muzeum, szkoła muzyczna, przychodnia, apteka, poczta, oddział Oszczadbanku i chór "Łoziwczanka". W miejscowości znajduje się cerkiew pod wezwaniem świętego Włodzimierza (UKP PM). Ponadto działają tu młyn zbożowy, punkt usługowy, fryzjer, sklepy, dwie kawiarnie i straż pożarna z jednym samochodem.
Założony został amatorski zespół piłki nożnej "Lider".
Zabytki.
W Łozowym znajduje się masowy grób jeńców radzieckich (pomnik historii o znaczeniu lokalnym).

</doc>
<doc id="2058161" url="https://pl.wikipedia.org/wiki?curid=2058161" title="Mięsień brzuchaty łydki">
Mięsień brzuchaty łydki

Mięsień brzuchaty łydki () – mięsień dwugłowy należący do warstwy powierzchownej grupy tylnej mięśni goleni człowieka. Przyczepia się do powierzchni podkolanowej kości udowej i tylnej powierzchni torebki stawowej. Głowa przyśrodkowa rozpoczyna się powyżej kłykcia przyśrodkowego, a głowa boczna – powyżej kłykcia bocznego. W połowie wysokości goleni przechodzi w płaskie ścięgno. Łączy się ono ze ścięgnem mięśnia płaszczkowatego, tworząc ścięgno piętowe (Achillesa). Unaczyniony jest przez tętnice łydkowe, będące gałęziami tętnicy podkolanowej, a unerwiony przez gałązki nerwu piszczelowego (L4–5, S1–2).

</doc>
<doc id="2058162" url="https://pl.wikipedia.org/wiki?curid=2058162" title="Everth Antonio Palacios">
Everth Antonio Palacios



</doc>
<doc id="2058164" url="https://pl.wikipedia.org/wiki?curid=2058164" title="I Could Be the One">
I Could Be the One

I Could Be the One - czwarty singel z drugiego albumu Stacie Orrico wydany w Wielkiej Brytanii w czerwcu 2004. Do singla nakręcono teledysk i rozesłano go tylko do stacji radiowych w Wielkiej Brytanii i Polsce.
Teledysk.
Reżyserią teledysku tak jak w przypadku "Stuck" zajęła się Diane Martel. Wideo jest utrzymane w tej samej stylistyce co w pierwszym singlu jest jakby jego kontynuacją, cała akcja rozgrywa się w stołówce szkolnej gdzie chłopcy pojedynkują się tanecznie z dziewczynami. Tak jak poprzednio w nagraniach wziął udział kuzyn Stacie Trevor Wright.
Lista utworów.
UK: CD 1
UK: CD 2

</doc>
<doc id="2058168" url="https://pl.wikipedia.org/wiki?curid=2058168" title="Poninka">
Poninka

Poninka (ukr. Понінка) – osiedle typu miejskiego na Ukrainie w rejonie połońskim obwodu chmielnickiego. 7120 mieszkańców (2020), dla porównania spis powszechny w 2001 zanotował ich 8002.

</doc>
<doc id="2058169" url="https://pl.wikipedia.org/wiki?curid=2058169" title="Kościół św. Marii Magdaleny w Dobrowodzie">
Kościół św. Marii Magdaleny w Dobrowodzie

Kościół św. Marii Magdaleny w Dobrowodzie – rzymskokatolicka świątynia z połowy XIV w., ufundowany przez biskupa krakowskiego Floriana z Mokrska w 1354 r., rozbudowany w XV w.; w latach 1524-1525 został przebudowany w stylu późnogotyckim, nadając mu obecny kształt.
Świątynia jednonawowa, z węższym i niższym prezbiterium do którego od strony północnej przylega niewielka zakrystia; do nawy od północy przylega kaplica pw. Matki Boskiej z XVI wieku; do fasady zachodniej kościoła dobudowana jest okrągła wieżyczka ze stożkowym dachem; do wnętrza kościoła prowadzi gotycko-renesansowy portal, nad którym umieszczony jest herb Łodzia; neogotycka kruchta kościoła została dobudowana na początku XX wieku; wewnątrz, w pobliżu kruchty zachowały się fragmenty gotyckiej inskrypcji z XVI w.; na sieciowym sklepieniu nawy umieszczono herby szlacheckie Łodzia, Doliwa, Jastrzębiec, Dębno oraz Ślepowron; sklepienie prezbiterium krzyżowo-żebrowe; na parapecie chóru znajdują się kartusze z herbami Łodzia, Poraj oraz Warnia; z prezbiterium do zakrystii prowadzi wczesnorenesansowy portal z XVI w.; obraz na ołtarzu głównym przedstawia "Ukrzyżowanie"; pod amboną znajduje się marmurowa, renesansowa płyta Jana Boboli z 1605 r.; w filar oddzielający nawę od kaplicy Matki Boskiej wbudowane jest renesansowe epitafium tegoż Jana Boboli z popiersiem zmarłego; obok kościoła znajduje się drewniana dzwonnica z XVIII wieku oraz figura św. Jana Nepomucena.
Małopolska Droga św. Jakuba.
Kościół znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela i związana jest z pielgrzymowaniem do grobu św. Jakuba.

</doc>
<doc id="2058173" url="https://pl.wikipedia.org/wiki?curid=2058173" title="Leonardo Aleixa da Costa">
Leonardo Aleixa da Costa

Leo, właśc. Leonardo Aleixa da Costa (ur. 15 kwietnia 1984 w Rio de Janeiro) – brazylijski piłkarz, grający na pozycji napastnika.
Kariera klubowa.
Karierę piłkarską rozpoczął w Fluminense FC. Potem bronił barw klubów Atlético Castelo Branco i Cachoeiras. W marcu 2010 przeszedł do Wołyni Łuck. Od 2011 broni barw nowozelandzkiego Woodlands Wellington.

</doc>
<doc id="2058174" url="https://pl.wikipedia.org/wiki?curid=2058174" title="Metedron">
Metedron

Metedron ("metoksyfedryna") — organiczny związek chemiczny, stymulant i empatogen należący do grupy fenyloetyloamin, amfetamin i katynonów. Strukturalnie jest podobny do "para"-metoksymetamfetaminy (PMMA) i metylonu, wykazuje również podobne działanie farmakologiczne. W Polsce został sklasyfikowany jako środek psychotropowy z grupy I-P i zakazany od 2005 roku.
Działanie.
W subiektywnej ocenie badaczy substancja była najczęściej porównywana do MDMA, mefedronu czy amfetaminy. Wprawiała ich w nastrój towarzyski, euforię, powodowała puszczenie hamulców moralnych, wywoływała poczucie siły i stymulację. Reakcja fizjologiczna obejmuje rozszerzenie źrenic, wzmożone pocenie się i hipertermię.
Zagrożenia.
4-metoksymetkatynon jest nową substancją i niewiele wiadomo na temat jej wpływu na organizm ludzki. Można przypuszczać, że podobnie jak PMMA powoduje hipertermię i jest silnym inhibitorem MAO.
Przedawkowanie.
W 2009 roku w Szwecji dwóch młodych mężczyzn zmarło w wyniku przedawkowania metedronu. Gdy ich znaleziono obaj byli w stanie śpiączki. Jeden z nich zmarł w drodze do szpitala, drugi – po 16 godzinach na oddziale ratunkowym.

</doc>
<doc id="2058175" url="https://pl.wikipedia.org/wiki?curid=2058175" title="Królestwo Czech na Letnich Igrzyskach Olimpijskich 1900">
Królestwo Czech na Letnich Igrzyskach Olimpijskich 1900

Na Letnich Igrzyskach Olimpijskich 1900 w Paryżu Królestwo Czech wysłało niezależną, liczącą siedmioro sportowców reprezentację (6 mężczyzn i 1 kobieta), choć wówczas była częścią Austro-Węgier. Były to pierwsze igrzyska z udziałem sportowców z Czech. Wówczas reprezentacja zadebiutowała w gimnastyce, kolarstwie, lekkoatletyce i tenisie. Najmłodszym zawodnikiem był gimnastyk František Erben (22 lata 111 dni), zaś najstarszym dyskobol František Janda-Suk (25 lat 244 dni), zdobywca jedynego srebrnego medalu na koncie Bohemii.
Wyniki.
Gimnastyka.
Mężczyźni

</doc>
<doc id="2058176" url="https://pl.wikipedia.org/wiki?curid=2058176" title="Smotrycz (osiedle)">
Smotrycz (osiedle)

Smotrycz (ukr. Смотрич) – osiedle typu miejskiego na Ukrainie w rejonie dunajowieckim obwodu chmielnickiego. Położone przy ujściu rzeczki Jaromirki do Smotrycza.
Miasto królewskie, położone w pierwszej połowie XVII wieku w województwie podolskim.
Historia.
Według latopisów ruskich istniał już w XII wieku. Zniszczony w 1240. Za Aleksandra Koriatowicza Smotrycz był stolicą księstwa. 17 marca 1375 Aleksander wydał w 1378 przywilej dla dominikanów smotryckich, zabitych przez Tatarów; pochowany został w ich kościele. W 1448 Smotrycz otrzymuje od Kazimierza Jagiellończyka prawo magdeburskie. Doszczętnie zniszczony przez wojny kozackie, bo w roku 1665 liczył tylko 50 ludzi osiadłych. Dawniej Smotrycz należał do powiatu kamienieckiego.
Na początku lat 2000 badacze odnaleźli w Dunajowcach starą srebrną gotycką monetę (1 g) z napisem w języku łacińskim "SMOTRIC", "CONSTATIN"
Starostowie smotryccy.
Zobacz też 

</doc>
<doc id="2058178" url="https://pl.wikipedia.org/wiki?curid=2058178" title="Kościół Świętych Apostołów Piotra i Pawła w Stopnicy">
Kościół Świętych Apostołów Piotra i Pawła w Stopnicy

Kościół farny pw. Świętych Apostołów Piotra i Pawła – zabytkowy kościół parafialny parafii rzymskokatolickiej pod tym samym wezwaniem w Stopnicy.
Historia.
Pierwsza wzmianka historyczna o kościele w Stopnicy pojawia się pod datą 1103 roku, kiedy to kanonik i proboszcz stobnicki Baldwin został powołany na biskupstwo krakowskie. Pochodził z Francji i pieczętował się herbem Achinger. Proboszczem w Stopnicy był w latach 1087–1103. Fakt powołania tutejszego proboszcza na stołeczne biskupstwo świadczy o tym, że Stopnica w tym czasie była już ważnym ośrodkiem kościelnym istniejącym co najmniej od Kazimierza Odnowiciela. Pierwotny kościół stał prawdopodobnie nie w miejscu obecnej fary, ale na przeciwległym brzegu Stopniczanki, w okolicach dzisiejszego zamku. Nosił tytuł św. Trójcy i po raz ostatni był wzmiankowany w połowie XV w.
Na obecnym miejscu w 1326 roku, za panowania Władysława Łokietka, wzniesiono kaplicę św. Anny, z której miało być wejście do lochów znajdujących się pod Stopnicą. Do tej kaplicy przybudowano w latach 1349–1362 istniejący do dziś kościół farny pw. św. app. Piotra i Pawła, którego fundatorem został Kazimierz Wielki. Była to jedna z 6 fundacji ekspiacyjnych za utopienie ks. Marcina Baryczki, który wypominał mu rozwiązły tryb życia.
Kościół był zniszczony i złupiony przez Szwedów Karola Gustawa w 1655 roku, a dwa lata później (1657 r.) przez księcia Siedmiogrodu – Jerzego II Rakoczego. Po tych zniszczeniach dach i sygnaturka uległy barokizacji, choć same mury nie były przebudowywane i pozostały gotyckie. W takiej też postaci dotrwały do II wojny światowej. Od lipca 1944 roku do stycznia 1945 roku Stopnica znajdowała się na linii frontu radziecko-niemieckiego, czego skutki były do przewidzenia. O ile mówi się, że Warszawa czy Wrocław zostały zniszczone w 80% o tyle 100% Stopnicy padło pastwą pożogi. Nie został nietknięty dosłownie ani jeden dom, każdy był choćby pokaleczony przez pociski. Również i świątynia stopnicka zamieniła się w stertę gruzu.
Po zakończeniu wojny przystąpiono do odbudowy tego cennego zabytku. Plany opracował dr inż. Józef Jamróz z Krakowa, wykonawcą było znane na okolicę, przedsiębiorstwo budowlane Antoniego Siemińskiego z odległej stąd o 9 km Oleśnicy. Prace przebiegały w latach 1946–1958, podczas których zrekonstruowano kościół do pierwotnej postaci, zbudowano stromy dach kryty dachówką i kamienną sygnaturkę w miejsce zniszczonej barokowej.
Architektura i wyposażenie.
Zabytek jest budowlą dwunawową, halową, o nawach poprzedzielanych dwoma filarami. Kościoły o podobnej bryle i analogicznym rozplanowaniu wnętrza możemy dziś oglądać w Wiślicy, Szydłowie i Szańcu. Na zewnątrz kościół jest oskarpowany. Posiada 8 ostrołukowych okien, z tego 5 w prezbiterium i 3 w nawie północnej. Na dwóch filarach wspiera się sklepienie krzyżowo-żebrowe, na którym umieszczone są zworniki ocalałe ze zniszczeń wojennych. Na sklepieniu prezbiterium jest zwornik przedstawiający głowę Kazimierza Wielkiego. Na zwornikach sklepień nad nawami widnieją herby województw polskich z czasów tego króla.
Z dawnego wystroju wnętrza niewiele pozostało po zawierusze wojennej. Cennym zabytkiem pamiętającym XIV stulecie jest płaskorzeźba w głównym ołtarzu (antepedium), przedstawiająca głowę Kazimierza Wielkiego i herb Ziemi Dobrzyńskiej. Na północnej ścianie prezbiterium, nad wejściem do zakrystii wisi nowy krucyfiks ze starą rzeźbą Jezusa Ukrzyżowanego. Do 1944–1945 roku rzeźba ta znajdowała się wraz ze zniszczonym krzyżem w głównym ołtarzu, zaś jego zasuwę stanowił obraz olejny przedstawiający patronów świątyni apostołów Piotra i Pawła – którą zasłaniany był w dniu odpustu parafialnego – 29 czerwca. Obraz ten obecnie wisi na ścianie nawy południowej. W miejscu, gdzie obecnie umieszczony jest omawiany krucyfiks, w latach 1986–1997 wisiał późnorenesansowy krucyfiks ze sceną Ukrzyżowania w części centralnej, pochodzący z 1 poł. XVII w. Pochodził z kościoła w Korytnicy nad Nidą, gdzie znajdował się w kaplicy ogrójcowej na zewnętrznej stronie jego prezbiterium. Po konserwacji z inicjatywy ks. Stanisława Urbańskiego (pochodzącego z Korytnicy) został umieszczony w stopnickiej farze. Jednak na skutek ostrych protestów parafian korytnickich, które miały miejsce w 1991 roku, decyzją ks. bpa ordynariusza Kazimierza Ryczana tryptyk powrócił do Korytnicy i obecnie jest eksponowany w nawie tamtejszego kościoła.
Kamienne rzeźby w ołtarzu głównym (święci Piotr i Paweł) i dwóch bocznych (Serca Pana Jezusa i św. Józef) oraz stacje Drogi Krzyżowej wykonał artysta rzeźbiarz z Krakowa Józef Zięba w 1 połowie lat 80. XX wieku. Osiem witraży w ostrołukowych oknach jest dziełem Macieja Makarewicza z Krakowa. Zarówno kamienne rzeźby, jak i witraże nie harmonizują z zabytkową, gotycką architekturą fary. Dwie kaplice boczne są przybudowane do południowej ściany kościoła i wejścia do nich prowadzą z tejże nawy. Szczególnie okazała się manierystyczna Kaplica Hinkowska zwieńczona kopułą z latarnią, zbudowana w 1645 roku z fundacji Adama Hinka herbu Topór „na chwałę Bożej Rodzicielki Najświętszej Panny Maryi”, z przeznaczeniem na grobowce dla członków rodu, które znajdowały się w krypcie pod kaplicą. W rokokowym ołtarzu pochodzącym z klasztoru ss. Benedyktynek w Staniątkach k. Krakowa, znajduje się malowany na desce późnorenesansowy obraz Matki Boskiej Stopnickiej z 1645 roku, największa świętość stopnickiej fary, otoczony religijną czcią przez ludność parafii. Również z nawy południowej, lecz bliżej chóru jest wejście do malutkiej kaplicy św. Anny. Pochodzi ona z XV w. i nosi cechy późnego gotyku. Zbudowana została w miejscu pierwotnej z 1326 r. W nowym ołtarzyku znajduje się późnobarokowy obraz namalowany na płótnie, a przedstawiający św. Annę Samotrzeć. Kaplica służy obecnie jako przechowalnia feretronów, chorągwi i innych akcesoriów procesyjnych. Należy wspomnieć o marmurowych epitafiach ks. Alberta Węgrzynowicza (zm.1677r.), proboszcza stopnickiego z herbem Unrug oraz aptekarza stopnickiego Jana Żelazowskiego na ścianach nawy północnej. Ponadto w Kaplicy Hinkowskiej możemy oglądać epitafium Ludwika Łętowskiego (zm. 1868 r.), kapitana dragonów wojsk Księstwa Warszawskiego, proboszcza stopnickiego, posła na sejm Królestwa Kongresowego i wreszcie biskupa krakowskiego. 
Dzwonnica.
Obok kościoła znajduje się wolnostojąca dzwonnica, zbudowana w l. 1982–1983 według projektu dr inż. Piotra Kotuchy z Politechniki Krakowskiej, nawiązująca stylem do ogólnej bryły świątyni. W górnej jej części wiszą trzy dzwony: „Piotr–Paweł”(waga 1200 kg), „Stanisław” (waga 700 kg) i „Maria” (waga 300 kg”) odlane w ludwisarni Felczyńskich w Przemyślu. Na zewnętrznej ścianie dzwonnicy wmurowana jest tablica upamiętniająca 300-lecie Odsieczy Wiedeńskiej wykonana w 1983 r. Z wapienia pińczowskiego przez Annę Henisz-Leszczyńską. 
Małopolska Droga św. Jakuba.
Kościół znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela i związana jest z pielgrzymowaniem do grobu św. Jakuba.

</doc>
<doc id="2058179" url="https://pl.wikipedia.org/wiki?curid=2058179" title="Klasztor sercanów w Stopnicy">
Klasztor sercanów w Stopnicy

Klasztor oo. sercanów w Stopnicy (do 1979 r. oo. franciszkanów) – zespół klasztorny ufundowany przez Krzysztofa i Annę Ossolińskich, wybudowany w 1639 roku.
W 1672 w jego murach pochowano matkę Jana Chryzostoma Paska. Również sam Pasek prawdopodobnie spoczął tu w 1701 roku. Jako jeden z nielicznych klasztor nie uległ kasacji w czasie zaborów. 7 listopada 1944 przygotowujący się do odparcia ofensywy radzieckiej Niemcy wysadzili kościół klasztorny w powietrze. Zabudowania klasztorne zostały odbudowane w latach powojennych. W wyniku braku zgody ówczesnych władz nie odbudowano dawnego kościoła pw. św. św. Marii Magdaleny i św. Franciszka. Zachowały się z niego wyłącznie fragmenty murów przejścia z nawy do kaplicy św. Anny, pozostałości piwnic,w których w czasie wojny ukrywała się miejscowa ludność i resztki fasady. Do niedawna ruiny te służyły klasztorowi jako dzwonnica,straciły swą funkcję po wybudowaniu nowej dzwonnicy obok bramy klasztornej. Z wnętrza kościoła ocalał obraz przedstawiający św. Antoniego z Dzieciątkiem Jezus oraz głowa Chrystusa z Krzyża wiszącego w ołtarzu głównym kościoła. Współczesny kościół powstał po przebudowaniu jednego ze skrzydeł klasztornych. Do wnętrza zespołu prowadzi barokowa brama. Na murze dziedzińca umieszczono epitafia pochodzące ze zniszczonego kościoła. Od 15 września 1983 roku klasztor pełni funkcję nowicjatu księży sercanów.
Małopolska Droga św. Jakuba.
Kościół znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela i związana jest z pielgrzymowaniem do grobu św. Jakuba.

</doc>
<doc id="2058180" url="https://pl.wikipedia.org/wiki?curid=2058180" title="All the Way">
All the Way

"All the Way" - jest to pierwszy singel brytyjskiego artysty R&amp;B Craiga Davida z jego trzeciego albumu o nazwie "The Story Goes...". Był to pierwszy singel wydany w wytwórni Warner Bros. Records, gdyż poprzednia wytwórnia Wildstar Records zbankrutowała. Po poprzednich singlach: "World Filled with Love" i "You Don't Miss Your Water ('Til the Well Runs Dry)", będących w pierwszej dziesiątce na listach, "All the Way" Craiga powrócił do pierwszej trójki. Była to najwyższa pozycja wśród utworów z płyty "The Story Goes...". Jednak nie najlepiej się sprzedawał w porównaniu do drugiego singla z tej płyty - "Don't Love You No More (I'm Sorry)", który spędził ponad dwukrotnie więcej tygodni na liście UK Top 75.
Teledysk.
Teledysk utworu "All the Way" pojawił się 1 sierpnia 2007 roku w serwisie YouTube. Trwa on 3:43 minuty. Początkowo wideo ukazuje Davida śpiewającego/nagrywającego tytułowy utwór, następnie są pokazane sceny z imprezy w klubie oraz przyjęcia domowego. Końcówka teledysku to głównie sceny, przedstawiające Craiga razem z poznaną na imprezie dziewczyną. Teledysk do tego utworu był szóstym klipem wyreżyserowanym przez Max i Dania.
Formaty i listy utworów.
UK CD 1:
UK CD 2, Australia CD (Enhanced):
UK CD 3 (Promo):
UK &amp; Europe CD (Promo):
UK 12" Vinyl (Promo):
Europe 12" Vinyl (45 RPM, Promo):
iTunes:
iTunes (remiksy i gościnne, sprzedawane oddzielnie):
Pozycje na listach.
Singel pojawił się na #3 miejscu na UK Singles Chart, dzięki czemu Craig David powrócił do Top40 artystów w Wielkiej Brytanii. "All the Way" spędził sześć tygodni na UK Top 75.

</doc>
<doc id="2058182" url="https://pl.wikipedia.org/wiki?curid=2058182" title="Kościół św. Jana Chrzciciela w Skalbmierzu">
Kościół św. Jana Chrzciciela w Skalbmierzu

Kościół pw. św. Jana Chrzciciela w Skalbmierzu – polski rzymskokatolicki kościół parafialny znajdujący się w Skalbmierzu, (powiat kazimierski), województwo świętokrzyskie.
Historia.
Murowany kościół wzniesiony w końcu XII lub na początku XIII wieku, na pewno przed 1217 rokiem, gdyż w tym roku dokumenty wspominają Gubertusa Prepozyta Skalbmierskiego. Według tradycji fundacje kościoła przypisuje się Skarbimirowi Awdańcowi. Jednak kronikarz Jan Długosz sądził, że fundatorem romańskiej świątyni musiał być krakowski biskup. Była to budowla jednonawowa, zamknięta apsydą (w jej miejscu widnieje dziś trapezowe zamknięcie gotyckie z przyporami) i dwiema czworobocznymi wieżami od strony zachodniej, miała pokaźne rozmiary, wieże mierzyły przeszło 20 metrów wysokości. Kościół był przebudowany i inkastelowany w 1235 roku przez Konrada I mazowieckiego. W 1241 roku miejscowość najechali Tatarzy, zniszczyli świątynię. 
Architektura.
Obecny kościół wzniesiony został w stylu gotyckim w XV wieku, z zachowaniem pozostałości budowli romańskiej. Orientowany, murowany z kamienia, nietynkowany. Kronikarz Jan Długosz wspomina, że na miejscu dawnego kościoła, zniszczonego skutkiem wieku, za jego czasów, z ofiar złożonych przez wiernych oraz biskupów krakowskich, powstał wspaniały, nowy, murowany kościół. Budowany w dwóch fazach: nawy w I połowie XV wieku, a pod koniec XV wieku wydłużone – prezbiterium. W czasie budowy wzorowano się na typowych rozwiązaniach stosowanych w krakowskich kościołach gotyckich. Pozostałością pierwotnego romańskiego kościoła z przełomu XII i XIII wieku są: dwie wieże, zachodnia część prezbiterium i dolna część południowej ściany prezbiterium. Nawa główna z nawami bocznymi stanowią kwadrat. W każdej nawie są trzy przęsła. Prezbiterium równej szerokości z nawą główną. Obecne sklepienia naw z wieku XVII kolebkowo-krzyżowe, dla których wykorzystano pierwotne żebra przyścienne z XV wieku, sklepienie prezbiterium krzyżowo-żebrowe oryginalne gotyckie. Na przełomie XV i XVI stulecia od północy do prezbiterium dostawiono wysoką, dwuprzęsłową zakrystię oraz skarbczyk. Od strony północnej i południowej wznoszą się dwie wieże czworoboczne i czterokondygnacyjne, nieco podwyższone w II połowie XIX wieku z neogotyckimi hełmami. Portale: z kruchty północnej do nawy bocznej gotycki z I połowie wieku XV, ostrołukowy, o szerokich, bogato profilowanych ościeżach; z prezbiterium do zakrystii portal wczesnobarokowy z 1 połowy XVII wieku, marmurowy prostokątny. W XVII wieku do elewacji frontowej dobudowano nowy barokowy szczyt fasady, nad wejściem głównym umieszczono rzeźby przedstawiające postacie świętych.
Wnętrze.
Wystrój wnętrza kościoła głównie barokowy z XVII, XVIII wieku. Główny ołtarz pochodzi z 1908 roku i został wykonany na wzór dawnego barokowego z 1626 roku spalonego w 1906 roku. Obraz w głównym ołtarzu wykonany przez Aleksandra Mroczkowskiego w 1909 roku przedstawia Zwiastowanie. W kościele zachowało się osiem barokowych i rokokowych ołtarzy bocznych. Belka tęczowa z końca XVII wieku składa się z dwustronnego krzyża, po bokach figury Matki Bożej Bolesnej i św. Jana. Stelle po obu stronach prezbiterium wczesnobarokowe z połowy XVII wieku przedstawiające sceny z życia św. Jana Chrzciciela. W prezbiterium od strony południowej, na początku stall znajduje się renesansowa ławka przełożonego kolegiaty wykonana w 1592 roku. Ambona z połowy XVIII wieku. Na ścianach prezbiterium znajdują się napisy łacińskie, nazwiska i data 1556. Zachowane epitafia z XV–XX wieku. W kościele na ścianie południowej znajduje się obraz flamandzkiego malarza Jakuba Jordaensa lub jego warsztatu – „Pokłon Trzech Króli” z I połowy XVII wieku.
Małopolska Droga św. Jakuba.
Kościół znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela i związana jest z pielgrzymowaniem do grobu św. Jakuba.

</doc>
<doc id="2058186" url="https://pl.wikipedia.org/wiki?curid=2058186" title="Luksemburg na Letnich Igrzyskach Olimpijskich 1900">
Luksemburg na Letnich Igrzyskach Olimpijskich 1900

Luksemburg na Letnich Igrzyskach Olimpijskich 1900 w Paryżu reprezentowany był przez jednego sportowca, choć udział reprezentacji nie zawsze jest uznawany.
Zwycięzca maratonu, Michel Théato przez długi czas uznawany był za Francuza, jednak dopiero pod koniec XX wieku Alain Bouillé odkrył, że Théato urodził się w Luksemburgu i nigdy nie uzyskał obywatelstwa francuskiego. Międzynarodowy Komitet Olimpijski nigdy jednak nie zweryfikował jego narodowości i złoty medal przypisuje Francji.

</doc>
<doc id="2058193" url="https://pl.wikipedia.org/wiki?curid=2058193" title="Mistrzostwa Europy w Lekkoatletyce 2010 – bieg na 10 000 m kobiet">
Mistrzostwa Europy w Lekkoatletyce 2010 – bieg na 10 000 m kobiet

Bieg na 10 000 metrów kobiet – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
Srebrny medal zdobyła Rosjanka Inga Abitowa, lecz pod koniec 2012 krążek został jej odebrany z powodu wykrycia u niej niedozwolonego dopingu. Zdyskwalifikowano także piątą na mecie Turczynkę Meryem Erdoğan.

</doc>
<doc id="2058194" url="https://pl.wikipedia.org/wiki?curid=2058194" title="Składy drużyn olimpijskich w piłce siatkowej kobiet 1980">
Składy drużyn olimpijskich w piłce siatkowej kobiet 1980

Artykuł grupuje składy wszystkich reprezentacji narodowych w piłce siatkowej, które wystąpiły w turnieju siatkówki kobiet na Letnich Igrzyskach Olimpijskich w 1980 roku w Moskwie.

</doc>
<doc id="2058196" url="https://pl.wikipedia.org/wiki?curid=2058196" title="Narkewyczi">
Narkewyczi

Narkewyczi (ukr. "Наркевичі") – osiedle typu miejskiego na Ukrainie w rejonie wołoczyskim obwodu chmielnickiego, sąsiaduje z Czarnym Ostrowem. 1484 mieszkańców (2020), dla porównania spis powszechny w 2001 zanotował ich 1708.
Miejscowość założona w związku z budowaną w tym miejscu cukrownią. Szczątki przedstawicieli rodziny Narkiewiczów znajdowały się w kościele w Czarnym Ostrowiu, do którego fundatorów się zaliczali.
Od roku 1966 do 1994 oficjalna nazwa Narkiewiczów brzmiała "Jasne".

</doc>
<doc id="2058198" url="https://pl.wikipedia.org/wiki?curid=2058198" title="Kokon-chomon-jū">
Kokon-chomon-jū

 – zbiór opowiadań setsuwa zebranych i spisanych przez arystokratę, który zrezygnował ze służby urzędniczej, Narisue Tachibanę, w okresie Kamakura (ukończony prawdopodobnie w 1254 roku). 
Zbiór, zwany w skrócie Chomon-jū, składa się z 20 rozdziałów (ksiąg), w których zawarto 704 opowieści. Spotykają się w nim dwie tendencje: tęsknota upadającej arystokracji za poezją i muzyką dworską oraz świadomość zmieniających się czasów, w których życie i zabawy plebsu budziły coraz większe zainteresowanie.

</doc>
<doc id="2058199" url="https://pl.wikipedia.org/wiki?curid=2058199" title="Chomon juu">
Chomon juu



</doc>
<doc id="2058201" url="https://pl.wikipedia.org/wiki?curid=2058201" title="Parafia św. Antoniego Padewskiego w Kadynach">
Parafia św. Antoniego Padewskiego w Kadynach

Parafia św. Antoniego Padewskiego w Kadynach – parafia rzymskokatolicka w diecezji elbląskiej. Erygowana 21 września 1992 roku przez biskupa elbląskiego Andrzeja Śliwińskiego. Do parafii należą wierni z miejscowości Kadyny, położona w gminie Tolkmicko w powiecie elbląskim w województwie warmińsko-mazurskim.

</doc>
<doc id="2058202" url="https://pl.wikipedia.org/wiki?curid=2058202" title="Leopold Tomaszkiewicz">
Leopold Tomaszkiewicz

Leopold Andrzej Tomaszkiewicz (ur. 28 października 1892 w Nowym Sączu, zm. 1944 w Warszawie) – polski polityk, legionista, związkowiec, publicysta, poseł i senator, członek Zarządu Koła Parlamentarnego Obozu Zjednoczenia Narodowego w 1938 roku.
Życiorys.
Urodził się 28 października 1892 w Nowym Sączu. Ukończył studia na Wydziale Filozoficznym Uniwersytetu Lwowskiego. Później działał w organizacji „Promień” i współorganizował oddziały strzeleckie w Małopolsce Zachodniej. W Legionach od 1914 – najpierw w 2, następnie w 4 pułku piechoty. Po kryzysie przysięgowym w armii austriackiej, od 1918 w Wojsku Polskim Służbę zakończył w stopniu kapitana.
W 1919 rozpoczął pracę w szkole średniej w Olkuszu, a potem w Krakowie (1921). Od 1922 prezes Krakowskiego Okręgu Związku Legionistów, następnie członek Zarządu Głównego Związku. Od 1927 prezes Zarządu Głównego Gospodarczych Związków Zawodowych. W listopadzie 1928 został posłem na Sejm II kadencji z okręgu nr 44 (Krasnystaw, Hrubieszów, Janów). Wszedł także do izby III i IV kadencji (z okręgu odpowiednio nr 44 i 11 – Włocławek, Nieszawa, Kutno), z listy Bezpartyjnego Bloku Współpracy z Rządem.
Był członkiem redakcji pisma „Głos Prawdy”. Publikował także na łamach „Robotnika Polskiego”.
Od 1934 sprawował kierownicze stanowisko w Organizacji Młodzieży Pracującej. Szef VII. Oddziału Ruchu Zawodowo-gospodarczego Sztabu Obozu Zjednoczenia Narodowego w 1938 roku. W latach 1938–1939 pełnił funkcję senatora z ramienia OZN. Reprezentował województwo kieleckie.
W czasie okupacji zaangażowany w działalność konspiracyjną. Podczas powstania warszawskiego, 7 sierpnia 1944, zabrany przez Niemców z ul. Elektoralnej 2 do rozbierania barykad, zginął w niewyjaśnionych okolicznościach.

</doc>
<doc id="2058206" url="https://pl.wikipedia.org/wiki?curid=2058206" title="Koleje linowo-terenowe w Karlowych Warach">
Koleje linowo-terenowe w Karlowych Warach

Koleje linowo-terenowe w Karlowych Warach powstały w dwóch pierwszych dekadach XX wieku. Z czterech budowanych kolei trzy zostały ukończone, z czego dwie dotąd funkcjonują. Wszystkie od początku miały napęd elektryczny, rozstaw szyn 1000 mm i były jednotorowe z jedną mijanką.
Oprócz kolei linowo terenowych w Karlowych Warach istniał również publiczny dźwig osobowy z ul. Uzdrowiskowej ("Lázeňská") na Wzgórze Zamkowe. Neoklasycystyczna winda powstała w 1911 r. wraz z Kolumnadą Zamkową według projektu Friedricha Ohmanna. W latach 1961–1975 eksploatowało ją Przedsiębiorstwo Komunikacyjne Karlowe Wary ("Dopravní podnik Karlovy Vary"), potem przejął ją ČSAD Pilzno – Zakład Komunikacyjny Karlowe Wary. Dźwig zlikwidowano w II poł. lat 70. XX wieku.

</doc>
<doc id="2058208" url="https://pl.wikipedia.org/wiki?curid=2058208" title="Włodzimierz Siedlik">
Włodzimierz Siedlik

Włodzimierz Siedlik (ur. 1 grudnia 1963 w Tarnowie) – polski dyrygent.
Absolwent Akademii Muzycznej w Krakowie, Papieskiej Akademii Teologicznej w Krakowie (Instytut Liturgiczny) oraz Akademii Muzycznej w Bydgoszczy (Studium Emisji Głosu). W latach 1990–1992 pełnił funkcję dyrektora Centrum Paderewskiego w Tarnowie - Kąśnej Dolnej. W 1991 założył Tarnowską Orkiestrę Kameralną. W latach 1992–1996 pełnił obowiązki dyrektora Zespołu Państwowych Szkół Muzycznych w Tarnowie. 
Włodzimierz Siedlik od 1994 jest adiunktem w Instytucie Liturgicznym Uniwersytetu Jana Pawła II w Krakowie. Od 1995 sprawuje jednocześnie funkcję dyrektora i kierownika artystycznego Chóru Polskiego Radia w Krakowie. Jest również dyrygentem chórów Cantus, Psalmodia. W latach 1994–2001 dyrygował Krakowskim Chórem Akademickim UJ. Ponownie objął funkcję dyrygenta tego chóru (jako mieszanego Chóru Camerata Iagellonica) w 2006 

</doc>
<doc id="2058210" url="https://pl.wikipedia.org/wiki?curid=2058210" title="Wijtiwci">
Wijtiwci

Wijtiwci (ukr. Війтівці, pol. hist. Wójtowce) – osiedle typu miejskiego na Ukrainie w rejonie wołoczyskim obwodu chmielnickiego.

</doc>
<doc id="2058211" url="https://pl.wikipedia.org/wiki?curid=2058211" title="Parafia Najświętszego Serca Jezusowego w Łęczu">
Parafia Najświętszego Serca Jezusowego w Łęczu

Parafia Najświętszego Serca Jezusowego w Łęczu – parafia rzymskokatolicka w diecezji elbląskiej. Erygowana w XIV wieku, reerygowana 3 lipca 1971 roku przez administratora apostolskiego Józefa Drzazgę. Do parafii należą wierni z miejscowości: Łęcze, Próchnik, Bogdaniec, Jagodno, Kamionek Wielki, Nadbrzeże, Ostrobrzeg, Rangóry, Suchacz, Pagórki, Pęklewo, Jelenia Dolina, Krasny Las, Leszków. Tereny te położone są w gminie miejskiej Elbląg i gminie Tolkmicko w powiecie elbląskim i powiecie miejskim Elbląg w województwie warmińsko-mazurskim.
Pierwsze wzmianki o kościele pochodzą z 1300 roku. W 1746 zburzono starą budowlę, a na jej miejsce w ciągu pięciu miesięcy wybudowano nową. W 1881 dobudowano wieżę, a rok później powieszono na niej zegar. Kościół parafialny w Łęczu został wybudowany w roku 1746.

</doc>
<doc id="2058212" url="https://pl.wikipedia.org/wiki?curid=2058212" title="Piotr Tarnowski">
Piotr Tarnowski

Piotr Tarnowski (ur. 10 lutego 1968 w Warszawie) – polski pedagog i urzędnik państwowy. Od 2007 dyrektor Muzeum Stutthof w Sztutowie.
Życiorys.
Absolwent Akademii Pedagogiki Specjalnej w Warszawie. Pracował jako nauczyciel i wychowawca w szkole podstawowej oraz pogotowiu opiekuńczym. Następnie w Kancelarii Prezesa Rady Ministrów. Od roku 2001 w Ministerstwie Kultury i Dziedzictwa Narodowego, ostatnio jako Naczelnik Wydziału do Spraw Upamiętniania i Archiwów. Zajmował się przede wszystkim obszarem państwowych muzeów martyrologicznych, prowadził sprawy grobów i cmentarzy wojennych, pomników zagłady i ich stref ochronnych. Na tym tle współpracował z Biurem Rady Ochrony Pamięci Walk i Męczeństwa, Polskim Komitetem do Spraw UNESCO, Krajowym Ośrodkiem Badań i Dokumentacji Zabytków, Żydowskim Instytutem Historycznym oraz samorządami lokalnymi. Współpracował także z licznymi stowarzyszeniami byłych więźniów i fundacjami działającymi na rzecz upamiętniania.
Instruktor Związku Harcerstwa Rzeczypospolitej, działacz Stowarzyszenia „Wspólnota Polska”.
W październiku 2007 r. powołany przez Ministra Kultury i Dziedzictwa Narodowego na stanowisko dyrektora Muzeum Stutthof w Sztutowie. Działa także w oddziale pomorskim Stowarzyszenia Muzealników Polskich. W roku 2018 został powołany w skład Rady do Spraw Muzeów. Jest także członkiem rady Centralnego Muzeum Jeńców Wojennych (od 2016), Muzeum Sił Powietrznych w Dęblinie (od 2018), oraz Muzeum Martyrologicznego w Żabikowie (od 2020). Także w 2018 roku wszedł w skład Rady Programowej Biura Programu "Niepodległa".
Odznaczenia.
9 maja 2009 r. Piotr Tarnowski został odznaczony Medalem „Pro Memoria”, a 30 listopada 2015 r. srebrną Odznaką za zasługi w pracy penitencjarnej. 9 marca 2017 r. otrzymał brązowy medal „Zasłużony Kulturze Gloria Artis”. 30 kwietnia 2020 został odznaczony Złotym Krzyżem Zasługi "za zasługi w upowszechnianiu historii Polski".

</doc>
<doc id="2058214" url="https://pl.wikipedia.org/wiki?curid=2058214" title="Rezolucja Rady Bezpieczeństwa ONZ nr 1701">
Rezolucja Rady Bezpieczeństwa ONZ nr 1701

Rezolucja Rady Bezpieczeństwa ONZ nr 1701 została uchwalona 11 sierpnia 2006 i była nadana w celu zakończenia II wojny libańskiej.
Rezolucja została jednomyślnie zatwierdzona przez RB ONZ 11 sierpnia 2006. 12 sierpnia lider Hezbollahu wezwał bojówki do respektowania zawieszenia broni. Powiedział też, że jeśli izraelska ofensywa ustanie, to ugrupowanie zaprzestanie ataków rakietowych nękających północne terytoria Izraela. 13 sierpnia izraelski rząd stosunkiem głosów 24-0 przy jednym wstrzymującym się zaaprobował rezolucję. Zawieszenie broni zaczęło obowiązywać od godz. 8:00 14 sierpnia 2006.
Rezolucja.
Na mocy rezolucji strony zobowiązały się do:
Rezolucja nakazywała także wprowadzenie w życie regulacji rezolucji nr 1559 z 2004 i nr 1680 z 2006. Rezolucje te wzywały do rozbrojenia wszystkich grup zbrojnych na terytorium Libanu.
Reakcje nt. rozbrojenia Hezbollahu.
14 sierpnia przywódca Hezbollahu, Hassan Nasrallah, powiedział w telewizji Al-Manar, że nie jest za rozbrojeniem Hezbollahu, ponieważ armia libańska nie jest wystarczająco silna, by bronić kraju. W tym samym czasie minister obrony Libanu Elias Murr, poinformował, iż wojsko narodowe nie będzie brało udziału w rozbrajaniu bojówki.
Kraje ONZ odrzuciły odpowiedzialność za rozbrojenie Hezbollahu. Izrael zaznaczył, że jeśli Hezbollah nie zostanie rozbrojony, to wznowi działania w Libanie.
UNIFIL.
UNIFIL na terenie południowego Libanu działał od 1978. Przed wybuchem II wojny libańskiej stacjonowało tam 1990 żołnierzy z Chin, Francji, Ghany, Indii, Irlandii, Włoch, Polski i Ukrainy, a także obserwatorów wojskowych i około 400 pracowników cywilnych. 
8 stycznia 2007 kontyngent wynosił ponad 10 tys. żołnierzy:
Naruszenia rezolucji.
Kilka miesięcy po wprowadzeniu rezolucji w życie Izrael naruszał przestrzeń powietrzną Libanu. Hezbollah nie został rozbrojony, a stał się w kolejnych latach główną siłą na libańskiej scenie politycznej. Jego zbrojne ramię dokonywało ataków rakietowych na terytorium Izraela.

</doc>
<doc id="2058218" url="https://pl.wikipedia.org/wiki?curid=2058218" title="Wacław Budzyński">
Wacław Budzyński

Wacław Budzyński (ur. 12 grudnia 1891 w Międzyrzecu Podlaskim, zm. w październiku 1939 w Baranowiczach albo w Kuropatach) – polski polityk, legionista, porucznik rezerwy kawalerii Wojska Polskiego, publicysta, poseł na Sejm IV kadencji w II RP.
Życiorys.
Urodził się 12 grudnia 1891 w Międzyrzecu Podlaskim, w rodzinie Juliana, naczelnika lasów białowieskich, i Katarzyny z Walczuków. Był starszym bratem Zygmunta ps. „Żelisław” (1897–1972).
Ukończył gimnazjum w Warszawie w 1910 roku. Rozpoczął studia w Krakowie, jednak przerwał je i wyjechał do Ameryki Południowej, gdzie w Urugwaju, Argentynie i Brazylii spędził 2 lata pracując początkowo jako robotnik, później jako samodzielny przedsiębiorca. Studiował również w Paryżu, gdzie dołączył do Związku Strzeleckiego.
W 1913 roku wrócił do Warszawy i zaczął drukować swe pierwsze prace literackie w „Tygodniku Polskim” Gustawa Simona.
W 1914 roku wstąpił do Legionów. Od 1915 roku służył w 1 pułku ułanów. Od 5 lutego do 31 marca 1917 roku był słuchaczem kawaleryjskiego kursu oficerskiego przy 1 pułku ułanów w Ostrołęce. Kurs ukończył z wynikiem dobrym. Posiadał wówczas stopień kaprala. Latem tego roku, po kryzysie przysięgowym, został internowany w Szczypiornie, a później w Łomży.
W 1920 roku zgłosił się ochotniczo do Wojska Polskiego. W latach 1920–1921 walczył w szeregach 1 pułku szwoleżerów Józefa Piłsudskiego. W maju 1921 roku został przeniesiony do rezerwy. Zweryfikowany w stopniu porucznika ze starszeństwem z dniem 1 czerwca 1919 roku w korpusie oficerów kawalerii. W latach 1923–1924 był oficerem rezerwy 9 pułku strzelców konnych we Włodawie. W 1934 roku pozostawał w ewidencji Powiatowej Komendy Uzupełnień Warszawa Miasto III. Posiadał przydział mobilizacyjny do Oficerskiej Kadry Okręgowej Nr I.
Tworzył wiersze, z których część opublikował.
Był założycielem i przewodniczącym Związku Teatrów Ludowych, szkoły dla instruktorów kultury ludowej, pisma „Teatr Ludowy” (1920), był współorganizatorem ruchu młodowiejskiego. W latach 1923–1933 przebywał we Francji, gdzie wydawał pismo dla polskich robotników tam pracujących. Był tam założycielem Związku Towarzystw im. J. Piłsudskiego, współwydawcą pisma „Gazeta Polska–Polonia Nova”, współwłaścicielem biura porad prawnych i dyrektorem „Dziennika Polskiego”.
Po powrocie do kraju współorganizował Porozumienie Młodej Prasy. W końcu lat 30. pracował jako dziennikarz w Łodzi, zajmował się także publicystyką. Należał również do prezydium Światowego Związku Polaków z Zagranicy.
W 1935 roku został posłem na Sejm z listy Bezpartyjnego Bloku Współpracy z Rządem z okręgu nr 21 (Sieradz, Łask). Otrzymał 52 240 głosów. W Sejmie był współzałożycielem Grupy „Jutro Pracy", wraz z Juliuszem Dudzińskim i Janem Hoppe. Należał do Koła Rolników Sejmu i Senatu, Grupy „Jutro Pracy”, Parlamentarnej Grupy Łódzka i OZN. Pracował w komisjach: budżetowej (zastępca członka od grudnia 1936), prawnej (1937), spraw zagranicznych (od grudnia 1936). Był dwukrotnie wybierany do specjalnej Komisji do rozważenia projektu ustawy o upoważnieniu Prezydenta RP do wydawania dekretów (w październiku 1935 i marcu 1936) oraz do specjalnej komisji budowlanej (w marcu 1936).
W latach 1937–1938 należał do Obozu Zjednoczenia Narodowego. Został usunięty z OZN (formalnie 13 kwietnia 1938 roku za „naruszenie karności organizacyjnej”) przez szefa Obozu gen. Stanisława Skwarczyńskiego, gdy zarzucił kierownictwu OZN, że przeszkadza mu ono w walce z masonerią i żydowskim ubojem rytualnym. Gen. Skwarczyński oskarżył kierowaną przez Budzyńskiego gazetę „Jutro Pracy”, o to, że atakuje ona ozonową „Gazetę Polską”. Wykluczenie posła z OZN wywołało liczne protesty ze strony parlamentarzystów Obozu.
W czasie II wojny światowej w październiku 1939 roku został aresztowany przez NKWD jako „zażarty antysowietczyk”, zginął w niewyjaśnionych okolicznościach (być może w więzieniu w Baranowiczach lub w Kuropatach).

</doc>
<doc id="2058220" url="https://pl.wikipedia.org/wiki?curid=2058220" title="Ostronosy">
Ostronosy



</doc>
<doc id="2058222" url="https://pl.wikipedia.org/wiki?curid=2058222" title="Józef Bakon">
Józef Bakon

Józef Bakon ps. "„Cyg”" (ur. 22 kwietnia 1899 w Sierszy, zm. 13 października 1942 w KL Auschwitz) – polski polityk, członek Polskiej Organizacji Wojskowej, poseł na Sejm IV kadencji w II RP.
Życiorys.
Z wykształcenia był nauczycielem. Był dyrektorem Liceum Handlowego dla Dorosłych. Od października 1916 roku do 1918 był członkiem Polskiej Organizacji Wojskowej. 
Od 11 listopada 1918 roku do marca 1921 roku pełnił służbę w 22 i 55 pułku piechoty. W 1921 odznaczony po raz drugi Krzyżem Walecznych. Mianowany podporucznikiem ze starszeństwem z dniem 1 marca 1920 roku w korpusie oficerów rezerwy piechoty. W latach 1923–1924 posiadał przydział w rezerwie do 34 pułku piechoty w Białej Podlaskiej pomimo tego, że od 1924 roku był uznany za niezdolnego do służby wojskowej. 
Później był nauczycielem w warszawskim gimnazjum kupieckim.
W 1935 został posłem z okręgu nr 37 (Biała Podlaska, Radzyń Podlaski, Włodawa). Był członkiem Obozu Zjednoczenia Narodowego, związanym z grupą "Jutra Pracy". Zmarł w obozie koncentracyjnym w Oświęcimiu. 

</doc>
<doc id="2058225" url="https://pl.wikipedia.org/wiki?curid=2058225" title="BMW X5">
BMW X5

BMW X5 – samochód osobowy typu SUV klasy wyższej produkowany pod niemiecką marką BMW od 1999 roku. Od 2018 roku produkowana jest czwarta generacja pojazdu.
Pierwsza generacja.
BMW X5 I zadebiutował w 1999 roku jako pierwszy samochód sportowo-użytkowy w historii marki BMW.
Samochód zyskał kod fabryczny E53, klasyfikując się w segmencie SUV-ów klasy wyższej. Premiera rynkowa pierwszej generacji BMW X5 miała miejsce w 1999 roku.
Historia X5 rozpoczyna się w 1994 r., kiedy pojawiły się pomysły na samochód sportowy BMW po przejęciu Land Rovera. Eduard Walek został mianowany liderem projektu i głównym inżynierem E53. Chris Chapman dołączył później do Designworks firmy BMW w Kalifornii i zaczął pracować z Bangle w Monachium na dwóch pełnowymiarowych modelach glinianych E53 przez dwa miesiące. Do jesieni 1996 r. Zatwierdzono prace projektowe i zdefiniowano podstawę projektową dla X5 (E53) na 35 miesięcy przed rozpoczęciem produkcji. Po zakończeniu współpracy z dostawcą i inżynierią ostateczne zamrożenie projektu osiągnięto w pierwszej połowie 1997 r., a prototypy testowano od drugiej połowy 1997 r. Patenty projektowe zostały złożone 10 czerwca 1998 r. [3] i 9 grudnia 1998 r., zarejestrowane w USA 18 stycznia 2000.
Przejęcie Rovera w 1994 roku okazało się bardzo korzystne dla BMW w rozwoju X5. Inżynierowie BMW mogli wykorzystać technologię Range Rovera i wykorzystać ją w rozwoju X5 - jednym z takich przykładów byłaby kontrola zjazdu z górki. Pod wieloma względami projekt X5 był pod wpływem brytyjskiego odpowiednika; na przykład X5 ma dwuczęściową klapę tylną prosto z Range Rovera. Wiele części i elektroniki zostało również pobranych bezpośrednio z serii 5.
W przeciwieństwie do modeli Range Rover, X5 został zaprojektowany jako sportowy samochód drogowy: jego możliwości terenowe są znacznie mniejsze niż w Land Roverze. BMW podobno ciężko pracował, aby zapewnić, że jest on nazywany SAV (Sports Activity Vehicle) zamiast SUV (Sports Utility Vehicle).
Mimo że X5 był pojazdem z napędem na wszystkie koła, BMW wybrał od samego początku, aby przekierować 62% momentu obrotowego silnika na tylne koła, dzięki czemu poczuł się jak najbliżej klasycznych sedanów marki.
Auto to było w produkcji do 2006 roku. Wówczas pojawiła się druga generacja X5, która pod koniec 2006 roku pojawiła się w sprzedaży na rynku amerykańskim oraz europejskim.
Druga generacja.
BMW X5 II zadebiutował w 2006 roku, zastępując produkowany od 8 lat model.
Sprzedaż drugiej generacji X5 o kodzie fabrycznym E70 rozpoczęła w 2006 roku. Samochód produkowany był z przeznaczeniem na rynek europejski i amerykański.
Trzecia generacja.
BMW X5 III trafił na rynek w 2013 roku, zastępując produkowany 7 lat model.
Samochód, oparty na płycie podłogowej poprzedniego modelu, zyskał nowy kod fabryczny - F15. Konsekwencją jest niezmieniony rozstaw osi (2993 mm). Cały samochód jednak urósł, zwiększyła się wysokość, długość (o 3,2 cm) i szerokość.
W czerwcu 2013 roku BMW poinformowało, że na wrześniowym salonie we Frankfurcie zadebiutuje oficjalnie BMW X5 trzeciej generacji (F15). Samochód zbudowany został w oparciu o płytę podłogową poprzednika. Bez zmian pozostał więc wynoszący 2993 mm rozstaw osi. Nadwozie auta jest jednak wyraźnie większe. Długość zwiększyła się o 32 mm (do 4866 mm), samochód jest też szerszy (1938 mm, + 5 mm) i wyższy (1762 mm, +14 mm). Tak samo jak do tej pory, klienci będą mogli wybierać między wersją pięcio- i siedmioosobową.
W 2013 roku producent przedstawił wersję Individual, w której klienci mogą wybrać brązowy kolor nadwozia (Pyrite Brown). Zastosowano 20-calowe felgi. We wnętrzu użyto skóry Merino w dwóch kolorach Amaro Brown oraz Criollo Brown z kontrastującymi przeszyciami.
W listopadzie 2014 roku zaprezentowano najmocniejszą wersję X5 M. Źródłem mocy jest silnik V8 o pojemności 4,4 l, który generuje 575 KM. To 20 KM więcej niż w BMW X5 M poprzedniej generacji. Znacznie, bo o 70 Nm wzrósł również moment obrotowy, który wynosi 750 Nm.
Od lipca 2015 wersja silnika xDrive25d ma moc 231 KM i 500 Nm momentu obrotowego.
Jest to najkrócej produkowana generacja X5 - wytwarzano ją zaledwie 5 lat.
Czwarta generacja.
BMW X5 IV zadebiutowało połowie 2018 roku, zastępując dotychczasowy model już po 5 latach produkcji.
Model otrzymał kod fabryczny G05. Czwarta generacja to część ofensywy modelowej BMW z 2018 roku, w ramach której przedstawiono aż 6 nowych modeli w ciągu 12 miesięcy. Pierwsze informacje ujawniono 6 czerwca 2018 roku. Samochód na tle poprzednika wyraźnie urósł, będąc jednocześnie niższym i lżejszym. Stylistycznie zaszła ewolucja - sylwetka pozostała ta sama, jednocześnie dodając typowe dla nowych modeli marki elementy stylistyczne typu podłużne tylne lampy, mniejsze reflektory i wielki, podwójny grill (tzw. nerki).
G05 X5 wykorzystuje platformę BMW Cluster Architecture (CLAR), którą można znaleźć także w serii 7 VI oraz serii 5 VII. Samochód jest wyposażony w adaptacyjne zawieszenie, a ponadto jest dostępny opcjonalnie z napędem na cztery koła i regulowanym zawieszeniem pneumatycznym, które można podnieść lub obniżyć o 40 mm. Wszystkie modele benzynowe są wyposażone w filtry cząstek stałych, podczas gdy wszystkie modele silników wysokoprężnych posiadają wtrysk AdBlue, który zmniejsza emisję tlenków azotu. 
Nowe BMW X5 posiada bardzo bogate wyposażenie z zakresu asystentów bezpieczeństwa. Pojawia się tutaj czujnik podczernieni monitorujący to, gdzie patrzy kierowca. Czujnik współpracuje z pozostałymi asystentami, dzięki czemu np. asystent jazdy w korku nie pozwoli samochodowi samodzielnie ruszyć, jeśli czujnik podczerwieni wykryje, że kierowca nie patrzy na drogę.
Model xDrive50i nie jest dostępny na rynkach europejskich. Produkcja ruszyła w listopadzie 2018 roku, a premiera światowa odbyła się w październiku 2018 w Paryżu.
Lifting.
W styczniu 2023 roku samochód przeszedł lifting. Nieco bardziej agresywne kształty przyjął przedni zderzak. Nowy przód w dolnej części nieco może kojarzyć się z nowym BMW M2 i jej pionowo ciętymi liniami. Ma nowe tylne lampy z sygnaturą świetlną, która przypomina bardziej nowego BMW serii 7. Sam kształt lamp uległ tylko niewielkiej zmianie.
Wyposażenie.
Standardowe wyposażenie obejmuje reflektory LED, elektronicznie sterowane amortyzatory, elektryczne i podgrzewane siedzenia sportowe oraz dwa 12,3-calowe wyświetlacze do tablicy rozdzielczej i systemu iDrive. Modele G05 X5 są również dostępne z reflektorami laserowymi, podgrzewanymi i chłodzonymi uchwytami na kubki, panoramicznym oknem dachowym z wzorami LED oraz abonamentami Microsoft Office 365 i Skype dla firm z aktualizacjami bezprzewodowymi. Nowy system cyfrowych kluczy umożliwia także używanie smartfona jako pilota do blokowania lub odblokowywania samochodu za pośrednictwem NFC.
Pakiety sportowe XLine i M oferowane są obok standardowego wyposażenia i mają różne stylizacje nadwozia oraz ekskluzywne kolory nadwozia i wzory tapicerek. Modele xLine są wyposażone w 19-calowe felgi ze stopów lekkich z aluminiowymi wykończeniami zewnętrznymi, a modele M Sport z 20-calowymi obręczami ze stopu metali lekkich z wykończeniem o wysokim połysku.
BMW X5 M Competition First Edition.
W październiku 2020 BMW zaprezentowało najmocniejszą odmianę BMW X5 – M Competition – w limitowanej do 250 sztuk edycji First Edition. Auto oferowane jest w dwóch matowych kolorach – srebrnym Individual Frozen Dark Silver lub niebieskim Individual Frozen Marina Bay Blue. W standardzie korzysta z lekkich felg aluminiowych w rozmiarze 21 cali z przodu i 22 cali z tyłu. Wyróżnikiem tej edycji są elementy z włókna węglowego: pokrywa silnika, osłony lusterek bocznych i tylny spojler. Wnętrze obszyto skórą BMW Individual Merino w unikatowej, dwukolorowej konfiguracji – Silverstone i Midnight Blue. W każdym egzemplarzu widnieje napis z unikatowym numerem serii. Silnik pozostał nietknięty – podwójnie doładowane, 4,4-litrowe V8 generuje 625 KM i 750 Nm.

</doc>
<doc id="2058228" url="https://pl.wikipedia.org/wiki?curid=2058228" title="Ineta Radēviča">
Ineta Radēviča

Ineta Radēviča (ur. 13 lipca 1981 w Krasławie) – łotewska lekkoatletka specjalizująca się w skoku w dal oraz trójskoku
Międzynarodową karierę rozpoczynała w roku 1999 od startu w mistrzostwach Europy juniorów, a w 2000 brała udział w mistrzostwach świata juniorów. W 2003 wywalczyła dwa brązowe medale (w skoku w dal i trójskoku) podczas rozegranych w Bydgoszczy młodzieżowych mistrzostw Europy. Bez powodzenia startowała w igrzyskach olimpijskich w Atenach (2004). W 2009 miała przerwę w startach i urodziła dziecko. Złota medalistka mistrzostw Europy w skoku w dal z roku 2010. W barwach Europy brała udział w pucharze interkontynentalnym w Splicie (2010). W 2011 zdobyła brąz mistrzostw świata, lecz w 2017 roku przyznano jej srebrny medal po dyskwalifikacji Olgi Kuczerienko. Stawała na podium mistrzostw Łotwy, reprezentowała kraj w pucharze Europy. Podczas studiowania w Stanach Zjednoczonych zdobywała medale mistrzostw NCAA. Rekordzistka Łotwy w skoku w dal.
Jej mężem jest Piotr Sczastliwy, rosyjski hokeista. 12 lutego 2009 roku Ineta urodziła syna Marksa.
W październiku 2012 została odznaczona Orderem Trzech Gwiazd IV klasy, a w grudniu 2012 ogłosiła zakończenie kariery sportowej.
W maju 2019 roku po ponownej analizie próbek pobranych od niej podczas Letnich Igrzysk Olimpijskich 2012 w Londynie została zdyskwalifikowana za użycie środków dopingujących – anulowane zostały wszystkie jej starty odbyte między 8 sierpnia 2012 a 7 sierpnia 2014, a także otrzymała ona dwuletnią dyskwalifikację, które bieg kończy się 21 listopada 2020.

</doc>
<doc id="2058230" url="https://pl.wikipedia.org/wiki?curid=2058230" title="Ordunek Gorny">
Ordunek Gorny

Ordunek Gorny (niem. "Bergordnung", czes. "Horní řád") – przywilej górniczy księcia opolskiego Jana II Dobrego i margrabiego brandenburskiego, księcia karniowskiego Jerzego Pobożnego Hohenzollern-Ansbach. Był drugim przywilejem górniczym Jana II Dobrego i Jerzego Pobożnego ("Georg der Fromme"), po akcie wolności górniczej (czes. "důlní řád") z 30 kwietnia 1526 roku.
„Ordunek Gorny” wydany został w Opolu 16 i 18 listopada 1528 roku w języku czeskim, niemieckim i polskim. Dokument, zawierający 72 artykuły, był przywilejem gwareckim, który regulował warunki pracy i płacy w kopalniach srebra i ołowiu. Miał on na celu rozwój górnictwa kruszcowego na Górnym Śląsku. W zamian za przywileje dla miast i gwarków, książęta otrzymywali część zysków z kopalni.
Wtedy również powstały Tarnowskie Góry (czes. "Tarnovské Hory", niem. "Tarnowitz"), które dzięki dwóm przywilejom z 1526 i 1528 r. stały się jednym z większych miast Górnego Śląska.

</doc>
<doc id="2058231" url="https://pl.wikipedia.org/wiki?curid=2058231" title="Parafia św. Stanisława w Milejewie">
Parafia św. Stanisława w Milejewie

Parafia św. Stanisława Biskupa i Męczennika w Milejewie – parafia rzymskokatolicka w diecezji elbląskiej. Erygowana pk. 1330 roku, reerygowana 7 marca 1972 roku przez administratora apostolskiego Józefa Drzazgę. Do parafii należy miejscowości: Milejewo, Jagodnik, Majewo, Ogrodniki, Piastowo, Zajączkowo. Tereny te położone są w gminie Milejewo w powiecie elbląskim w województwie warmińsko-mazurskim.
Kościół parafialny w Milejewie został wybudowany i konsekrowany w roku 1330.

</doc>
<doc id="2058232" url="https://pl.wikipedia.org/wiki?curid=2058232" title="Ekstraklasa w piłce nożnej (2010/2011)/Wyniki spotkań">
Ekstraklasa w piłce nożnej (2010/2011)/Wyniki spotkań



</doc>
<doc id="2058233" url="https://pl.wikipedia.org/wiki?curid=2058233" title="Strategy First">
Strategy First

Strategy First – niezależna kanadyjska firma wydająca oraz produkująca gry komputerowe, założona w 1988 roku w Montrealu.
Wydane gry.
Źródło: Gry-Online

</doc>
<doc id="2058235" url="https://pl.wikipedia.org/wiki?curid=2058235" title="Parafia św. Mikołaja w Pogrodziu">
Parafia św. Mikołaja w Pogrodziu

Parafia św. Mikołaja Biskupa w Pogrodziu – parafia rzymskokatolicka w diecezji elbląskiej. Erygowana w 1365 roku. Do parafii należy miejscowości: Pogrodzie, Brzeziny, Chojnowo, Huta Żuławska, Nowinka, Przybyłowo, Rychnowy, Wodynia. Tereny te położone są w gminie Tolkmicko w powiecie elbląskim w województwie warmińsko-mazurskim.
Kościół parafialny w Pogrodziu został wybudowany w 1879 roku i konsekrowany 8 maja 1883 w roku.

</doc>
<doc id="2058237" url="https://pl.wikipedia.org/wiki?curid=2058237" title="Eva Bastardi">
Eva Bastardi

Eva Bastardi z domu Logar (ur. 8 marca 1991 w Lublanie) – słoweńska skoczkini narciarska, reprezentantka klubu SD Zabrdje, trzecia zawodniczka klasyfikacji generalnej Pucharu Kontynentalnego 2010/2011, mistrzyni Słowenii 2009.
Po ślubie przyjęła nazwisko Bastardi.
Przebieg kariery.
Na międzynarodowej arenie zadebiutowała 13 sierpnia 2003 podczas zawodów FIS w Bischofshofen, gdzie zajęła 30. miejsce. Wielokrotnie zajmowała miejsca w pierwszej dziesiątce konkursów Pucharu Kontynentalnego. Pierwszy raz miało to miejsce 14 sierpnia 2005 w Meinerzhagen, gdzie zajęła siódme miejsce.
Pięciokrotnie wystartowała w konkursach o mistrzostwo świata juniorów. W 2006 w Kranju zajęła najwyższe, siódme miejsce.
20 lutego 2009 zajęła 27. miejsce w konkursie o mistrzostwo świata w Libercu.
10 października 2009 na normalnej skoczni w Kranju została mistrzynią Słowenii w skokach narciarskich.
7 marca 2010 w Zakopanem po raz pierwszy w karierze stanęła na podium międzynarodowych zawodów. Zajęła wówczas trzecie miejsce w konkursie Pucharu Kontynentalnego, przegrywając tylko z Danielą Iraschko i Ulrike Gräßler. Sezon zakończyła na czwartym miejscu w klasyfikacji generalnej.
23 listopada 2012 podczas pierwszego w historii konkursu drużynowego – mieszanego inaugurującego sezon 2012/2013 Pucharu Świata w skokach narciarskich Eva Logar zajęła (wspólnie z Mają Vtič, Matjažem Pungertarem i Peterem Prevcemm) siódme miejsce dla Słowenii.
24 listopada 2012 po raz pierwszy wzięła udział w indywidualnym konkursie Pucharu Świata w skokach narciarskich kobiet w sezonie 2012/2013, zajmując dobre 20. miejsce, tym samym zdobywając pierwsze punkty w PŚ.
W 2017 r. zakończyła karierę.

</doc>
<doc id="2058242" url="https://pl.wikipedia.org/wiki?curid=2058242" title="Metamorfizm szokowy">
Metamorfizm szokowy



</doc>
<doc id="2058243" url="https://pl.wikipedia.org/wiki?curid=2058243" title="NGC 6188">
NGC 6188

NGC 6188 – mgławica emisyjna i refleksyjna znajdująca się w konstelacji Ołtarza w odległości około 4000 lat świetlnych od Ziemi. Została odkryta 15 kwietnia 1836 roku przez Johna Herschela.
Mgławica NGC 6188 ma ciemne kształty przecinające jasne obszary ciągnące się przez dziesiątki lat świetlnych. Powstała w tym rejonie zaledwie kilka milionów lat temu asocjacja Ara OB1 składa się z masywnych młodych gwiazd rzeźbiących fantastyczne kształty dzięki mocy wiatrów gwiazdowych i promieniowania ultrafioletowego. Kolejne pokolenie nowych gwiazd powstaje na skutek wiatrów gwiazdowych oraz wybuchów supernowych poprzednich pokoleń masywnych gwiazd oraz skondensowanego gazu molekularnego.

</doc>
<doc id="2058244" url="https://pl.wikipedia.org/wiki?curid=2058244" title="Michaela Doleželová">
Michaela Doleželová

Michaela Doleželová (ur. 12 lipca 1994) – czeska skoczkini narciarska, uczestniczka Mistrzostw Świata w Narciarstwie Klasycznym 2009, reprezentantka klubu TJ Frenštát.
Na międzynarodowej arenie zadebiutowała 6 sierpnia 2006 w konkursie Pucharu Kontynentalnego w Klingenthal, gdzie zajęła 40. miejsce. 17 marca 2007 w Tarvisio została sklasyfikowana na 20. pozycji podczas mistrzostw świata juniorów.
Pierwsze punkty do klasyfikacji Pucharu Kontynentalnego zdobyła 28 sierpnia 2007 w Lake Placid, gdzie była 22.
7 lutego 2009 w Zakopanem pierwszy raz w karierze zajęła miejsce w pierwszej dziesiątce konkursu międzynarodowego. Zajęła piąte miejsce w konkursie PK.
20 lutego 2009 wzięła udział w konkursie kobiet o mistrzostwo świata w skokach narciarskich i zajęła w nim 27. miejsce.

</doc>
<doc id="2058245" url="https://pl.wikipedia.org/wiki?curid=2058245" title="Michaela Dolezelova">
Michaela Dolezelova



</doc>
<doc id="2058251" url="https://pl.wikipedia.org/wiki?curid=2058251" title="Połączenia rozłączne">
Połączenia rozłączne



</doc>
<doc id="2058252" url="https://pl.wikipedia.org/wiki?curid=2058252" title="Połączenia bezpośrednie">
Połączenia bezpośrednie



</doc>
<doc id="2058253" url="https://pl.wikipedia.org/wiki?curid=2058253" title="Ouadda">
Ouadda

Ouadda – miasto w Republice Środkowoafrykańskiej w prefekturze Haute-Kotto. Miasto jest ośrodkiem administracyjnym podprefektury Ouadda. Według danych statystycznych w 2003 r. miejscowość wraz z całą podprefekturą zamieszkiwało ok. 11 tys. mieszkańców.

</doc>
<doc id="2058254" url="https://pl.wikipedia.org/wiki?curid=2058254" title="Tragedia człowieka śmiesznego">
Tragedia człowieka śmiesznego

Tragedia człowieka śmiesznego (wł. "La tragedia di un uomo ridicolo") – włoski dramat filmowy z 1981 roku w reżyserii Bernardo Bertolucciego.

</doc>
<doc id="2058255" url="https://pl.wikipedia.org/wiki?curid=2058255" title="Połączenia nierozłączne">
Połączenia nierozłączne



</doc>
<doc id="2058259" url="https://pl.wikipedia.org/wiki?curid=2058259" title="Jessica Augusto">
Jessica Augusto



</doc>
<doc id="2058261" url="https://pl.wikipedia.org/wiki?curid=2058261" title="Mistrzostwa Europy w Lekkoatletyce 2010 – bieg na 400 m przez płotki mężczyzn">
Mistrzostwa Europy w Lekkoatletyce 2010 – bieg na 400 m przez płotki mężczyzn

Bieg na 400 m przez płotki mężczyzn – jedna z konkurencji rozegranych podczas lekkoatletycznych mistrzostw Europy na Estadi Olímpic Lluís Companys w Barcelonie.
W konkurencji wystąpił jeden reprezentant Polski: Rafał Omelko.
Rezultaty.
Eliminacje.
Do zawodów przystąpiło 29 zawodników z 19 krajów. W eliminacjach zawodników podzielono na 5 grup – awans do półfinału uzyskiwała pierwsza trójka z każdego biegu (Q) oraz dodatkowo czterej zawodnicy z najlepszymi czasami wśród przegranych (q).
Półfinał.
Rozegrano dwa biegi półfinałowe, z których pierwsza trójka bezpośrednio awansowała do finału (Q). Skład finałowego biegu uzupełniła dwójka przegranych, która legitymowała się najlepszymi czasami (q).

</doc>
<doc id="2058262" url="https://pl.wikipedia.org/wiki?curid=2058262" title="Dodawanie wektorów">
Dodawanie wektorów



</doc>
<doc id="2058266" url="https://pl.wikipedia.org/wiki?curid=2058266" title="Cziłter-Koba">
Cziłter-Koba

Cziłter-Koba (ukr. "Челтер-Коба, Чільтер-Коба", krm. "Çilter Qoba", ros. "Челте́р-Коба́, Чильте́р-Коба") - średniowieczny skalny klasztor prawosławny zbudowany przez ludność grecką w zachodniej części Krymu na Ukrainie, leżący koło wsi Małosadowoje i około 15 km od Bakczysaraju.
Nazwa kompleksu oznacza "Jaskinia z kratą", znajduje się on w ścianie urwiska cypla skalnego o nazwie "Aj-Todor" wchodzącego w dolinę rzeki Belbek, kilkaset metrów od twierdzy Siujreńskiej, zajmującej sąsiedni cypel skalny. Klasztor założono przypuszczalnie dopiero w okresie księstwa Teodoro, w XIV - XV w. i działał krótko, bo do zajęcia i zniszczenia Teodoro przez Turcję pod koniec 1475. Turcy zniszczyli wówczas i monastyr, którego pomieszczenia były w następnych wiekach wykorzystywane jako schronisko dla stad owiec.
Monastyr jest niewielki, obejmuje 23 groty wykute w skale lub adoptowane z naturalnych jaskiń i szacuje się, że mógł być zasiedlony przez co najwyżej 14-16 zakonników. Posiada tylko jedną cerkiew, cechującą się relatywnie dużymi rozmiarami (15,2 × 7,2 m oraz 3,8 m wysokości) jak na tak niewielki klasztor. Ten fakt, jak i inne cechy klasztoru (np. obecność refektarza, bardzo liczne krypty grobowe) sugeruje, że pomimo swoich niewielkich rozmiarów był to ważny ośrodek sakralny, być może pielgrzymkowy. Wśród pomieszczeń skalnych, tworzących trzy poziomy, wyróżniono 12 cel o powierzchni około 7,5 m2 każda i wspomniany refektarz mierzący 16 m2. Sama cerkiew została założona w naturalnej jaskini, przystosowanej do celów sakralnych, w jej obrębie znajduje się także baptysterium i nisze grobowe. Kompleks monastyru był chroniony od strony najłatwiejszego dostępu przez mur obronny, którego resztki zachowały się do dziś.
Nie jest znane wezwanie cerkwi lub klasztoru. Ponieważ jednak cypel skalny, w obrębie którego zbudowano monastyr, nosi nazwę "Aj-Todor", co w tłumaczeniu oznacza "święty Teodor" (Fiodor), to sądzi się, że nazwa cypla pochodzi od patrona klasztoru.
W pobliżu klasztoru zachowało się ponad 20 struktur zwanych po rosyjsku tarapanami (kamiennych koryt, pras, w których miażdżono winogrona w celu uzyskania soku do fermentacji przy produkcji wina), w których można było przetwarzać winogrona z 63 ha upraw. Nie ustalono, czy tarapany te związane były z klasztorem, czy też ze znacznie starszą osadą z VIII-IX w. na terenie Małosadowowo.

</doc>
<doc id="2058267" url="https://pl.wikipedia.org/wiki?curid=2058267" title="Kościół św. Bartłomieja Apostoła w Chotlu Czerwonym">
Kościół św. Bartłomieja Apostoła w Chotlu Czerwonym

Kościół św. Bartłomieja w Chotlu Czerwonym – gotycki rzymskokatolicki kościół ufundowany przez Jana Długosza i wzniesiony w latach 1440–1450 na gipsowym wzgórzu zbudowanym z megakryształów selenitu. Został przebudowywany w XIX w.
Podobnie jak w nieodległej Wiślicy, jest to budowla jednonawowa, której nawa ma plan zbliżony do kwadratu.
Przylegają do niej dwie kruchty – gotycka od południa, ze znajdującym się na jej zewnętrznej ścianie zegarem słonecznym, i dobudowana w 1850 r. neogotycka, piętrowa, od zachodu.
Nawa i prezbiterium posiadają sklepienie sieciowe. Na sklepieniu nawy umieszczono herby Wieniawa (Jana Długosza) i Dębno (biskupa Zbigniewa Oleśnickiego), a w prezbiterium wizerunek Orła Polskiego.
Nad portalem wewnątrz południowej kruchty znajduje się gotycka tablica erekcyjna świątyni z 1450 r. Płaskorzeźba przedstawia Matkę Boską z Dzieciątkiem, św. Stefana z berłem i królewskim jabłkiem oraz św. Hieronima z lwem u stóp.
Wewnątrz kościoła znajdują się cenne gotyckie rzeźby. Szczególną uwagę zwraca Chrystus na krzyżu, dzieło z ok. 1400 r. eksponowane na północnej ścianie nawy.
W ołtarzu głównym znajduje się późnogotycki krucyfiks z XV w. Za ołtarzem, z tyłu, znajduje się gotyckie sakramentarium z baldachimem zwieńczonym pinaklami.
W dwóch rokokowych ołtarzach bocznych z II poł. XVIII w. umieszczone są obrazy przedstawiające NMP Niepokalane Poczęcie i św. Bartłomieja, pochodzące z tego samego okresu. 
Na portalu gotyckiej kruchty od południa, wyryte są obrysy stóp, których znaczenia nie udało się do dzisiaj ustalić.
W 1957 r. wewnątrz kościoła odkryto fragmenty polichromii z XVI w. Organy pochodzą z XIX w
Małopolska Droga św. Jakuba.
Kościół znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela i związana jest z pielgrzymowaniem do grobu św. Jakuba.

</doc>
<doc id="2058269" url="https://pl.wikipedia.org/wiki?curid=2058269" title="Krajewo (województwo zachodniopomorskie)">
Krajewo (województwo zachodniopomorskie)

Krajewo – osada w Polsce położona w województwie zachodniopomorskim, w powiecie świdwińskim, w gminie Brzeżno.
W latach 1975–1998 miejscowość administracyjnie należała do województwa koszalińskiego.
Zobacz też: Krajewo.

</doc>
<doc id="2058272" url="https://pl.wikipedia.org/wiki?curid=2058272" title="Nakajima Ki-201">
Nakajima Ki-201

 – niezrealizowany projekt japońskiego myśliwca przechwytującego z napędem odrzutowym, będącego własną inicjatywą wytwórni Nakajima, a przeznaczonego dla lotnictwa Cesarskiej Armii Japońskiej. Konstrukcja maszyny oparta była o projekt myśliwsko-bombowego samolotu Nakajima J9Y Kikka.
Historia.
Geneza.
7 sierpnia 1944 r. przedstawiciele lotnictwa Japońskiej Cesarskiej Marynarki Wojennej, spotkali się z inżynierami wytwórni Kawanishi, Mitsubishi oraz Nakajima w celu przedstawienia im planów pozyskania konstrukcji "Kokoku Heiki" (Broń Cesarza).
Tym mianem określano samoloty przeznaczone do wykonywania samobójczych ataków na amerykańską flotę inwazyjną. Podczas spotkania przedstawiciele marynarki złożyli w wytwórni Nakajima zamówienie na samolot z grupy "Kokoku Heiki Go 2" (tym mianem określano wszystkie projektowane samoloty z napędem odrzutowym i rakietowym na różnych etapach realizacji) oznaczony wstępnie jako Nakajima Maru-Ten. Miał to być specjalny samolot uderzeniowy, przeznaczony do wykonywania misji samobójczych znanych szerzej jako kamikaze. Wstępny projekt konstrukcyjny opierał się na układzie zastosowanym w niemieckim myśliwcu Messerschmitt Me 262.
9 grudnia 1944 r., dzień po zaprezentowaniu drewnianej makiety naturalnej wielkości, przedstawiciele marynarki zmienili przeznaczenie projektowanej konstrukcji. Tym razem miał to być samolot myśliwsko-bombowy, który otrzymał oznaczenie Nakajima J9Y. Pomimo formalnej zmiany zadań, jakie stawiano przed nową konstrukcją, w istocie rzeczy, misje pilotów 724. Grupy Powietrznej, którzy mieli zasiąść za sterami J9Y, miały być lotami w „jedną stronę”. Prace nad samolotem otrzymały najwyższy priorytet.
Projekt.
Pomimo zaangażowania większości sił i środków w projekt J9Y, 12 stycznia 1945 r. wytwórnia Nakajima z własnej inicjatywy rozpoczęła prace nad samolotem myśliwskim opartym o konstrukcję J9Y. Całością prac kierował inżynier Iwao Shibuya. Planowano, że rozwój samolotu J9Y posłuży w przyszłości do szybkiego opracowania docelowej wersji Ki-201, ponieważ tak oznaczono nową maszynę.
Na wstępnym etapie projektu, zakładano, że Ki-201 będzie napędzany pomniejszoną wersją niemieckiego silnika BMW 003, silnikiem Nakajima Ne-230. Niestety wolny postęp prac nad nową jednostką napędową zaowocował zmianą silnika na Ishikawajima-Shibaura Ne-130. Nakajima próbował zainteresować własną konstrukcją lotnictwo Cesarskiej Armii Japońskiej. Jednak armia lądowa była zaangażowana w owym okresie w projekt Mitsubishi J8M oraz Mitsubishi Ki-202 i kolejny odrzutowy myśliwiec nie znalazł uznania w jej oczach. Prace nad Ki-201 posuwały się bardzo powoli i do zakończenia wojny nie wyszły poza stadium rysunków technicznych. Ukończenie prototypu samolotu planowano na grudzień 1945 r., a budowę pierwszych osiemnastu seryjnych maszyn w marcu 1946 roku.
Konstrukcja.
Nakajima Ki-201 miał być jednomiejscowym, wolnonośnym dolnopłatem napędzanym dwoma silnikami odrzutowymi, umieszczonymi w podskrzydłowych gondolach. Wolnonośne usterzenie ze sterem poziomym umieszczonym w 1/3 wysokości usterzenie pionowego, kadłub o konstrukcji półskorupowej. Trójpodporowe chowane podwozie z przednim podparciem. Przedni goleń chowany do wnęki w kadłubie, główne do wnęk w skrzydłach. Samolot miał być uzbrojony w dwa 30 mm działka Ho-155 oraz również dwa, 20 mm działka Ho-5. Uzbrojenie strzeleckie umieszczone było w dziobie samolotu. Poza wersją przechwytującą planowano również budowę wersji dwumiejscowej, myśliwca nocnego, wyposażonej w radar TaKi-15. Tak wyposażona maszyna miała współpracować z naziemnymi radiolokatorami TaChi-13.

</doc>
<doc id="2058280" url="https://pl.wikipedia.org/wiki?curid=2058280" title="Józef Woźniak (ksiądz)">
Józef Woźniak (ksiądz)

Józef Woźniak (ur. 25 stycznia 1903 w Radomsku, zm. 10 kwietnia 1973 w Warszawie) – polski ksiądz rzymskokatolicki związany z warszawskim Bródnem i Targówkiem, zasłużony dla lokalnej społeczności.
Życiorys.
W rodzinnym mieście ukończył gimnazjum o profilu humanistycznym i w 1924 przeprowadził się do Warszawy, gdzie rozpoczął pracę w „Gazecie Warszawskiej”. Trzy lata później wstąpił do seminarium duchownego, po ukończeniu którego otrzymał 11 października 1931 święcenia kapłańskie. Następnie został skierowany na Uniwersytet Gregoriański w Rzymie, gdzie rozpoczął studia zakończone otrzymaniem tytułu licencjata prawa kanonicznego. Po powrocie do Polski w 1934 został skierowany do posługi w Żyrardowie, a po dwóch latach do parafii Matki Bożej Różańcowej na warszawskim Bródnie. Podczas okupacji hitlerowskiej zasłynął odwagą i męstwem, gdy mimo zagrożenia ze strony wroga głosił patriotyczne kazania podsycając w parafianach ducha polskości. Nie bacząc na ostrzał prowadził kondukty i celebrował pogrzeby. Był żołnierzem I Rejonu Armii Krajowej, odbierał przysięgi od żołnierzy Służby Zwycięstwu Polski (później ZWZ). Pomagał w transporcie broni, kolportował ulotki i brał udział w wystawianiu fikcyjnych metryk dzieciom z Zamojszczyzny. W 1949 został przeniesiony do parafii w Milanówku, a po ośmiu latach do kościoła w Drwalewie. W 1964 powrócił do Warszawy, do parafii Chrystusa Króla na Targówku. Zmarł w wieku 70 lat na nowotwór płuc, pochowany został na cmentarzu Bródnowskim (kw. 13A-2-7).

</doc>
<doc id="2058281" url="https://pl.wikipedia.org/wiki?curid=2058281" title="Tor Edvin Dahl">
Tor Edvin Dahl

Tor Edvin Dahl, pseudonim literacki David Torjussen (ur. 10 września 1943) – norweski pisarz, autor powieści kryminalnych i młodzieżowych, dramaturg, tłumacz, krytyk literacki i dziennikarz.
Dahl jest autorem różnorodnych tekstów, adresowanych do dzieci, młodzieży i dorosłych. Pisał powieści (w tym powieści kryminalne), opowiadania, dramaty, słuchowiska radiowe, scenariusze programów telewizyjnych, reportaże, opracowania i książki dokumentalne. Zadebiutował w 1968 r. tomem opowiadań, zatytułowanym "En sommer tung av regn". Pierwszą powieścią jego autorstwa jest wydana w 1972 r. książka "Den andre". Do ważniejszych pozycji w jego dorobku należy powieść "Guds tjener" z 1973 r., nominowana do nagrody literackiej Rady Nordyckiej za rok 1974.
Tor Edvin Dahl jest autorem szeregu powieści kryminalnych, które do 1985 r. wydawał pod pseudonimem David Torjussen, potem pod własnym nazwiskiem. Za opublikowaną w 1973 r. powieść "Etterforskning pågår" Dahl otrzymał Nagrodę Rivertona, przyznawaną za najlepszą powieść kryminalną dla autora norweskiego. Jest to thriller psychologiczny zawierający akcenty społeczne, utrzymany w konwencji zaproponowanej przez szwedzki tandem pisarski Sjöwall i Wahlöö. W kolejnych latach opublikował m.in. powieści "Ung pike funnet død" (1975), "Morderens ansikt" (1981), "Døden i telefonen" (1984) i "Gjemt i mur" (1985).
W latach 1985–1997 publikował przede wszystkim teksty dla dzieci i młodzieży. W 1997 zaczął wydawać serię powieści kryminalnych, w których głównymi bohaterami są pastor Pernille (kobieta) i jej dr Watson, transwestyta Roger.

</doc>
<doc id="2058282" url="https://pl.wikipedia.org/wiki?curid=2058282" title="Open Mathematics">
Open Mathematics

Open Mathematics, wcześniej Central European Journal of Mathematics (wersja elektroniczna: ) – naukowe czasopismo matematyczne publikowane w otwartym dostępie od 2003 roku w Warszawie.
Zakres.
„Open Mathematics” publikuje oryginalne prace badawcze, prace przeglądowe oraz krótkie komunikaty w następujących dziedzinach matematyki:
Streszczenia i indeksacja.
Czasopismo jest recenzowane i indeksowane w Science Citation Index Expanded, Current Contents/Physical, Chemical &amp; Earth Sciences (CC/PC&amp;ES), Mathematical Reviews, Zentralblatt MATH oraz Scopus. Zgodnie z Journal Citation Reports w 2018 roku wskaźnik cytowań czasopisma wyniósł 0,726.

</doc>
<doc id="2058291" url="https://pl.wikipedia.org/wiki?curid=2058291" title="Wanda Lurie">
Wanda Lurie

Wanda Felicja Lurie z domu Podwysocka (ur. 23 maja 1911, zm. 21 maja 1989 w Warszawie) – pracownik służby zdrowia, nauczycielka i działaczka charytatywna. Świadek i ofiara rzezi na warszawskiej Woli, nazywana "Polską Niobe".
Życiorys.
Mieszkała wraz z rodziną (była żoną przemysłowca Bolesława Lurie) na warszawskiej Woli, w Kolonii Wawelberga. W dniu 5 sierpnia 1944, będąc w ósmym miesiącu ciąży, została wraz z trójką dzieci i setkami mieszkańców okolicznych domów zapędzona na teren fabryki „Ursus” przy ul. Wolskiej 55. Tam Niemcy i ich wschodni kolaboranci dokonali masowej zbrodni ludobójstwa, wśród zabitych była również trójka małych dzieci Wandy Lurie. Ona sama ciężko ranna w twarz i nogi przeleżała dwa dni pod stosem zabitych. Po wydostaniu się na ulicę ponownie została pojmana i zapędzona do kościoła św. Stanisława Biskupa, gdzie znajdował się obóz przejściowy. Stamtąd przewieziono ją do obozu w Pruszkowie. 20 sierpnia 1944 urodziła syna Mścisława, który przeżył wojnę, zmarł 22 czerwca 2018 roku. 
Po zakończeniu wojny zeznawała jako świadek przed Okręgową Komisją Badania Zbrodni Niemieckich w Warszawie. 
Została pochowana na cmentarzu Bródnowskim (kwatera 23A-3-26).

</doc>
<doc id="2058302" url="https://pl.wikipedia.org/wiki?curid=2058302" title="LMMS">
LMMS

LMMS (Linux MultiMedia Studio) – zaawansowana cyfrowa stacja robocza do obróbki i tworzenia dźwięku (ang. DAW – "Digital audio workstation"), rozpowszechniana na licencji GPL. Projekt LMMS uważa się za wolną alternatywę dla komercyjnej aplikacji o nazwie FL Studio. LMMS jest dostępny na systemy GNU/Linux, Windows, OpenBSD oraz MacOS.
Funkcje.
LMMS umożliwia tworzenie muzyki poprzez syntezę dźwięków, aranżowanie próbek, grę na klawiaturze MIDI oraz łączenie funkcji trackerów i sekwencerów. Obsługuje wtyczki LADSPA, LV2 i VST.

</doc>
<doc id="2058304" url="https://pl.wikipedia.org/wiki?curid=2058304" title="Jara">
Jara

Jara – według Galla Anonima to herb rycerski hiszpańskiej rodziny De La Jara. Na tarczy w polu złotym czarny niedźwiedź kroczący.
W Polsce ujawnił się po dodaniu panny na niedźwiedziu jako herb Rawa. Legenda głosi, że dotarł do Polski przez Lotaryngię, dwór angielski i Czechy. Pojawił się w Prusach, wraz z czeską rodziną Rawitów (Jarawitów). W miarę asymilacji nazwiska rodzin szlacheckich związanych z herbem Jara (Rawa) uległy spolszczeniu przez dodanie końcówek -ski,-cki, -czewski etc.
W późniejszych latach herbem Rawicz posługiwało się wiele rodzin szlacheckich.

</doc>
<doc id="2058306" url="https://pl.wikipedia.org/wiki?curid=2058306" title="Uroda życia">
Uroda życia



</doc>
<doc id="2058307" url="https://pl.wikipedia.org/wiki?curid=2058307" title="Uroda życia (film 1930)">
Uroda życia (film 1930)

Uroda życia – polski film z 1930 roku, będący adaptacją powieści Stefana Żeromskiego. Film zrealizowany w wersji niemej, został jednak z czasem udźwiękowiony.
Treść.
Główny bohater, Piotr Rozłucki jest synem powstańca walczącego o wolność Polski. Jednak sam był wychowany w duchu rosyjskim. W czasie wyjazdu na ziemie polskie poznaje piękną Rosjankę Tatianę, w której się z wzajemnością zakochuje. Jednak ojciec Tatiany odmawia zgody i wysyła córkę za granicę. Tymczasem Piotr dowiaduje się coraz więcej szczegółów o swoim bohaterskim ojcu. Uzmysławia sobie, że jest Polakiem. W tej sytuacji postanawia zerwać kontakty z Tatianą, która nie przestała go jednak kochać.

</doc>
<doc id="2058308" url="https://pl.wikipedia.org/wiki?curid=2058308" title="Religie w Australii">
Religie w Australii



</doc>
<doc id="2058311" url="https://pl.wikipedia.org/wiki?curid=2058311" title="Róża (film 1936)">
Róża (film 1936)

Róża – polski film z 1936 roku, będący adaptacją dramatu Stefana Żeromskiego pod tym samym tytułem.
Fabuła.
Trwa rewolucja 1905 roku. Jan Czarowic, rewolucjonista kocha się bez wzajemności w pięknej Krystynie. Wkrótce bierze udział w zamachu na rosyjskiego generała. Jeden z towarzyszy, aresztowany i szantażowany, zdradza pozostałych. Wkrótce wszyscy bojownicy trafiają do rosyjskiego więzienia, gdzie poddani zostają torturom. Na pomoc przychodzi jednak Krystyna.

</doc>
<doc id="2058313" url="https://pl.wikipedia.org/wiki?curid=2058313" title="Ostrowiec Świętokrzyski">
Ostrowiec Świętokrzyski

Ostrowiec Świętokrzyski – miasto w Polsce położone na ziemi sandomierskiej w historycznej Małopolsce, nad rzeką Kamienną. Administracyjnie w województwie świętokrzyskim, siedziba powiatu ostrowieckiego, gminy miejskiej Ostrowiec Świętokrzyski i gminy wiejskiej Bodzechów. Prawa miejskie od 1613 roku. Jeden z głównych ośrodków Staropolskiego Okręgu Przemysłowego z rozwiniętym przemysłem hutniczym (Huta Ostrowiec) i odzieżowym.
Na terenie miasta znajduje się podstrefa Specjalnej Strefy Ekonomicznej Starachowice, obejmująca obszar 78,4 ha i zagospodarowana w blisko 85%.
Według danych GUS z 30 czerwca 2022 r., Ostrowiec Świętokrzyski liczył 63 394 mieszkańców i był pod względem liczby ludności drugim (po Kielcach) miastem w województwie świętokrzyskim, a także 57. spośród najludniejszych miast w Polsce.
Położenie.
Miasto położone jest nad Kamienną, do której uchodzą tu rzeki: Szewnianka, Modła i Struga Denkowska. Jego północna część znajduje się na Przedgórzu Iłżeckim, a południowa na skraju Wyżyny Opatowskiej. Kilkanaście kilometrów na południowy zachód od miasta rozpościera się Pasmo Jeleniowskie, Gór Świętokrzyskich.
Ostrowiec Świętokrzyski leży w dawnej ziemi sandomierskiej historycznej Małopolski. Nieopodal miasta znajduje się rezerwat archeologiczny w Krzemionkach, z neolityczną kopalnią krzemienia, a także liczne zabytki związane z historią Staropolskiego Okręgu Przemysłowego.
Od północnego zachodu miasto sąsiaduje z gminą miejsko-wiejską Kunów. Ze wszystkich pozostałych stron Ostrowiec otaczają tereny gminy wiejskiej Bodzechów. Siedziba jej władz znajduje się w Ostrowcu przy ul. Mikołaja Reja.
Ostrowiec Świętokrzyski jest punktem początkowym niebieskiego szlaku rowerowego prowadzącego do Skarżyska-Kamiennej oraz zielonego szlaku rowerowego im. Witolda Gombrowicza. Na terenie miasta znajduje się czerwony szlak rowerowy im. Mieczysława Radwana.
Przez Ostrowiec przebiegają szlaki komunikacyjne:
Według danych z roku 2002 Ostrowiec Świętokrzyski ma obszar 46,41 km², w tym:
Miasto stanowi 7,53% powierzchni powiatu.
Fauna.
Najcenniejszym gatunkiem lęgowym ptaka, spotykanym w południowo-zachodnich obszarach od Ostrowca Świętokrzyskiego jest żołna. Gatunek preferuje wąwozy lessowe, w których ścianach pary kopią nory gniazdowe.
Z uwagi na mozaikowość środowisk (monokultury sosnowe, bory suche, bory świeże, bory mieszane, grądy na podłożach lessowych, murawy napiaskowe, murawy mezokserotermiczne i kserotermiczne, przydroża, przytorza i torowiska, łąki wilgotne i trzęślicowe), w granicach administracyjnych Ostrowca Świętokrzyskiego i najbliższych, sąsiednich stykających się miejscowościach stwierdzono tu chronione, wymienione w czerwonej księdze, rzadkie i charakterystyczne dla tego terenu gatunki bezkręgowców.
Do gatunków prawnie chronionych występujących tu należą: paź żeglarz, modraszek telejus, strzępotek soplaczek, czerwończyk nieparek, czerwończyk fioletek, modliszka zwyczajna, biegacz wręgaty, biegacz skórzasty, biegacz pomarszczony, biegacz fioletowy, biegacz leśny, biegacz górski.
Gatunkiem wymienionym w Polskiej czerwonej księdze zwierząt. T. 2. Bezkręgowce, spotykanym tu jest: prostoskrzydły (szarańczak) – nadobnik włoski. Gatunki rzadkie i charakterystyczne dla tego terenu to: motyle – modraszek adonis, modraszek aleksis, modraszek dorylas, czerwończyk płomieniec, ogończyk akacjowiec, warcabnik ślazowiec, osadnik kostrzewiec, górówka meduza, pokłonnik osinowiec, mieniak tęczowiec, dostojka laodyce, dostojka eufrozyne, zmrocznik przytuliak, fruczak gołąbek, fruczak trutniowiec, kraśnik rzęsinowiec (k. karyncki), kraśnik goryszowiec oraz prostoskrzydłe – siodlarka stepowa i wątlik "Leptophyes albovittata". Występuje tu także ważka – lecicha białoznaczna.
Historia.
Najstarsze udokumentowane ślady stałego osadnictwa pochodzą z epoki kamienia (ok. 4 tys. lat p.n.e.). Wtedy to na tereny dzisiejszego Ostrowca przywędrowały naddunajskie plemiona koczownicze – ludy kultur: lendzielskiej, pucharów lejkowych i amfor kulistych. Pozyskiwany w kopalniach na terenie Przedgórza Iłżeckiego krzemień posłużył osadnikom do wyrobu narzędzi. Najlepiej zachowane stanowisko kopalniane to Rezerwat Archeologiczny „Krzemionki” w Krzemionkach Opatowskich. Najdawniejsze wzmianki o terenach wchodzących w skład dzisiejszego miasta sięgają XIV w., a o wsi Ostrów, która dała początek miastu Ostrowiec pochodzą z XIV w. Wieś położona była na prawym brzegu rzeki Kamiennej. Pierwsze próby lokacji miasta na terenie wsi Ostrów na prawym brzegu Kamiennej podjął na początku XVI w. Kacper Maciejewski. U schyłku XVI w. (w 1564 r. prawa miejskie uzyskał Denków, dawniej Magna Michów) Ostrów przeszedł na własność Jakuba Gawrońskiego herbu Rawa, który wyznaczył na lewym brzegu rzeki miejsce pod budowę miasta. Przyjmuje się, że powstało ono na tzw. „surowym korzeniu” w 1597. W 1613 Ostrowcowi nadano prawa miejskie. Nazwa miasta (wcześniej: Ostrów, Ostrowiec lub Tarnowiec) ostatecznie ustaliła się po przejęciu dóbr ostrowieckich przez Janusza Ostrogskiego.
Ostrowiec stał się częścią dóbr ostrowieckich w posiadaniu hrabiego Jana Tarnowskiego herbu Leliwa. W późniejszym czasie dobra ostrowieckie były w posiadaniu największych rodów magnackich w Rzeczypospolitej: Tarnowskich, Czartoryskich, Lubomirskich, Radziwiłłów, Ostrogskich, Zasławskich, Sanguszków, Wielopolskich, Dobrzańskich, Łubieńskich i innych. W roku 1889 dobra ostrowieckie zostały rozdrobnione a każda część otrzymała osobną hipotekę. Po II wojnie światowej wszystkie grunty prywatne zostały odebrane właścicielom i znacjonalizowane.
Pod koniec XVIII i w XIX w., w okolicy Ostrowca intensywnie rozwijał się przemysł. Połowa XIX wieku zaowocowała stopniowym rozwojem staszicowskiej koncepcji uprzemysłowienia doliny rzeki Kamiennej w oparciu o siłę motoryczną rzeki i jej dopływów oraz miejscowe zasoby węgla i rudy żelaza. Tak powstały m.in. zakłady w Brodach Iłżeckich, Nietulisku, Dołach Biskupich, Chmielowie czy Bodzechowie. W latach 1837–1839, powstała huta zwana Klimkiewiczów (od budowniczego – Antoniego Klimkiewicza). Wokół huty, która z czasem przyjęła nazwę Zakładów Ostrowieckich, rozwijały się mniejsze zakłady, między innymi materiałów ogniotrwałych i spożywcze. Na przełomie XIX i XX w. ostrowiecka huta stała się drugim co do wielkości tego typu zakładem w Królestwie Polskim.
W czasie rewolucji 1905 roku miały tu miejsce masowe wystąpienia robotnicze, których kulminacją było proklamowanie 27 grudnia 1905 Republiki Ostrowieckiej. Na okres około dwóch tygodni władzę w mieście i sąsiednich powiatach przejęła PPS, kierowana przez Ignacego Boernera. Upadek Republiki Ostrowieckiej nastąpił po przybyciu do miasta dwóch carskich pułków piechoty wraz z artylerią.
W okresie I wojny światowej Zakłady Ostrowieckie uległy poważnym zniszczeniom. 3 listopada 1918 Polacy przejęli władzę w mieście z rąk okupantów austro-węgierskich.
W 1921 mieszkało tu 20 492 osoby. W 1929 był jeden kościół i synagoga.
W okresie międzywojennym Ostrowiec rozwijał się dzięki inwestycjom związanym z budową Centralnego Okręgu Przemysłowego. W 1924 miasto znacznie poszerzyło swoje granice i zostało wydzielone z powiatowego związku samorządowego powiatu opatowskiego. W chwili wybuchu II wojny światowej Ostrowiec liczył około 30 tysięcy mieszkańców.
W czerwcu 1926 roku wybuchł strajk robotników stalowni w miejscowej hucie. Władze sanacyjne aresztowały przywódców strajku. 9 czerwca robotnicy podjęli próbę odbicia aresztowanych. Doszło do starcia z wojskiem i policją. Zginęło 4 uczestników demonstracji, 9 było ciężko rannych.
W Ostrowcu w okresie międzywojennym działali znani później działacze komunistyczni m.in. Julian Leński – Leszczyński (późniejszy przywódca Komunistycznej Partii Polski) i Aleksander Zawadzki (w okresie powojennym m.in. Przewodniczący Rady Państwa).
W 1932 roku doszło do procesu 21 ostrowieckich członków KPP oskarżonych o zlikwidowanie policyjnego prowokatora w szeregach partii
Od 1937 miasto nosi współczesną nazwę "Ostrowiec Świętokrzyski". Wcześniej, w latach 20. i 30. używana była nazwa "Ostrowiec Kielecki", a na początku XX w. "Ostrowiec nad Kamienną".
II wojna światowa.
Wojska niemieckie zajęły Ostrowiec 8 września 1939 r., co zmusiło ludność do podjęcia walk o charakterze podziemnym i partyzanckim. Podczas II wojny światowej i okupacji niemieckiej 11 tysięcy Żydów ostrowieckich zostało wymordowanych. W Ostrowcu miały miejsce liczne publiczne egzekucje (np. 30 września 1942 – 29 osób), założono tu także obozy przejściowe dla jeńców, obóz Służby Budowlanej, obóz pracy (1941-1943) i getto żydowskie (1943-1944). W latach 1940–1944 funkcję komisarza miasta (niem. Stadtkommissar) pełnił Bruno Motschall.
Miasto było ośrodkiem działalności polskiego podziemia; działały tu m.in. ZWZ-AK, PPS-WRN, NOW-NSZ, Gwardia Ludowa (później Armia Ludowa).
W 1943 roku komisarz Bruno Motschall został porwany w biały dzień, w centrum miasta sprzed hotelu przy ówczesnej ulicy Boernera (obecnie Sandomierska) przez oddział Armii Krajowej w składzie: Marian Cisowski ps. „Cichy”, Jan Kocjan ps. „Śpioch” „Leń”, Jerzy Żak ps. „Smok”, Zygmunt Nowakowski i Czesław Szymański ps. „Mściciel”. Porywacze zneutralizowali ochronę i porwali komisarza jego własnym samochodem. Uciekali w kierunku Częstocic do Chmielowa. Za samochodem wyruszyła niemiecka grupa pościgowa w sile 60 Niemców. Z powodu defektu auta porywacze zostali dogonieni w Chmielowie, gdzie wywiązała się strzelanina, w wyniku której poległo trzech porywaczy. Nagrobek trzech żołnierzy AK poległych podczas akcji porwania: Mariana Cisowskiego (lat 20), Jana Kocjana (l. 31) i Jerzego Żaka (l. 23) znajduje się na cmentarzu w Szewnie.
W Ostrowcu, podczas okupacji, kilku członków Armii Krajowej obrabowało i zabiło grupę młodych Żydów szukających kontaktów z polskim podziemiem. Po odebraniu przysięgi na sztandar AK zostali zamordowani.
Od czerwca 1943 roku Ostrowiec stał się siedzibą kierownictwa Gwardii Ludowej Okręgu Radom, a od stycznia 1944 roku do lipca 1944 mieściło się tu dowództwo III Obwodu Armii Ludowej.
16 stycznia 1945 Ostrowiec został wyzwolony spod okupacji hitlerowskiej przez oddziały 6 Armii 1 Frontu Ukraińskiego. Na pl. Wolności, w miejscu, gdzie stracono 30 września 1942 roku 29 Polaków, ustawiono Pomnik Wdzięczności i Męczeństwa mający przypominać o straconych oraz żołnierzach poległych podczas wyzwalania miasta.
Okres powojenny.
W okresie powojennym Ostrowiec ponownie szybko się rozwijał. W 1954 do miasta przyłączono szereg podmiejskich osiedli, w tym m.in. dawne miasto Denków. Intensywnie rozwijało się budownictwo mieszkaniowe w celu zaspokojenia potrzeb zwiększającej się liczby mieszkańców. W latach 70. we wschodniej części Ostrowca powstał nowy zakład metalurgiczny huty im. Marcelego Nowotki, uruchomiono również zakłady materiałów ogniotrwałych. Wraz z jego budową powstawały nowe osiedla bloków mieszkalnych (Słoneczne, Ogrody, Złotej Jesieni, Stawki i Rosochy) budowane przede wszystkim z myślą o pracownikach nowego zakładu. Oprócz przemysłu ciężkiego rozwijał się przemysł lekki. W Ostrowcu powstało kilka przedsiębiorstw odzieżowych na czele z dwoma zakładami Wólczanki.
Uchwałą Rady Państwa z 10 stycznia 1970 roku miasto zostało odznaczone Orderem Krzyża Grunwaldu II klasy
Po transformacji systemowej Huta Ostrowiec, jak i inne przedsiębiorstwa państwowe podupadły, wzrosło bezrobocie, a rozwój miasta opierał się na drobnej przedsiębiorczości. W tym samym czasie powstało wiele spółek miejskich, m.in. w 1991 Miejska Energetyka Cieplna.
Zmienił się również charakter rozwoju urbanistycznego miasta. Zaprzestano budowania nowych blokowisk, natomiast w szybkim tempie rozwijały się osiedla domów jednorodzinnych takie jak Kolonia Robotnicza, Piaski Henryków, Gutwin i Koszary.
W 1996 roku została utworzona pierwsza w mieście uczelnia Wyższa Szkoła Biznesu i Przedsiębiorczości w Ostrowcu Świętokrzyskim.
Lata 90. XX wieku i początek XXI wieku to czas sukcesów ostrowieckiego KSZO. W 1997 zespół piłki nożnej awansował jako pierwszy z terenów woj. kieleckiego do ekstraklasy, występując w niej w sumie w trzech sezonach 1997/98, 2001/02 i 2002/03. Natomiast piłkarze wodni KSZO w tym okresie kilkukrotnie zdobywali mistrzostwo Polski (w latach 1994, 1995, 1997, 1998, 2001).
Wraz z sukcesami sportowymi miasto postawiło na rozbudowę bazy sportowej i rekreacyjnej. Zmodernizowano stadion KSZO, zbudowano nową pływalnię olimpijską Rawszczyzna i halę sportowo-widowiskową. Dzięki temu Ostrowiec stał się areną ważnych wydarzeń sportowych, meczów reprezentacji Polski w piłce nożnej, mistrzostw Polski w boksie i pływaniu.
W 2001 roku miasto nawiedziła powódź. Z powodu przerwania grodzi budowanego zbiornika Wióry na Świślinie rzeka Kamienna przekroczyła stan alarmowy o 5 metrów, a jej dopływy Modła i Szewnianka wystąpiły z brzegów. Woda zalała ok. 200 ha w południowej części miasta.
W 2003 roku majątek będącej w upadłości Huty Ostrowiec został zakupiony przez hiszpański koncern Celsa. Od 2006 roku odgrywany jest codziennie hejnał miasta „Zew młodych ostrowczan”. W 2008 roku w ostrowieckim szpitalu powstało centrum kardiologii inwazyjnej. W 2014 roku powstał oddział wojewódzkiego ośrodka ruchu drogowego, dzięki czemu ponownie można tu zdawać egzamin na prawo jazdy. 
W 2021 roku utworzono w mieście batalion lekkiej piechoty 10 Świętokrzyskiej Brygady Obrony Terytorialnej. Miejscem dyslokacji pododdziału jest kompleks koszarowy na osiedlu Słonecznym. Batalion ma docelowo liczyć ponad sześciuset żołnierzy. 
Depopulacja miasta i nasilenie problemów społeczno-gospodarczych sprawiły, że Polska Akademia Nauk ujmuje Ostrowiec wśród miast tracących funkcje społeczno-gospodarcze i powiększających swój dystans rozwojowy.
Demografia.
Dane GUS z 30 czerwca 2014:
Podział administracyjny.
Miasto administracyjnie dzieli się na 20 osiedli: Śródmieście, Kamienna, Ludwików, Hutnicze, Częstocice, Kuźnia, Kolonia Robotnicza, Sienkiewiczowskie, Trójkąt, Osiedle Spółdzielców, Słoneczne, Gutwin, Koszary, Rosochy, Ogrody, Denków, Pułanki, Stawki, Piaski Henryków i Złotej Jesieni. Każde z nich posiada własny organ samorządowy zwany Samorządową Radą Osiedlową, mający za zadanie wspierać działania Rady Miasta.
Transport.
Komunikacja miejska.
W Ostrowcu Świętokrzyskim przewóz zbiorowy obsługuje zarówno spółka miejska MZK Ostrowiec Świętokrzyski (obsługuje 14 linii), jak również przewoźnik prywatny Trans Katrina (17 linii).
Przewozy międzymiastowe.
Ostrowiec Świętokrzyski ma bezpośrednie połączenie z wieloma miastami w Polsce, autobusy z Ostrowca docierają m.in. do: Częstochowy, Gdańska, Kielc, Krakowa, Krosna, Krynicy-Zdroju, Lublina, Łodzi, Opola, Poznania, Przemyśla, Rzeszowa, Warszawy, Wrocławia, Zakopanego i Jastrzębiej Góry. Jak również do Brna, Wiednia i miast włoskich: Galatina, Mestre (Wenecja), Bolonia, Foggia, Taranto, Brindisi, Lecce, Racale.
Transport kolejowy.
Przez Ostrowiec Świętokrzyski przebiega linia kolejowa nr 25, łącząca Łódź Kaliską ze stacją Dębica.
Kolej doprowadzono do Ostrowca w 1884. W 1885 ukończono budowę dworca kolejowego i miało miejsce uroczyste otwarcie linii. Swoje własne bocznice kolejowe posiadały w Ostrowcu Cukrownia „Częstocice” i Zakłady Ostrowieckie. W późniejszym okresie linia została przedłużona do Zakładów Metalowych w Bodzechowie. W 1915 Rosjanie przedłużyli linię kolejową do Sandomierza. W 1907 podróż ze Skarżyska do Ostrowca trwała około 2 godzin.
W latach 60. XX wieku planowano wybudowanie linii kolejowej łączącej Kielce z Lublinem, która miała przebiegać przez Ostrowiec. Planów tych jednak nie zrealizowano.
W latach 70. XX wieku na trasie ze Skarżyska do Sandomierza wybudowano drugi tor kolejowy. Do tego czasu pociągi mijały się na stacjach na trasie. W 1987 linia została zelektryfikowana.
Ostrowiec jest obecnie stacją końcową pociągów Regio ze Skarżyska-Kamiennej. Od grudnia 2011 roku spółka PKP Intercity uruchomiła pociąg TLK relacji Przemyśl – Sandomierz – Skarżysko Kamienna – Warszawa Wschodnia. W Ostrowcu ma swój przystanek początkowy pociąg relacji Ostrowiec–Skarżysko-Kamienna–Kielce–Kraków.
Ostrowiec Świętokrzyski znalazł się na trasie przebiegu „szóstej szprychy” z Centralnego Portu Komunikacyjnego w kierunku Podkarpacia. Inwestycja wiązałaby się również z budową nowej linii kolejowej biegnącej z Radomia, przez Iłżę i Kunów. Podróż pociągiem z Ostrowca do Warszawy skróciłaby się do około półtorej godziny, w podobnym czasie dotrze się do nowego lotniska.
Wspólnoty wyznaniowe.
Na terenie miasta działalność religijną prowadzą następujące kościoły i związki wyznaniowe:
Przed II wojną światową na terenie miasta, przy ulicy Bagno istniała również kaplica mariawicka będąca filią parafii mariawickiej w Prędocinie koło Iłży.
Kultura.
Imprezy kulturalne i rozrywkowe odbywające się w Ostrowcu:
Instytucje kulturalne działające w Ostrowcu:
Sport.
Ostrovia Ostrowiec – pierwszy klub piłkarski w Ostrowcu Świętokrzyskim. Został założony przez braci Paliszewskich oraz Bronisława Jokiela. Najbardziej prawdopodobna wersja głosi, że klub powstał na przełomie 1923/24, ponieważ pierwszy zorganizowany mecz odbył się w 1924 roku. W roku 1926, po tragicznej śmierci Bronisława Jokiela klub Ostrovia został rozwiązany.
Współpraca międzynarodowa.
Miasta i gminy partnerskie:
Ostrowiec Świętokrzyski w kulturze.
Epizody z nowszych dziejów Ostrowca Świętokrzyskiego pojawiają się na kartach powieści Ryszarda Miernika pt. "Kawaler do wzięcia", Łódź 1983. Bohater powieści, Kosma, pracuje w miejscowej hucie i jako kronikarz przygotowuje na polecenie dyrektora opracowanie dotyczące historii miasta. Zbiera dokumenty, rozmawia z uczestnikami wydarzeń, począwszy od Republiki Ostrowieckiej, przez strajki hutników z lat 20., okres okupacji, po lata powojenne. Dzieje miasta ujmuje z perspektywy lewicowej, pisze np. o działającej w okolicach Ostrowca partyzantce spod znaku Gwardii Ludowej, Armii Ludowej, wspomina także o oddziale Wasyla Wojczenki "Saszki". Na marginesie napomyka również o niełatwych losach miejscowych członków Armii Krajowej w okresie błędów i wypaczeń.
Ostrowiec Świętokrzyski był miejscem wymarszu Czwartaków, co opisał Władysław Orkan w utworze "Drogą Czwartaków. Od Ostrowca na Litwę".
W Ostrowcu Świętokrzyskim i pobliskich Krzemionkach Opatowskich rozgrywa się akcja napisanej przez Monikę Warneńską powieści przygodowej dla młodzieży „Podziemny trop”.

</doc>
<doc id="2058314" url="https://pl.wikipedia.org/wiki?curid=2058314" title="Esencja octowa">
Esencja octowa



</doc>
<doc id="2058316" url="https://pl.wikipedia.org/wiki?curid=2058316" title="Kochaś (album)">
Kochaś (album)

Kochaś – drugi album zespołu Toples wydany w maju 2000 roku w firmie fonograficznej Green Star. Płyta zawiera 15 piosenek, w tym nowa wersja piosenki „Nie mów, że”, wersja rap piosenki „Ciało do ciała” oraz „Toples hot mix”. Z tej płyty nagrano 4 teledyski: „Jedna noc to za mało”, „Czy warto było kochać?”, „Kochaś” i „Młodość przeminie”. 

</doc>
<doc id="2058318" url="https://pl.wikipedia.org/wiki?curid=2058318" title="Związek Południowej Afryki na Letnich Igrzyskach Olimpijskich 1956">
Związek Południowej Afryki na Letnich Igrzyskach Olimpijskich 1956

Związek Południowej Afryki na Letnich Igrzyskach Olimpijskich 1956, reprezentowany był przez 50 sportowców, 44 mężczyzn i 6 kobiet. Zdobył 4 medale – wszystkie brązowe. Zawodnicy startowali w 10 konkurencjach: lekkoatletyce, boksie, kolarstwie, gimnastyce, pięcioboju nowoczesnym, zapasach, żeglarstwie, pływaniu, podnoszeniu ciężarów oraz w strzelectwie.

</doc>
<doc id="2058321" url="https://pl.wikipedia.org/wiki?curid=2058321" title="Węgiel leczniczy">
Węgiel leczniczy



</doc>
