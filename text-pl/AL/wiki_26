<doc id="2063057" url="https://pl.wikipedia.org/wiki?curid=2063057" title="Dusza (filozofia)">
Dusza (filozofia)

Dusza ( /nefesz/, , /psyche/) – w filozofii pierwiastek życia, decydujący o tym, że osoba ludzka, zwierzę i roślina są bytami żywymi. W antropologii filozoficznej najczęściej przyjmuje się, że dusza rozumna jest, obok materialnego ciała, jednym z dwóch konstytutywnych elementów struktury bytu człowieka (dualizm ontologiczny).
Dusza w refleksji filozofów greckich.
„Wynalezienie” pojęcia "duszy" (, "psyche") przypisywane jest Sokratesowi. U filozofów przedsokratejskich "psyche" oznaczało "tchnienie" i łączone było z inteligencją. Sokrates zmodyfikował jego znaczenie i uczynił centralnym pojęciem swojej filozofii.
Sokrates.
Według Sokratesa to dusza jest właściwym człowiekiem, jego „ja”. To ona odróżnia go bowiem od świata zwierząt. Każdy człowiek jest wyposażony w indywidualną duszę, która jest siedzibą cnót. Sokratejskie hasło, by „poznać samego siebie” wskazywało, że należy odejść od problematyki jońskiej filozofii przyrody i zwrócić się ku problematyce antropologicznej. Głównym zagadnieniem miał się stać człowiek i jego dobro. Nowe znaczenie pojęcia "psyche" oznaczało więc także początek etyki. Człowiek powinien dbać przede wszystkim o cnotę i dobro duszy. Dobra materialne są znacznie mniej istotne.
Problematykę rozpoczętą przez Sokratesa kontynuował Platon, a za nim Arystoteles.
Platon.
Platon, czerpiąc ze słów swego nauczyciela Sokratesa, uważa duszę za esencję osoby, cząstkę, która decyduje o naszym zachowaniu. Uważał tę esencję za bezcielesnego mieszkańca naszego bycia. Stwierdza on, że „człowiek jest to dusza uwięziona w ciele”. Dusza według Platona składa się z trzech części:
Każda z tych części ma swoje miejsce w zrównoważonej i spokojnej duszy. Rozsądek, czyli według Platona umysł, można przyrównać do woźnicy rydwanu powożącego końmi pożądania i emocji. Pożądliwość ciągnie człowieka w kierunku zaspokajania podstawowych potrzeb cielesnych, ale gdy rządzi całkowicie, stacza się on w hedonizm. Z drugiej strony popędliwość pcha nas ku wzniosłym aktom. Jednak jeśli rządzi, wiedzie do dumy, która jest przywarą.
Arystoteles.
Arystoteles za Platonem definiował duszę jako esencję danego bytu, ale nie zgadzał się z tym, że istnieje ona niezależnie. W traktacie „O duszy” czytamy, że dusza to "forma ciała naturalnego, posiadającego w możności życie". Na przykład jeśli nóż miałby duszę, to byłby nią akt cięcia – ponieważ „cięcie” jest esencją bycia nożem. Dlatego niezależne istnienie duszy oznaczałoby możliwość oddzielenia aktu cięcia od noża.
Jako że dusza – według Arystotelesa – jest aktywnością ciała, nie może więc być nieśmiertelna (tzn. nie może istnieć po śmierci ciała, oddzielnie od niego) – kiedy nóż zostaje zniszczony, cięcie ustaje. Bardziej precyzyjnie, dusza jest „pierwotną aktywnością” żywego ciała. Jest to potencjał przejawienia się właściwej („wtórnej”) aktywności. Powiedzenie, że „topór ma ostrze, by mógł rąbać”, było dla Arystotelesa analogiczne do „ludzie mają ciała, by mogli podejmować racjonalne działania”. Ów potencjał do racjonalnych działań konstytuuje esencję ludzkiej duszy.
Dusza ludzka (rozum, "nous") stała się najdoskonalszą z form; jedyną, która posiadła zdolność rozumienia świata zewnętrznego i świadomość samej siebie. Jako najdoskonalsza jest też najbliższa połączenia się z Bogiem. Dusza jest jednak tylko formą materii, nierozerwalnie z nią związaną. Dusza i materia wchodząca w skład ciała człowieka tworzą swoistą całość (cielesnego człowieka), a nie dwa oddzielne byty.
Arystoteles wyróżniał trzy części duszy, odpowiadające różnym poziomom organizacji życia:
Inne koncepcje starożytne.
Wielu Greków nie wierzyło w niematerialną duszę. Epikurejczycy uważali, że dusza składa się z atomów. Krytykował ich za takie poglądy m.in. Plutarch. Stoicy mówili, że wszystko jest materialne, a dusza jest oddechem przenikającym ciało, stworzonym z najsubtelniejszej materii eterycznej.
Pitagorejczycy wierzyli, że cały Wszechświat posiada duszę, będącą harmonią, jej esencja posiada doskonałe proporcje matematyczne, będące podstawą muzyki sfer. Indywidualne dusze były częścią tej duszy Wszechświata.
Lukrecjusz (rzymski filozof) rozróżniał duszę biologiczną, "anima", od mieszczącej się w sercu duszy subtelnej, zwanej "animus" i będącej centrum zdolności poznawczych i emocji. Echo tej koncepcji widać w psychoanalizie Junga.
Dusza w ujęciu filozofów chrześcijańskich.
Augustyn z Hippony.
Święty Augustyn (354–430) uznawał kwestię duszy za jedną z najtrudniejszych problemów dla intelektu (łac."obscurissima quaestio").
Dusza ma charakter rozumny, ponieważ jest zasadą życia. Biskup Hippony określił to lakonicznie: "My sami w duchu nie jesteśmy zmysłowymi (łac. "animi sensibiles"), lecz rozumnymi, ponieważ jesteśmy życiem".
Relację między rzeczywistością racjonalną a życiem przedstawił w dziełku "O wolnej woli":
Augustyn zrównuje godność duszy i ciała niebieskiego ("corpus coeleste"), czyli anioła – "któremu to ciału poddane są także ciała ziemskie".
Dusza ludzka ma wspólne elementy z duszami zwierząt, ale przewyższa je racjonalnością, nazywając ten wymiar duszy "głową mojej duszy" ("caput animae meae"). Pisał o tym, opisując w "Wyznaniach" swe wewnętrzne poszukiwania Boga:
Augustyn kontynuuje swą myśl odnosząc się do innej części duszy ludzkiej – tej, która jest wspólna ze zwierzętami i nie ma w sobie pierwiastka racjonalnego, nie może więc poznawać Boga:
Następnie opisuje część zmysłową duszy, również wspólną ze zwierzętami:
Tomasz z Akwinu.
Tomasz z Akwinu (1225–1274) w "Summie Teologii" uznał, że przejawem duszy jest wzrost roślin i ruch zwierząt. Duszę ma zatem wszystko, co żywe. Rośliny mają duszę "wegetatywną", zwierzęta duszę "zmysłową", a ludzie duszę "rozumną".
W "Quaestiones disputatae de anima" Tomasz naucza, że dusza jest jedną substancją, łączącą się z ciałem nie tylko jako element je poruszający ("ut motor"), jak uważał Platon, lecz, jak też uznawał Arystoteles, jest ona przede wszystkim formą ciała. Mimo iż ma w sobie trzy elementy: wegetatywny, zmysłowy i racjonalny jest jedną substancją. Gdyby trzy rodzaje dusz: "wegetatywna" (dająca wzrost, właściwa roślinom), "zmysłowa" (właściwa zwierzętom) i "rozumna" (właściwa ludziom), nie tworzyły w duszy jednej substancji, ciało nie stanowiłoby jedności, lecz "złożenie" ("aggregatio"). Byłoby tak, ponieważ trzy dusze byłyby formami trzech osobnych elementów ludzkiego ciała: roślinnego, zwierzęcego i ludzkiego. Człowiek ma zatem tylko "jedną substancję duszy" ("una anima secundum substantiam"), która jest rozumna, zmysłowa i wegetatywna:
Tomasz uznawał też, że dusza kształtuje zrodzenie i wzrost płodu. Do czasu, gdy poczęcie osiągnie formę doskonałą, w nasieniu ojca jest najpierw sama dusza wegetatywna, potem, w procesie, który prowadzi do poczęcia, ustępuje ona duszy, która jest i wegetatywna i zmysłowa. A następnie, gdy dojdzie do poczęcia człowieka, gdy "osiągnie ono doskonałą, skończoną postać" ("forma perfecta"), zastępuje ją dusza, która jest jednocześnie wegetatywna i zmysłowa i rozumna.
Dusza w filozofii nowożytnej.
Kartezjusz (1596–1650) dał początek nowemu pojmowaniu duszy ludzkiej. Filozof ten przepracował tradycyjną w filozofii typu platońskiego tezę, że "człowiek jest duszą posługującą się ciałem" / "Homo est anima utens corpore"/. Tezę tę Kartezjusz doprowadził do skrajności. Jego wizja antropologiczna może być opisana następującym zdaniem: "Jestem jako byt myślący, bez ciała, całością". Według Kartezjusza więc, człowiek jest duszą – „anielską”, czysto duchową istotą, która przypadkowo tylko i bez żadnych powiązań zamieszkuje ciało. Był to – typowy dla humanizmu renesansowego nawrót do przed-chrześcijańskiego spirytualizmu. Występował on w starożytności u Cycerona (106–43 p.n.e.), który pisał w "Śmierci Scypiona":
Cesarz i filozof Marek Aureliusz (121–180 n.e.) zaś pisał:
Ujęcie to – zdecydowanie różne od antropologii chrześcijańskiej typu platonizującego, biorącej swoje inspiracje z antropologii Augustyna z Hippony – miało swą kontynuację w wizji Artura Schopenhauera (1788–1860). Filozof ten postrzegał człowieka jako duszę, dla której ciało jest jedynie narzędziem. Dlatego wobec śmierci ciała, w samo wydarzenie śmierci pozostaje ona "niezaangażowana". Tłumaczy tę "obojętność" duszy następujące stwierdzenie:
Według Josefa Piepera takie spirytualistyczne odrealnienie natury człowieka w kontekście zagadnienia śmierci, wywołało korektę ze strony filozoficznego nurtu realizmu, ale także kontratak materializmu.
Dusza w psychologii.
Dusza jest pojęciem, które było traktowane i definiowane na wiele sposobów od początku istnienia psychologii jako odrębnej dziedziny naukowej (XIX w.). W wyniku badań nad funkcjonowaniem mózgu odrzucano myślenie o duszy jako o odrębnym bycie. Psychologowie ukierunkowani behawioralni nie używali pojęcia duszy uznając je za bezużyteczne. Psychologia głębi używa tego terminu funkcjonalnie (np. Zygmunt Freud). W psychologii humanistycznej chętniej używa się terminu osobowość, określając tak duchowy podmiot zdolny do poznania, wolności i odniesienia do wartości. Współczesna psychologia eksperymentalna nie zajmuje się pojęciem duszy.
Krytyka pojęcia duszy.
Podział człowieka na część fizyczną i duchową (dualizm) bywa krytykowany z pozycji materialistycznych.
Richard Dawkins, z brytyjskiego "Narodowego towarzystwa na rzecz świeckości" ("National Secular Society") w książce Bóg urojony twierdzi, że dualizm postrzegania istoty ludzkiej w podziale na fizyczność oraz część emocjonalno-duchową jest wynikiem kroku ewolucyjnego, w którym człowiek uzyskał świadomość. Nie ma on nic wspólnego z rzeczywistością, a jest wynikiem istnienia w każdym człowieku wewnętrznego głosu. Ponieważ każdy człowiek posiada życie wewnętrzne, które jest pozornie oderwane od naszej fizyczności ulegamy złudzeniu, że umysł człowieka jest czymś odrębnym od ciała.
Niektóre współczesne kierunki terapii (np. Psychologia zorientowana na proces) również koncentrują się na ciele człowieka w równym stopniu, co na jego psychice podczas pracy z problemami, uznając, że nie istnieje granica między ciałem a psychiką ludzką.

</doc>
<doc id="2063059" url="https://pl.wikipedia.org/wiki?curid=2063059" title="Gettin’ Over You">
Gettin’ Over You

Gettin’ Over You – remiks utworu Davida Guetty z gościnnym udziałem amerykańskiego wokalisty Chrisa Willisa pod tytułem "Gettin’ Over". Oryginalna wersja utworu została wydana na albumie Davida One Love oraz jako singiel internetowy 31 lipca 2009. Remix nosi tytuł "Gettin Over You" i został wydany jako szósty singiel z albumu oraz jako pierwszy promuje jego reedycję. Został wydany 12 kwietnia 2010 i zrealizowano teledysk do tej wersji utworu. Głosów w nim użyczyli Chris Willis, Fergie oraz duet LMFAO.
Teledysk miał swoją premierę 18 maja 2010. Za jego reżyserię odpowiadał Rich Lee, który nagrywał teledyski z innymi artystami m.in. The Black Eyed Peas. Przedstawia on Davida Guettę, Chrisa Willisa, Fergie i duet LMFAO podczas imprezy.

</doc>
<doc id="2063060" url="https://pl.wikipedia.org/wiki?curid=2063060" title="Lubiąż (stacja kolejowa)">
Lubiąż (stacja kolejowa)

Lubiąż − dawna stacja kolejowa w Lubiążu, w Polsce, w województwie dolnośląskim, w powiecie wołowskim.

</doc>
<doc id="2063062" url="https://pl.wikipedia.org/wiki?curid=2063062" title="Budiwelnik-Bukowina Czerniowce">
Budiwelnik-Bukowina Czerniowce



</doc>
<doc id="2063064" url="https://pl.wikipedia.org/wiki?curid=2063064" title="Krisztián Szabó">
Krisztián Szabó

Krisztián Szabó (ur. 21 czerwca 1989 w Székesfehérvárze) – węgierski szachista, arcymistrz od 2010 roku.
Kariera szachowa.
Wielokrotnie startował w finałach mistrzostw Węgier w różnych kategoriach wiekowych, sukcesy odnosząc m.in. w latach 1999 (Paks, I m. w grupie do 10 lat), 2004 (Budapeszt, II m. za w grupie do 20 lat), 2005 (Balatonlelle, dz. I-III m. grupie do 16 lat) oraz 2006 (Balatonlelle, dz. I-II m. w grupie do 18 lat). Był również wielokrotnym reprezentantem kraju na mistrzostwach świata i Europy juniorów, najlepsze wyniki osiągając w latach 2001 (Oropesa del Mar, dz. II-IX m. grupie do 12 lat) oraz 2005 (Belfort, VI m. w grupie do 16 lat). Dwukrotnie wystąpił w narodowym zespole na drużynowych mistrzostwach Europy, zdobywając złoty (2007) oraz srebrny (2006) medal.
Normy na tytuł arcymistrza wypełnił w latach 2009 (w Budapeszcie, I m. w turnieju "First Saturday", edycja FS06 GM) i 2010 (podczas drużynowych mistrzostw Węgier 2009/10 oraz w turnieju Cappelle-la-Grande).
Do innych jego indywidualnych sukcesów należą m.in.:
Najwyższy ranking w dotychczasowej karierze osiągnął 1 listopada 2011 r., z wynikiem 2548 punktów zajmował wówczas 18. miejsce wśród węgierskich szachistów.

</doc>
<doc id="2063065" url="https://pl.wikipedia.org/wiki?curid=2063065" title="Piasecznica (rzeka)">
Piasecznica (rzeka)



</doc>
<doc id="2063066" url="https://pl.wikipedia.org/wiki?curid=2063066" title="Krisztian Szabo">
Krisztian Szabo



</doc>
<doc id="2063068" url="https://pl.wikipedia.org/wiki?curid=2063068" title="Brightwater">
Brightwater

Brightwater – miasto w Nowej Zelandii. Położone w północnej części Wyspy Południowej, w regionie Tasman, 2107 mieszkańców. (dane szacunkowe – styczeń 2010). 30 sierpnia 1871 urodził się tutaj laureat Nagrody Nobla w dziedzinie Chemii Ernest Rutherford.

</doc>
<doc id="2063069" url="https://pl.wikipedia.org/wiki?curid=2063069" title="Zaza Fournier (album)">
Zaza Fournier (album)

Zaza Fournier, debiutancki album francuskiej piosenkarki Zazy Fournier wydany w 2008 roku.

</doc>
<doc id="2063072" url="https://pl.wikipedia.org/wiki?curid=2063072" title="Winton (Nowa Zelandia)">
Winton (Nowa Zelandia)

Winton – miasto w Nowej Zelandii. Położone w południowej części Wyspy Południowej, w regionie Southland, 2 052 mieszkańców. (dane szacunkowe - styczeń 2010).

</doc>
<doc id="2063073" url="https://pl.wikipedia.org/wiki?curid=2063073" title="Caridina">
Caridina

Caridina – rodzaj słodkowodnych krewetek z rodziny Atyidae.
Gatunki.
Występują w naturze w wodach tropikalnych i subtropikalnych we wschodniej Azji. Osiągają rozmiary (długość karapaksu) od 0,9-9,8 mm ("C. cantonensis") do 1,2-7,4 mm ("C. serrata").
W wyniku mieszania odmian wciąż powstają nowe, z których podano poniżej najczęściej spotykane:

</doc>
<doc id="2063074" url="https://pl.wikipedia.org/wiki?curid=2063074" title="Order Wierności (Albania)">
Order Wierności (Albania)

 Order Wierności lub Order Honoru (alb. "Urdhni Besa", "Urdhëri i Besës") – odznaczenie państwowe Republiki, później Królestwa Albanii, przyznawane za wybitne zasługi dla tronu.
Order ustanowiony został 22 stycznia 1926 przez prezydenta Albanii Ahmeda Zogu (późniejszego króla, Zoga I). Podczas okupacji Albanii przez faszystowskie Włochy był przyznawany od 1940 przez władze okupacyjne, które wprowadziły drobne zmiany w jego wyglądzie. Na emigracji był nadal przyznawany jako order dynastyczny przez króla Zoga I i jego syna Lekę. Dzielił się na cztery klasy, a w okresie okupacji włoskiej w 1940 dodano jedną klasę (oficera).
Opis odznaki.
Odznaką orderu jest złoty dwugłowy orzeł z czarnej emalii. Nad głowami orła widnieje złota korona (hełm Skanderbega), a na jego piersi tarcza herbowa z wyobrażeniem hełmu Skanderbega otoczona literami składającymi się na napis BESA (HONOR lub WIERNOŚĆ). Gwiazda orderu jest sześciokątna, wykonana ze srebra i ozdobiona osiemnastoma dwugłowymi orłami z czarnej emalii. Pośrodku gwiazdy znajduje się okrągły złoty medalion z wizerunkiem albańskiego orła z dwoma skrzyżowanymi na piersiach mieczami i napisem "BESA". Medalion otoczony jest ornamentem. Wstążka orderu miała kolor czarny z umieszczonym centralnie czerwonym paskiem. W 1932 poszerzono kolorystykę wstążki o kolor niebieski. 
Podczas okupacji włoskiej wprowadzono pewne zmiany do wyglądu orderu. 

</doc>
<doc id="2063075" url="https://pl.wikipedia.org/wiki?curid=2063075" title="Ejulve">
Ejulve

Ejulve – miejscowość gminna w comarce ("powiecie") Andorra-Sierra de Arcos w Aragonii, w Hiszpanii. Według przeprowadzonego w 2004 roku spisu powszechnego INE, miejscowość liczy 226 mieszkańców.

</doc>
<doc id="2063077" url="https://pl.wikipedia.org/wiki?curid=2063077" title="Afganistan na Letnich Igrzyskach Olimpijskich 1960">
Afganistan na Letnich Igrzyskach Olimpijskich 1960

Afganistan na XVII Letnich Igrzyskach Olimpijskich w Rzymie reprezentowała ekipa licząca 12 mężczyzn.
Był to 4. start Afganistanu na letnich igrzyskach olimpijskich (poprzednie to 1936, 1948, 1956).

</doc>
<doc id="2063078" url="https://pl.wikipedia.org/wiki?curid=2063078" title="Greytown (Nowa Zelandia)">
Greytown (Nowa Zelandia)

Greytown – miasto w Nowej Zelandii. Położone w południowo-wschodniej części Wyspy Północnej, w regionie Wellington, 1986 mieszkańców. (dane szacunkowe – styczeń 2010).

</doc>
<doc id="2063081" url="https://pl.wikipedia.org/wiki?curid=2063081" title="Piasecznica (wzniesienie)">
Piasecznica (wzniesienie)

Piasecznica – wzniesienie o wysokości 41,6 m n.p.m. na Równinie Gryfickiej, położone w woj. zachodniopomorskim, w powiecie gryfickim, w gminie Brojce, ok. 0,9 km na południowy wschód od wsi Siemidarżno.
Nazwę "Piasecznica" wprowadzono urzędowo rozporządzeniem w 1949 roku, zastępując poprzednią niemiecką nazwę "Sandberg".

</doc>
<doc id="2063082" url="https://pl.wikipedia.org/wiki?curid=2063082" title="Waipawa">
Waipawa

Waipawa – miasto w Nowej Zelandii. Położone we wschodniej części Wyspy Północnej, w regionie Hawke’s Bay, 1 934 mieszkańców. (dane szacunkowe – styczeń 2010).

</doc>
<doc id="2063083" url="https://pl.wikipedia.org/wiki?curid=2063083" title="Żandarm">
Żandarm



</doc>
<doc id="2063084" url="https://pl.wikipedia.org/wiki?curid=2063084" title="Kościół św. Stanisława w Chmielowie">
Kościół św. Stanisława w Chmielowie

Kościół św. Stanisława w Chmielowie – rzymskokatolicki kościół ufundowany w 1926 roku. Parafia w Chmielowie (przedtem należała do parafii Miechocin) powstała dwa lata wcześniej. Do parafii w Chmielowie należały również wsie: Cygany i Jadachy (do 1983). 
Kościół pw. św. Stanisława Biskupa wybudowany został przy wsparciu Zdzisława hr. Tarnowskiego z Dzikowa. Wyglądem przypomina on niektóre katedry. Ma długość 36 metrów, szerokość 18 metrów, a wieża 50 metrów wysokości. Kościół wybudowany został w stylu barokowym i rokokowym. Ściany świątyni pokryte są bardzo gęstą polichromią cechującą się śmiałym zestawieniem kolorystycznym i wyraźnymi inspiracjami sztuki ludowej. Girlandowe ornamenty biegną po krawędziach sklepienia, po gzymsach, pilastrach, ścianach, łukach przypomina to miejscami wzorzysta tkaninę. Zewnętrzny wystrój architektury tego zabytku został zdominowany przez bogato rozbudowaną wieżę na ośmiobocznym korpusie przypomina ona cebulkę, która jest charakterystycznym elementem w krajobrazie okolicy. Od wieży odchodzą cztery bliźniacze ramiona, które zakończone są wysokimi szczytami z esowatymi spływami, z wyeksponowanymi motywami ślimacznicy. Poświęcenie kościoła nastąpiło 19 grudnia 1926 roku.

</doc>
<doc id="2063087" url="https://pl.wikipedia.org/wiki?curid=2063087" title="Port lotniczy Puerto Princesa">
Port lotniczy Puerto Princesa

Port lotniczy Puerto Princesa (IATA: PPS, ICAO: RPVP) – międzynarodowy port lotniczy położony w Puerto Princesa, na Filipinach.

</doc>
<doc id="2063090" url="https://pl.wikipedia.org/wiki?curid=2063090" title="The Citizen">
The Citizen

Gazety:

</doc>
<doc id="2063093" url="https://pl.wikipedia.org/wiki?curid=2063093" title="Port lotniczy Bacolod-Silay">
Port lotniczy Bacolod-Silay

Port lotniczy Bacolod-Silay (IATA: BCD, ICAO: RPVB) – międzynarodowy port lotniczy położony w Bacolod, na Filipinach.

</doc>
<doc id="2063094" url="https://pl.wikipedia.org/wiki?curid=2063094" title="Jurydyczna akademіja Charków">
Jurydyczna akademіja Charków

Jurydyczna akademіja Charków (ukr. Волейбольний Спортивний Клуб «Юридична академія» Харків, "Wołejbolnyj Sportywnyj Kłub "Jurydyczna akademіja" Charkiw") – ukraiński męski klub siatkarski z Charkowa. Obecnie występuje w najwyższej klasie rozgrywek klubowych na Ukrainie.
W latach 80. XX wieku klub zwyciężał w rozgrywkach uczelni wyższych w Związku Radzieckim. W 1992 roku podjął rywalizację w rozgrywkach krajowych. W 1995 roku zajął 1. miejsce w I lidze, awansując do Superligi.
Sukcesy.
Superliga ukraińska:
Puchar Ukrainy:
Bilans sezon po sezonie.
Poziom rozgrywek:
 

</doc>
<doc id="2063095" url="https://pl.wikipedia.org/wiki?curid=2063095" title="Kamień Duży (województwo warmińsko-mazurskie)">
Kamień Duży (województwo warmińsko-mazurskie)

Kamień Duży – wieś w Polsce położona w województwie warmińsko-mazurskim, w powiecie iławskim, w gminie Iława.
W latach 1975–1998 miejscowość administracyjnie należała do województwa olsztyńskiego.
Zobacz też: Kamień Duży 

</doc>
<doc id="2063098" url="https://pl.wikipedia.org/wiki?curid=2063098" title="Port lotniczy Liên Khương">
Port lotniczy Liên Khương

Port lotniczy Liên Khương (Sân bay Quốc tế Liên Khương) – międzynarodowy port lotniczy położony w Đà Lạt w Wietnamie. 

</doc>
<doc id="2063099" url="https://pl.wikipedia.org/wiki?curid=2063099" title="Ojciec (film 1967)">
Ojciec (film 1967)

Ojciec – polski film krótkometrażowy w reżyserii Jerzego Hoffmana z 1967 roku.
Fabuła.
Przypadkowo napotkany dorożkarz zostaje uproszony przez młodego człowieka, aby zastąpił rzekomo nieobecnego ojca na rozmowie w szkole.

</doc>
<doc id="2063100" url="https://pl.wikipedia.org/wiki?curid=2063100" title="Miss World 1973">
Miss World 1973

Miss World 1973 - 23. wybory Miss Świata. Odbyły się one 23 listopada 1973 r. w Royal Albert Hall, w Londynie. Tytuł i koronę "Miss World" zdobyła pierwszy raz reprezentantka Stanów Zjednoczonych - Marjorie Wallace.
Notatki dot. państw uczestniczących.
Powracające państwa i terytoria.
Ostatnio uczestniczące w 1968:
Ostatnio uczestniczące w 1970:
Ostatnio uczestniczące w 1971:

</doc>
<doc id="2063104" url="https://pl.wikipedia.org/wiki?curid=2063104" title="Stephanie De Ville">
Stephanie De Ville

Stephanie De Ville lub Stephanie Devillé (ur. 24 lipca 1976 w Antwerpii) – belgijska tenisistka.
Kariera.
W swoim pierwszym występie w turnieju ITF we francuskim Reims w 1992 dotarła do ćwierćfinału, gdzie przegrała z Sarah Pitkowski 4:6, 3:6.
W czerwcu 1993 wygrała turniej ITF w Aveiro. W tym samym roku dotarła jeszcze do finału rozgrywek w Koksijde, ale tam przegrała z Argentynką Marianą Díaz-Olivą 1:6, 3:6.
W 1994 była finalistką turniejów ITF w belgijskich Rebecq i Koksijde. Rok później wygrała zawody w Kartaginie.
Rok 1996 to trzy zwycięstwa w turniejach ITF. Pierwsze odniosła w Bordeaux po zwycięstwie w decydującym meczu z Anne-Gaëlle Sidot 6:4, 7:5.
Następne dwa w Budapeszcie i Sedonie. Kolejny tytuł zdobyła dopiero pod koniec listopada w 1998 w Moulins. W tym roku odniosła także jedyne deblowe zwycięstwo w turnieju ITF z rodaczką Kim Clijsters w Brukseli.
W 1999 triumfowała w Gelos po wygranej w finale nad Martą Marrero 3:6, 6:1, 7:5. We wcześniejszej fazie tego turnieju wygrała z Włoszką Francescą Schiavone 6:3, 5:7, 6:2. Ostatnią wygraną turniejową odnotowała w czerwcu 2000 w holenderskim Velp.
Rok później zakończyła karierę.

</doc>
<doc id="2063105" url="https://pl.wikipedia.org/wiki?curid=2063105" title="Jordania na Letnich Igrzyskach Olimpijskich 2008">
Jordania na Letnich Igrzyskach Olimpijskich 2008

Jordanię na Letnich Igrzyskach Olimpijskich 2008 reprezentowało siedmioro zawodników – trzech mężczyzn i cztery kobiety.

</doc>
<doc id="2063106" url="https://pl.wikipedia.org/wiki?curid=2063106" title="Port lotniczy Cát Bi">
Port lotniczy Cát Bi

Port lotniczy Cát Bi (Sân bay Quốc tế Cát Bi) – międzynarodowy port lotniczy położony w Hajfongu w Wietnamie. 

</doc>
<doc id="2063108" url="https://pl.wikipedia.org/wiki?curid=2063108" title="Europe 2009">
Europe 2009

Europe 2009 – album koncertowy zespołu Dave Matthews Band wydany w formie książkowej. Wydawnictwo składa się z trzech płyt CD (na których nagrano zapis koncertu z Piazza Napoleone w Lucca we Włoszech 5 lipca 2009r.) oraz płyty DVD (na której znajduje się zapis video koncertu w sali "02 Academy" w dzielnicy Londynu - Brixton, który odbył się 25 i 26 czerwca 2009r.).
Koncert z 5 lipca 2009 (Lucca, Włochy)
CD 1:
CD 2:
CD 3:
Koncert z 26 czerwca 2009 (Brixton, Anglia)
DVD:
Koncert z 25 czerwca 2009 (Brixton, Anglia)
DVD
Bonus Trax:

</doc>
<doc id="2063110" url="https://pl.wikipedia.org/wiki?curid=2063110" title="Zé Mello">
Zé Mello

Zé Mello, właśc. José Inácio de Mello lub Zé de Mello (ur. 7 stycznia 1934 w Juazeiro do Norte) – piłkarz brazylijski, występujący podczas kariery na pozycji ofensywnego pomocnika.
Kariera klubowa.
Piłkarską karierę Zé Mello rozpoczął w Ferroviário AC w 1956 roku. W latach 1959–1960 występował w Santa Cruz FC, z którym zdobył mistrzostwo stanu Pernambuco – Campeonato Pernambucano w 1959 roku. W latach 1961–1962 był zawodnikiem Fluminense de Feira FC. W latach 1962–1963 występował w Ceará SC. Z Cearą dwukrotnie zdobył mistrzostwo stanu Ceará – Campeonato Cearense w 1962 i 1963 roku. W latach 1963–1966 występował w Portugalii w drugoligowym AD Sanjoanense, z którym awansował do Primeira Divisão w 1966 roku. Karierę zakończył w macierzystym Ferroviário w 1966 roku.
Kariera reprezentacyjna.
W reprezentacji Brazylii Zé Mello zadebiutował 5 grudnia 1959 w wygranym 3-2 meczu z reprezentacją Paragwaju podczas w drugiego turnieju Copa América 1959 w Ekwadorze, na którym Brazylia zajęła trzecie miejsce. Obok tego meczu w turnieju wystąpił w pozostałych trzech meczach z: Urugwajem, Ekwadorem (bramka) i Argentyną. Ostatni raz w reprezentacji Zé Mello wystąpił 27 grudnia 1959 w wygranym 2-1 towarzyskim meczu z reprezentacją Ekwadoru, w którym zdobył bramkę.

</doc>
<doc id="2063111" url="https://pl.wikipedia.org/wiki?curid=2063111" title="Bitwa o Cherbourg">
Bitwa o Cherbourg

Bitwa o Cherbourg – bitwa stoczona podczas Operacji Overlord na obszarze półwyspu Cotentin w północnej Francji, w szczególności w mieście Cherbourg, pomiędzy wojskami amerykańskimi i niemieckimi. Natarcie w kierunku Cherbourga zostało rozpoczęte natychmiast po udanym lądowaniu aliantów w Normandii 6 czerwca 1944 roku. Amerykańskie wojska odizolowały nieprzyjaciela na półwyspie, zbliżyły się do miasta, a następnie zajęły umocniony port po trzech tygodniach ciężkich walk.
Plany aliantów.
Podczas przygotowywania inwazji na Francję alianccy planiści uważali, że będzie konieczne zdobycie pełnowartościowego portu morskiego już w pierwszych dniach operacji, aby umożliwić wyładunek wystarczających ilości zaopatrzenia oraz odbieranie posiłków przybywających prosto ze Stanów Zjednoczonych, z pominięciem portów angielskich. Cherbourg, który znajdował się na końcu półwyspu Cotentin, był głównym portem ulokowanym najbliżej planowanych miejsc wysadzenia desantu.
Ustalono jednak, że wojska alianckie nie wylądują bezpośrednio na półwyspie Cotentin, ponieważ sektor ten byłby oddzielony od głównych sił inwazyjnych doliną rzeki Douve, która została wcześniej zatopiona przez Niemców w celu uniemożliwienia tam desantu spadochroniarzy. Jednakże w styczniu 1944 roku świeżo mianowany głównodowodzącym lądowych sił inwazyjnych, brytyjski generał Bernard Law Montgomery powrócił do koncepcji wylądowania na półwyspie Cotentin, częściowo po to, aby rozszerzyć front, ale także dlatego, aby umożliwić szybkie zajęcie Cherbourga.
Desanty.
We wczesnych godzinach porannych 6 czerwca amerykańska 82 Dywizja Powietrznodesantowa wraz ze 101 Dywizją Powietrznodesantową wylądowały na spadochronach u nasady półwyspu Cotentin. Chociaż zrzuty uległy znacznemu rozproszeniu wskutek silnego niemieckiego ognia przeciwlotniczego, udało się zabezpieczyć większość szlaków, którymi miał podążać amerykański VII Korpus z plaży Utah. Idąca w pierwszym rzucie 4 Dywizja Piechoty wylądowała na plaży Utah zaraz po świcie z niewielkimi stratami.
Bezpośrednio po zabezpieczeniu strefy desantu, najważniejszym celem dla sił inwazyjnych stało się połączenie ze spadochroniarzami znajdującymi się za linią frontu. 9 czerwca 101 Dywizja Powietrznodesantowa zdołała przeprawić się przez zalaną dolinę rzeki Douve i zająć miasto Carentan następnego dnia. W bardzo krwawych walkach amerykańscy spadochroniarze przebili się do miasta i zdobyli je, tworząc jednolitą linię frontu. Utrzymali swoje pozycje, pomimo kontrataku niemieckich sił zmechanizowanych i pancernych 13 czerwca w rejonie tzw. "Krwawej Grani".
Marsz przez półwysep Cotentin.
Sukces spadochroniarzy pozwolił VII Korpusowi rozpocząć atak w kierunku zachodnim w celu odcięcia półwyspu Cotentin. Wylądowały tam jeszcze trzy dywizje piechoty w celu wzmocnienia korpusu. Jego dowódca, gen. Joseph Lawton Collins prowadził swoje wojska żelazną ręką, często wymieniając jednostki na liniach frontu i odwołując oficerów ze stanowisk, jeśli ich postępy były zbyt wolne.
Niemcy, którzy stanęli naprzeciwko VII Korpusu, byli zbieraniną niedobitków z różnych dywizji, rozbitych po walkach z amerykańskimi wojskami desantowymi trwających od pierwszego dnia inwazji. Żadna z silnych jeszcze niemieckich jednostek zmotoryzowanych lub pancernych nie mogła być przerzucona na tę część frontu z powodu zagrożenia ofensywą wojsk anglo-kanadyjskich w pobliżu miasta Caen we wschodniej Normandii. Uzupełnienia piechoty nadchodziły bardzo wolno, a zatopienie doliny Douve działało teraz przeciwko Niemcom, ponieważ zabezpieczało południową flankę wojsk alianckich.
Po 16 czerwca nie było już żadnych naturalnych przeszkód dla amerykańskich jednostek na drodze do Charbourga. U obrońców pojawiał się chaos. Dowódca wojsk niemieckich w Normandii, feldmarsz. Erwin Rommel chciał wycofać swoje oddziały do fortyfikacji Wału Atlantyckiego, gdzie mogłyby bronić się przez długi czas. Jednak Adolf Hitler wydający rozkazy z kwatery w Wilczym Szańcu domagał się utrzymania linii, choć groziło to katastrofą.
W późnych godzinach wieczornych 17 czerwca führer zgodził się w końcu na odwrót, ale zarządził nową, pozbawioną logiki, linię obronną na południe od Cherbourga. Rommel, który protestował przeciwko temu rozkazowi, mimo wszystko zdymisjonował gen. Farmbachera dowodzącego LXXXIV Korpusem Armijnym, którego podejrzewał o niesubordynację.
Atak na Cherbourg.
18 czerwca amerykańska 9 Dywizja Piechoty dotarła do zachodniego wybrzeża półwyspu. W ciągu następnych 24 godzin amerykańskie 4, 9 i 79 Dywizja Piechoty atakowały szerokim frontem w kierunku północnym. Nie napotykano właściwie żadnego oporu na zachodnim wybrzeżu półwyspu. We wschodniej części półwyspu obrońcy poddali się niedaleko miasta Montebourg. Odkryto składy latających bomb V-1 oraz instalacje rakiet V-2 w miasteczku Brix.
W ciągu dwóch dni amerykańskie dywizje podeszły pod Cherbourg na odległość strzału. Dowódca garnizonu gen. Karl-Wilhelm von Schlieben miał pod sobą 21 tys. ludzi, ale wielu z nich było naprędce wcielonym do jednostek piechoty personelem Kriegsmarine lub żołnierzami z oddziałów robotniczych. Z kolei regularne wojska, które wycofały się do Cherbourga (w tym pozostałości 709 Dywizji Piechoty von Schliebena), były zmęczone walkami i zdezorganizowane. Zapasy żywności, amunicji i paliwa były skąpe. Mimo wszystko von Schlieben odmówił kapitulacji i rozpoczął całkowite wyburzanie portu.
Collins przystąpił do głównego ataku na miasto 22 czerwca. Opór obrońców był bardzo silny i zmusił Amerykanów do walki o każdy budynek. Atakujących wspierały czołgi M4 Sherman i działa samobieżne M7 Priest, ale nie mogły wiele zdziałać z powodu niewielkiego pola manewru w ciasnej, miejskiej zabudowie. Szczególnym męstwem podczas walk ulicznych wykazał się por. Carlos Ogden, który pomimo dwukrotnego zranienia, przy użyciu granatu nasadkowego wyeliminował załogę jednego z niemieckich dział 88 mm i obsadę kilku karabinów maszynowych, ostrzeliwujących amerykańską piechotę i pojazdy; a także kapral John Kelly, trzykrotnie własnym przykładem podrywający swój pluton do ataku, który ostatecznie sam zlikwidował obsadę niemieckiego bunkra, wrzucając granaty odłamkowe przez otwór strzelniczy. Obaj zostali za swoje czyny odznaczeni Medalami Honoru.
26 czerwca amerykańska 79 Dywizja Piechoty zdobyła Fort du Roule, który stanowił główny punkt oporu Niemców. To sprawiło, że obrona się załamała. Następnego dnia von Schlieben poddał się aliantom razem z 800 żołnierzami walczącymi blisko jego stanowiska dowodzenia, co zakończyło walki o miasto. Jednak na pobliskim przylądku La Hague starcia trwały jeszcze przez kilka dni, do 30 czerwca.
Po bitwie.
Niemcy zniszczyli i zaminowali port, za co Hitler odznaczył dowodzącego saperami adm. Waltera Hennecke Krzyżem Rycerskim za „niespotykaną nigdy wcześniej bohaterską obronę wybrzeża”. Pierwsze alianckie statki były w stanie skorzystać z portu dopiero pod koniec lipca, a pełną sprawność przywrócono mu w połowie sierpnia, kiedy kampania normandzka dobiegała już końca. Gen. Friedrich Dollmann dowodzący niemiecką 7 Armią zmarł na atak serca 28 czerwca po informacji, że czeka go sąd wojenny za utratę Cherbourga.

</doc>
<doc id="2063113" url="https://pl.wikipedia.org/wiki?curid=2063113" title="Baranica (wzniesienie)">
Baranica (wzniesienie)

Baranica – wzniesienie o wysokości 45 m n.p.m. na Równinie Gryfickiej, położone w woj. zachodniopomorskim, w powiecie gryfickim, w gminie Brojce, ok. 0,6 km na północ od wsi Dargosław.
Nazwę "Baranica" wprowadzono urzędowo rozporządzeniem w 1949 roku, zastępując poprzednią niemiecką nazwę "Schaaff Berg".

</doc>
<doc id="2063118" url="https://pl.wikipedia.org/wiki?curid=2063118" title="Parafia św. Augustyna w Ciechanowicach">
Parafia św. Augustyna w Ciechanowicach

Parafia pw. Świętego Augustyna w Ciechanowicach – znajduje się w dekanacie Kamienna Góra Wschód w diecezji Legnickiej. Jej proboszczem jest ks. Krzysztof Słotwiński. Erygowana 2 lutego 1976 r. z podziału parafii Niepokalanego Serca NMP w Marciszowie. 
Zasięg parafii.
Do parafii należą wierni z miejscowości: Ciechanowice, Wieściszowice, Orlina, Przybkowice i Miedzianka.

</doc>
<doc id="2063119" url="https://pl.wikipedia.org/wiki?curid=2063119" title="Bukowina (hala)">
Bukowina (hala)

Bukowina – polana w Beskidzie Sądeckim, w środkowej części Pasma Jaworzyny. Znajduje się nieco poniżej Przełęczy Bukowina (933 m), na bocznym grzbiecie, który od wierzchołka 1012 m opada na południową stronę, do doliny Popradu. Na tym samym grzbiecie, poniżej niej, za pasem lasu znajduje się jeszcze jedna polana – Szałasy Jarzębackie. 
Bukowina znajduje się na grzbiecie i wschodnich jego stokach opadających do doliny potoku Mała Łomnicka. Administracyjnie należy do miejscowości Łomnica-Zdrój. Brak szałasów. Polanę porasta dość bujna trawa i bogata w gatunki flora roślin kwiatowych. Wysoko położona i oddalona od siedzib ludzkich polana od dawna już nie jest użytkowana. Wskutek tego zarasta borówczyskami, a część polany już zarosła kępami drzew. Nadal jeszcze roztaczają się z niej widoki na wschód i południe. W kierunku wschodnim dobrze widoczny jest zalesiony grzbiet Hali Pisanej.

</doc>
<doc id="2063131" url="https://pl.wikipedia.org/wiki?curid=2063131" title="Parafia Podwyższenia Krzyża Świętego w Kostomłotach">
Parafia Podwyższenia Krzyża Świętego w Kostomłotach

 
Parafia Podwyższenia Krzyża Świętego w Kostomłotach – parafia rzymskokatolicka należąca do dekanatu Kąty Wrocławskie archidiecezji wrocławskiej. Jej proboszczem jest ks. Rafał Kupczak. Obsługiwana przez kapłana archidiecezjalnego. Erygowana w XIV wieku.
W Wichrowie znajduje się kościół filialny pw. Narodzenia Najświętszej Maryi Panny.
Obszar parafii.
Miejscowości.
Obejmuje swoim zasięgiem Kostomłoty oraz wsie Jenkowice, Wichrów, Zabłoto.
Wspólnoty i Ruchy.
Krąg Biblijny, Żywy Różaniec, Eucharystyczny Ruch Młodych, Schola, Lektorzy, Ministranci, Rada parafialna.

</doc>
<doc id="2063134" url="https://pl.wikipedia.org/wiki?curid=2063134" title="Wyżawa">
Wyżawa

Wzniesienia w Polsce:

</doc>
<doc id="2063136" url="https://pl.wikipedia.org/wiki?curid=2063136" title="Zaleśce (hromada Wiśniowiec, rejon krzemieniecki)">
Zaleśce (hromada Wiśniowiec, rejon krzemieniecki)

Zaleśce (ukr. Залісці) – wieś na Ukrainie w rejonie krzemienieckim w obwodzie tarnopolskim. Wieś liczy 819 mieszkańców.
Założona w 1545 roku. Za II Rzeczypospolitej należała do wiejskiej gminy Uhorsk w powiecie krzemienieckim w woj. wołyńskim.
Po wojnie wieś weszła w struktury administracyjne Związku Radzieckiego.

</doc>
<doc id="2063138" url="https://pl.wikipedia.org/wiki?curid=2063138" title="R3 (silnik)">
R3 (silnik)

R3 – oznaczenie rzędowego silnika spalinowego o trzech cylindrach ułożonych w jednym rzędzie. Ponieważ pełny cykl pracy silnika czterosuwowego wynosi 720° - zatem w takim silniku kąt obrotu wału korbowego ustawiony jest jako 240° – sąsiednie czopy na wale korbowym są przesunięte w stosunku do osi wału o ten kąt tak, by fazy pracy poszczególnych cylindrów były przesunięte w czasie o tyle, aby suw pracy był w równych odstępach czasu. Tak ustawiony kąt pozwala zminimalizować drgania silnika. Dla lepszego wyrównoważenia często stosuje się wałki wyrównoważające. Kolejność zapłonu dla silnika czterosuwowego to 1-2-3 lub 1-3-2. W przypadku silnika dwusuwowego (gdzie pełny cykl pracy wynosi 360° - czopy korbowe są przesunięte względem siebie o kąt 120°. Z uwagi na dobre wyrównoważenie takiego silnika przez wiele lat układ R3 był stosowany zasadniczo tylko dla dwusuwów. Coraz częstsze od lat 70. XX wieku stosowanie przeniesienia napędu samochodów osobowych na przednią oś praktycznie wymusiło poprzeczne ustawienie silnika - i aby zmniejszyć jego długość zastosowano układ R3.
Samochody z silnikami w układzie R3.
Jednym z najmniejszych seryjnie produkowanym silnikiem w tym układzie jest Suzuki F5A o pojemności 543 cm³, który był używany w Suzuki Alto oraz Suzuki Fronte. Suzuki było również producentem 3-cylindrowych silników do samochodów Daewoo Tico i Matiz.
Również Smart Fortwo wyposażony jest w silniki o tym układzie: benzynowe o pojemnościach 600, 700 i 1000 cm³ oraz Diesla o pojemności 800 cm³.
Volkswagen AG zainstalował silniki w tym układzie w samochodach Audi A2, Audi Q2, Volkswagen Polo, Volkswagen Fox, Volkswagen Up!, SEAT Ibiza, Skoda Octavia oraz Škoda Fabia. W samochodach użyto wariantów o pojemnościach od 1,0 dm³ do 1,4 dm³. Jednostki wyposażone są w cztery zawory na cylinder.
BMW i8 w modelu tego samochodu zastosowano układ hybrydowy, składający się z turbodoładowanego silnika 3 cylindrowego o pojemności 1.5 dm3 o mocy 231 KM oraz silnika elektrycznego o mocy 131 KM. Hybrydowy układ jest w stanie wygenerować ponad 300 KM i rozpędzić pojazd do prędkości około 250 km/h.

</doc>
<doc id="2063141" url="https://pl.wikipedia.org/wiki?curid=2063141" title="Boks na Letnich Igrzyskach Olimpijskich 1972">
Boks na Letnich Igrzyskach Olimpijskich 1972

Wyniki zawodów bokserskich rozegranych podczas letnich igrzysk olimpijskich w Monachium w dniach od 27 sierpnia do 10 września 1972.

</doc>
<doc id="2063142" url="https://pl.wikipedia.org/wiki?curid=2063142" title="Ênio Rodrigues">
Ênio Rodrigues

Ênio Rodrigues, właśc. Énio Antônio Rodrigues da Silva (ur. 10 listopada 1930 w Porto Alegre; zm. 2 lutego 2001) − piłkarz brazylijski, występujący na pozycji ofensywnego pomocnika.
Kariera klubowa.
Karierę piłkarską Ênio Rodrigues rozpoczął w klubie Força e Luz Porto Alegre w 1950 roku. W latach 1950–1954 grał w Renner Porto Alegre. Ostatnim jego klubem w karierze było Grêmio Porto Alegre, gdzie grał w latach 1954-1961. Z Grêmio sześciokrotnie zdobył mistrzostwo stanu Rio Grande do Sul - Campeonato Gaúcho w 1954, 1956, 1957, 1958, 1959, 1960 roku.
Kariera reprezentacyjna.
W reprezentacji Brazylii Ênio Rodrigues zadebiutował 1 marca 1956 w wygranym 2-1 meczu z reprezentacją Chile podczas Mistrzostw Panamerykańskich, które Brazylia wygrała. Na turnieju w Meksyku wystąpił w pięciu meczach z Chile, Peru, Kostaryką i Argentyną. Cztery lata później ponownie wystąpił w Mistrzostwach Panamerykańskich, na których Brazylia zajęła drugie miejsce. Na turnieju w Kostaryce wystąpił w dwóch meczach z Meksykiem i Kostaryką, który był jego ostatnim meczem w reprezentacji.

</doc>
<doc id="2063143" url="https://pl.wikipedia.org/wiki?curid=2063143" title="Parafia Świętej Trójcy w Rudnej">
Parafia Świętej Trójcy w Rudnej

Parafia Świętej Trójcy w Rudnej – parafia rzymskokatolicka w dekanacie polkowickim w diecezji Legnickiej. Jej proboszczem jest ks. Jan Pazgan. Kościół parafialny mieści się przy Placu Kościelnym w Rudnej.

</doc>
<doc id="2063144" url="https://pl.wikipedia.org/wiki?curid=2063144" title="Commodore Amiga">
Commodore Amiga



</doc>
<doc id="2063148" url="https://pl.wikipedia.org/wiki?curid=2063148" title="División de Honor">
División de Honor

División de Honor w rugby – najwyższa w hierarchii liga męskich ligowych rozgrywek rugby w Hiszpanii. Zmagania toczą się co roku jako mistrzostwa kraju.
Zasady.
Format.
W lidze występuje 12 zespołów, grających systemem ligowym (tj. „każdy z każdym mecz i rewanż”). Sześć najlepszych drużyn po sezonie ligowym bierze udział w rozgrywkach systemem play-off. Klub z dwunastego miejsca spada do División de Honor B, a drużyna z jedenastego miejsca rozgrywa baraż o utrzymanie w lidze z drugą drużyną División de Honor B.

</doc>
<doc id="2063149" url="https://pl.wikipedia.org/wiki?curid=2063149" title="Hafsia Herzi">
Hafsia Herzi

Hafsia Herzi (ur. 25 stycznia 1987 w Manosque) - francuska aktorka algiersko-tunezyjskiego pochodzenia.

</doc>
<doc id="2063150" url="https://pl.wikipedia.org/wiki?curid=2063150" title="Parafia Podwyższenia Krzyża Świętego w Sulikowie">
Parafia Podwyższenia Krzyża Świętego w Sulikowie

Parafia pw. Podwyższenia Krzyża Świętego w Sulikowie – parafia rzymskokatolicka dekanacie leśniańskim w diecezji legnickiej. Jej proboszczem jest ks. Janusz Kankiewicz. Kościół parafialny mieści się przy ulicy Dworcowej w Sulikowie.

</doc>
<doc id="2063153" url="https://pl.wikipedia.org/wiki?curid=2063153" title="Puchar Świata w narciarstwie alpejskim kobiet 1987/1988">
Puchar Świata w narciarstwie alpejskim kobiet 1987/1988

Puchar Świata w narciarstwie alpejskim kobiet sezon 1987/1988 to 22 edycja tej imprezy. Cykl ten rozpoczął się we włoskim Sestriere 26 listopada 1987 roku, a zakończył 27 marca 1988 roku w austriackim Saalbach. 

</doc>
<doc id="2063158" url="https://pl.wikipedia.org/wiki?curid=2063158" title="Grit &amp; Grind">
Grit &amp; Grind

Grit &amp; Grind jest siódmym studyjnym albumem amerykańskiego rapera E-40, wydanym 25 czerwca, 2002 roku w Jive i Sick Wid It Records.

</doc>
<doc id="2063162" url="https://pl.wikipedia.org/wiki?curid=2063162" title="Namiętności">
Namiętności



</doc>
<doc id="2063171" url="https://pl.wikipedia.org/wiki?curid=2063171" title="Afganistan na Letnich Igrzyskach Olimpijskich 1948">
Afganistan na Letnich Igrzyskach Olimpijskich 1948

Afganistan na XIV Letnich Igrzyskach Olimpijskich w Londynie reprezentowała ekipa licząca 25 mężczyzn.
Był to 2. start Afganistanu na letnich igrzyskach olimpijskich (poprzedni to 1936).
Reprezentanci.
Piłka nożna.
Reprezentanci Afganistanu zajęli 17. miejsce.
Hokej na trawie.
Hokeiści z Afganistanu zostali sklasyfikowani na 7. miejscu.

</doc>
<doc id="2063173" url="https://pl.wikipedia.org/wiki?curid=2063173" title="Miłetij Balczos">
Miłetij Balczos

Miłetij Wołodymyrowycz Balczos (ukr. Мілетій Володимирович Бальчос, ur. 15 maja 1949 we wsi Zaleśce, w obwodzie tarnopolskim, Ukraińska SRR) – ukraiński trener i działacz piłkarski, nauczyciel wychowania fizycznego, od 2010 roku prezydent Profesjonalnej Piłkarskiej Ligi Ukrainy.
Kariera.
W 1995 otrzymał kwalifikację trenera piłki nożnej wyższej kategorii.
W latach 1968-1991 służył w wojsku, brał udział w operacjach bojowych w Afganistanie. W latach 1982-1991, służąc w Berdyczowie, trenował również klub Zirka Berdyczów.
W latach 1992-1994 trenował amatorskie drużyny oraz kluby Drugiej Lihi. Od 1995 do 1996 pracował w Centrum Naukowo-Metodycznym klubu Dynamo Kijów.
Od 1996 pracował w strukturach Profesjonalnej Piłkarskiej Ligi Ukrainy (PFL). Do 2000 kierował grupą określającej koncepcje rozwoju piłki nożnej. Od 2001 do 2002 pracował na stanowisku sekretarza odpowiedzialnego PFL. Potem krótko zajmował stanowisko zastępcy przewodniczącego Komitetu reprezentacji Federacji Piłki Nożnej Ukrainy (FFU). W latach 2002-2008 pełnił funkcję zastępcy przewodniczącego Komitetu Profesjonalnej Piłki Nożnej FFU, a następnie od 2009 sekretarza odpowiedzialnego pełniącego obowiązki dyrektora wykonawczego PFL.
Członek Biura PFL (1998-2004). W latach 2000-2008 był członkiem, sekretarzem odpowiedzialnym, zastępcą przewodniczącego Kontrolno-Dyscyplinarnego Komitetu FFU.
W latach 1996-1997 oraz 2003-2004 kierował grupą roboczą pracującej nad kompleksowym programem rozwoju piłki nożnej na Ukrainie, zatwierdzonym Gabinetem Ministrów Ukrainy.
Podczas pracy w FFU był obrany do Komitetu Wykonawczego FFU oraz pełnił obowiązki przewodniczącego Komitetu Jurydycznego FFU, był członkiem Naukowo-Metodycznej Rady i Komisji Atestacyjnej FFU.
4 marca 2010 został obrany na Prezydenta Profesjonalnej Piłkarskiej Ligi Ukrainy.

</doc>
<doc id="2063175" url="https://pl.wikipedia.org/wiki?curid=2063175" title="Breakin’ News">
Breakin’ News

Breakin' News jest ósmym studyjnym albumem amerykańskiego rapera E-40, wydanym 1 lipca, 2003 roku w Sick Wid It i Jive Records. Według SoundScan, album sprzedał się w ilości 50.000 w pierwszym tygodniu.

</doc>
<doc id="2063176" url="https://pl.wikipedia.org/wiki?curid=2063176" title="Oujouyoushuu">
Oujouyoushuu



</doc>
<doc id="2063177" url="https://pl.wikipedia.org/wiki?curid=2063177" title="Namiętność (ujednoznacznienie)">
Namiętność (ujednoznacznienie)



</doc>
<doc id="2063178" url="https://pl.wikipedia.org/wiki?curid=2063178" title="Josh">
Josh



</doc>
<doc id="2063186" url="https://pl.wikipedia.org/wiki?curid=2063186" title="Afganistan na Letnich Igrzyskach Olimpijskich 1936">
Afganistan na Letnich Igrzyskach Olimpijskich 1936

Afganistan na XVII Letnich Igrzyskach Olimpijskich w Berlinie reprezentowała ekipa licząca 15 mężczyzn.
Był to 1. start Afganistanu na letnich igrzyskach olimpijskich.
Reprezentanci.
Hokej na trawie.
Reprezentanci Afganistanu zajęli 5. miejsce.

</doc>
<doc id="2063187" url="https://pl.wikipedia.org/wiki?curid=2063187" title="Siatkówka na Letnich Igrzyskach Olimpijskich Młodzieży 2010 – turniej dziewcząt">
Siatkówka na Letnich Igrzyskach Olimpijskich Młodzieży 2010 – turniej dziewcząt

Turniej młodzieżowych igrzysk olimpijskich w piłce siatkowej dziewcząt podczas I Letnich Igrzysk Olimpijskich Młodzieży w Singapurze był pierwszym w historii i odbył się w dniach od 21 do 26 sierpnia 2010 roku. Do rywalizacji przystąpiło 6 drużyn, podzielonych na dwie grupy. W każdej z nich zmagania toczyły się systemem kołowym (tj. każdy z każdym, po jednym meczu), a po dwie najlepsze zespoły uzyskały awans do półfinału. Od tej fazy pojedynki przeprowadzane były systemem pucharowym (jedno spotkanie, przegrywający odpada, a zwycięzca kwalifikuje się do kolejnej fazy).

</doc>
<doc id="2063188" url="https://pl.wikipedia.org/wiki?curid=2063188" title="Parafia Wniebowzięcia Najświętszej Maryi Panny w Cieszkowie">
Parafia Wniebowzięcia Najświętszej Maryi Panny w Cieszkowie

Parafia Wniebowzięcia Najświętszej Maryi Panny – parafia rzymskokatolicka należąca do dekanatu Zduny diecezji kaliskiej. Została utworzona w 1834. Mieści się przy ulicy Waryńskiego w Cieszkowie. Prowadzą ją Salezjanie.

</doc>
<doc id="2063190" url="https://pl.wikipedia.org/wiki?curid=2063190" title="Order Flagi Narodowej">
Order Flagi Narodowej

Order Flagi Narodowej lub Order Flagi Państwowej ( "Kukki Hunjang") – drugie, po Orderze Kim Ir Sena i Orderze Kim Dzong Ila, najwyższe odznaczenie państwowe Koreańskiej Republiki Ludowo-Demokratycznej.
Ustanowienie.
Order został ustanowiony 12 października 1948 jako pierwsze odznaczenie północnokoreańskie. Jest nadawany zarówno pojedynczym osobom, jak i organizacjom czy zakładom pracy za osiągnięcia w służbie wojskowej oraz działalności politycznej, kulturalnej lub ekonomicznej. Przyznawany także funkcjonariuszom Partii Pracy Korei za długoletnią pracę (25 lat – I klasa, 20 lat – II klasa, 15 lat – III klasa).
Kawalerami Orderu Flagi Narodowej I klasy stają się automatycznie osoby wyróżnione tytułami Bohatera Republiki i Bohatera Pracy, a także laureaci Nagrody Kim Ir Sena.
Odznaczeni Orderem Flagi Narodowej I klasy mają prawo do bezpłatnego przejazdu środkami komunikacji publicznej.

</doc>
<doc id="2063194" url="https://pl.wikipedia.org/wiki?curid=2063194" title="Shining (norweski zespół muzyczny)">
Shining (norweski zespół muzyczny)

Shining − norweska grupa wykonująca szeroko pojętą muzykę awangardową. Powstała w 1999 roku w Oslo jako akustyczny kwartet jazzowy. Do 2015 roku ukazało się siedem albumów studyjnych formacji, które zawierały wpływy takich gatunków jak rock progresywny, jazz-rock, post-rock, rock alternatywny, indie rock, noise rock czy muzyka elektroniczna.
Historia.
Zespół powstał w 1999 roku w Oslo z inicjatywy multiinstrumentalisty Jørgena Munkeby. Muzyk do współpracy zaprosił basistę Aslaka Hartberga, perkusistę Torsteina Lofthusa oraz pianistę Mortena Qvenilda. 5 listopada 2001 roku został wydany debiutancki album formacji zatytułowany "Where the Ragged People Go". Stylistycznie płyta oscylowała w granicach nowoczesnego jazzu. W 2003 roku ukazał się drugi album studyjny zespołu pt. "Sweet Shanghai Devil", inspirowany dokonaniami jazzmanów Johna Coltranea i Ornette Colemana. Kompozycje w dalszym ciągu w pełni akustyczne zawierały elementy wykraczające poza ramy jazzu.
W 2005 roku nakładem Rune Grammofon ukazał się trzeci album grupy zatytułowany "In the Kingdom of Kitsch You Will Be a Monster". Wydawnictwo przyniosło zmiany w brzmieniu muzyki Shining. Muzycy nawiązali do rocka progresywnego, heavy metalu. Munkeby oprócz tradycyjnych instrumentów dętych drewnianych zastosował gitary elektryczne i syntezatory. Z kolei Aslak Hartberg gitarę basową zastąpił kontrabasem. Ponadto w realizacji nagrań grupa wykorzystała akordeon, organy i klawinet. Lider formacji jako główną inspirację przy zmianie stylu muzycznego wymienił grupę Motorpsycho i francuskiego organistę Oliviera Messiaena. Trzecia płyta w dorobku Shining spotkała się z pozytywnym przyjęciem krytyków muzycznych w Norwegii oraz na świecie. W międzyczasie pianista Morten Qvenild odszedł z zespołu, a zastąpił go Andreas Hessen Schei. Z kolei basistę Aslaka Hartberga zastąpił Morten Strøm. W 2006 roku zespół otrzymał Alarm Award w kategorii najlepsza płyta jazzowa.
W 2007 roku został wydany czwarty album zespołu pt. "Grindstone". Na płycie muzycy rozwinęli brzmienie z poprzedniej płyty. Oprócz nawiązań do muzyki heavy metalowej i poważnej wystąpiły elementy takich stylów jak noise i drone. Rok później zespół ponownie otrzymał Alarm Award w kategorii najlepszy album jazzowy. W październiku tego samego roku zespół odbył trasę koncertową poprzedzając występy Enslaved. Koncerty kończyła interpretacja utworu "21st Century Schizoid Man" z repertuaru King Crimson w wykonaniu obu zespołów. Występ wzbudził zainteresowanie komitetu programowego Moldejazz, który zobowiązał Enslaved i Shaining do zrealizowania dziewięćdziesięciominutowego materiału muzycznego. Owocem współpracy obu formacji było składające się z dziewięciu poruszeń dzieło "Nine Nights in Nothingness – Glimpses of Downfall" znane również pod nazwą "The Armageddon Concerto", które po raz pierwszy zostało wykonane 19 lipca 2008 roku podczas Moldejazz. Pięć części skomponował Jørgen Munkeby, z kolei Ivar Bjørnson był autorem czterech części.
W 2009 roku zespół podpisał kontrakt płytowy z wytwórnią Indie Recordings. 25 stycznia 2010 roku ukazał się piąty album studyjny formacji zatytułowany "Blackjazz". Instrumentarium w stosunku do poprzednich wydawnictw uległo uproszczeniu. Jørgen Munkeby skupił się na grze na gitarze i saksofonie. Posunięcie przyczyniło się do zbliżenia brzmienia studyjnego do tego podczas koncertów. Poprzednie kompozycje wymagały uproszczenia podczas występów na żywo. Wydawnictwo płytowe zamknęła interpretacja utworu "21st Century Schizoid Man" z repertuaru King Crimson. Gościnnie w kompozycji zaśpiewał Grutle Kjellson z grupy Enslaved. Album był ponadto promowany teledyskiem do utworu "The Madness And The Damage Done".

</doc>
<doc id="2063195" url="https://pl.wikipedia.org/wiki?curid=2063195" title="Cieszków (stacja kolejowa)">
Cieszków (stacja kolejowa)

Cieszków − stacja kolejowa w Cieszkowie, w województwie dolnośląskim, powiecie milickim, w Polsce.
Połączenia.
W grudniu 2013 r. z powodu dekapitalizacji linii kolejowej nr 281 ograniczono kursowanie pociągów pasażerskich spółki Przewozy Regionalne, funkcjonujących w relacji Krotoszyn – Wrocław do jednego połączenia weekendowego (pociąg „Barycz”). Z dniem 11 grudnia 2016 r. pociągi zawieszono ze względu na niskie zainteresowanie pasażerów.
Z dniem 25 marca 2019 r. po wyremontowaniu linii kolejowej przywrócone po kilkuletniej przerwie zostały połączenia pasażerskie. Pociągi osobowe uruchamiają Koleje Dolnośląskie (6 razy w tygodniu w dni robocze i rzadziej w weekendy) w ramach linii D7 Krotoszyn – Jelcz-Laskowice przez Oleśnicę i Wrocław Główny.

</doc>
<doc id="2063196" url="https://pl.wikipedia.org/wiki?curid=2063196" title="Dragan Ćirić">
Dragan Ćirić

Dragan Ćirić, cyr. Драган Ћирић (ur. 15 września 1974 w Belgradzie) – serbski piłkarz grający na pozycji pomocnika.
Kariera klubowa.
Dragan Ćirić karierę zawodniczą zaczynał w klubie z rodzinnego miasta, Partizanie Belgrad. Przez 5 sezonów gry w tym klubie, zagrał w 126 meczach i strzelił w nich 31 bramek. W 1997 roku został dostrzeżony przez kataloński klub FC Barcelona, do którego ostatecznie przeszedł po sezonie 1996/1997. Jego pobyt w Barcelonie nie należał do udanych, w ciągu dwóch lat zagrał tam raptem w 26 meczach ligowych. W sezonie 1999/00 przebywał na wypożyczeniu w greckim AEK Ateny, gdzie powrócił do strzeleckiej formy. W 2000 roku odszedł na zasadzie wolnego transferu do Realu Valladolid. W sumie występował w nim przez 4 lata. Przed sezonem 2004/2005 powrócił do Partizana, swojej macierzystej drużyny, a po jego zakończeniu postanowił zakończyć karierę sportową.
Kariera reprezentacyjna.
Dragan Ćirić w latach 1995–1997 zaliczył cztery występy w Reprezentacji Jugosławii.

</doc>
<doc id="2063200" url="https://pl.wikipedia.org/wiki?curid=2063200" title="James Samuel Risien Russell">
James Samuel Risien Russell

James Samuel Risien Russell (ur. 17 września 1863 w Demerarze, zm. 20 marca 1939 w Londynie) – brytyjski lekarz neurolog.
Życiorys.
Urodził się w Gujanie Brytyjskiej jako syn plantatora trzciny cukrowej Williama Russella. W 1880 roku wraz z bratem Williamem Jr. wyjechał na studia do Szkocji. Studiował na Uniwersytecie Edynburskim od 1882 do 1886 roku. W 1893 otrzymał tytuł doktora medycyny. Przez pewien czas pracował w St. Thomas' Hospital w Londynie, uzupełniał też studia za granicą, w Paryżu i Berlinie. Od 1895 rezydent w Queens Square Hospital, rok później na stanowisku patologa. W Queen Square współpracował m.in. z Horsleyem i Jacksonem. Od 1895 dzięki stypendium British Medical Association prowadził badania doświadczalne w laboratorium Horsleya. Od 1898 na stanowisku lekarza asystenta w Queen Square, równocześnie w University College Hospital. Od 1900 do 1910 profesor medycyny sądowej, po 1908 jeden z wykładowców medycyny klinicznej w University College Hospital.
Przewodniczył National Society for Lunacy Reform.
Żonaty z Adą Gwenllian Michell od lipca 1892, mieli córkę Marjory Gwenllian Russell (1893-). W 1915 roku rozwiódł się, w 1924 ożenił się z wdową Adą Hartley.
Od około 1900 roku prowadził z sukcesem prywatną praktykę lekarską przy 44 Wimpole Street, wśród jego pacjentów byli m.in. Henry Stanley i Humphry Ward.
Zmarł w 1939 roku, pochowany jest na Highgate Cemetery w Londynie.
Dorobek naukowy.
Wspólnie z Battenem i Collierem przedstawił jeden z pierwszych opisów podostrego złożonego zwyrodnienia rdzenia kręgowego. Jego prace doświadczalne prowadzone wspólnie z Horsleyem dotyczyły m.in. lokalizacji obszarów mózgu odpowiedzialnych za kontrolę ruchów gałek ocznych, szlaków nerwowych rdzenia przedłużonego i rdzenia kręgowego oraz dróg móżdżkowych.

</doc>
<doc id="2063201" url="https://pl.wikipedia.org/wiki?curid=2063201" title="My Ghetto Report Card">
My Ghetto Report Card

My Ghetto Report Card jest dziewiątym studyjnym albumem amerykańskiego rapera E-40, wydanym 14 marca, 2006 roku. Album zawiera dwa najbardziej znane single "Tell Me When to Go" i "U and Dat."
Zadebiutował na 3. miejscu Billboard 200 i 1. na Hip-Hop/R&amp;B. Został uznany za złota płyta przez RIAA.

</doc>
<doc id="2063204" url="https://pl.wikipedia.org/wiki?curid=2063204" title="Park Narodowy Päijänne">
Park Narodowy Päijänne

Park Narodowy Päijänne (fiń. "Päijänteen kansallispuisto") – park narodowy o powierzchni 14 km², znajdujący się w południowej części jeziora Päijänne w Finlandii. Został utworzony w 1993 roku i jest zarządzany przez Metsähallitus. Park obejmuje około 50 niezamieszkanych wysp (z ponad 1800 znajdujących się na jeziorze) oraz części kilku zamieszkanych. Większość obszarów parku jest dostępna wyłącznie drogą wodną (łódź pasażerska kursująca według rozkładu, łódź motorowa, wiosłowa lub kajak).

</doc>
<doc id="2063205" url="https://pl.wikipedia.org/wiki?curid=2063205" title="Chobienia (stacja kolejowa)">
Chobienia (stacja kolejowa)

Chobienia – zlikwidowana w 1984 roku stacja kolejowa w Chobieni na linii kolejowej Krzelów – Leszno Dworzec Mały, w powiecie górowskim, w województwie dolnośląskim, w Polsce.

</doc>
<doc id="2063208" url="https://pl.wikipedia.org/wiki?curid=2063208" title="Eduard Mor">
Eduard Mor

Eduard Władimirowicz Mor (ros. Эдуард Владимирович Мор, ukr. Едуард Володимирович Мор, "Eduard Wołodymyrowicz Mor"; ur. 10 października 1977 w Sełydowo, w obwodzie donieckim) – rosyjski piłkarz pochodzenia ukraińskiego, grający na pozycji obrońcy, a wcześniej pomocnika. Zmienił obywatelstwo ukraińskie na rosyjskie.
Kariera piłkarska.
Kariera klubowa.
Wychowanek SDJuSOR w Siewierodoniecku oraz Internatu Sportowego w Ługańsku. W 1993 rozpoczął karierę piłkarską w klubie Chimik Siewierodonieck, skąd w 1996 przeszedł do Zorii Ługańsk. Latem 1998 wyjechał do Rosji, gdzie został piłkarzem Spartaka Moskwa. Występował najpierw w rezerwowej drużynie, a następnie w podstawowej jedenastce. Latem 2000 przeszedł do Saturna Ramienskoje, skąd był wypożyczony do Czernomorca Noworosyjsk. W sezonie 2004/05 bronił barw Wołyni Łuck, ale zagrał tylko 3 mecze i zmienił klub na FK Orzeł. Od 2006 występował w następujących zespołach (co roku zmieniając klub) FK Chimki, Torpedo Moskwa, FK Witebsk i Łucz-Eniergija Władywostok. W 2010 został piłkarzem amatorskiej drużyny Szkoła Miacza Moskwa.
Kariera reprezentacyjna.
Występował w olimpijskiej reprezentacji Rosji.

</doc>
<doc id="2063209" url="https://pl.wikipedia.org/wiki?curid=2063209" title="Ladies' plan">
Ladies' plan

 – strategia marketingowa stosowana w Japonii, mająca na celu przyciągnięcie klienteli płci żeńskiej. Polega ona na świadczeniu usług przeznaczonych jedynie dla kobiet lub też udzielanie odpowiednich zniżek na świadczone usługi. Powszechnie wykorzystywana w kinach, hotelach, restauracjach czy też na stacjach benzynowych, w klubach karaoke, salonach pachinko, w wypożyczalniach wideo, w biurach podróży. Strategia ta pozwala przyciągnąć kobiety do lokali zorientowanych głównie na klientów płci męskiej (izakaya, stoiska ramen). Podczas stosowania tej strategii dyskusyjna pozostaje kwestia równouprawnienia płci.

</doc>
<doc id="2063210" url="https://pl.wikipedia.org/wiki?curid=2063210" title="Lepadogaster lepadogaster">
Lepadogaster lepadogaster



</doc>
<doc id="2063214" url="https://pl.wikipedia.org/wiki?curid=2063214" title="Dermival Almeida Lima">
Dermival Almeida Lima

Baiano, właśc. Dermival Almeida Lima (ur. 28 czerwca 1978 w Capim Grosso) – brazylijski piłkarz, występujący na pozycji prawego obrońcy.
Kariera klubowa.
Baiano rozpoczął piłkarską karierę w Santosie FC w 1996 roku. Z Santosem wygrał Torneio Rio-São Paulo w 1997 oraz Copa CONMEBOL 1998. W 1999 występował w Vitórii Salvador, po czym upowrócił do Santosu w 2000 roku. W tym samym roku wyjechał po raz pierwszy do Europy do UD Las Palmas. Po sezonie powrócił do Brazylii i grał w Clube Atlético Mineiro.
Po roku powrócił do Las Palmas, który w międzyczasie spadł do drugiej ligi. Z Baiano w składzie Las Palmas po raz kolejny spadł, tym razem do trzeciej ligi. Po powrocie do Brazylii występował w SE Palmeiras, któremu pomógł awansować do pierwszej ligi. W późniejszych latach występował w Boca Juniors, ponownie w SE Palmeiras, Rubinie Kazań, Náutico Recife, ponownie w Santosie FC, ponownie w Rubinie Kazań, CR Vasco da Gama oraz kolumbijskim Atlético Nacional, którego jest zawodnikiem od 2009 roku. Pierwszą część 2010 roku spędził na wypożyczeniu w występującej w pierwszej lidze stanu São Paulo w Pauliście Jundiai.
Od maja 2010 roku jest wypożyczony do pierwszoligowego Guarani FC. W Guarani zadebiutował 9 maja w wygranym 1-0 meczu z Goiás EC. Pierwszą bramkę w nowym klubie zdobył 27 maja w przegranym 1-3 wyjazdowym meczu ze swoim byłym klubem Santosem FC.
Kariera reprezentacyjna.
Baiano ma za sobą powołania do olimpijskiej reprezentacji Brazylii. W 2000 roku wystąpił w eliminacjach Igrzysk Olimpijskich w Sydney. W Igrzyskach w Australii wystąpił we wszystkich czterech meczach ze Słowacją, RPA, Japonią i Kamerunem. W reprezentacji olimpijskiej wystąpił 16 razy i strzelił 2 bramki.

</doc>
<doc id="2063215" url="https://pl.wikipedia.org/wiki?curid=2063215" title="Blackjazz">
Blackjazz

Blackjazz - piąty album studyjny norweskiej grupy muzycznej Shining. Wydawnictwo ukazało się 25 stycznia 2010 roku nakładem wytwórni muzycznej Indie Recordings. Instrumentarium w stosunku do poprzednich wydawnictw uległo uproszczeniu. Jørgen Munkeby skupił się na grze na gitarze i saksofonie. Posunięcie przyczyniło się do zbliżenia brzmienia studyjnego do tego podczas koncertów. Poprzednie kompozycje wymagały uproszczenia podczas występów na żywo. Wydawnictwo płytowe zamknęła interpretacja utworu "21st Century Schizoid Man" z repertuaru King Crimson. Gościnnie w kompozycji zaśpiewał Grutle Kjellson z grupy Enslaved. 
Album zadebiutował na 9. miejscu norweskiej listy sprzedaży. W ramach promocji do utworu "The Madness And The Damage Done" został zrealizowany teledysk.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2063216" url="https://pl.wikipedia.org/wiki?curid=2063216" title="Siatkówka na Letnich Igrzyskach Olimpijskich Młodzieży 2010 – turniej chłopców">
Siatkówka na Letnich Igrzyskach Olimpijskich Młodzieży 2010 – turniej chłopców

Turniej młodzieżowych igrzysk olimpijskich w piłce siatkowej chłopców podczas I Letnich Igrzysk Olimpijskich Młodzieży w Singapurze był pierwszym w historii i odbył się w dniach od 21 do 26 sierpnia 2010 roku. Do rywalizacji przystąpiło 6 drużyn, podzielonych na dwie grupy. W każdej z nich zmagania toczyły się systemem kołowym (tj. każdy z każdym, po jednym meczu), a po dwie najlepsze zespoły uzyskały awans do półfinału. Od tej fazy pojedynki przeprowadzane były systemem pucharowym (jedno spotkanie, przegrywający odpada, a zwycięzca kwalifikuje się do kolejnej fazy).

</doc>
<doc id="2063217" url="https://pl.wikipedia.org/wiki?curid=2063217" title="Pobiedna (stacja kolejowa)">
Pobiedna (stacja kolejowa)

Pobiedna – zamknięta w 1987 i zlikwidowana w 1991 stacja kolejowa w Pobiednej, w Polsce. Została ona otwarta w dniu 1 listopada 1904 razem z linią kolejową z Mirska do Jindřichovic pod Smrkem.
Położenie.
Stacja była położona w północnej części wsi Pobiedna, poza zwartą linią zabudowy. Administracyjnie znajdowała się ona w województwie dolnośląskim, w powiecie lubańskim, w gminie Leśna.
Stacja była położona na wysokości 406 m n.p.m.
Historia.
Powstanie stacji miało związek z budową przedłużenia linii z Mirska do granicy z Czechami (do Jindřichovic pod Smrkem). Linię tą wraz z przystankiem otwarto 1 listopada 1904.
Po II wojnie światowej cała infrastruktura przeszła w zarząd Polskich Kolei Państwowych. W 1945 na odcinku Mirsk - Pobiedna zawieszono połączenia pasażerskie, a na trasie Pobiedna - granica państwa linię zlikwidowano. Ostatecznie połączenie w stronę Pobiednej zostało na mocy zarządzenia z 30 kwietnia 1987 zawieszone 1 lipca tegoż roku.
Na początku lat 90. XX w. budynek dworca stał się siedzibą teatru "Klinika Lalek".
Linie kolejowe.
Pobiedna była 25. posterunkiem ruchu na dawnej linii kolejowej nr 284 Legnica - Pobiedna - granica państwa (86,347 km).
Infrastruktura.
Na dawnej stacji pierwotnie znajdowało się:

</doc>
<doc id="2063219" url="https://pl.wikipedia.org/wiki?curid=2063219" title="Anne-Gaëlle Sidot">
Anne-Gaëlle Sidot

Anne-Gaëlle Sidot (ur. 24 lipca 1979 w Enghien-les-Bains) – francuska tenisistka, zwyciężczyni dwóch turniejów WTA w grze podwójnej.

</doc>
<doc id="2063220" url="https://pl.wikipedia.org/wiki?curid=2063220" title="The Ball Street Journal">
The Ball Street Journal

The Ball Street Journal jest dziesiątym studyjnym albumem amerykańskiego rapera E-40, wydanym 24 listopada, 2008 roku. Pierwszym singlem z płyty jest "Wake It Up" z gościnnym udziałem Akona. Gościnnie na albumie występują Shawty Lo, Turf Talk, Game, Snoop Dogg, T-Pain, Rock City, Akon, Bun B, Gucci Mane, Ice-T, Too Short, Cousin Fik, Kevin Cossom, B-Legit, Bosko &amp; Suga-T.

</doc>
<doc id="2063222" url="https://pl.wikipedia.org/wiki?curid=2063222" title="Centrum Bencien Karma Kamtzang w Grabniku">
Centrum Bencien Karma Kamtzang w Grabniku

Centrum Bencien Karma Kamtzang – to gompa Związku Buddyjskiego Tradycji Karma Kamtzang w Grabniku. Jest ośrodkiem medytacji, kultu, nauki i odosobnień buddyzmu tradycji tybetańskiej w Polsce. Jest to obecnie największa gompa w Polsce. Nazwa „Bencien” pochodzi od nazwy macierzystej gompy w Katmandu.
Historia gompy.
Wkrótce po powstaniu grupy Karma Kamtzang w 1994 rozpoczęto poszukiwania miejsca na gompę. W październiku 1995 kupiono gospodarstwo rolne z budynkiem mieszkalnym w Grabniku koło Jaktorowa, około 40 km od Warszawy. W grudniu 1995 teren został poświęcony. Projekt budowy świątyni powstał w 1998, jednak zdołano go zrealizować dopiero w 2005.
Także od 2005 rozpoczęto realizację projektu Centrum Kultury Buddyjskiej- wielofunkcyjnego budynku biblioteczno-magazynowo-administracyjnego, budowanego głównie ze środków Unii Europejskiej. Budowę ukończono w 2010.
W czerwcu 2005 powstał projekt budowy europejskiego ośrodka trzyletnich odosobnień „Bencien Drubde Osal Ling” („Miejsce Odosobnień Jasnego Światła Bencien”). Budowę ukończono w 2009.
Infrastruktura.
Oprócz pomieszczeń dla kultu religijnego w gompie istnieje Centrum Kultury Buddyjskiej, które ma za zadanie promować kulturę i twórczość buddyjską, organizować wystawy, wykłady i konferencje. W 2009 rozpoczął swą działalność ośrodek trzyletnich odosobnień Benchen Drubde Osal Ling w Polsce. Centrum Kultury Buddyjskiej ma rozbudowane zaplecze socjalne i pobytowe.
Działalność.
W gompie organizowane są regularne kursy z nauczycielami buddyzmu tybetańskiego w ramach praktyki grupowej i indywidualnej. W gompie tłumaczy się, wydaje i przechowuje buddyjskie teksty oraz inne media, a także kultywuje tradycję tybetańską.

</doc>
<doc id="2063223" url="https://pl.wikipedia.org/wiki?curid=2063223" title="Sulików (stacja kolejowa)">
Sulików (stacja kolejowa)

Sulików – towarowa stacja kolejowa w Sulikowie, w województwie dolnośląskim, w Polsce. Dawny osobowy dworzec kolejowy zaprojektował w stylu modernistycznym znany wrocławski architekt Adolf Rading przed 1927 rokiem.

</doc>
<doc id="2063228" url="https://pl.wikipedia.org/wiki?curid=2063228" title="Akrokorynthos">
Akrokorynthos



</doc>
<doc id="2063229" url="https://pl.wikipedia.org/wiki?curid=2063229" title="Akrokorinthos">
Akrokorinthos



</doc>
<doc id="2063230" url="https://pl.wikipedia.org/wiki?curid=2063230" title="Żłobik">
Żłobik

Żłobik ("Corallorhiza" ) – rodzaj roślin należący do rodziny storczykowatych ("Orchidaceae"). Należy do niego 11 gatunków. Rośliny te występują w strefie umiarkowanej półkuli północnej oraz na obszarach górskich na południe od niej sięgając po Amerykę Centralną i Himalaje. Rodzaj najbardziej zróżnicowany jest w Ameryce Północnej, gdzie rosną wszystkie gatunki. Jeden gatunek występuje także w Azji i Europie, w tym także w Polsce – żłobik koralowy "C. trifida".
Systematyka.
Jeden z siedmiu rodzajów plemienia "Calypsoeae" w obrębie podrodziny epidendronowych ("Epidendroideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych.

</doc>
<doc id="2063231" url="https://pl.wikipedia.org/wiki?curid=2063231" title="Corallorhiza">
Corallorhiza



</doc>
<doc id="2063232" url="https://pl.wikipedia.org/wiki?curid=2063232" title="Bushy Island">
Bushy Island

Bushy Island – wyspa u północno-wschodniego wybrzeża Australii, na Morzu Koralowym, administracyjnie część stanu Queensland.

</doc>
<doc id="2063233" url="https://pl.wikipedia.org/wiki?curid=2063233" title="Grindstone">
Grindstone

Grindstone – czwarty album studyjny norweskiej grupy muzycznej Shining. Wydawnictwo ukazało się 29 stycznia 2007 roku nakładem wytwórni muzycznej Rune Grammofon. Rok później album został nagrodzony podczas gali Alarm Award w kategorii najlepszy album jazzowy.
W październiku tego samego roku zespół odbył trasę koncertową poprzedzając występy Enslaved. Koncerty kończyła interpretacja utworu "21st Century Schizoid Man" z repertuaru King Crimson w wykonaniu obu zespołów.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2063236" url="https://pl.wikipedia.org/wiki?curid=2063236" title="Ciechanowice (przystanek kolejowy)">
Ciechanowice (przystanek kolejowy)

Ciechanowice – przystanek kolejowy w Ciechanowicach, w powiecie kamiennogórskim; w województwie dolnośląskim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="2063237" url="https://pl.wikipedia.org/wiki?curid=2063237" title="Krzysztof Missona">
Krzysztof Missona

Krzysztof Missona (ur. 10 lipca 1923 w Krakowie, zm. 2 stycznia 1992 tamże) – polski dyrygent i profesor. 
Życiorys.
Studiował w Państwowej Wyższej Szkole Muzycznej w Krakowie pod kierunkiem Waleriana Bierdiajewa i Artura Malawskiego (1953). Działał jako dyrygent Filharmonii Krakowskiej (1962–1968), dyrektor, kierownik artystyczny i pierwszy dyrygent Orkiestry i Chóru Polskiego Radia i Telewizji w Krakowie (1968–1977), dyrektor i kierownik artystyczny Teatru Muzycznego (1977–1980). 16 kwietnia 1967 poprowadził prawykonanie "Dies irae" Krzysztofa Pendereckiego podczas odsłonięcia Pomnika Ofiar Faszyzmu na terenie obozu w Oświęcimiu-Brzezince. Szczególnie ceniony za interpretacje dzieł Wolfganga Amadeusa Mozarta i Josepha Haydna. Od 1967 docent w macierzystej uczelni, kierownik Katedry Dyrygentury, Katedry Wokalistyki oraz dziekan Wydziału Instrumentalnego. 
Wśród jego uczniów znaleźli się m.in. Wojciech Czepiel, Ewa Michnik, Tomasz Lida, Jerzy Salwarowski, Jerzy Swoboda i Stanisław Welanyk.
W 1978 został uhonorowany Nagrodą Miasta Krakowa.
Pochowany na Cmentarzu Rakowickim w Krakowie (pas 6, gr. 7, gr. rodz. Frimlów).

</doc>
<doc id="2063239" url="https://pl.wikipedia.org/wiki?curid=2063239" title="Return of the Wu &amp; Friends">
Return of the Wu &amp; Friends

Return of the Wu &amp; Friends – kompilacyjny album amerykańskiej grupy hip-hopowej Wu-Tang Clan zmiksowany przez DJ'a i przyjaciela grupy Mathematicsa, wydany 16 lutego 2010 roku nakładem wytwórni Gold Dust Media.

</doc>
<doc id="2063244" url="https://pl.wikipedia.org/wiki?curid=2063244" title="Przerosty pismowe">
Przerosty pismowe

Przerosty pismowe – prawidłowo (jednakowo) zorientowane, klinowato wydłużone przerosty kwarcu ze skaleniami potasowymi oraz plagioklazami. Nazwa nawiązuje do ich podobieństwa do pisma hebrajskiego.
Występowanie i charakterystyka.
Najczęściej przerosty te występują w skaleniach alkalicznych, wykazując przy tym jednakową orientację krystalograficzną wszystkich indywiduów. Skaleniami będącymi najczęściej pismowo poprzerastanymi kwarcem są mikropertyty mikroklinowe, zastępowane częściowo przez albit lub oligoklaz. Występują one głównie w pegmatytach granitoidowych. Tam są widoczne okiem nieuzbrojonym, natomiast te widoczne dopiero pod mikroskopem nazywane są przerostami mikropegmatytowymi.
Geneza.
Uważa się, iż przerosty te są wynikiem jednoczesnej krystalizacji kwarcu i skaleni z eutektycznego stopu obu tych minerałów lub z roztworów magmy resztkowej.
Inne teorie dotyczące powstania przerostów pismowych mówią, iż powstają one w wyniku częściowego zastępowania skalenia kwarcem. Zastępowanie to następuje przypuszczalnie wzdłuż spękań lub defektów sieci krystalicznej skaleni. Wykazano, że położenie przerostów kwarcowych względem przerastanego skalenia jest krystalograficznie prawidłowe: krawędź dwóch sąsiadujących ze sobą płaszczyzn romboedrycznych kwarcu jest często równoległa do krawędzi słupowej skalenia (tzw. prawo trapezoedryczne), czego wynikiem jest równoczesne wygaszanie sąsiadujących ze sobą ziarn kwarcu w tym samym skaleniu.
Dalsze obserwacje bazujące na badaniach przerostów megaskopowych kwarcu i skalenia w pegmatytach doprowadziły do wniosku, że kwarc w granicie pismowym nie wykazuje stałej orientacji krystalograficznej w stosunku do skalenia. Kwarc występuje wprawdzie często w grupach równoległych pręcików, niemniej jednak takich osobnych grup może być w jednym skaleniu kilka.

</doc>
<doc id="2063248" url="https://pl.wikipedia.org/wiki?curid=2063248" title="Szpilki na Giewoncie">
Szpilki na Giewoncie

Szpilki na Giewoncie – polski serial obyczajowy emitowany od 2 września 2010 do 24 maja 2012 na antenie telewizji Polsat. Reżyserem serialu był Filip Zylber, a producentem Maciej Ślesicki. Z powodu niskiej oglądalności emisja serialu została zakończona wiosną 2012 roku.
Fabuła.
Serial opowiadała o losach Ewy Drawskiej, która pracowała w agencji reklamowej. Pewnego dnia otrzymała od szefa polecenie, by pokierować filią firmy w Zakopanem. Pozostawiła ukochanego, przyjaciół, rodzinę i wszystkie inne rzeczy. Okazało się jednak, że góry to dla niej obcy świat. Na początku była załamana, ale gdy poznała ratownika górskiego, Bartka, sytuacja się odmieniła.

</doc>
<doc id="2063249" url="https://pl.wikipedia.org/wiki?curid=2063249" title="Skośny system dwójkowy">
Skośny system dwójkowy

Skośny system dwójkowy, binarne liczby skośne () – system liczbowy, w którym liczby są reprezentowane w podobny, lecz nie identyczny, sposób do liczb dwójkowych.
W systemie binarnym kolejne cyfry (0 lub 1, licząc od prawej strony, czyli od najmniej znaczących) odpowiadają kolejnym potęgom liczby 2 (jest to system pozycyjny z bazą 2). Tak więc cyfra 1 na formula_1-tej pozycji, licząc od prawej i zaczynając numerację od 0, odpowiada liczbie formula_2
W systemie skośnym z kolei cyfra na formula_1-tej pozycji odpowiada liczbie formula_4 Oprócz użycia cyfry 0 oraz 1, tak jak w zwykłych liczbach binarnych, pozwala się na użycie cyfry formula_5 co odpowiada liczbie formula_6
Podsumowując liczba jest zapisana przy pomocy ciągu cyfr formula_7 (zapisanych w kolejności malejącej formula_8), a liczba którą reprezentują to formula_9
Na przykład liczba formula_10 może zostać zapisana jako formula_11 ponieważ
formula_12
Kolejne cyfry (od prawej) odpowiadają liczbom: 1, 3, 7, 15, 31, 63, 127, 255, 1023, 2047...
Niejednoznaczność reprezentacji i konwencja zapisu.
W celu usunięcia niejednoznaczności (daną liczbę można zapisać na kilka sposobów), wprowadza się regułę: cyfra 2 może wystąpić tylko raz i musi być to cyfra za którą jest tylko ciąg cyfr 0. Liczba 92 powyżej jest zapisana zgodnie z tą konwencją. Bez tej reguły można by napisać również: formula_13 ponieważ formula_14
Początkowe liczby.
Zapis początkowych 15 liczb przedstawiono w tabeli:
Operacje dodawania i usuwania jedynki.
Pierwszym spostrzeżeniem jest, że
formula_15
Tj. dodanie 1 do 2, powoduje pojawienie się 1 na następnym miejscu (przeniesienie) – o ile na następnej pozycji było wcześniej 0.
Tworzy to prostą regułę dodawania 1:
W obu przypadkach, powstała liczba będzie zgodna z konwencją.
Przykład: formula_16
Warto zauważyć, że dodanie jedynki nie powoduje kaskadowego przenoszenia na dalsze pozycje, jak ma miejsce w normalnych systemach pozycyjnych w tym systemie dwójkowym.
Odejmowanie 1 wykonuje się w podobny (odwrotny) sposób.
Motywacja.
Liczby skośne w reprezentacji rzadkiej umożliwiają dodawanie jedynki w czasie stałym. W systemie binarnym dodanie 1 do 1 powoduje wynik 0 na danej pozycji i przeniesienie 1 na następną pozycję, które z kolei znowu może wywołać nowe przeniesienia – w najgorszym przypadku trzeba przejść wszystkie cyfry, których jest formula_17
Rzadkie liczby binarne.
Dodawanie (oraz odejmowanie) jedynki w liczbach skośnych zajmuje O(1) czasu, jednak należy znać pozycję cyfry 2 jeśli występuje. Można oprócz liczby pamiętać gdzie ostatnio została zapisana cyfra 2. Jednak w przypadku języków funkcyjnych, nawet ze znajomością pozycji k nie da się dojść do tego elementu w czasie stałym jeśli liczba jest reprezentowana jako lista jedno kierunkowa (trzeba przejść k elementów, których pesymistycznie może być formula_18). W celu łatwego dostępu, liczbę zapisuje się w postaci listy w której początek listy odpowiada cyfrom mniej znaczącym (normalnie prawa strona zapisu).
 [0, 0, 2, 1, 0, 1] + 1 = [0, 0, 0, 2, 0, 1] = 2∙15 + 1∙63 = 93
W tym celu używa się reprezentacji rzadkiej (można ją też zastosować do innych systemów liczbowych). W liście nie przechowuje się elementów równych 0, a oprócz cyfr, przechowuje się wagi (lub pozycje). Cyfrę dwa przechowuje się jako podwójna cyfra 1.
 92 = [7, 7, 15, 63]
 92 + 1 = [7, 7, 15, 63] + 1 = [7+7+1, 15, 63] = [15, 15, 63] = 93
Zamiast wag można alternatywnie przechowywać wykładniki: 92 = [2, 2, 3, 5]. 93 = [3, 3, 5]. W celu oszczędności miejsca (obie reprezentacje są sobie równoważne).
Umożliwia to wykonywanie operacji inkrementacji (dodania 1) oraz dekrementacji (odjęcie 1), w czasie stałym, niezależnie od wielkości liczby.
Zastosowania.
Z powodu swoich właściwości, skośne liczby dwójkowe wykorzystuje się w językach funkcyjnych, do implementacji takich struktur danych jak "listy o dostępnie swobodnym". Operacje na takich listach mają złożoność przedstawioną w poniższej tabelce w porównaniu do innych funkcyjnych struktur:
Liczby skośne mogą być również użyte do implementacji kolejek z dostępem swobodnym w językach funkcyjnych.
Przykład implementacji.
Przykład operacji dodawania oraz konwersji na liczbę lub notację pozycyjną (implementacja w języku programowania Erlang). Używa formatu rzadkiej notacji wykładnikowej, np. 92 = [2,2,3,5].
zero() -&gt; [].
% Operacja inc wykonuje się w czasie stałym!
inc([X,X|T]) -&gt; [X+1|T];
inc([X|T]) -&gt; [0,X|T];
inc([]) -&gt; [0].
% [2,2,3,5] -&gt; "101200".
to_display([]) -&gt; [$0];
to_display(L) -&gt; to_display(L, [], false, 0).
to_display([X,X|T], Acc, _, X) -&gt; to_display(T, [$2 | Acc], false, X+1);
to_display([X|T], Acc, _, X) -&gt; to_display(T, [$1 | Acc], false, X+1);
to_display([_|_T]=L, Acc, _, X) -&gt; to_display(L, [$0 | Acc], true, X+1);
to_display([], Acc, true, _X) -&gt; [$1 | Acc];
to_display([], Acc, false, _X) -&gt; Acc.
% [2,2,3,5] -&gt; [7,7,15,63].
to_exps(L) -&gt; [ (1 bsl (X+1)) - 1 || X &lt;- L ].
% [7,7,15,63] -&gt; "63+15+7+7".
to_sum([]) -&gt; "0";
to_sum(L) -&gt; string:join([ integer_to_list(P) || P &lt;- to_exps(L) ], "+").
% [2,2,3,5] -&gt; 92.
to_number(L) -&gt; lists:foldl(fun(X, Acc) -&gt; Acc + ((1 bsl (X+1)) - 1) end, 0, L).
%to_number2(L) -&gt; lists:sum(to_exps(L)). % alternatywnie
% pokazuje pierwsze N liczb
first(N) -&gt; lists:foldl(fun(I, X) -&gt;
 io:format("~p: \t~p \t= ~s \t= ~p \t= ~s_skew~n", [I-1, X, to_sum(X), to_number(X), to_display(X)]),
 inc(X)
 end, zero(), lists:seq(1, N)).
Wynik działania:
 first(101).
 0: [] = 0 = 0 = 0_skew
 1: [0] = 1 = 1 = 1_skew
 2: [0,0] = 1+1 = 2 = 2_skew
 3: [1] = 3 = 3 = 10_skew
 4: [0,1] = 3+1 = 4 = 11_skew
 5: [0,0,1] = 3+1+1 = 5 = 12_skew
 6: [1,1] = 3+3 = 6 = 20_skew
 7: [2] = 7 = 7 = 100_skew
 8: [0,2] = 7+1 = 8 = 101_skew
 9: [0,0,2] = 7+1+1 = 9 = 102_skew
 10: [1,2] = 7+3 = 10 = 110_skew
 11: [0,1,2] = 7+3+1 = 11 = 111_skew
 12: [0,0,1,2] = 7+3+1+1 = 12 = 112_skew
 13: [1,1,2] = 7+3+3 = 13 = 120_skew
 14: [2,2] = 7+7 = 14 = 200_skew
 15: [3] = 15 = 15 = 1000_skew
 90: [0,0,1,2,3,5] = 63+15+7+3+1+1 = 90 = 101112_skew
 91: [1,1,2,3,5] = 63+15+7+3+3 = 91 = 101120_skew
 92: [2,2,3,5] = 63+15+7+7 = 92 = 101200_skew
 93: [3,3,5] = 63+15+15 = 93 = 102000_skew
 94: [4,5] = 63+31 = 94 = 110000_skew
 95: [0,4,5] = 63+31+1 = 95 = 110001_skew
 96: [0,0,4,5] = 63+31+1+1 = 96 = 110002_skew
 97: [1,4,5] = 63+31+3 = 97 = 110010_skew
 98: [0,1,4,5] = 63+31+3+1 = 98 = 110011_skew
 99: [0,0,1,4,5] = 63+31+3+1+1 = 99 = 110012_skew
 100: [1,1,4,5] = 63+31+3+3 = 100 = 110020_skew

</doc>
<doc id="2063252" url="https://pl.wikipedia.org/wiki?curid=2063252" title="In the Kingdom of Kitsch You Will Be a Monster">
In the Kingdom of Kitsch You Will Be a Monster

In the Kingdom of Kitsch You Will Be a Monster - trzeci album studyjny norweskiej grupy muzycznej Shining. Wydawnictwo ukazało się 24 stycznia 2005 roku nakładem wytwórni muzycznej Rune Grammofon. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2063253" url="https://pl.wikipedia.org/wiki?curid=2063253" title="Lotus 91">
Lotus 91

Lotus 91 – bolid Formuły 1 zespołu Lotus używany w sezonach 1982-1983. Pierwszy bolid w historii Formuły 1, który został wyposażany w system hydrauliczny aktywnego zawieszenia oraz elementy z włókna węglowego, które kilka lat późnej stały się stałym elementem konstrukcji bolidów czy innych pojazdów.

</doc>
<doc id="2063256" url="https://pl.wikipedia.org/wiki?curid=2063256" title="Połączone Siły Zbrojne AL, PAL i KB">
Połączone Siły Zbrojne AL, PAL i KB

 
Połączone Siły Zbrojne – porozumienie wojskowe między Armią Ludową, Polską Armią Ludową i Korpusem Bezpieczeństwa zawarte w czasie powstania warszawskiego w dniach 14 i 15 września 1944. 
17 września 1944 Dowództwo Połączonych Sił Zbrojnych AL, PAL i KB przedstawiło dowódcy powstania warszawskiego gen. Antoniemu Chruścielowi plan uderzenia w kierunku Wisły i połączenia się z wojskami polskimi i radzieckimi. Plan nie został zaakceptowany.
Organem prasowym było pismo "Wojsko Polskie" redagowane przez trzyosobowy zespół w składzie: Jerzy Morawski ps. „Jurek“, Andrzej Weber ps. „Andrzej“ oraz Feliks Baranowski ps. „Henryk“. W dniu 26 września na bazie porozumienia wojskowego zawarto porozumienie polityczne noszące nazwę Powstańcze Porozumienie Demokratyczne w skład którego weszli przedstawiciele Polskiej Partii Robotniczej, Robotniczej Partii Polskich Socjalistów, Polskiej Ludowej Akcji Niepodległościowej, Bundu i Związku Syndykalistów Polskich.
Po upadku powstania, 2 października 1944 r. dowódca Połączonych Sił Zbrojnych AL, PAL, KB, gen. Julian Skokowski, rozkazem nr 7 i 7a, nadał 84 oficerom i żołnierzom Krzyże Virtuti Militari, a 12 żołnierzom Krzyże Walecznych.
Liczebność.
Antoni Przygoński podaje, że w skład Połączonych Sił Zbrojnych wchodziło 1173 żołnierzy AL (431 w Śródmieściu, 167 na Czerniakowie Górnym i 575 na Żoliborzu), 683 żołnierzy PAL (593 w Śródmieściu, 37 na Czerniakowie i 53 na Mokotowie) i 801 żołnierzy KB (w Śródmieściu). Połączone Siły Zbrojne AL, PAL i KB liczyły więc łącznie 2657 żołnierzy.
Józef Garas mówi o ponad 5000 ludzi walczących w ostatnich tygodniach powstania w szeregach PSZ, w tym 1300 z Armii Ludowej, 700 z PAL i 3000 z Korpusu Bezpieczeństwa.

</doc>
<doc id="2063257" url="https://pl.wikipedia.org/wiki?curid=2063257" title="Srebrna Góra (stacja kolejowa)">
Srebrna Góra (stacja kolejowa)

Srebrna Góra – nieczynna stacja kolejowa w Srebrnej Górze, w województwie dolnośląskim, w Polsce. Obecnie nie ma na niej peronów.

</doc>
<doc id="2063259" url="https://pl.wikipedia.org/wiki?curid=2063259" title="Sweet Shanghai Devil">
Sweet Shanghai Devil

Sweet Shanghai Devil - drugi album studyjny norweskiej grupy muzycznej Shining. Wydawnictwo ukazało się w 2003 roku nakładem wytwórni muzycznej Jazzland Records. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2063260" url="https://pl.wikipedia.org/wiki?curid=2063260" title="Lektor filmowy">
Lektor filmowy

Czytanie filmu przez lektora, tłumaczenie lektorskie (pot. szeptanka; ang. "voice-over") – jedna z trzech technik lokalizacji filmów (obok dubbingu i napisów) polegająca na nałożeniu na oryginalną ścieżkę dźwiękową dodatkowej, zawierającej tłumaczenie czytane przez lektora. Została przyjęta w krajach byłego Związku Radzieckiego oraz w Polsce. W innych krajach nie jest w ogóle stosowana lub w bardzo ograniczonym zakresie, np. w filmach dokumentalnych.
Stosowanie w Polsce.
W latach powojennych zagraniczne filmy wyświetlane były w polskich kinach w dwóch wersjach – z dubbingiem lub z napisami. Ponieważ w tamtym okresie w Polsce działały tylko dwa studia zajmujące się opracowaniem filmów, w których łącznie pracowało kilkadziesiąt osób, ze względu na wysokie koszty i długi okres realizowania dubbingu oraz małą rozdzielczość telewizorów, uniemożliwiającą stosowanie napisów, zdecydowano się, aby część ramówki nadawać w wersji z dubbingiem, a pozostałą w wersji lektorskiej. W latach 80. technika ta została przyjęta w polskiej telewizji jako podstawowa forma tłumaczenia zagranicznych filmów na język polski i jest z powodzeniem stosowana do dziś. Obecnie także dystrybuowane w Polsce wydawnictwa DVD, a wcześniej VHS, posiadają najczęściej wersję filmu z polskim lektorem, przy czym nowsze nośniki zwykle dają możliwość wyboru sposobu tłumaczenia (np. pomiędzy napisami i lektorem). Rzadziej lektor czyta tłumaczenie w projekcjach kinowych – tu zazwyczaj mamy do czynienia z napisami. Natomiast w przypadku produkcji adresowanych do dzieci standardem jest tworzenie dubbingu.
Przed upowszechnieniem się nośników magnetycznych tłumaczenie dialogów do filmów emitowanych w telewizji było czytane na żywo i nie nagrywane. Czytanie na żywo jest do dzisiaj praktykowane w niektórych kinach.
Lektorzy czytający tłumaczenie w filmach to przede wszystkim spikerzy radiowi nieposiadający wykształcenia aktorskiego (m.in. Tomasz Knapik, Stanisław Olejniczak, Maciej Gudowski, Janusz Szydłowski). Zawodowymi aktorami są m.in. Jacek Brzostyński, Piotr Borowiec, Henryk Pijanowski i Radosław Popłonikowski. W filmach fabularnych listę dialogową bardzo rzadko czytają kobiety. Te częściej (zwłaszcza Krystyna Czubówna) są angażowane do czytania narracji w filmach dokumentalnych.
O stosowaniu szeptanki decydują przede wszystkim upodobania widzów. Według badań z 2002 roku, 50,2% Polaków woli oglądać filmy z listą dialogową czytaną przez lektora. W 2007 roku za lektorem opowiadało się 45% respondentów, identyczną liczbę głosów otrzymał dubbing. M.in. z tego powodu techniki tej używają wszystkie największe polskie stacje telewizyjne oraz większość kanałów zagranicznych emitujących program w polskiej wersji językowej.
Od 2010 roku działa Stowarzyszenie Lektorów Rzeczypospolitej Polskiej.
Stosowanie w innych państwach.
W krajach byłego Związku Radzieckiego wykorzystujących technikę voice-over do dźwiękowego opracowania zagranicznych produkcji popularniejsza jest tzw. translacja Gawriłowa, w której dialogi czytane są przez co najmniej dwie osoby (mężczyznę i kobietę), często zaś przez cztery – mężczyznę, kobietę, chłopca i dziewczynkę. Metoda ta sporadycznie wykorzystywana jest również w Polsce (np. w latach 80. stosowała ją TVP2 podczas emisji "Santa Barbary", obecnie od czasu do czasu stosuje ją stacja Planète+), bardziej upowszechniła się jednak szeptanka jednogłosowa. W Rosji zagraniczne produkcje coraz częściej nadawane są z dubbingiem bądź z szeptanką, w której każda postać mówi innym głosem, w tle słyszalne są jednak oryginalne głosy. Podobną metodę stosuje się w Niemczech w przypadku programów popularnonaukowych, jak np. "Pogromcy mitów" czy "Top Gear", oraz w talk-shows, gdzie w przypadku wywiadów z zagranicznymi aktorami ich kwestie czytają aktorzy głosowi użyczający im głosów w niemieckich dubbingach.
Państwa stosujące szeptankę.
Obecnie szeptankę jako główną formę tłumaczenia zagranicznych nieanimowanych produkcji fabularnych w telewizji stosuje się w następujących krajach:
Odbiór.
Jako zalety szeptanki wymieniane są:
Wady:

</doc>
<doc id="2063263" url="https://pl.wikipedia.org/wiki?curid=2063263" title="Lista zwyciężczyń tytułu Miss Earth">
Lista zwyciężczyń tytułu Miss Earth

Poniższa tabela przedstawia zwyciężczynie konkursu Miss Earth.
Tytuły wicemiss.
Lista zwyciężczyń tytułu Miss Powietrza.
Poniższa lista przedstawia zwyciężczynie tytułu Miss Powietrza (ang. Miss Air) odpowiadającemu na konkursie Miss Earth tytułowi 1. wicemiss.
^przejęła obowiązki "Miss Earth 2002"
Lista zwyciężczyń tytułu Miss Wody.
Poniższa lista przedstawia zwyciężczynie tytułu Miss Wody (ang. Miss Water) odpowiadającemu na konkursie Miss Earth tytułowi 2. wicemiss.
Lista zwyciężczyń tytułu Miss Ognia.
Poniższa lista przedstawia zwyciężczynie tytułu Miss Ognia (ang. Miss Fire) odpowiadającemu na konkursie Miss Earth tytułowi 3. wicemiss.

</doc>
<doc id="2063270" url="https://pl.wikipedia.org/wiki?curid=2063270" title="Protoneuridae">
Protoneuridae

Protoneuridae – wyróżniana dawniej rodzina ważek równoskrzydłych (Zygoptera). Zaliczano do niej około 250 gatunków zgrupowanych w rodzajach: 
W nowszych ujęciach systematycznych, w oparciu o badania Dijkstra "et al". 2014, rodzaje te zostały włączone do rodzin Coenagrionidae i Platycnemididae.
Rodzajem typowym rodziny był "Protoneura".

</doc>
<doc id="2063272" url="https://pl.wikipedia.org/wiki?curid=2063272" title="Śnięcie ryb">
Śnięcie ryb

Śnięcie (próg letalny) − stan fizjologiczny, w którym ryba jeszcze żyje, ale nie może powrócić do aktywnego życia biologicznego, pomimo usunięcia szkodliwych czynników fizykochemicznych.
Śnięcie ryb spowodowane może być niską temperaturą, zatruciem wody lub brakiem tlenu (przyducha). Jest to zazwyczaj zjawisko masowe, choć na ograniczonym obszarze.

</doc>
<doc id="2063273" url="https://pl.wikipedia.org/wiki?curid=2063273" title="Daniel Prévost">
Daniel Prévost

Daniel Prévost (ur. 20 października 1939 w Garches we Francji) – francuski aktor i komik. Znany z występów w "Le Petit Rapporteur" we francuskiej telewizji.
Ojciec Daniela Prévosta był Kabylem.

</doc>
<doc id="2063274" url="https://pl.wikipedia.org/wiki?curid=2063274" title="Klinika Psychiatrii Dorosłych Uniwersytetu Medycznego w Poznaniu">
Klinika Psychiatrii Dorosłych Uniwersytetu Medycznego w Poznaniu

Klinika Psychiatrii Dorosłych Uniwersytetu Medycznego w Poznaniu – szpital psychiatryczny zlokalizowany w obrębie zespołu Szpitala Klinicznego nr 5 im. Karola Jonschera na poznańskich Jeżycach (dokładniej: Ogrodach), pomiędzy ulicami Bukowską i Szpitalną.
Opis obiektu.
Obiekt modernistyczny o powierzchni 2100 m², powstały w latach 1968-1970, na obszernej zielonej działce, która stanowi rozległy park (projektanci: Bogdan Celichowski, Wojciech Kasprzycki i Włodzimierz Wojciechowski). Przeniesiono tu chorych z zaadaptowanych, dawnych stajni przy ul. Grobla 26, gdzie wcześniej, w bardzo złych warunkach, działała lecznica psychiatryczna. Szczególne zasługi dla procesu budowy położyli prof. Ryszard Dreszer oraz doc. Halina Schramm. Nowa klinika w pełni odpowiadała światowym trendom lecznictwa psychiatrycznego w owych czasach, a do tego była pionierskim dziełem tego rodzaju w skali kraju.
W końcu XX wieku szpital był jedyną w Poznaniu zamkniętą placówką leczenia psychiatrycznego. Mieścił 120 łóżek (w tym 32 na oddziale dziecięcym). Na cztery oddziały przyjmowano rocznie 1400 chorych i udzielano 2000 konsultacji.
Wzorce.
Nowoczesne rozwiązania zastosowane w procesie projektowania obiektu wzorowane były na realizacjach szwedzkich – np. szpitalu w Löwenströmska lasarettet czy projekcie studialnym szpitala ogólnego "Davies Memorial Foundation" w Marion (USA). Innymi naśladowanymi wzorami były też: część pobytowa szpitala w Uelzen i szpitala kardiologicznego w Bad Salzuflen (oba w Niemczech).

</doc>
<doc id="2063276" url="https://pl.wikipedia.org/wiki?curid=2063276" title="Gypsite">
Gypsite

Gypsite – obszar niemunicypalny w hrabstwie Kern, w Kalifornii (Stany Zjednoczone), na wysokości 597 m. Znajduje się w pobliżu Koehn Lake.

</doc>
<doc id="2063277" url="https://pl.wikipedia.org/wiki?curid=2063277" title="Puchar Świata w narciarstwie alpejskim mężczyzn 1987/1988">
Puchar Świata w narciarstwie alpejskim mężczyzn 1987/1988

Puchar Świata w narciarstwie alpejskim mężczyzn sezon 1987/1988 to 22 edycja tej imprezy. Cykl ten rozpoczął się we włoskim Sestriere 27 listopada 1987 roku, a zakończył 27 marca 1988 roku w austriackim Saalbach.

</doc>
<doc id="2063280" url="https://pl.wikipedia.org/wiki?curid=2063280" title="S&amp;S">
S&amp;S



</doc>
<doc id="2063282" url="https://pl.wikipedia.org/wiki?curid=2063282" title="Still Blowin’">
Still Blowin’

Still Blowin’ – osiemnasty studyjny album amerykańskiego rapera Too Shorta, wydanym 6 kwietnia, 2010 roku. Występują gościnnie Birdman, Jazze Pha i inni. Został wydany w niezależnej wytwórni Too Shorta, Dangerous Music.

</doc>
<doc id="2063289" url="https://pl.wikipedia.org/wiki?curid=2063289" title="Lounès Matoub">
Lounès Matoub

Lounès Matoub (j. kabylski: Lwennas Meɛṭub, w alfabecie tifinagh ⵍⵡⴻⵏⵏⴰⵙ ⵎⴻⵄⵟⵓⴱ, ur. 24 stycznia 1956 w Taourirt Moussa w Kabylii, zm. 25 czerwca 1998), kabylski muzyk i działacz na rzecz kwestii berberyjskiej i sekularyzmu w Algierii. Jego żoną była Nadia Matoub.
W grudniu 1994 Matoub otrzymał "Le Prix de la Mémoire" od Danielle Mitterrand. 22 marca 1995 dziennikarskie stowarzyszenie S.C.I.J. z Kanady nagrodziło go "Le Prix de la Liberté d'Expression", zaś 19 grudnia 1995 dostał "Le Prix Tahar Djaout" od "La Fondation Nourredine Abba".
W 1998 roku został zamordowany w zamachu, którego okoliczności pozostają niejasne; niektórzy oskarżają islamskich terrorystów.
Przez mieszkańców Kabylii uważany jest za męczennika i bohatera, zaś przez algierskich Arabów krytykowany za ateizm i rzekome bluźnierstwo wobec islamu (np. w piosence Allahu Akbar).

</doc>
<doc id="2063293" url="https://pl.wikipedia.org/wiki?curid=2063293" title="Nornik tajwański">
Nornik tajwański

Nornik tajwański ("Alexandromys kikuchii") – gatunek ssaka z podrodziny karczowników (Arvicolinae) w obrębie rodziny chomikowatych (Cricetidae).
Zasięg występowania.
Nornik tajwański występuje endemicznie w surowych pasmach górskich we wschodnim Tajwanie.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1920 roku japoński ornitolog i teriolog Nagamichi Kuroda nadając mu nazwę "Microtus kikuchii". Holotyp pochodził z Yu Shan, na wysokości 10000 ft (3048 m), w Tajwanie.
Umieszczany w podrodzaju "Alexandromys" lub w rodzaju "Volemys". Corbet i Hill w 1992 roku sugerowali ścisłe pokrewieństwo z nornikiem wschodnim ("A. fortis") na podstawie podobieństw w budowie zębów trzonowych. Analiza filogenetyczna sekwencji cytochromu "b" przeprowadzona przez Conroya i Cooka w 2000 roku wsparła hipotezę, według której nornik tajwański jest taksonem siostrzanym nornika północnego ("A. oeconomus") w kladzie obejmującym jeszcze nornika wschodniego, nornika japońskiego ("A. montebelli") i nornika tundrowego ("A. middendorffii"). Ponadto kariotyp (2n = 30, FN = 52) podobny jest do kariotypów "A. montebelli" i "A. oeconomus". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 100–140 mm, długość ogona 80–98 mm; masa ciała samic średnio 37 g, samców średnio 43,2 g.
Ekologia.
Zamieszkuje górskie lasy, w których dominują bambusy. Występowanie ograniczone jest do wysokości 3000–3670 m n.p.m. Ekologia i stan populacji słabo poznane.
Status.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii NT (podwyższonego ryzyka). W przeszłości zagrożeniem dla tego gatunku było wylesianie, lecz obecnie nie są znane zagrożenia dla populacji tego ssaka.

</doc>
<doc id="2063295" url="https://pl.wikipedia.org/wiki?curid=2063295" title="Skórzyna (dopływ Junikowskiego Strumienia)">
Skórzyna (dopływ Junikowskiego Strumienia)

Skórzyna (także: "Skórzynka") – struga, prawobrzeżny dopływ Junikowskiego Strumienia o długości 8,7 km i powierzchni zlewni 11,4 km².
Charakterystyka.
Ciek w dnie ma szerokość średnią około 0,5 metra i charakteryzuje się nachyleniem skarp 1:1,5 oraz głębokością średnią 1,5 m. Z powodu zaniedbań w systematycznej konserwacji około 30% długości cieku porastają gęste zakrzewienia. Na całej długości Skórzynki występuje zamulenie dna o miąższości około 35 cm. Struga płynie na terenie gminy Tarnowo Podgórne, gminy Dopiewo i Poznania. Jej źródła znajdują się na zachód od Przeźmierowa. Na obszarze niezurbanizowanym została sztucznie pogłębiona i stanowi część systemu melioracyjnego. Jeden kilometr od źródła zasilana jest przez wytopisko, prowadzi już wody stale. Środkowy odcinek wąski i zabagniony, z uwagi na płytkie zaleganie glin. Wpada do Junikowskiego Strumienia przez gliniankę Stara Baba.
Głębokość występowania I poziomu wód podziemnych nie przekracza w dolinie cieku jednego metra od powierzchni terenu. Na obszarze zlewni (64%) dominują gleby o zróżnicowanej przepuszczalności i współczynniku filtracji mniejszym niż 10-3ᐨ³m/s. Ciek odznacza się śnieżno-deszczowym reżimem zasilania (ma jedno maksimum i jedno minimum w ciągu roku).
90% zlewni stanowią obszary zurbanizowane, w tym przede wszystkim Skórzewo, Osiedle Kwiatowe, Cmentarz na Junikowie i Rudnicze (ostatnia jednostka o silnych tradycjach cegielnianych). Struga była w latach 90. XX wieku mocno zanieczyszczona (m.in. rów od strony mieszalni pasz i nielegalne wysypiska śmieci). Obecnie zagrożenie dla całej doliny Strumienia Junikowskiego i Szacht stanowi gwałtownie w tym rejonie postępująca urbanizacja, przejawiająca się w silnym rozlewaniu obszarów osiedli domów jednorodzinnych.

</doc>
<doc id="2063296" url="https://pl.wikipedia.org/wiki?curid=2063296" title="Pseudolestidae">
Pseudolestidae

Pseudolestidae – rodzina ważek równoskrzydłych (Zygoptera), tradycyjnie klasyfikowana jako podrodzina Pseudolestinae w rodzinie Megapodagrionidae. Część systematyków zalicza do niej tylko jeden gatunek: "Pseudolestes mirabilis". Inni włączają do niej również rodzaj "Rhipidolestes". Obydwa rodzaje obejmują ważki występujące w subtropikalnej Azji.

</doc>
<doc id="2063297" url="https://pl.wikipedia.org/wiki?curid=2063297" title="Nasza klasa (dramat)">
Nasza klasa (dramat)

"Nasza klasa" : historia w XIV lekcjach – dramat Tadeusza Słobodzianka, po raz pierwszy w czytaniu zaprezentowany podczas lubelskich „Konfrontacji Teatralnych” w 2008 roku. Prapremiera sztuki odbyła się The National Theatre w Londynie w reżyserii Bijana Sheibani. To najczęściej grana obecnie za granicą sztuka polskiego autora. Polską premierę sztuki w reżyserii Ondreja Spišaka nagrodzono Feliksem Warszawskim 2011. W 2012 r. budapesztańska „Nasza klasa” w reżyserii Gabra Mate otrzymała Nagrodę Krytyków Teatralnych za najlepszy spektakl sezonu na Węgrzech, w Tokio zdobyła Wielką Nagrodę Teatralną Yomiuri za najlepszy spektakl 2013, na Litwie nagrodę krytyków za najlepsze przedstawienie sezonu (Yana Ross za reżyserię spektaklu w Wilnie zdobyła tytuł reżysera sezonu). Spektakl wystawiony w Teatrze Galeasen (reżyseria Natalie Ringler) zwyciężył w kategorii „teatr” i został nominowany do nagrody kulturalnej roku szwedzkiego dziennika Dagens Nyheter. W 2015 roku „Nasza klasa” w koprodukcji Habimy i Cameri została wyróżniona Izraelską Nagrodą Teatralną, przyznawaną dla najlepszej sztuki zagranicznej wystawionej w Izraelu, nagrodę otrzymał także Hanan Snir za reżyserię. W Rumunii spektakl Teatru Narodowego w Klužu-Napoce w reżyserii László Bocsárdi zdobyła nagrodę za najlepszy spektaklu 2015 roku na Gala Uniter.
"Nasza klasa" to, przedstawiona w czternastu epizodach, opowieść o grupie szkolnych przyjaciół na tle wielkich wydarzeń historycznych w XX-wiecznej Polsce. Za utwór ten Tadeusz Słobodzianek otrzymał Nagrodę Literacką Nike 2010. W 2010 roku dramat został wybrany jako jedna z najlepszych europejskich sztuk sezonu przez European Theatre Convention.
Treść.
Akcja sztuki rozpoczyna się w roku 1925, a kończy się w czasach współczesnych. Główną linią podziału między bohaterami, zaczynającą mieć szczególne znaczenie zwłaszcza na tle wydarzeń II wojny światowej, jest przynależność religijno-kulturowa. Tytułową klasę stanowią bowiem dzieci polskie i żydowskie. Bohaterowie reprezentują rozmaite postawy życiowe i, wplątani w różne zawirowania historyczne, stają się ofiarami (gwałty i mordy na Żydach), katami (sprawcy pogromów, donosiciele w okresie PRL-u) lub też ludźmi sukcesu (Abram Piekarz, który emigruje do Stanów Zjednoczonych i już jako Abram Baker łamaną polszczyzną pisze do kolegów listy, w których widać, jak bardzo nie rozumie ich sytuacji).
Interpretacja.
Utwór należy do grupy dramatów napisanych po warsztatach Laboratorium Dramatu w Nasutowie pod Lublinem (lipiec 2007). Tematem przewodnim warsztatów była historia lubelskich Żydów. Po raz pierwszy został zaprezentowany publiczności podczas czytania na festiwalu teatralnym „Konfrontacje”, którego trzynasta edycja odbyła się w Lublinie w dniach 8–12 października 2008 i która cała poświęcona była tematyce żydowskiej oraz stosunkom polsko-żydowskim. W związku z tym "Nasza klasa" bywa najczęściej interpretowana jako utwór historyczny, odnoszący się przede wszystkim do historii stosunków polsko-żydowskich i ich miejsca w najnowszej historii Polski.
Można jednak "Naszą klasę" interpretować również bardziej uniwersalnie jako utwór o mechanizmach rządzących jednostkami ludzkimi i całymi społeczeństwami. Jest to bowiem sztuka o wzajemnym niezrozumieniu lub też braku chęci zrozumienia drugiego człowieka, co prowadzi do tragedii o różnej skali – od kłótni na szkolnej akademii aż do pogromów i wojen. Jak twierdzi Kalina Zalewska, „(...) "Nasza klasa" nie jest rekonstrukcją. Bazując na wątkach i postaciach autentycznych, dąży do uogólnienia. (...) Wszyscy bohaterowie wydają się tu godni współczucia (...)”.
Kontrowersje.
Niektórzy krytycy zarzucali utworowi antypolonizm, a nawet rasizm (żydowscy bohaterowie to osoby światłe, kulturalne i zainteresowane wiedzą, natomiast Polacy to morderca, gwałciciel, ksiądz-pedofil oraz nierozgarnięty prymityw) oraz relatywizowanie zbrodni powojennego aparatu represji.

</doc>
<doc id="2063301" url="https://pl.wikipedia.org/wiki?curid=2063301" title="Daniel Martin">
Daniel Martin

Daniel „Dan” Martin (ur. 20 sierpnia 1986 w Birmingham) – irlandzki kolarz szosowy.
Największym sukcesem kolarza są wygrane w wyścigach wieloetapowych – Tour de Pologne w 2010 roku oraz Volta a Catalunya w 2013. Wygrywał on także w prestiżowych wyścigach "klasycznych" – Liège-Bastogne-Liège w 2013 i Giro di Lombardia rok później. Jest także mistrzem Irlandii ze startu wspólnego z 2008 roku. W 2011 roku wygrał 9. etap Vuelta a España, zaś dwa lata później etap Tour de France.

</doc>
<doc id="2063304" url="https://pl.wikipedia.org/wiki?curid=2063304" title="Podwoik bałtycki">
Podwoik bałtycki

Podwoik bałtycki ("Idotea balthica") – gatunek skorupiaka z rzędu równonogów. Długość do 40 mm; ciało wydłużone. Końcowe części odwłoka tworzą wraz z telsonem stożkowatą płytkę ogonową. Występuje głównie w przybrzeżnych obszarach Morza Bałtyckiego i innych wód północnego Atlantyku.
Przepływając między męskimi i żeńskimi osobnikami krasnorostów "Gracilaria gracilis", przenoszą ich spermacja na karpogonia, co jest mechanizmem analogicznym do zoogamii (zapylenia).

</doc>
<doc id="2063305" url="https://pl.wikipedia.org/wiki?curid=2063305" title="Woody Fink">
Woody Fink



</doc>
<doc id="2063306" url="https://pl.wikipedia.org/wiki?curid=2063306" title="Miejskie Przedsiębiorstwo Komunikacji w Ostrowcu Świętokrzyskim Sp. z o.o.">
Miejskie Przedsiębiorstwo Komunikacji w Ostrowcu Świętokrzyskim Sp. z o.o.



</doc>
<doc id="2063311" url="https://pl.wikipedia.org/wiki?curid=2063311" title="MPK Ostrowiec">
MPK Ostrowiec



</doc>
<doc id="2063312" url="https://pl.wikipedia.org/wiki?curid=2063312" title="Miejski Zakład Komunikacji w Ostrowcu Świętokrzyskim">
Miejski Zakład Komunikacji w Ostrowcu Świętokrzyskim

Miejski Zakład Komunikacji Sp. z o.o. w Ostrowcu Świętokrzyskim – spółka miejska zajmująca się obsługą
transportu zbiorowego w Ostrowcu Świętokrzyskim oraz jego okolicach.
Historia.
Pierwsze próbne jazdy autobusów po ulicach miasta miały miejsce 19 marca 1956 roku a już od 1 kwietnia tegoż roku rozpoczęło się regularne kursowanie 4 linii autobusowych, które wówczas podporządkowano Miejskiemu Przedsiębiorstwu Gospodarki Komunalnej w Ostrowcu Św. 1 stycznia 1961 roku wydzielono ze struktur MPGK samodzielną jednostkę pod nazwą Miejskie Przedsiębiorstwo Komunikacyjne w Ostrowcu Św., której siedziba mieściła się przy ul. Bałtowskiej (obecnie ul. Wardyńskiego). Jako że ówczesna zajezdnia nie spełniała podstawowych standardów, postanowiono o budowie nowej zajezdni pomiędzy ulicami Iłżecką i Siennieńską, w pobliżu nieistniejącej już rzeźni (obecnie na jej miejscu znajduje się supermarket Tesco) przy ulicy, która wtedy stanowiła przedłużenie ul. Kopernika (obecnie Aleja Jana Pawła II).
Do 1 lipca 2019 spółka nosiła nazwę Miejskie Przedsiębiorstwo Komunikacji Sp.zo.o. w Ostrowcu Świętokrzyskim. W roku 2021 Ostrowiec Świętokrzyski podpisał porozumienia międzygminne o świadczeniu transportu publicznego na terenie gminy Kunów i Ćmielów. Na mocy porozumień utworzono linie 12 i 13 na terenie gminy Kunów oraz na terenie gminy Ćmielów stworzono wariant linii nr 2 do samegmo miasta Ćmielów. W 2022 roku ukończono projekt Ekologiczny Transport Miejski, do miasta dostarczono 23 nowe autobusy, wyprodukowane fabrycznie dla Ostrowca Świętokrzyskiego. Wybudowano także nową bazę MZK przy ulicy Jana Samsonowicza 3. 

</doc>
<doc id="2063313" url="https://pl.wikipedia.org/wiki?curid=2063313" title="MPK Ostrowiec Św">
MPK Ostrowiec Św



</doc>
<doc id="2063314" url="https://pl.wikipedia.org/wiki?curid=2063314" title="Flávio Pinho">
Flávio Pinho

Flávio Pinho, pseud. Florindo, (ur. 5 października 1929 w Nova Friburgo, zm. 23 lutego 2021) − brazylijski piłkarz, występujący na pozycji obrońcy.
Kariera klubowa.
Karierę piłkarską rozpoczął w klubie SC Internacional w 1951 roku. Z Internacionalem czterokrotnie zdobył mistrzostwo stanu Rio Grande do Sul - Campeonato Gaúcho w 1951, 1952, 1953 i 1955 roku. W 1960 roku grał w CR Flamengo. Florindo występował jeszcze w Nacional Porto Alegre i Botafogo FR.
Kariera reprezentacyjna.
W reprezentacji Brazylii zadebiutował 1 marca 1956 w wygranym 2-1 meczu z reprezentacją Chile podczas Mistrzostw Panamerykańskich, które Brazylia wygrała. Na turnieju w Meksyku wystąpił we wszystkich pięciu meczach z Chile, Peru, Meksykiem, Kostaryką i Argentyną .

</doc>
<doc id="2063316" url="https://pl.wikipedia.org/wiki?curid=2063316" title="Glam (utwór)">
Glam (utwór)

„Glam” to piosenka electropopowa pochodząca z szóstego studyjnego albumu amerykańskiej wokalistki Christiny Aguilery zatytułowanego "Bionic" (2010). Utwór napisany został przez Aguilerę, Christophera „Tricky’ego” Stewarta i Claude’a Kelly’ego, a wyprodukowany przez samego Stewarta.
Tematem utworu jest wysokiej klasy żeńska moda; piosenka traktuje o „wertowaniu garderoby i szukaniu stylu, dążeniu do bycia olśniewającą przed wyjściem do klubu”. Na początku 2010 ogłoszono, że utwór posłuży za pierwszy singel z płyty "Bionic", lecz finalnie na singlu wydano piosenkę „Not Myself Tonight”. „Glam” spotkał się z pozytywnymi recenzjami krytyków, chwalony głównie za nowoczesną strukturę melodyjną oraz wokal Aguilery. Był również notowany na kilku listach przebojów, w tym w Korei Południowej (stał się tam trzydziestym piątym najlepiej sprzedającym cyfrowo utworem roku). W 2016 redaktorzy serwisu muzycznego popheart.pl okrzyknęli nagranie jako „wyprzedzające swoje czasy”.
Informacje o utworze.
Utwór stanowi połączenie electro- i dance-popu oraz muzyki urban. Na albumie "Bionic" piosenkę poprzedza jedenastosekundowe intro „Love &amp; Glamour”, w całości wyrecytowane przez Christinę Aguilerę. W przerywniku tym wokalistka mówi: „Moda to styl życia, to wybór. To wolność w wyrażaniu siebie. Musisz nią żyć, musisz ją kochać”. W trakcie refrenu piosenkarka zwraca się do słuchaczek, śpiewając: „Stań się olśniewająca; nie pozwól, by nosiły cię brania”. Kompozycję nagrywano na początku 2010 roku w dwóch kalifornijskich pracowniach: The Boom Boom Room w Burbank oraz The Red Lips Room, osobistym studio nagraniowym Aguilery w jej posiadłości w Beverly Hills. W The Red Lips Room zarejestrowano wokale artystki. Dwie pierwsze zwrotki i refreny piosenki „Glam” Aguilera wykonuje falsetem, odchodząc od swojego charakterystycznego stylu śpiewania (sopran koloraturowy).
W wywiadzie dla "Marie Claire" Aguilera opisała utwór jako „popowy, hip-hopowo modulowany powrót do przeszłości, zbliżony do 'Vogue' Madonny”. Do przeboju Madonny z lat 90. odwołał się także Claude Kelly, jeden z autorów kompozycji, nazywając dzieło Aguilery „współczesnym 'Vogue’iem'”. Tematyką utworu jest wysokiej klasy moda. Zdaniem Claude’a Kelly’ego, „Glam” skierowany jest ku żeńskim odbiorcom, traktuje o wertowaniu garderoby i szukaniu najlepszego stylu, dążeniu do bycia olśniewającą i seksowną przed wyjściem do klubu. Komponując utwór, autor czerpał inspirację z czasów swego dzieciństwa: nagranie stanowi ukłon dla voguingu, klubów muzycznych typu „ballroom” oraz nowojorskiej sceny drag. Kelly zdradził także, że do stworzenia piosenki Aguilerę i jego zainspirowała kompozycja „Supermodel” RuPaula, amerykańskiego aktora i drag queen. „Xtina i ja napisaliśmy 'Glam', żartując sobie z 'Supermodel' RuPaula” – wyjawił. Sama Aguilera przyznała, że napisanie utworu natchnęło ją przez bliskich przyjaciół, zwolenników mody, a także osobę Johna Galliano, uznanego projektanta, ulubieńca piosenkarki wśród kreatorów stylu.
„Glam” miał zostać wydany jako pierwszy singel z albumu "Bionic", o czym Aguilera pierwotnie wspomniała w lutowym wydaniu amerykańskiej edycji magazynu "Marie Claire". Na dzień wydania „Glam” jako singla datowano 24 lutego 2010 roku. Informacja ta pojawiła się następnie na łamach brytyjskiego dziennika "Daily Mail", lecz wytwórnia RCA Records ostatecznie zmieniła swoją decyzję wobec singla inauguracyjnego po odroczeniu premiery szóstej płyty wokalistki, zamieniając „Glam” na „Not Myself Tonight”. Właśnie w związku ze wstępnymi planami RCA, planowano także wydanie piosenki w charakterze trzeciego oficjalnego singla z albumu "Bionic". Według niektórych informacji, publikację „Glam” datowano na 5 października 2010, lecz słaba sprzedaż albumu przyczyniła się do zawieszenia jego dalszej promocji wczesną jesienią tego roku.
Mimo braku wydania w formie singla, kompozycja spotkała się z promocją airplayową na terenie Korei Południowej, gdzie emisji „Glam” podjęły się rozgłośnie radiowe. W kraju tym piosenkę udostępniono w sprzedaży cyfrowej, co znacznie wpłynęło na jej popularność. W formacie digital download wyprzedano 354 259 kopii „Glam”. Zapewniło to utworowi szczytną pozycję #62 w cotygodniowym notowaniu Top 100 Singles oraz miejsce #35 na liście podsumowującej najlepiej sprzedające się w Korei Południowej single 2010 roku; wydawcą obu zestawień było Gaon Chart. „Glam” był też przebojem notowań sklepu internetowego iTunes Store. W Szwecji, Meksyku i Rosji nagranie zyskało emisję radiową.
Opinie.
Zdaniem redaktorów serwisu the-rockferry.onet.pl, „Glam” to jedna z najlepszych kompozycji nagranych przez Aguilerę w latach 1997−2010. W marcu 2014 roku interaktywny serwis top50songs.org podał, że internauci uznają „Glam” za jedną z czterdziestu najlepszych piosenek Aguilery. W czerwcu 2016 witryna popheart.pl nazwała „Glam” nagraniem „wyprzedzającym swoje czasy”, chwaląc je przy okazji za nowoczesność, która z biegiem lat wcale się nie stępiła.
Recenzje.
Kompozycja spotkała się generalnie z pozytywnym przyjęciem krytyki – zarówno ze strony opiniodawców profesjonalnych, jak i działających niezależnie. Zdaniem jednego z recenzentów internetowego portalu "Tastes Like Caramel", utwory „Glam”, „Prima Donna” i „Vanity” ukazują „zarozumiałą i żartobliwą stronę” Aguilery; ponadto według recenzenta, „Glam” to „'Vogue' roku 2020”, zapewniający słuchaczowi niezapomniane wrażenia oraz charakteryzujący się oszałamiającym bitem. Pamflecista współpracujący ze stroną UnrealityShout.com uznał linię basową piosenki za bardzo chwytliwą, a jej intro określił jako „najbardziej kuszące” na płycie "Bionic". W ramach omówienia szóstego studyjnego albumu Aguilery, Elysa Gardner ("USA Today") uznała „Glam” za utwór „mało odkrywczy”, lecz imponujący wokalem swej wykonawczyni. Allison Stewart, pracująca dla pisma "The Washington Post", skwitowała utwór jako „niespokojny, elektroniczny kawałek; świetny moment albumu "Bionic"”, natomiast Mesfin Fekadu z "Boston Globe" okrzyknął go „najlepszym tanecznym numerem”, „gotowym do zaprezentowania podczas pokazu mody”. Chris DeLine ("Culture Bully") z aprobatą podkreślił zabawowy charakter „Glam” oraz porównał jego strukturę muzyczną do tych z przeboju australijskiej piosenkarki Olivii Newton-John „Physical” (1981) i „Technologic” (2005) z repertuaru francuskiego duetu Daft Punk. Katarzyna Borucka (merlin.pl) przytoczyła tytuł piosenki „Glam” jako najlepszej zawartej na płycie. Autor strony musicaddiction2.com dobrze ocenił piosenkę: „Christina udziela modowych wskazówek ('nie pozwól, by to ubrania cię nosiły!') dokonując recyklingu 'Vogue'a' Madonny w utworze 'Glam', który naprawdę rozbrzmiewa jak czarujący electropop. Kawałek brzmi prawie jak 'Elastic Love'. Zawiera ładną melodię i wokale, ale nadal nie jest to standout albumu "Bionic". Tylko przejście piosenki oferuje coś innego niż jej reszta, na co wpływają szybkie klaskanie i wpływy dancehallu”. Według recenzentki portalu "Feminist Review" utwór jest „ładny i przyjazny gejom” (patrz gay-friendly – przyp.), a także przywodzi na myśl film "Paris Is Burning" (1990) oraz serial "Seks w wielkim mieście" (1998-2004) (tytuły kultowe wśród społeczności LGBT). Opiniodawca pracujący dla ukmix.org pisał o „Glam” jako o utworze, którego „zimne i minimalistyczne dźwięki współpracują niezwykle dobrze z popisami wokalnymi Aguilery”. W odróżnieniu od większości intratnych wypowiedzi, negatywną recenzję wydał Bradley Stern (MuuMuse.com); zdaniem dziennikarza, „Glam” to „niewypał, który rozpoczyna się obiecująco, jednak nie wtłacza w refren utworu wystarczająco dużo energii, by udowodnić, że jego słowa są tak silne, jak chcą być”.
Promocja i późniejsze wykonania.
Utwór „Glam”, podobnie, jak kilkanaście piosenek innych czołowych artystów z całego świata, znalazł się na ścieżce dźwiękowej do brazylijskiej telenoweli "Ti Ti Ti" (2010). W marcu 2011 „Glam” miał zostać wykorzystany w odcinku drugiego sezonu serialu telewizyjnego FOX "Glee" pt. „Sexy”, gdzie jego wykonania podjąć mieli się bohaterowie serialu – członkowie licealnego chóru. Już w momencie pojawienia się tej informacji mówiono, że wpłynie to na promocję utworu, jego wysoką sprzedaż cyfrową oraz wzrost zainteresowania albumem "Bionic", ostatecznie jednak „Glam” został zastąpiony przez inne piosenki i nie został wykorzystany w odcinku "Glee".
W 2019 roku piosenka została wpisana na setlistę rezydentury The Xperience. Wykorzystano ją jako przerywnik między występami Aguilery: na scenie wokalistkę zastąpili vogue'ujący tancerze, a ekran wizyjny ukazywał nagranie wideo z udziałem drag queens. To samo zastosowanie utwór miał podczas europejskiej trasy The X Tour ('19).
W lipcu 2020 Aguilera zamieściła na TikToku materiał wideo, w którym odśpiewuje partie piosenki przed lustrem, nakładając makijaż.
Obecność w kulturze masowej.
W 2016 roku utwór wykorzystywany był w programie rozrywkowym ITV "Who's Doing the Dishes?".

</doc>
<doc id="2063317" url="https://pl.wikipedia.org/wiki?curid=2063317" title="Arnaud Destatte">
Arnaud Destatte

Arnaud Destatte (ur. 26 lipca 1988 w Ukkel) – belgijski lekkoatleta, sprinter.
Brązowy medalista mistrzostw Europy w Barcelonie w 2010 roku w sztafecie 4 × 400 metrów. Mistrz Belgii z 2010 roku w biegu na 400 m (46,28 s).
1 maja 2013 sztafeta 4 × 400 metrów w składzie Dylan Borlée, Jonathan Borlée, Arnaud Destatte i Kévin Borlée ustanowiła czasem 3:06,06 klubowy rekord Belgii na tym dystansie.

</doc>
<doc id="2063318" url="https://pl.wikipedia.org/wiki?curid=2063318" title="Eugene Balon">
Eugene Balon

Eugene Kornel Balon, Eugeniusz Kornel Bałon, także Evžen K. Balon (ur. 1 sierpnia 1930 w Orłowej, zm. 4 września 2013 w Guelph) – kanadyjski, polski i czeski zoolog i ichtiolog.
Eugeniusz Bałon urodził się w Orłowej na Śląsku Cieszyńskim. Absolwent Polskiego Gimnazjum Realnego im. Juliusza Słowackiego w Orłowej w roku 1949.
Ukończył studia na Uniwersytecie Karola w Pradze. W latach 1953–1967 pracował w laboratorium rybackim Słowackiej Akademii Nauk w Bratysławie, gdzie zajmował się endemiczną fauną rzeczną Dunaju. W latach 1967–1971 przebywał w Zambii jako ekspert ONZ.
Od 1976 wykładowca uniwersytecki w Kanadzie, na Uniwersytecie Guelph.
Od jego nazwiska nazwano dwa gatunki ryb: Gymnocephalus baloni i Tilapia baloni.
Żonaty z Christine Flegler, ma syna Janusza S. Balona.

</doc>
<doc id="2063323" url="https://pl.wikipedia.org/wiki?curid=2063323" title="Badminton na Letnich Igrzyskach Olimpijskich Młodzieży 2010">
Badminton na Letnich Igrzyskach Olimpijskich Młodzieży 2010

Badminton na Letnich Igrzyskach Olimpijskich Młodzieży 2010 odbył się w dniach 15 - 19 sierpnia w Singapore Indoor Stadium w Singapurze. Zawodnicy rywalizowali w dwóch konkurencjach. W zawodach ogółem wystartowało 64 zawodników.

</doc>
<doc id="2063325" url="https://pl.wikipedia.org/wiki?curid=2063325" title="Eugeniusz Bałon">
Eugeniusz Bałon



</doc>
<doc id="2063326" url="https://pl.wikipedia.org/wiki?curid=2063326" title="Eugene K. Balon">
Eugene K. Balon



</doc>
<doc id="2063327" url="https://pl.wikipedia.org/wiki?curid=2063327" title="Przyszłość i Wolność">
Przyszłość i Wolność



</doc>
<doc id="2063328" url="https://pl.wikipedia.org/wiki?curid=2063328" title="Evžen Balon">
Evžen Balon



</doc>
<doc id="2063329" url="https://pl.wikipedia.org/wiki?curid=2063329" title="Ivo Opstelten">
Ivo Opstelten

Ivo Willem Opstelten (ur. 31 stycznia 1944 w Rotterdamie) – holenderski polityk, prawnik i samorządowiec, przewodniczący Partii Ludowej na rzecz Wolności i Demokracji (VVD) od 2008 do 2010, burmistrz Utrechtu w latach 1992–1999, a następnie do 2009 burmistrz Rotterdamu, w latach 2010–2015 minister sprawiedliwości.
Życiorys.
Ivo Opstelten urodził się w 1944 w Rotterdamie. W 1969 ukończył prawo na Uniwersytecie w Lejdzie. W latach 1970–1972 pracował jako urzędnik we władzach miejskich Vlaardingen.
Zaangażował się w działalność polityczną w ramach Partii Ludowej na rzecz Wolności i Demokracji. 16 sierpnia 1972 został burmistrzem miasta Dalen, którym pozostał do 1 października 1977. W kolejnych latach stał na czele administracji innych holenderskich miejscowości. Od 1 października 1977 do 1 grudnia 1980 był burmistrzem Doorn. Od 1 grudnia 1980 do 1 września 1987 zajmował tożsame stanowisko w Delfzijl. W międzyczasie, od 1 grudnia 1983 do 1 marca 1984, pełnił również obowiązki burmistrza miasta Beerta z powodu ciąży burmistrz Hanneke Jagersmy.
Od 1 września 1987 do 1 listopada 1992 zajmował stanowisko dyrektora generalnego w Ministerstwie Spraw Wewnętrznych. Następnie powrócił do władz samorządowych, od 1 listopada 1992 do 16 lutego 1999 pełnił funkcję burmistrza Utrechtu. Od 16 lutego 1999 do 1 stycznia 1999 był natomiast burmistrzem Rotterdamu. Od 4 listopada 2009 do 16 lipca 2010 wykonywał tymczasowo obowiązki burmistrza Tilburga.
W latach 1986–1993 pełnił funkcję wiceprzewodniczącego VVD. 23 maja 2008 objął stanowisko przewodniczącego partii, zajmował je do 2010.
4 sierpnia 2010 został mianowany przez królową Beatrix na funkcję "informateura" celem prowadzenia negocjacji mających wyłonić nowy rząd po wyborach parlamentarnych z czerwca 2010. 14 października tego samego roku objął urząd ministra sprawiedliwości w rządzie Marka Rutte. Pozostał na tym stanowisku również w powołanym 5 listopada 2012 drugim gabinecie dotychczasowego premiera. Zrezygnował 10 marca 2015, gdy ujawniono, że wprowadził w błąd parlament w sprawie dokonanego w 2000 zwrotu skonfiskowanego majątku narkotykowego barona. Za decyzję tę odpowiadał ówczesny prokurator Fred Teeven, który w chwili wybuchu afery był sekretarzem stanu w resorcie sprawiedliwości.
Ivo Opstelten jest żonaty z Mariette Dutilh, ma cztery córki. Oficer Orderu Oranje-Nassau (2004).

</doc>
<doc id="2063331" url="https://pl.wikipedia.org/wiki?curid=2063331" title="William Rooke Creswell">
William Rooke Creswell

William Rooke Creswell KCMG, KBE (ur. 20 lipca 1852 w Gibraltarze, zm. 20 kwietnia 1933 w Armadale) − australijski oficer marynarki, wiceadmirał i pierwszy dowódca Royal Australian Navy.
Życiorys.
William Rooke Creswell urodził się w Gibraltarze jako syn Edmunda Creswella, naczelnika urzędu poczty w kolonii i Margaret Mary Ward Fraser. Po ukończeniu prywatnej szkoły w Gibraltarze wstąpił do Eastman's Naval Academy w Southsea w Anglii, po czym w 1865 roku, w wieku 13 lat, został kadetem na okręcie szkolnym Royal Navy HMS „Britannia”. Dwa lata później został awansowany do stopnia midszypmena i zaokrętowany na HMS „Phoebe”. Na tym okręcie odbył dwuletnią podróż dookoła świata, zawijając między innymi do Australii w 1869 roku.
W 1871 roku William Creswell otrzymał promocję na podporucznika marynarki i przydział do China Station. 16 września 1873 roku, w potyczce z malajskimi piratami, został postrzelony w biodro, ale pomimo rany nie opuścił wyznaczonego stanowiska. Jego odwaga przyniosła mu awans do stopnia porucznika i przeniesienie na czas rekonwalescencji do Wielkiej Brytanii, gdzie wstąpił do Royal Naval College w Greenwich. Po wyzdrowieniu powrócił na morze, służąc na wodach Oceanu Indyjskiego, początkowo w East India Station, później u wybrzeży afrykańskich. Royal Navy zwalczała tam statki handlarzy niewolników i porucznik Creswell, który posługiwał się suahili, służył jako tłumacz. Niezdolny do pełnienia obowiązków na skutek choroby, został odesłany do kraju, gdzie w kwietniu 1878 roku odbył kurs torpedowy na HMS „Vernon”, a następnie został komendantem hulku szkolnego HMS „Lion”, stacjonującego w Devonport. Zniechęcony brakiem perspektyw na szybki awans zrezygnował ze służby w marynarce 6 września 1878 roku.
W 1879 roku William Creswell wyjechał wraz ze swym bratem Charlesem do Australii. Przez kilka kolejnych lat wiódł życie pioniera, zajmując się eksploracją złóż i pasterstwem. W 1885 roku spotkał się w Adelaide z komandorem Johnem Walcotem, swoim znajomym z czasów służby w marynarce a wówczas dowódcą sił morskich Australii Południowej ("South Australian Naval Service"), który zaproponował mu służbę w swojej flocie. 12 października 1885 roku William Creswell został oficerem na kanonierce HMCS „Protector”, jedynym dużym okręcie marynarki kolonii. W 1886 roku w „South Australian Register” ukazał się jego artykuł, w którym proponował rozwój własnych sił morskich australijskich kolonii, zamiast utrzymywania na tych wodach okrętów marynarki brytyjskiej. Jego postulaty uzyskały poparcie dowódcy Australian Station Royal Navy, kontradmirała George’a Tryona.
29 grudnia 1888 roku William Creswell poślubił w Port Elliot Adelaide Elizabeth Stow (córkę Randolpha I. Stowa, sędziego Sądu Najwyższego kolonii), a w 1893 roku został następcą Johna Walcota na stanowisku głównodowodzącego marynarki wojennej Australii Południowej. W tych latach ponownie rozpoczął publiczną dyskusję nad stworzeniem australijskiej floty, zdolnej zastąpić pełniącą służbę na wodach kontynentu eskadrę okrętów Royal Navy, stacjonującą stale w Sydney. W 1897 roku został odznaczony Orderem św. Michała i św. Jerzego. Trzy lata później, 1 maja 1900 roku, został dowódcą sił morskich Queenslandu, zaś w sierpniu tegoż roku objął ponownie dowództwo swojego dawnego okrętu, HMCS „Protector”, który został wysłany do Chin w składzie międzynarodowej ekspedycji przeciwko powstaniu bokserów. Służył tam do stycznia 1901 roku, po czym powrócił do Australii, ponownie nawołując do stworzenia autonomicznej marynarki wojennej powstałego właśnie Związku Australijskiego. Rząd dominium nie uzyskał jednak zgody Admiralicji na powołanie pełnomorskiej floty, według koncepcji brytyjskiej rola australijskich okrętów miała ograniczać się do obrony wybrzeży, zaś obronność kraju miała wciąż gwarantować eskadra Royal Navy.
Rząd australijski, wspierając działania Creswella, mianował go 25 lutego 1904 roku pierwszym dowódcą połączonej floty kolonii ("Commonvealth Naval Forces"). Dwa lata później miał okazję zapoznać się podczas pobytu w Wielkiej Brytanii z nowymi trendami w budownictwie okrętowym i stał się zwolennikiem wyposażenia australijskich sił morskich w jednostki nowych klas: torpedowców, niszczycieli i okrętów podwodnych. Jego projekty zostały co prawda po raz kolejny odrzucone przez rząd brytyjski, ale zyskały poparcie premiera rządu Australii Alfreda Deakina. Po latach starań, 5 lutego 1909 roku, rząd kolejnego premiera Andrew Fishera, zamówił w stoczniach brytyjskich trzy nowoczesne kontrtorpedowce typu "River". Zmienił się także punkt widzenia brytyjskiej Admiralicji: pod presją ograniczonego budżetu na zbrojenia i rosnącej w siłę niemieckiej Kaiserliche Marine, zgodziła się wreszcie na powstanie pełnomorskiej eskadry australijskich okrętów. Zamówienie na krążownik liniowy HMAS „Australia” i trzy krążowniki lekkie zostało złożone 9 grudnia 1909 roku.
1 marca 1911 roku William Rooke Creswell został promowany do stopnia kontradmirała, w czerwcu został Rycerzem Orderu św. Michała i św. Jerzego. 10 lipca 1911 roku król Jerzy V oficjalnie sygnował akt powstania niezależnej Royal Australian Navy, przewidujący jednocześnie dla jej okrętów skrót HMAS ("His/Her Majesty’s Australian Ship"). Kontradmirał Creswell został dowódcą nowej marynarki. 4 października 1913 roku nowo zbudowany krążownik liniowy HMAS „Australia” odbył na czele pozostałych jednostek floty paradę w porcie w Sydney, po której marynarka australijska oficjalnie przejęła obowiązek obrony kraju od okrętów Royal Navy.
Podczas I wojny światowej Royal Australian Navy nie występowała w praktyce jako jednolita siła zbrojna. Po pierwszych operacjach przeciwko niemieckim koloniom na Pacyfiku i rozgromieniu Niemieckiej eskadry wschodnioazjatyckiej w bitwie koło Falklandów, okręty australijskie zostały przebazowane na inne teatry działań i oddane pod kontrolę dowództwa Royal Navy. Obowiązki kontradmirała Creswella sprowadzały się w tym czasie do prac administracyjnych, zaczął więc przygotowywać plany na lata powojenne, skupiające się na zapewnieniu marynarce australijskiej większej niezależności od floty brytyjskiej.
W 1919 roku William Creswell został odznaczony Orderem Imperium Brytyjskiego. Oficjalnie odszedł na emeryturę 27 listopada 1919 roku, zaś we wrześniu 1922 roku otrzymał awans do stopnia wiceadmirała. Osiadł na farmie w pobliżu Melbourne i zmarł 20 kwietnia 1933 roku w miejscowości Armadale na przedmieściach tego miasta. Został pochowany na cmentarzu Brighton General. Jego zasługi dla powstania marynarki wojennej Australii przyniosły mu przydomek „ojca Royal Australian Navy”.

</doc>
<doc id="2063335" url="https://pl.wikipedia.org/wiki?curid=2063335" title="Cédric Van Branteghem">
Cédric Van Branteghem

Cédric Van Branteghem (ur. 13 marca 1979 w Gandawie) – belgijski lekkoatleta, sprinter – specjalista biegu na 400 m.
Brązowy medalista mistrzostw Europy w Barcelonie w 2010 roku w sztafecie 4 × 400 metrów. Ośmiokrotny mistrz Belgii: cztery tytuły w biegu na 200 m (2002, 2003, 2003(h), 2006) i również cztery na dystansie 400 m (2001, 2002(h), 2005, 2009).
Dwukrotnie startował w igrzyskach olimpijskich: w Atenach (2004) i Pekinie (2008). Indywidualnie na dystansie 400 m nie osiągnął sukcesów, natomiast w sztafecie 4 × 400 m był piąty (w Pekinie).

</doc>
<doc id="2063336" url="https://pl.wikipedia.org/wiki?curid=2063336" title="Cedric van Branteghem">
Cedric van Branteghem



</doc>
<doc id="2063338" url="https://pl.wikipedia.org/wiki?curid=2063338" title="Volemys kikuchii">
Volemys kikuchii



</doc>
<doc id="2063344" url="https://pl.wikipedia.org/wiki?curid=2063344" title="Pseudostigmatidae">
Pseudostigmatidae

Pseudostigmatidae – wyróżniana dawniej rodzina dużych ważek równoskrzydłych (Zygoptera) występujących w krainie neotropikalnej oraz we wschodniej Afryce (jeden gatunek). Obejmowała największe ze wszystkich ważek równoskrzydłych – około 20 gatunków zgrupowanych w rodzajach: 
W nowszych ujęciach systematycznych, w oparciu o badania Dijkstra "et al". 2014, rodzaje te zostały włączone do rodziny Coenagrionidae.
Rodzajem typowym rodziny był "Pseudostigma".
Charakteryzują się dużymi rozmiarami (do 13 cm długości ciała i 19 cm rozpiętości skrzydeł), długim odwłokiem, zredukowaną pterostygmą (pseudopterostygma) i węzełkiem położonym blisko podstawy skrzydła. Imagines żywią się pająkami budującymi sieci łowne (pajęczyny) lub ich ofiarami.
Afrykański gatunek "Coryphagrion grandis" z monotypowego rodzaju "Coryphagrion" był przez długi czas zaliczany do rodziny Megapodagrionidae. Ze względu na duże morfologiczne i ekologiczne podobieństwa do Pseudostigmatidae przypuszczano, że może być blisko spokrewniony z ważkami Nowego Świata. Przypuszczenie to zostało potwierdzone badaniami genetycznymi z 2006 roku. Bliskie pokrewieństwo ważki afrykańskiej z amerykańskimi sugeruje, że ich linie ewolucyjne rozdzieliły się przed rozpadem Gondwany, co najmniej 100 mln lat temu.

</doc>
<doc id="2063345" url="https://pl.wikipedia.org/wiki?curid=2063345" title="Harts Place">
Harts Place

Harts Place – obszar niemunicypalny w Kern County, w Kalifornii (Stany Zjednoczone), na wysokości 940 m.

</doc>
<doc id="2063349" url="https://pl.wikipedia.org/wiki?curid=2063349" title="Williams FW19">
Williams FW19

Williams FW19 – bolid teamu Williams na sezon 1997. Za kierownicą bolidu Williams FW19 zasiedli Niemiec Heinz-Harald Frentzen oraz Kanadyjczyk Jacques Villeneuve.
Wyniki.
Bolid wystartował w 17 wyścigach, Jacques Villeneuve zwyciężył 7 razy, 1 podium, 8 pole position. Heinz-Harald Frentzen zwyciężył raz, raz też zdobył pole position, 6 razy dojechał w wyścigu na podium. Zespół oraz kierowca Jacques Villeneuve zdobyli tytuły mistrzowskie.

</doc>
<doc id="2063358" url="https://pl.wikipedia.org/wiki?curid=2063358" title="Parafia św. Małgorzaty w Bydlinie">
Parafia św. Małgorzaty w Bydlinie

Parafia Świętej Małgorzaty w Bydlinie - rzymskokatolicka parafia, położona w dekanacie wolbromskim - św. Katarzyny, diecezji sosnowieckiej, metropolii częstochowskiej w Polsce. Utworzona w XIV wieku.

</doc>
<doc id="2063364" url="https://pl.wikipedia.org/wiki?curid=2063364" title="Stanisław Dubelski">
Stanisław Dubelski

 
Stanisław Dubelski (ur. 1863 w Tarnopolu, zm. 6 marca 1935) – nauczyciel, harcerz.
Przed I wojną światową był nauczycielem gimnastyki w Wyższej Szkole Realnej w Tarnowie, a równocześnie pełnił społeczną funkcję naczelnika II Okręgu Sokolego w Tarnowie. Zainteresowany nowym systemem wychowania w Anglii, przyczynił się do powstania skautingu w Tarnowie. Został też pierwszym komendantem skautowym w Tarnowie po legalizacji przez Andrzeja Małkowskiego samorzutnie powstałego ruchu. Funkcję tę pełnił w latach 1911-1914. W 1913 roku wziął udział w skautowym jamboree w Birmingham w Anglii. W okresie międzywojennym uczył w Seminariach Nauczycielskich Żeńskich w Radomiu i Ostrowcu Świętokrzyskim.

</doc>
<doc id="2063366" url="https://pl.wikipedia.org/wiki?curid=2063366" title="Historia Judy Garland">
Historia Judy Garland

Historia Judy Garland (org. "Life with Judy Garland: Me and My Shadows") – film z 2001 roku w reżyserii Roberta Allana Ackermana; powstały w oparciu o Lorny Luft, córki Judy Garland.
Film przedstawia życie Garland od jej pierwszego publicznego występu w 1924 roku aż do jej śmierci w 1969 roku, został podzielony na dwie części: pierwsza część opowiada o jej drodze do sławy w latach 30., uzależnieniu od leków, próbach samobójczych, nieudanych związkach i załamaniu się kariery filmowej. Część druga przedstawia losy małżeństwa z Sidem Luftem, lata koncertów, udany powrót do filmów w "Narodzinach gwiazdy", kolejne problemy osobiste oraz przypadkową śmierć w wieku 47 lat.
Pozostałe informacje.
W scenie, w której Garland przegrywa Oscara z Grace Kelly, Sid Luft mówi: „To największy rabunek od czasu skoku na Brinka”. W rzeczywistości słowa te pochodzą z telegramu, który Groucho Marx wysłał Garland po ceremonii wręczenia Oscarów w 1955 roku.

</doc>
<doc id="2063370" url="https://pl.wikipedia.org/wiki?curid=2063370" title="Parafia Narodzenia Najświętszej Maryi Panny w Gdowie">
Parafia Narodzenia Najświętszej Maryi Panny w Gdowie

Parafia Narodzenia Najświętszej Maryi Panny w Gdowie – parafia rzymskokatolicka należąca do dekanatu Niegowić archidiecezji krakowskiej.
Historia.
Parafia została utworzona w XIII wieku. Kościół parafialny wybudowany w XIV wieku, rozbudowywany sześciokrotnie, ostatnio w 1994–1996, poświęcony w 1999. Mieści się przy ulicy Myślenickiej. Dzwon w kościele w Gdowie jest starszy od dzwonu Zygmunta.
Kościół ma status sanktuarium ze względu na obecność cudownego obrazu Matki Bożej Gdowskiej. Oryginał pochodził z XIV wieku, lecz spłonął w pożarze kościoła w 1705 roku. Kilka lat później został odmalowany z pamięci w naturalnej wielkości i wbudowany w główny ołtarz świątyni. Wokół ołtarza rozwieszone są dary wotywne jak i tablice z opisem cudów, które miały się dokonać w tym miejscu. 
12 września 1999 roku miała miejsce oficjalna koronacja obrazu, której dokonał kardynał Franciszek Macharski koroną pobłogosławioną przez Jana Pawła II. W nocy z 14 na 15 marca 2013 roku skradziono złotą koronę i srebrną suknię obrazu. Po nieudanych poszukiwaniach sprawcy przeprowadzona została zbiórka, z której ufundowano nowy strój dla wizerunku Matki Bożej Gdowskiej. Ponowna koronacja odbyła się 7 września 2014 roku i dokonał jej kardynał Stanisław Dziwisz.
Z kościołem jest związana postać króla Władysława III Warneńczyka, który dwukrotnie miał doznać cudu za wstawiennictwem Maryi. Na pamiątkę tego wydarzenia w nawie północnej kościoła umieszczone są dwa obrazy olejne opisujące całą historię. Jako wotum wdzięczności, król przyznał parafii przywilej, w ramach którego kościół miał corocznie otrzymywać ,1 jelenia z największych i najlepszych, jakie znajdują się w puszczy, oraz 17 grzywien w szerokich groszach praskich. Po dokonaniu zimowego wyrębu – 30 sosen zdatnych do budowy oraz 5 dębów większych ze wszystkimi pniami i gałęziami". Donacja Władysława została potwierdzona przez trzech późniejszych królów: Zygmunta Augusta, Augusta II Mocnego i Augusta III Sasa, a jej wypłacania zaprzestano dopiero w PRL-u.

</doc>
<doc id="2063372" url="https://pl.wikipedia.org/wiki?curid=2063372" title="Jacek Targosz">
Jacek Targosz

Jacek Targosz (ur. 20 września 1936 w Krakowie, zm. 7 czerwca 2008 tamże) – teoretyk muzyki, pedagog. 
Życiorys.
Absolwent i wykładowca Akademii Muzycznej w Krakowie, gdzie od 1970 roku wykładał przedmioty teoretyczne. W latach 1987–1990 był dziekanem Wydziału Wychowania Muzycznego, w latach 1979–2006 kierownikiem Zakładu Akustyki, a w latach 2000–2006 kierownikiem zespołu form muzycznych, harmonii i kontrapunktu. Wieloletni nauczyciel przedmiotów teoretycznych w PSM II st. im. Władysława Żeleńskiego w Krakowie.
Wykładał także na Wydziale Liturgicznym Papieskiej Akademii Teologicznej. Autor m.in. podręcznika "Podstawy harmonii funkcyjnej".
Odznaczony Nagrodą III st. Ministerstwa Kultury i Sztuki (1983) oraz Srebrnym Krzyżem Zasługi (1984).

</doc>
<doc id="2063376" url="https://pl.wikipedia.org/wiki?curid=2063376" title="Parafia Ścięcia św. Jana Chrzciciela w Górze Świętego Jana">
Parafia Ścięcia św. Jana Chrzciciela w Górze Świętego Jana

Parafia pw. Ścięcia Świętego Jana Chrzciciela w Górze Świętego Jana - parafia rzymskokatolicka znajdująca się w diecezji tarnowskiej w dekanacie Tymbark. Erygowana w XII wieku. Swoim zasięgiem obejmuje wsie: Góra Świętego Jana, Zegartowice, Mstów i Krzesławice.
Siedziba parafii mieści się w Górze Świętego Jana, pod numerem 90. Parafia ma jedną filię - kaplicę w Zegartowicach.
Prowadzą ją księża diecezjalni. Obecnie proboszczem jest ks. Kazimierz Nawalaniec.
Odpust parafialny obchodzony jest w niedzielę przed lub po 24 czerwca (uroczystość narodzenia św. Jana Chrzciciela) oraz w niedzielę przed lub po 29 sierpnia (wspomnienie ścięcia św. Jana Chrzciciela).
Historia.
Pierwsza wzmianka o parafii w Górze Świętego Jana pochodzi z 1238, kiedy to właściciele wsi - Gryffinowie, ufundowali na jej terenie parafię, której siedzibą miał być niezachowany do dzisiejszych czasów kościółek. Istnieją przypuszczenia, że jego założycielami byli benedyktyni z klasztoru w Tyńcu, ale równie prawdopodobne jest, że powstał w okresie działalności misyjnej śś. Cyryla i Metodego w X wieku. Kościół ten uległ zniszczeniu w 1241, prawdopodobnie na skutek najazdu Mongołów. Na jego miejscu wybudowano nowy, również drewniany.
Od roku 1298, przez kolejne 500 lat do parafii należał Szczyrzyc.
W 1798 roku ordynariusz tarnowski biskup Florian Janowski zniósł parafię w Górze Świętego Jana i przemianował ją na filię parafii Cystersów w Szczyrzycu. 15 listopada 1885 spłonął ostatni drewniany kościół we wsi. W latach 1907-1913 wzniesiono zachowaną do dziś świątynię murowaną.
W 1935 biskup Franciszek Lisowski podjął decyzje o przywróceniu Górze Świętego Jana praw parafii i oddał ją pod opiekę księży diecezjalnych.
Kościół.
Życie duchowe parafii skupia się wokół kościoła pw. Ścięcia św. Jana Chrzciciela w Górze Świętego Jana, wzniesionego w latach 1907-1913.
Filią parafii jest również murowana kaplica pw. św. Józefa w miejscowości Zegartowice. Zbudowana została w XVIII wieku na terenie dawnego dworu. Obchodzi się tu odpust, przypadający w dniu 19 marca, w liturgiczne wspomnienie Patrona. Liturgia sprawowana jest raz z miesiącu.

</doc>
<doc id="2063378" url="https://pl.wikipedia.org/wiki?curid=2063378" title="Delemont">
Delemont



</doc>
<doc id="2063379" url="https://pl.wikipedia.org/wiki?curid=2063379" title="Pałac w Rościnie">
Pałac w Rościnie

Pałac w Rościnie – późnobarokowy pałac w Rościnie w województwie zachodniopomorskim.
Położenie.
Pałac znajduje się w południowej części miejscowości.
Architektura.
Pałac jest murowany, zbudowany w stylu późnobarokowym na planie prostokąta, dwukondygnacyjny. Od strony wschodniej posiada fasadę z klasycystycznymi obramowaniami okiennymi i gzymsami. W środku fasady występuje ryzalit zwieńczony tympanonem. Mansardowy dach o zmiennym kącie nachylenia połaci, kryty jest dachówką ceramiczną. Po stronie południowej i północnej znajdują się parterowe dobudówki.
Dawniej przed pałacem znajdował się półowalny podjazd na teren dziedzińca folwarcznego; obecnie (stan 2010 r.) jest tam hydrofornia.
Historia.
Pałac wybudowany został w 2 połowie XVIII w. przez rodzinę von Bredow, przebudowany w 2 połowie XIX w.; obecnie (stan 2010 r.) znacznie zdewastowany.
Park pałacowy.
Przypałacowy park, o powierzchni około 8 ha, położony jest po południowej stronie pałacu i dawnego folwarku. Założony został w 2 połowie XVIII w. jako barokowy (regularny) i w XIX w. przekształcony na krajobrazowy (swobodny, romantyczny). Na jego terenie zachowała się brama wejściowa dawnej budowli parkowej. Pierwotna sieć dróg parkowych miała układ „precelkowaty”. W części wschodniej parku znajduje się owalny staw.
Południową i wschodnią część parku zajmuje starodrzew rosnący w pasie szerokości około 80 m, głównie kasztanowce, dęby, lipy, buki i jesiony, a tylko pojedynczo inne ozdobne gatunki, np. platan, cis, daglezja. W składzie rodzajowym dominuje klon (18%), jesion (13%) i wiąz (13%). Okazałe drzewa przypuszczalnie mają około 100–150 lat (lipy), natomiast licznie występujący samosiew jest w wieku 20–40 lat. Przy pałacu znajduje się lipa o obwodzie 450 cm, we wschodniej stronie parku zaś dąb szypułkowy o obwodzie 440 cm; w niedalekim sąsiedztwie drogi do Pszczelnika – grupa platanów o obwodzie 300–500 cm.
Wpisany do rejestru zabytków pod nr 589 z 27.04.2001 r.

</doc>
<doc id="2063382" url="https://pl.wikipedia.org/wiki?curid=2063382" title="Doświadczenie Millikana">
Doświadczenie Millikana



</doc>
<doc id="2063384" url="https://pl.wikipedia.org/wiki?curid=2063384" title="Yolanda Gigliotti">
Yolanda Gigliotti



</doc>
<doc id="2063385" url="https://pl.wikipedia.org/wiki?curid=2063385" title="Parafia Wszystkich Świętych w Krościenku nad Dunajcem">
Parafia Wszystkich Świętych w Krościenku nad Dunajcem

Parafia pw. Wszystkich Świętych w Krościenku nad Dunajcem – parafia rzymskokatolicka znajdująca się w diecezji tarnowskiej w dekanacie Krościenko nad Dunajcem. Erygowana w 1348. Mieści się przy ulicy Sobieskiego. Prowadzą ją księża diecezjalni.
Historia.
Kolejnymi proboszczami parafii w ciągu ostatnich 300 lat byli:

</doc>
<doc id="2063386" url="https://pl.wikipedia.org/wiki?curid=2063386" title="Turniej o Brązowy Kask 2010">
Turniej o Brązowy Kask 2010

Turniej o Brązowy Kask 2010 – zawody żużlowe, organizowane przez Polski Związek Motorowy dla zawodników do 19. roku życia. W sezonie 2010 rozegrano dwa turnieje półfinałowe oraz finał, w którym zwyciężył Patryk Dudek.

</doc>
<doc id="2063390" url="https://pl.wikipedia.org/wiki?curid=2063390" title="Division de Honor">
Division de Honor



</doc>
<doc id="2063393" url="https://pl.wikipedia.org/wiki?curid=2063393" title="Języki kareńskie">
Języki kareńskie

Języki kareńskie – grupa języków w ramach rodziny chińsko-tybetańskich, z podrodziny języków tybeto-birmańskich, używane zwłaszcza na terenie Birmy i Tajlandii. Są językami tonalnymi.

</doc>
<doc id="2063394" url="https://pl.wikipedia.org/wiki?curid=2063394" title="Sfincia di San Giuseppe">
Sfincia di San Giuseppe

Sfincia di San Giuseppe jest to rodzaj ciastka smażonego w głębokim oleju. Sfincia to potrawa sycylijska spożywana głównie 19 marca - w dniu Świętego Józefa. Zawiera krem z ricotty, posypkę z orzeszków pistacjowych i kandyzowanych pomarańczy.

</doc>
<doc id="2063395" url="https://pl.wikipedia.org/wiki?curid=2063395" title="Judo na Letnich Igrzyskach Olimpijskich Młodzieży 2010">
Judo na Letnich Igrzyskach Olimpijskich Młodzieży 2010

Judo na Letnich Igrzyskach Olimpijskich Młodzieży 2010 odbyło się w dniach 21–25 sierpnia w hali Suntec Singapore International Convention and Exhibition Centre w Singapurze. Zawodnicy rywalizowali w dziewięciu konkurencjach (4 męskie, 4 żeńskie i 1 mieszana). W zawodach ogółem wystartowało 104 zawodników.
Kwalifikacje.
Kwalifikacje na igrzyska było można uzyskać podczas Mistrzostw świata kadetów w 2009 roku. Zawodnicy musieli być urodzeni między 1 stycznia 1993 a 31 grudnia 1994 roku.

</doc>
<doc id="2063398" url="https://pl.wikipedia.org/wiki?curid=2063398" title="La Liga Española de Rugby">
La Liga Española de Rugby



</doc>
<doc id="2063400" url="https://pl.wikipedia.org/wiki?curid=2063400" title="Renfe División de Honor">
Renfe División de Honor



</doc>
<doc id="2063403" url="https://pl.wikipedia.org/wiki?curid=2063403" title="Kościół św. Jadwigi Śląskiej w Świątnikach">
Kościół św. Jadwigi Śląskiej w Świątnikach

Kościół św. Jadwigi Śląskiej w Świątnikach - rzymskokatolicka świątynia wybudowana w miejscu drewnianej kapliczki św. Jadwigi Śląskiej. Kościół jest trzynawowy, z balkonami wzdłuż naw bocznych i prezbiterium, czterema zakrystiami i trzema kruchtami. Wewnątrz znajdują się figury: Chrystusa Ukrzyżowanego, św. Jadwigi Śląskiej i św. Jadwigi Królowej. Kościół znajduje się na trasie Małopolskiej Drogi św. Jakuba z Sandomierza do Krakowa.

</doc>
<doc id="2063405" url="https://pl.wikipedia.org/wiki?curid=2063405" title="Eduardo Dluzniewski">
Eduardo Dluzniewski

Eduardo Dluzniewski (22 września 1952) – były urugwajski sędzia piłkarski polskiego pochodzenia. Sędziował dwa mecze na Copa América 1995 w Urugwaju (Argentyna – Boliwia (2:1) i Ekwador – Peru (2:1)).

</doc>
<doc id="2063410" url="https://pl.wikipedia.org/wiki?curid=2063410" title="Jan Drozdowski (pianista)">
Jan Drozdowski (pianista)

Jan Drozdowski (ur. 2 lutego 1857 w Krakowie, zm. 21 stycznia 1918) – polski pianista i pedagog.
Życiorys.
Był synem właściciela fabryki fortepianów. Studiował w Konserwatorium Wiedeńskim fortepian u J. Dachsa oraz teorię muzyki u Antona Brucknera. Po powrocie do Polski kontynuował studia u Aleksandra Michałowskiego. 1 grudnia 1889 roku objął i prowadził aż do śmierci klasę fortepianu w Konserwatorium Krakowskim.
W 1886 wydał "Szkołę studiów na fortepian, ułożoną z etiud różnych kompozytorów", kilka lat później także "Technikę gry na fortepian".
Do jego uczniów należał Adolf Chybiński.

</doc>
<doc id="2063414" url="https://pl.wikipedia.org/wiki?curid=2063414" title="Kościół Przemienienia Pańskiego i Świętego Ducha w Wiśniowej">
Kościół Przemienienia Pańskiego i Świętego Ducha w Wiśniowej

Kościół Przemienienia Pańskiego i Świętego Ducha w Wiśniowej Poduchownej – rzymskokatolicka świątynia wzniesiona staraniem Karola Tarły. W podziemiach kościoła spoczywa serce księdza Hugona Kołłątaja. Wewnątrz kościoła znajdują się posągi Apostołów Piotra i Pawła, obrazy: Przemienienia Pańskiego, Matki Bożej z Dzieciątkiem i św. Janem Chrzcicielem, Matki Bożej Częstochowskiej.
Małopolska Droga św. Jakuba.
Kościół znajduje się na odnowionej trasie Małopolskiej Drogi św. Jakuba z Sandomierza do Tyńca, która jest odzwierciedleniem dawnej średniowiecznej drogi do Santiago de Compostela i związana jest z pielgrzymowaniem do grobu św. Jakuba.

</doc>
<doc id="2063418" url="https://pl.wikipedia.org/wiki?curid=2063418" title="División de Honor B">
División de Honor B

División de Honor B - druga w hierarchii liga męskich ligowych rozgrywek rugby w Hiszpanii. Stanowi pośredni szczebel rozgrywkowy między División de Honor, a I ligą. Zmagania toczą się cyklicznie (co sezon) systemem kołowym i przeznaczone są dla 16 hiszpańskich klubów rugby, grających w dwóch grupach (pierwszej [północna] i drugiej [południowa]). Czołowe drużyny División de Honor B uzyskują awans do División de Honor, zaś najsłabsze zespoły relegowane są do I ligi. Od samego początku do dziś zarządzana przez Hiszpański Związek Rugby.
Zasady.
Format.
W lidze występuje 16 zespołów. Podzielone są one na dwie grupy, grając systemem ligowym (tj. "każdy z każdym, mecz i rewanż") w swojej grupie. Dwa najlepsze zespoły awansują do play-off. Zwycięzcy spotkań awansują do División de Honor. Dwa najsłabsze zespoły z grup rozgrywają baraże. Przegrani spadają do I ligi, a wygrani rozgrywają spotkania ze zwycięzcami I ligi.

</doc>
<doc id="2063424" url="https://pl.wikipedia.org/wiki?curid=2063424" title="Paul de la Cuesta">
Paul de la Cuesta

Paul de la Cuesta Esnal (ur. 28 listopada 1988 w San Sebastián) – hiszpański narciarz alpejski, reprezentant kraju na Zimowych Igrzysk Olimpijskich 2010 w Vancouver i Soczi, trzykrotny mistrz Hiszpanii w konkurencjach alpejskich.
W Pucharze Świata zadebiutował 25 października 2009 w Sölden w slalomie gigancie, jednak został zdyskwalifikowany.
Zawody krajowe.
Paul de la Cuesta czterokrotnie został mistrzem swojego kraju - 16 marca 2005 w supergigancie, dzień później w slalomie gigancie, 7 kwietnia 2010 w slalomie gigancie oraz 30 marca 2012 w supergigancie. W 2009 roku został wicemistrzem Hiszpanii w slalomie gigancie, dwa lata później był drugi w mistrzostwach kraju w supergigancie, ma w swoim dorobku także trzy brązowe medale mistrzostw Hiszpanii: w 2009 zdobył dwa brązowe medale - w supergigancie i slalomie, a w 2011 w slalomie gigancie.

</doc>
<doc id="2063425" url="https://pl.wikipedia.org/wiki?curid=2063425" title="Ray Mancini vs Kim Duk Koo">
Ray Mancini vs Kim Duk Koo



</doc>
<doc id="2063427" url="https://pl.wikipedia.org/wiki?curid=2063427" title="Paul de la Cuesta Esnal">
Paul de la Cuesta Esnal



</doc>
<doc id="2063430" url="https://pl.wikipedia.org/wiki?curid=2063430" title="Senat Południowej Afryki">
Senat Południowej Afryki

Senat Republiki Południowej Afryki (ang. "Senate of South Africa", afr. "Die Senaat van Suid-Afrika") − nieistniejąca już izba wyższa południowoafrykańskiego parlamentu, funkcjonująca w latach 1910-1980 i 1994-1997.
Pod rządami białej mniejszości w Związku Południowej Afryki większość senatorów wybierały osobno zgromadzenia elektorów złożone w każdej z czterech prowincji z członków lokalnych zgromadzeń i członków parlamentu związkowego. Skład uzupełniali ludzie mianowani przez gubernatora generalnego w porozumieniu z premierem. Na czele Senatu stał prezydent.
W latach 1936-1960 w Senacie zasiadali specjalni biali przedstawiciele czarnej społeczności.
Po ogłoszeniu niepodległości i republikańskiego ustroju rolę nominowania członków Senatu przejął prezydent RPA, natomiast prezydent Senatu miał sprawować urząd prezydenta w razie niemożności jego pełnienia przez konstytucyjną głowę państwa lub w razie jej śmierci.
W 1980 roku premier Pieter Willem Botha rozpoczął proces reform konstytucyjnych, w ich efekcie Senat uległ likwidacji od 1 stycznia 1981 roku. Część senatorów przeniesiono do rozszerzonej izby Zgromadzenia Ludowego. Salę obrad senatu przejęła Rada Prezydencka, ciało doradcze, złożone z białych, Azjatów i kolorowych. W 1984 roku do tej sali przeniesiono obrady nowej części trójizbowego odtąd parlamentu.
Po zniesieniu apartheidu w 1994 roku przywrócono Senat jako izbę wyższą dwuizbowego parlamentu, a niższą nazwano Zgromadzeniem Narodowym. Senatorów wybierali członkowie dziewięciu prowincjonalnych parlamentów, liczba senatorów z każdej prowincji wynosiła dziewięciu.
W 1997 roku Senat zastąpiono Narodową Radą Prowincji, której uprawnienia są odmienne od Senatu.

</doc>
<doc id="2063438" url="https://pl.wikipedia.org/wiki?curid=2063438" title="I liga hiszpańska w rugby">
I liga hiszpańska w rugby

I liga hiszpańska w rugby - trzecia w hierarchii liga męskich ligowych rozgrywek rugby w Hiszpanii. Stanowi pośredni szczebel rozgrywkowy między División de Honor B, a najwyższymi ligami regionalnymi. Zmagania toczą się cyklicznie (co sezon) systemem kołowym i przeznaczone są dla 32 hiszpańskich klubów rugby, grających w czterech grupach. Czołowe drużyny I ligi grają w barażach o awans do División de Honor B, zaś najsłabsze zespoły relegowane są do lig regionalnych. Od samego początku do dziś zarządzana przez Hiszpański Związek Rugby.
Zasady.
Inne.
Walkower w meczach ligowych będzie wynosił 25-0, a drużyna nie stawiająca się na boisku zostanie ukarana ujemnym punktem. Zwycięstwo walkowerem przynosi zespołowi 5 punktów.
Zasady.
Format.
W lidze występują 32 zespoły. Podzielone są one na cztery grupy, grając systemem ligowym (tj. "każdy z każdym, mecz i rewanż") w swojej grupie. Mistrzowie najlepsze zespoły awansują do play-off.

</doc>
<doc id="2063447" url="https://pl.wikipedia.org/wiki?curid=2063447" title="Lista prezydentów Senatu Południowej Afryki">
Lista prezydentów Senatu Południowej Afryki



</doc>
<doc id="2063450" url="https://pl.wikipedia.org/wiki?curid=2063450" title="Ivo Pękalski">
Ivo Pękalski

Ivo Pękalski (ur. 3 listopada 1990 w Lund) – szwedzki piłkarz polskiego pochodzenia, grający na pozycji pomocnika. Od 2016 zawodnik Halmstads BK.
Dzieciństwo.
Jego rodzice (Roman Rzucidło i Lila zd. Pękalska) pochodzą z Rzeszowa i w 1989 wyemigrowali do Szwecji. Tam wzięli ślub, tam również na świat przyszła dwójka ich synów: Ivo oraz Phillip (ur. w 2002). Ojciec był piłkarzem i koszykarzem Resovii oraz w latach 80. wokalistą post punkowej grupy muzycznej Aurora. Kiedy Ivo zaczął chodzić do szkoły rodzina zmieniła nazwisko z Rzucidło na Pękalski (panieńskie matki Iva) – z uwagi na fakt, że Rzucidło było w Szwecji „niewymawialne”. Ojciec został pierwszym trenerem Iva, gdy ten miał 5 lat.
Kariera klubowa.
Pękalski rozpoczynał karierę w klubach Linero IF i Lunds BK, a w 2005 roku przeniósł się do Landskrona BoIS. 27 lipca 2009 Pękalski został sprzedany do Malmö FF. Pod koniec listopada podpisał kontrakt z BK Häcken, obowiązujący od 1 stycznia 2014. W 2016 przeszedł do Halmstads BK.

</doc>
<doc id="2063452" url="https://pl.wikipedia.org/wiki?curid=2063452" title="Hiszpańskie ligi regionalne w rugby">
Hiszpańskie ligi regionalne w rugby

Rozgrywki prowadzone są przez regionalne związki rugby. W zależności od regionu istnieje jedna lub parę klas rozgrywkowych. Najlepsze zespoły z najwyższych lig walczą o awans do I ligi w rundzie play-off.

</doc>
<doc id="2063453" url="https://pl.wikipedia.org/wiki?curid=2063453" title="Kaliska Piesza Pielgrzymka na Jasną Górę">
Kaliska Piesza Pielgrzymka na Jasną Górę

Kaliska Piesza Pielgrzymka na Jasną Górę – coroczna piesza pielgrzymka na Jasną Górę, która pielgrzymuje z Kalisza do Częstochowy od 1637.
Pielgrzymka wyrusza z diecezji kaliskiej, pielgrzymować będzie w 2022 po raz 385 jako pielgrzymka kaliska i po raz 31 jako pielgrzymka diecezji kaliskiej. Pielgrzymka rozpoczyna się 6 sierpnia, wtedy to wyruszają poszczególne grupy promieniste z parafii z terenu diecezji. Grupy kaliskie wyruszają 9 sierpnia po mszach w parafiach kaliskich. Pielgrzymka kaliska dotrze na Jasną Górę 13 sierpnia około godziny 18.00, a 16 sierpnia grupy kaliskie, jako jedne z nielicznych w Polsce, wyruszą pieszo w powrotną drogę do bazyliki kolegiackiej Wniebowzięcia Najświętszej Maryi Panny w Kaliszu. Dotrą tam 19 sierpnia, gdzie zostaną gorąco powitani przez biskupa, władze miejskie oraz mieszkańców najstarszego miasta w Polsce.

</doc>
<doc id="2063457" url="https://pl.wikipedia.org/wiki?curid=2063457" title="Edward Bettman">
Edward Bettman



</doc>
<doc id="2063472" url="https://pl.wikipedia.org/wiki?curid=2063472" title="Illnath">
Illnath

Illnath – duńska, blackmetalowa formacja założona w 1997 przez Petera Falka i Jokuma Thora Laresena.
Historia.
Zespół na początku nosił nazwę Flagellation, i ich pierwsze demo – "Behind the Veil" – zostało wydane pod tą właśnie nazwą.
W grudniu 2001 ukazała się płyta "Angelic Voices Calling", wydana nakładem finansowym zespołu.
Rok później formacja podpisała kontrakt z japońską wytwórnią World Chaos Productions. Efektem współpracy z tą wytwórnią było wydanie pierwszego albumu grupy – "Cast Into Fields of Evil Pleasure".
Termin wydania drugiej płyty – "Secon Skin of Harlequin" – był kilkakrotnie przekładany. Ostatecznie album ukazał się w niewielkim nakładzie i był dostępny wyłącznie na rynku japońskim. Niezadowoleni z tego faktu muzycy Illnath zerwali kontrakt i publicznie ostrzegli inne zespoły przed problemami jakie niesie ze sobą współpraca z WCP. Aby udowodnić swoje racje, zespół przeprowadził ankietę wśród swoich fanów gdzie i w jaki sposób nabyli krążek "Secon Skin of Harlequin".
W międzyczasie podpisali umowę z nową wytwórnią – Deathlight Records. W marcu 2007 r. ukazała się reedycja "Cast Into Fields of Evil Pleasure", która ostatecznie dotarła na rynek europejski.
Wydanie trzeciego albumu Illnath – "Three Nights in the Sewers of Sodom" – przewidziane było na rok 2008, ale planu nie udało się zrealizować. 

</doc>
<doc id="2063477" url="https://pl.wikipedia.org/wiki?curid=2063477" title="Larry Myricks">
Larry Myricks

Lawrence Ellwyne „Larry” Myricks (ur. 10 marca 1956 w Clinton, w stanie Missisipi) – amerykański lekkoatleta.
Startował głównie w skoku w dal. Pierwszy sukces osiągnął w 1979 roku zdobywając mistrzostwo NCAA. W tymże roku oddał również najdłuższy skok w sezonie (8,52 m) zdobywając tym samym mistrzostwo kraju. Powtórzył to jeszcze dwukrotnie: w 1980 i 1989 roku.
W swojej karierze trzykrotnie wystąpił na igrzyskach olimpijskich. W Montrealu (1976) nie zakwalifikował się do finału. W Los Angeles (1984) zajął 4. miejsce. Największy sukces olimpijski odniósł w 1988 roku w Seulu. W konkursie finałowym zdobył brązowy medal rezultatem 8,27 m – przegrał on z swymi rodakami Carlem Lewisem (złotym medalistą) oraz Mike Powellem (srebrnym medalistą).
Poza skokiem w dal Myricks był cenionym sprinterem startującym na 200 metrów. Na tym dystansie jego największym osiągnięciem było sklasyfikowanie na piątej pozycji na świecie w 1983.

</doc>
<doc id="2063519" url="https://pl.wikipedia.org/wiki?curid=2063519" title="Step Up 3-D">
Step Up 3-D

Step Up 3-D – film muzyczny z 2010 roku w reżyserii Jon Chu produkcji amerykańskiej. Kontynuacje filmów "" z 2006 roku oraz "Step Up 2" z 2008 roku.
Opis fabuły.
Ambitny Luke (Rick Malambri) wie, czego chce. Jest ulicznym tancerzem i mieszka w starym magazynie w Nowym Jorku – mieście, w którym wszystko jest możliwe. To w nim spotykają się ludzie, którzy kochają taniec. Luke ćwiczy z członkami grupy Piraci, którzy są dla niego jak rodzina. Teraz przygotowują się do pokonania swoich rywali z ekipy Samurai. Kiedy zbliżają się międzynarodowe mistrzostwa, Luke wyrusza na ulice, by znaleźć nowych tancerzy, którzy mogliby dołączyć do grupy i pomóc w wygraniu turnieju.
Pewnego dnia Luke poznaje piękną i niezależną Natalie (Sharni Vinson). Do grupy dołączają także Moose (Adam G. Sevani) i Camille (Alyson Stoner), byli uczniowie elitarnej akademii w Baltimore, którzy w Nowym Jorku odkrywają undergroundową scenę taneczną. Tajemnicza Natalie, która mówi, że nigdy nie przegrywa i że wszystko, co inni powinni o niej wiedzieć, jest w jej tańcu, skrywa jednak coś, co może zniszczyć uczucie rodzące się między nią a Lukiem, a także zaprzepaścić szansę na wygraną w turnieju.

</doc>
<doc id="2063529" url="https://pl.wikipedia.org/wiki?curid=2063529" title="Katastrofa lotu Alitalia 4128">
Katastrofa lotu Alitalia 4128

Katastrofa lotu Alitalia 4128 – katastrofa lotnicza samolotu McDonnell Douglas DC-9-32, należącego do włoskich linii lotniczych Alitalia. Samolot rozbił się w trakcie podchodzenia do lądowania 23 grudnia 1978 roku na Morzu Tyrreńskim u wybrzeży Sycylii, nieopodal miasta Cinisi. W wyniku katastrofy śmierć poniosło 108 osób (103 pasażerów i 5 członków załogi), a rannych zostało 21 osób.
Lot 4128.
McDonnell Douglas DC-9-32 (nr rej. I-DIKQ), który uczestniczył w katastrofie został wyprodukowany w 1968 roku. Linie lotnicze Alitalia ochrzciły go nazwą "Isola di Stromboli" (pl. Wyspa Stromboli). Feralnego dnia maszyna odbywała lot z Rzymu do Palermo. Lot nr 4128 był dodatkowym lotem, który dodano wyłącznie na przypadający wówczas okres świąt Bożego Narodzenia.
Przebieg lotu.
Samolot wystartował z lotniska im. Leonarda da Vinci w Rzymie w lot do Palermo w godzinach wieczornych. Około godziny 0:30 załoga samolotu rozpoczęła procedurę podchodzenia do lądowania. Samolot otrzymał zgodę na lądowanie na pasie nr 21. Piloci sądząc, że znajdują się blisko lotniska, przyspieszyli schodzenie. Na 20 sekund przed katastrofą komputer pokładowy ostrzegł pilotów, iż maszyna znajduje się na wysokości 200 stóp. Zdezorientowani piloci wstrzymali dalsze schodzenie maszyny na wysokości 150 stóp. 9 sekund później, wiejący silny wiatr spowodował utratę wysokości przez maszynę, przez co DC-9 zawadził prawym skrzydłem o taflę wody, a następnie rozbił się. Katastrofa miała miejsce 3 kilometry od końca pasa startowego lotniska w Palermo. Świadkami katastrofy była grupa rybaków, którzy natychmiast przystąpili do poszukiwania ocalałych. Rybakom udało się wyłowić z wody 21 osób spośród 129 osób znajdujących się na pokładzie. Pozostali pasażerowie oraz członkowie załogi nie przeżyli katastrofy.
Przyczyna katastrofy.
Za przyczynę katastrofy uznano błąd pilotów, którzy utracili orientację przestrzenną i uznali, iż znajdują się w mniejszej niż rzeczywista odległości od lotniska, przez co błędnie przyspieszyli schodzenie. Dopiero 20 sekund przed katastrofą piloci zorientowali się, że maszyna znajduje się na wysokości 200 stóp (ok. 60 m) i około 3 kilometry od lotniska. Chwilę po usłyszeniu sygnału alarmowego piloci powinni byli zwiększyć wysokość samolotu. W tym przypadku załoga po usłyszeniu alarmu starała się odzyskać orientację przestrzenną w aktualnym położeniu DC-9 oraz zrozumieć, w którym momencie popełniła błąd.

</doc>
<doc id="2063533" url="https://pl.wikipedia.org/wiki?curid=2063533" title="Obraz Matki Bożej Latyczowskiej">
Obraz Matki Bożej Latyczowskiej

Matka Boża Latyczowska – Patronka Nowej Ewangelizacji – obraz namalowany około połowy XVI wieku, według wzoru wizerunku Matki Bożej Śnieżnej Salus Populi Romani z bazyliki Santa Maria Maggiore w Rzymie, przywieziony z Rzymu między 1594 a 1597.
Obraz przedstawia Matkę Bożą trzymającą w lewej ręce Dzieciątko, w prawej zaś berło. Święte postacie przyozdobiono sukienkami o precyzyjnie kutych motywach roślinnych. W tle obrazu zwisają kiście winogron, a głowę Maryi otacza 12 gwiazd. Wizerunek ten ma wysokie walory artystyczne, świadczące o tym, że mogło powstać w którymś z warsztatów włoskich.
Około roku 1606 biskup kamieniecki Paweł Wołucki sprowadził do Latyczowa dominikanów, którzy przybyli z otrzymanym od Klemensa XVIII obrazem Matki Bożej jako błogosławieństwem na pracę misyjną. Został on umieszczony w ufundowanej przez Potockich pierwszej kamiennej świątyni. Od początku obecności w latyczowskiej świątyni obraz zasłynął wieloma cudami.
W 1648 podczas najazdu Chmielnickiego, chroniąc obraz, dominikanie zabrali go do Lwowa. w 1772 powrócił do Latyczowa, w związku z licznymi cudami na mocy dekretu Piusa VI, 4 października 1778 biskup bakowski Stanisław Rajmund Jezierski ukoronował uroczyście obraz złotymi koronami.
W 1832, po powstaniu listopadowym, rząd carski skasował klasztor w Latyczowie. W czasie I wojny światowej obraz był chroniony przez jakiś czas w Winnicy, powrócił do Latyczowa, ale już w 1920 w związku z najazdem bolszewików został przewieziony do Warszawy. Związek Kresowiaków postanowił o umieszczeniu go w świeżo budowanej Kaplicy Kresowej kościoła Niepokalanego Poczęcia NMP w Warszawie. W międzyczasie jednak decyzją władz kościelnych wrócił na Kresy – w roku 1933 do kościoła parafii Św. Trójcy w Lubomlu – do czasu, gdy w listopadzie 1935 roku został umieszczony w katedrze w Łucku. 6 sierpnia 1945 obraz opuścił Kresy Wschodnie wraz z siostrami służkami NMP i umieszczony w ich kaplicy w Lublinie. 
4 października 2014 został na stałe przeniesiony do kościoła pw. Matki Bożej Różańcowej w Lublinie, który 7 października 2017 dekretem abp. Stanisława Budzika został ustanowiony sanktuarium Matki Bożej Latyczowskiej, Patronki Nowej Ewangelizacji. 7 października 2018 cudowny obraz Matki Bożej Latyczowskiej został rekoronowany przez arcybiskupa Stanisław Budzika złotymi koronami pobłogosławionymi przez papieża Franciszka.
Od 2006 w Latyczowie znajduje się kopia wizerunku Matki Bożej Latyczowskiej pobłogosławiona 28 maja 2006 w Krakowie przez Benedykta XVI. Inna kopia obrazu znajduje się w kościele Niepokalanego Poczęcia NMP w Warszawie. Powstała ona w zastępstwie oryginalnego obrazu, który miał trafić do tego kościoła, ale ostatecznie wrócił na Kresy. Przetrwała II wojnę światową (mimo zniszczenia Kaplicy Kresowej) i jest otoczona lokalnym kultem. Biskup warszawski Tadeusz Pikus poświęcił ją 8 grudnia 2001 roku.
Wspomnienie Matki Bożej Latyczowskiej obchodzone jest 6 lipca.

</doc>
<doc id="2063534" url="https://pl.wikipedia.org/wiki?curid=2063534" title="Reprezentacja Polski w rugby 7 mężczyzn">
Reprezentacja Polski w rugby 7 mężczyzn

Reprezentacja Polski mężczyzn w rugby 7-osobowym – zespół rugby union, reprezentujący Rzeczpospolitą Polską w meczach i sportowych imprezach międzynarodowych, powoływany przez selekcjonera, w którym mogą występować zarówno zawodnicy posiadający obywatelstwo polskie, jak i gracze niebędący obywatelami Polski, ale o polskich korzeniach lub mieszkający w Polsce. Za jego funkcjonowanie odpowiedzialny jest Polski Związek Rugby (PZR), członek Rugby Europe oraz World Rugby.

</doc>
<doc id="2063541" url="https://pl.wikipedia.org/wiki?curid=2063541" title="Wiesław Żelazko">
Wiesław Żelazko

Wiesław Tadeusz Żelazko (ur. 16 lutego 1933 w Łodzi) – polski matematyk specjalizujący się w algebrze topologicznej, w szczególności teorii algebr Banacha.
Życiorys.
Finalista II Olimpiady Matematycznej w roku 1951. W 1955 ukończył studia matematyczne na Uniwersytecie Warszawskim, na których obronił pracę magisterską napisaną pod opieką Romana Sikorskiego. Przez dwa lata pracował na macierzystej uczelni, w 1957 został pracownikiem Instytutu Matematycznego PAN. Tam w 1960 obronił rozprawę doktorską "O pierścieniach lokalnie ograniczonych i m-wypukłych" napisaną pod kierunkiem Stanisława Mazura. W 1965 mianowany docentem, w 1971 profesorem nadzwyczajnym, w 1976 profesorem zwyczajnym.
Promotor doktoratów, m.in.: (1974) oraz Jaroslava Zemánka (1977).
Członek Towarzystwa Naukowego Warszawskiego, Komitetu Matematyki PAN. W latach 1983–1985 był prezesem Polskiego Towarzystwa Matematycznego.
Laureat Nagrody im. Stefana Banacha (1967) i Medalu im. Stefana Banacha (2000). Był odznaczony Krzyżem Kawalerskim (1979), Krzyżem Oficerskim (1988) i Krzyżem Komandorskim Orderu Odrodzenia Polski (2009).
Od jego nazwiska pochodzą nazwy twierdzenia Gleasona-Kahane-Żelazki i Hirschfelda-Żelazki.
Jego żoną była Jowita Koncewicz.

</doc>
<doc id="2063546" url="https://pl.wikipedia.org/wiki?curid=2063546" title="Siarhei Lahun">
Siarhei Lahun



</doc>
<doc id="2063551" url="https://pl.wikipedia.org/wiki?curid=2063551" title="Collegium Verum">
Collegium Verum

Collegium Verum (dawniej: Szkoła Wyższa Przymierza Rodzin w Warszawie) – istniejąca od 2001 roku uczelnia niepubliczna z siedzibą w Warszawie, od 2020 działająca pod obecną nazwą.

</doc>
<doc id="2063553" url="https://pl.wikipedia.org/wiki?curid=2063553" title="My Wave">
My Wave

My Wave - utwór amerykańskiej grupy rockowej Soundgarden. "My Wave" został wydany w 1994 roku, jako czwarty singel promujący album "Superunknown". Autorem tekstu jest Chris Cornell, muzyka powstała przy współpracy gitarzysty Kima Thayila i Chrisa Cornella. Utwór dotarł do 11 pozycji na liście "Billboard Mainstream Rock Tracks".

</doc>
<doc id="2063557" url="https://pl.wikipedia.org/wiki?curid=2063557" title="Browar Obywatelski w Tychach">
Browar Obywatelski w Tychach

Browar Obywatelski – zabytkowy browar zlokalizowany na terenie Tychów.
Historia browaru.
Browar został wybudowany z inicjatywy spółki Brieger Aktien-Brauerei-Gesellschaft. Produkcję piwa rozpoczęto w nim w 1898 i szybko stał się konkurencją dla Browaru Książęcego w Tychach. W 1899 została zawarta między oboma tyskimi browarami konwencja dotycząca jednolitych cen piwa w handlu detalicznym, a w 1918 doszło do skupu 90% akcji Browaru Obywatelskiego przez zarząd książęcy pszczyński, co wyeliminowało wzajemną konkurencję. W 1936 Browar Obywatelski przeszedł w dzierżawę zarządcy przymusowego dóbr księcia pszczyńskiego, a 1 lutego 1939 wraz z Browarem Książęcym wszedł w skład nowo powstałej spółki akcyjnej "Książęce Browary S.A. w Tychach".
Roczna produkcja piwa w Browarze Obywatelskim w okresie międzywojennym wynosiła od 40 do 50 tys. hl. Browar nie ucierpiał znacząco w czasie II wojny światowej, co pozwoliło na szybkie uruchomienie produkcji po okresie zaangażowania załogi w remont i odbudowę obu tyskich browarów – produkcję słodu wznowiono już w 1945, a piwa w 1950. Browar Obywatelski został upaństwowiony 1 lutego 1945. Do 1949 podlegał Browarowi Książęcemu, a następnie do 1950 działał jako samodzielne przedsiębiorstwo podlegające Państwowemu Zjednoczeniu Przemysłu Piwowarskiego w Zabrzu. Po okresie przynależności do Tyskich Zakładów Piwowarskich od 1951 do 1975, Browar Obywatelski podlegał Górnośląskim Zakładom Piwowarskim. 1 stycznia 1980 stał się częścią Zakładów Piwowarskich w Tychach.
W 2001 jego zabudowania stały się własnością prywatnej firmy, która na jego terenie prowadzi park naukowo-technologiczny oraz gastronomię.

</doc>
<doc id="2063558" url="https://pl.wikipedia.org/wiki?curid=2063558" title="Komunia i Wyzwolenie">
Komunia i Wyzwolenie



</doc>
<doc id="2063560" url="https://pl.wikipedia.org/wiki?curid=2063560" title="Tenor Saw">
Tenor Saw

Tenor Saw, właśc. Clive Bright (ur. 11 lutego 1966 w Kingston, zm. w sierpniu 1988 w Houston) – jamajski muzyk, wykonawca dancehall i reggae, tworzący w latach 80. XX wieku. Jego największym przebojem była piosenka "Ring the Alarm".
Śmierć.
Przyczyny śmierci Tenora Sawa nie są jasne.
Wiele źródeł podaje, iż przyczyną przedwczesnej śmierci artysty było potrącenie przez motocykl lub morderstwo. 

</doc>
<doc id="2063563" url="https://pl.wikipedia.org/wiki?curid=2063563" title="Alan Pascoe">
Alan Pascoe

Alan Peter Pascoe MBE (ur. 11 października 1947 w Portsmouth) – brytyjski lekkoatleta płotkarz i sprinter, medalista olimpijski w Monachium.
Mąż brytyjskiej sprinterki Delli James.
Edukacja.
Naukę rozpoczął w Portsmouth Southern Grammar School. Po jej ukończeniu kontynuował naukę w Borough Road Collage w Isleworth. Studiował na Uniwersytecie Londyńskim.
Kariera zawodnicza.
W wieku 21 lat wystąpił na igrzyskach olimpijskich w 1968 w Meksyku w biegu na 110 metrów przez płotki, ale odpadł w eliminacjach. Jego pierwszym międzynarodowym sukcesem było zwycięstwo w biegu na 50 metrów przez płotki podczas europejskich igrzysk halowych w 1969 w Belgradzie. Na mistrzostwach Europy w 1969 w Atenach zdobył brązowy medal na 110 metrów przez płotki. Nie powiodło mu się na pierwszych halowych mistrzostwach Europy w 1970 w Wiedniu, gdzie odpadł w półfinale biegu na 60 metrów przez płotki. Na mistrzostwach Europy w 1971 w Helsinkach wywalczył srebrny medal na 110 m przez płotki. Podczas całej swojej kariery pięciokrotnie ustanawiał rekordy kraju na tym dystansie. Odpadł w półfinale na 50 m przez płotki na halowych mistrzostwach Europy w 1972 w Grenoble.
Podczas igrzysk olimpijskich w 1972 w Monachium odpadł w półfinale biegu na 110 m przez płotki, natomiast brytyjska sztafeta 4 × 400 metrów w składzie: Martin Reynolds, Pascoe, David Hemery i David Jenkins zdobyła wicemistrzostwo olimpijskie ustanawiając rekord Europy (3:00,46). Po igrzyskach Pascoe (który zanotował w olimpijskim finale na swojej zmianie rezultat 44,9 sekundy) przestawił się na bieganie na dłuższym dystansie. Na mistrzostwach Europy w 1974 w Rzymie zdobył dwa złote medale: indywidualnie w biegu na 400 m przez płotki i drużynowo w sztafecie 4 × 400 m (sztafeta brytyjska biegła w składzie: Glen Cohen, Bill Hartley, Pascoe i Jenkins). Zwyciężył na 400 m przez płotki na igrzyskach Brytyjskiej Wspólnoty Narodów w 1974 w Christchurch, a w sztafecie 4 × 400 m zajął 2. miejsce.
W tych samych konkurencjach wystąpił na igrzyskach olimpijskich w 1976 w Montrealu. W finale biegu na 400 m przez płotki zajął 8. miejsce, a sztafeta 4 × 400 m z jego udziałem nie ukończyła biegu eliminacyjnego. Na igrzyskach Wspólnoty Narodów w 1978 w Edmonton zdobył brązowy medal na 400 m przez płotki.
Pascoe zdobył następujące medale w mistrzostwach Wielkiej Brytanii (AAA):

</doc>
<doc id="2063565" url="https://pl.wikipedia.org/wiki?curid=2063565" title="Jarosław Wilczyński">
Jarosław Wilczyński

Jarosław Zbigniew Wilczyński (ur. 26 sierpnia 1969 w Ostrowcu Świętokrzyskim) – polski nauczyciel i samorządowiec, od 2006 do 2014 prezydent Ostrowca Świętokrzyskiego.
Życiorys.
Ukończył Liceum Ogólnokształcące im. Stanisława Staszica w Ostrowcu Świętokrzyskim, następnie studiował nauki społeczne i polityczne w Wyższej Szkole Pedagogicznej w Kielcach (1990–1995). Od 1994 do 1999 pracował jako nauczyciel w Ćmielowie, następnie zaś jako zastępca kierownika Biura Promocji i Integracji Europejskiej Urzędu Miejskiego w Ostrowcu Świętokrzyskim. Od 2002 do 2003 sprawował mandat radnego gminy Bodzechów wybranego z listy SLD-UP, zaś w latach 2003–2006 pełnił funkcję wiceprezydenta Ostrowca. W 2006 pracował również jako główny specjalista ds. funduszy regionalnych i rozwoju regionalnego powiatu ostrowieckiego.
Również w 2006 został wybrany na prezydenta miasta z ramienia komitetu Twój Ostrowiecki Samorząd 2006 (TOS), wygrywając w II turze z Ingą Kamińską. Podczas prawyborów przeprowadzonych przez TOS na wiosnę 2010 uzyskał rekomendację na kolejną kadencję, uzyskując następnie w wyborach reelekcję w II turze. W 2014 nie kandydował na kolejną kadencję. Kandydował natomiast do sejmiku świętokrzyskiego z listy Platformy Obywatelskiej, jednak nie uzyskał mandatu.
Odznaczenia.
W 2009 otrzymał Złoty Krzyż Zasługi.

</doc>
<doc id="2063568" url="https://pl.wikipedia.org/wiki?curid=2063568" title="Salus Populi Romani">
Salus Populi Romani



</doc>
<doc id="2063578" url="https://pl.wikipedia.org/wiki?curid=2063578" title="Marcus Falk-Olander">
Marcus Falk-Olander

Marcus Falk-Olander (ur. 21 maja 1987) – szwedzki piłkarz grający na pozycji pomocnika. Obecnie zawodnik IFK Norrköping.

</doc>
<doc id="2063581" url="https://pl.wikipedia.org/wiki?curid=2063581" title="Jacek Mrozek">
Jacek Mrozek

Jacek Janusz Mrozek herbu Biberstein (ur. 22 maja 1974 w Kętrzynie) – polski adwokat, nauczyciel akademicki, samorządowiec i urzędnik państwowy, w 2007 wicewojewoda warmińsko-mazurski, oficer Wojska Polskiego.
Życiorys.
W 1998 r. uzyskał licencjat z teologii w Diecezjalnym Kolegium Teologicznym w Ełku. Ukończył studia magisterskie na Wydziale Teologii Uniwersytetu Warmińsko-Mazurskiego (2001) oraz na Wydziale Prawa Uniwersytetu w Białymstoku (2005). Odbył studia podyplomowe m.in. z zakresu zarządzania, finansów i rachunkowości, stosunków międzynarodowych i dyplomacji, kontroli, nadzoru i audytu wewnętrznego, a także studia podyplomowe z zakresu zarządzania administracją publiczną i MBA.
Uzyskał cztery stopnie doktora:
Podjął pracę jako nauczyciel akademicki na Uniwersytecie Warmińsko-Mazurskim. Wykładał również w niepublicznych szkołach wyższych w Białymstoku, Bydgoszczy i Olsztynie. Był także dyrektorem Centrum Kształcenia Praktycznego i Ustawicznego w Ełku. Z ramienia AWS był radnym rady powiatu ełckiego I kadencji (1998–2002), zaś z listy LPR bez powodzenia ubiegał się o mandat radnego Ełku w wyborach w 2002. W 2006 przeszedł do PiS, z rekomendacji którego ubiegał się bezskutecznie o urząd prezydenta Ełku w wyborach w 2006. Uzyskał jednocześnie mandat radnego Ełku.
Był członkiem rad nadzorczych fabryki Sklejka-Pisz S.A. w Piszu oraz Zakładu Wodociągów i Kanalizacji Sp. z o.o. w Białej Piskiej. Od marca do listopada 2007 sprawował funkcję wicewojewody warmińsko-mazurskiego. Bez powodzenia ubiegał się o mandat senatorski w wyborach w 2007 w okręgu Olsztyn.
Od czasu odejścia z urzędu wicewojewody kontynuował pracę naukową m.in. w Instytucie Dziennikarstwa i Komunikacji Społecznej Wydziału Humanistycznego Uniwersytetu Warmińsko-Mazurskiego w Olsztynie (na stanowisku adiunkta), obecnie w Filii UWM w Ełku (na stanowisku dyrektora Filii), w Wydziale Zamiejscowym w Olsztynie Gdańskiej Szkoły Wyższej (na stanowisku profesora nadzwyczajnego). Został członkiem Senatu (zasiadał w senackiej komisji do spraw dydaktycznych, senackiej komisji do spraw nauki oraz senackiej komisji do spraw rozwoju uczelni i finansów) Uniwersytetu Warmińsko-Mazurskiego w Olsztynie. Jest członkiem Rady Rektorskiej i Rady Edukacyjnej UWM. W 2022 został profesorem Apsley Business School w Londynie. Był urzędnikiem Najwyższej Izby Kontroli, po kilku latach podjął pracę w zawodzie komornika sądowego przy Sądzie Rejonowym w Ełku, a następnie uzyskał wpis na listę adwokatów Izby Adwokackiej w Warszawie. Postanowieniem Prezydenta RP Andrzeja Dudy nr 36 z dnia 8 czerwca 2017 mianowany został oficerem Wojska Polskiego, odbywał służbę wojskową w kilku jednostkach.
Jest członkiem Polskiego Towarzystwa Naukowego Prawa Prasowego, Polskiego Towarzystwa Nauk Politycznych, Polskiego Towarzystwa Geopolitycznego (Przewodniczący Oddziału w Ełku), Polskiego Towarzystwa Komunikacji Społecznej, Polskiego Towarzystwa Geostrategicznego, Towarzystwa Naukowego Wschodoznawców (Szef Sekcji Studiów nad Prawami Człowieka na Obszarze Postsowieckim), Polskiego Towarzystwa Filozoficznego, Mazurskiego Towarzystwa Naukowego w Ełku i Ogólnopolskiego Stowarzyszenia Kadry Kierowniczej Oświaty. Był sekretarzem redakcji czasopisma naukowego „Civitas et Lex”, redaktorem tematycznym w periodyku „Studia Ełckie” i członkiem rady Fundacji TOGATUS PRO BONO. Był również członkiem zarządu Polskiego Związku Kolarskiego. W 2016 został przewodniczącym rady nadzorczej Radia Olsztyn, zaś w 2019 został członkiem rady nadzorczej Warmińsko-Mazurskiego Funduszu "Poręczenia Kredytowe".

</doc>
<doc id="2063587" url="https://pl.wikipedia.org/wiki?curid=2063587" title="Gniewosz z Dalewic (zm. 1406)">
Gniewosz z Dalewic (zm. 1406)

Gniewosz z Dalewic (w źródłach również z Dalowic, Ćmielowa, Wnorowa; ur. ok. poł. XIV w., zm. 1406) – rycerz polski, podkomorzy krakowski, w 1397 roku, kasztelan sandomierski w 1406 roku, starosta halicki w 1394 roku, starosta trembowelski w 1403 roku, starosta generalny ruski w 1393 roku.
Pochodził ze średniozamożnego małopolskiego rodu herbu Kościesza (Strzegomia). W 1378 pojawił się w służbie Władysława Opolczyka, wówczas węgierskiego namiestnika Rusi Halickiej, wiążąc się na kilka lat ze śląskim Piastowiczem. W 1385 r. znajdował się w orszaku Opolczyka przybywającego z Węgier do Krakowa, aby dopilnować w imieniu królowych Elżbiety Bośniaczki i Marii małżeństwa królowej Jadwigi z Wilhelmem Habsburgiem. Gniewosz brał aktywny udział w tych staraniach. To on najprawdopodobniej sprowadził, na polecenie księcia Władysława, Wilhelma do Krakowa latem 1385 r. i gościł go w swoim dworze pod Wawelem w okolicach baszty Legackiej (dziś ul. Senacka, teren Muzeum Archeologicznego), gdy narzeczony nie został wpuszczony na zamek przez małopolskich panów sprzyjających Jagielle.
Był świadkiem pokoju w Raciążku w 1404 roku.

</doc>
<doc id="2063589" url="https://pl.wikipedia.org/wiki?curid=2063589" title="Napad na Brinka">
Napad na Brinka

Napad na Brinka – zbrojny napad na budynek The Brink’s Company, znajdujący się na rogu Prince Street, Hall Street i Commercial Street w bostońskiej dzielnicy North End; dokonany 17 stycznia 1950 roku.
W wyniku napadu skradziono 1 218 211,29 dolarów amerykańskich w gotówce oraz 1 557 183,83 w czekach, przekazach pieniężnych i innych papierach wartościowych. Był to wówczas największy rozbój w historii Stanów Zjednoczonych. Umiejętnie wykonany napad (na miejscu zbrodni znajdowały się tylko minimalne wskazówki) został nazwany jako „przestępstwo stulecia”. Kradzież była dziełem gangu składającego się z jedenastu członków; wszyscy zostali później aresztowani.
Planowanie.
Według informacji zebranych później od Josepha „Specs” O’Keefe'a, organizatorem napadu był Anthony „Fats” Pino. To on wtajemniczył O’Keefe'a, Josepha „Big Joe” McGinnisa i Stanleya „Gus” Gusciorę.
O’Keefe i Gusciora potajemnie weszli do magazynu Brinka; z pomocą szpikulca do lodu otworzyli zewnętrzny zamek, a wewnętrzne drzwi wyważyli kawałkiem plastiku. Później tymczasowo zdjęli bębenki z pięciu zamków, jeden po drugim, dzięki temu ślusarz mógł zrobić dla nich zapasowe klucze. Następnie Pino zwerbował siedmiu mężczyzn, w tym swojego szwagra Vincenta Costę, Michaela Vincenta „Vinnie” Geagana, Thomasa Francisa Richardsona, Adolpha „Jazz” Maffie'a, Henry’ego Bakera, Jamesa Faherty'ego oraz Josepha „Barney” Banfielda.
Gang postanowił czekać z napadem na odpowiednią chwilę. Pino studiował plan pracy personelu i na podstawie zapalonych świateł w oknach budynku potrafił określić, co w danym momencie robią pracownicy. O’Keefe i Gusciora ukradli plany rozmieszczenia alarmów. Kiedy personel miał dzień wolny, gang wchodził do budynku i na miejscu dokonywał prób. Costa stale obserwował magazyn z pobliskiej kamienicy czynszowej, zlokalizowanej dokładnie naprzeciwko budynku Brinksa przy Prince Street. Do czasu przystąpienia do działania, gang planował i trenował przez dwa lata.
Napad.
17 stycznia 1950 roku, po sześciu przerwanych próbach, złodzieje uznali, że sytuacja jest sprzyjająca. Założyli ubrania na pozór podobne do mundurów pracowników Brinka (marynarski sztormiak i czapka szoferska) wraz z gumowymi maskami halloweenowymi, rękawiczkami i butami na gumowych podeszwach. Kiedy Pino i kierowca Banfield pozostali w samochodzie, siedmiu innych mężczyzn weszło do budynku o godzinie 18:55.
Na pierwsze piętro wtargnęli dzięki zapasowym kluczom, którymi otworzyli zamknięte drzwi. Skrępowali i zakneblowali pięciu członków personelu Brinka, którzy w tym czasie gromadzili i liczyli pieniądze z dziennego obrotu. Złodziejom nie udało się otworzyć skrzyni z wynagrodzeniami dla pracowników General Electric, ale zgarnęli wszystko inne. Nikt nie ucierpiał podczas rozboju.
Włamywacze wyszli około 19:30. Oprócz pieniędzy, wzięli cztery rewolwery od pracowników. Następnie członkowie gangu szybko przeliczyli łupy, podzielili je między siebie i uzgodnili nie dotykać pieniędzy przez najbliższe sześć lat, zanim ich kradzież nie ulegnie przedawnieniu. Bandyci rozproszyli się, aby zapewnić sobie alibi.
Śledztwo i aresztowanie.
Brink’s Incorporated wyznaczył nagrodę w wysokości 100 tys. dol. za informacje o sprawcach. Jedynymi śladami, które policja znalazła na miejscu zbrodni była lina, którą związano personel Brinka oraz czapka szoferska. Początkowo każda informacja uzyskana przez policję od swoich informatorów okazała się bezużyteczna. Ciężarówka, którą przestępcy uciekli spod budynku Brinka, znaleziono pociętą na kawałki w Stoughton, w pobliżu domu O’Keefe'a.
W czerwcu 1950 roku O’Keefe'a i Gusciorę aresztowano w Pensylwanii za kradzież z włamaniem. O’Keefe'a skazano na trzy lata pozbawienia wolności w Bradford County Jail, a Gusciorę od pięciu do dwudziestu lat w Western State Penitentiary w Pittsburghu. Od swoich informatorów policja dowiedziała się, że O’Keefe i Gusciora żądali pieniędzy od Pino i MacGinnisa na opłacenie prawników.
Agenci FBI próbowali porozmawiać z O’Keefe'em i Gusciorą, ale obaj utrzymywali, że nic nie wiedzą o napadzie na Brinka. Członkowie gangu stali się podejrzanymi, ale nie było dość dowodów do wydania aktu oskarżenia, więc organy ścigania wywierały presję na podejrzanych. Adolph Maffie został uznany za winnego i skazany na dziewięć miesięcy za uchylanie się od płacenia podatku dochodowego.
Po tym jak O’Keefe wyszedł na wolność, po raz kolejny stanął przed sądem za włamanie oraz naruszenie zwolnienia warunkowego; został wypuszczony za kaucją w wysokości 17 tys. dol. O’Keefe utrzymywał później, że nigdy nie widział swojej części łupu, gdyż oddał go na przechowanie Maffie'emu. Aby uzyskać pieniądze, porwał Vincenta Costę i zażądał jego części łupu jako okupu.
Pino zapłacił mały okup, ale postanowił spróbować zabić O’Keefe'a. Po kilku nieudanych próbach, wynajął seryjnego zabójcę, Elmera „Trigger” Burke’a, aby ten zabił O’Keefe'a. Burke pojechał do Bostonu; postrzelił O’Keefe'a, ale nie udało mu się go zabić, choć poważnie go zranił. FBI zbliżyło się do leżącego w szpitalu O’Keefe'a, który 6 stycznia 1956 roku ostatecznie postanowił wydać byłych wspólników.
12 stycznia tego samego roku (na kilka dni przed terminem przedawnienia) FBI aresztowało Bakera, Costę, Geagana, Maffie'a, McGinnisa i Pino. Faherty'ego i Richardsona ujęto 16 maja w Dorchester w stanie Massachusetts. O’Keefe przyznał się do winy 18 stycznia. Gusciora zmarł 9 lipca. Banfield wówczas już nie żył. Proces rozpoczął się 6 sierpnia 1956 roku.
Ośmiu członków gangu otrzymało maksymalną karę dożywotniego pozbawienia wolności; O’Keefe'a skazano tylko na 4 lata i w 1960 roku wyszedł z więzienia. Odzyskano zaledwie 51 906 dolarów ze skradzionych 2,7 mln. Według legendy reszta pieniędzy ukryta jest w górach na północ od Grand Rapids w stanie Minnesota.
Koszty dochodzenia wyniosły około 29 mln dolarów.
Książka.
O napadzie na magazyn Brinka powstała książka Noela Behna, "Big Stick-Up at Brink’s!" (1977), na podstawie której powstał film fabularny "Skok na Brinka" (1978).
Filmy.
Na podstawie napadu na Brinka powstały co najmniej cztery filmy:

</doc>
<doc id="2063590" url="https://pl.wikipedia.org/wiki?curid=2063590" title="Ostatnia Wieczerza (powieść Pawła Huelle)">
Ostatnia Wieczerza (powieść Pawła Huelle)

Ostatnia Wieczerza – polska powieść autorstwa Pawła Huelle.
Opis utworu.
Powieść społeczno-obyczajowa z elementami satyry, groteski i fantastyki (akcja utworu nieznacznie wybiega w niedaleką przyszłość, gdy w Gdańsku obok chrześcijan coraz większą rolę odgrywa społeczność muzułmańska, a jedna z ulic nosi nazwę alei Kaczyńskich).
Akcja powieści dzieje się w ciągu jednego dnia, jednak fabuła obejmuje wydarzenia wcześniejsze (sięgając po czasy SPATiF-u, a nawet przełom l. 50. i 60. XX w. – przedakcja) i późniejsze (poakcja). Utwór jest opowieścią narratora pierwszoosobowego skierowaną do bliskiej mu anonimowej adresatki i mającą formę kroniki, a zarazem listu mailowego (tak wynika z wypowiedzi narratora, choć dzieło właściwie ma niewiele cech stylistycznych listu). Tytuł powieści nawiązuje do wydarzenia będącego osią fabularną utworu – wykonanie fotografii będącej podstawą do współczesnej wersji obrazu „Ostatnia Wieczerza”. jednocześnie odwołując się do licznych przedstawień „Ostatniej Wieczerzy” w malarstwie, m.in. „Ostatnia Wieczerza” Leonarda da Vinci czy „Abendmahl” Bena Willikensa (reprodukcja na okładce wydania z 2007 r.) oraz znaczenia tego wydarzenia biblijnego w kulturze.
Pośród wielu zagadnień poruszanych w utworze przez P. Huelle są m.in. portret polskiego środowiska intelektualno-artystycznego ukształtowanego w ostatnich latach PRL-u, istota i przyszłość sztuki, kondycja polskiego katolicyzmu, znaczenie chrześcijaństwa we współczesnej Europie, rosnąca rola islamu, wpływ religii (zoroastryzm, judaizm, różne nurty chrześcijaństwa, islam) na kulturę, odległe nieraz doświadczenia historyczne a teraźniejszość (bitwa na Kosowym Polu, upadek Konstantynopola, rywalizacja Karadziordziewiców i Obrenowiciów, wojna w Jugosławii i in.).
Książka została nominowana przez Gazetę Wyborczą do Nagrody literackiej Nike 2008, nie znalazła się jednak w gronie finalistów.
Geneza.
Fabułą i tytułem powieść przede wszystkim nawiązuje do okoliczności powstania obrazu Macieja Świeszewskiego "Ostatnia Wieczerza" (1995-2005).
Utwór można odczytywać też jako powieść z kluczem, odnajdując pierwowzory bohaterów utworu pośród postaci uczestniczących w projekcie M. Świeszewskiego: Janusz Limon – profesor medycyny, Jerzy Kiszkis – aktor, Władysław Zawistowski – pisarz, Krzysztof Niedałtowski – duchowny, Krzysztof Izdebski – malarz, Stefan Chwin – pisarz, Jerzy Limon – anglista, teatrolog, Aleksander Świeszewski– syn M. Świeszewskiego, Kiejstut Bereźnicki – malarz, Paweł Huelle – pisarz, Jan Kozłowski – marszałek województwa pomorskiego i Jacek Tylicki – malarz.
Postacią najbardziej rozpoznawalną jest ksiądz Monsignore, który w ostatniej chwili próbuje dołączyć do projektu i w którym łatwo rozpoznać osobistego adwersarza Pawła Huelle – ks. prałata Jankowskiego.
Streszczenie.
Akcja powieści obejmuje jeden dzień z życia uczestników projektu artystycznego malarza Mateusza, głównie dawnych jego przyjaciół. Zmierzają oni do gdańskiego teatru, by wziąć udział w sesji zdjęciowej, której rezultaty zostaną wykorzystane do namalowania współczesnej wersji „Ostatniej Wieczerzy”. Poprzez sny, wspomnienie i wyjaśnienia narratora kronikarza czytelnik poznaje także przeszłość, a niekiedy i przyszłość bohaterów.
Nawiązania.
"Ostatnia wieczerza” nawiązuje do wielu utworów literackich (niekiedy przywołanych wprost), np. Bruno Schulz "Sklepy cynamonowe", James Joyce "Ulisses", Michaił Bułhakow "Mistrz i Małgorzata", twórczość Witkacego ("Pożegnanie jesieni", "Nienasycenie"), Ewangelie i apokryfy ewangeliczne, apologia wczesnochrześcijańska (m.in. Arystydes z Aten), poemat Ferdusiego.
Istotne znaczenie w powieści ma też malarstwo Davida Robertsa.
Wydania.
Paweł Huelle, "Ostatnia Wieczerza", Kraków 2007, Wydawnictwo Znak, 

</doc>
<doc id="2063593" url="https://pl.wikipedia.org/wiki?curid=2063593" title="Wierzbianie">
Wierzbianie

Wierzbianie, inna nazwa "Wierwianie" (ros. "вервяне") – plemię zachodniosłowiańskie, poświadczone w połowie X wieku, prawdopodobnie zasiedlające obszar tzw. Grodów Czerwieńskich nad górnym Bugiem. Plemię zostało wspomniane tylko w dziele cesarza bizantyjskiego Konstantyna VII Porfirogenety (905-959) w formie Βερβίανοι. Do tego plemienia trybutarnego udawał się władca Rusi w ramach tzw. poludzia, czyli objazdu okrężnego. Wierzbianie zamieszkiwali obszary, o które rywalizowała Ruś Kijowska z państwem polskim, dlatego wcześnie utracili niezależność i w późniejszym czasie nie są już wymieniani jako osobne plemię. 
Ten sam cesarz dwukrotnie wymienia Lędzan, inne plemię zachodniosłowiańskie, graniczące z terenami Słowiańszczyzny Wschodniej. 
W literaturze rosyjskiej plemię Wierzbian jest niekiedy (błędnie) identyfikowane Drewlanami, do czego nie upoważnia zapis nazwy plemiennej. Na zachodniosłowiański charakter nazwy plemiennej wskazuje brak epentetycznego l', charakterystycznego dla Słowian wschodnich (por. pol. "ziemia", ros. "zemlja"; pol. "Drzewianie", ros. "Drewljane").
Tłumaczenie tekstu oryginalnego.
Tekst zapiski Konstantyna Porfirogenety w tłumaczeniu bizantynistki prof. H. Evert-Kappesowej:
"W początkach listopada wszyscy Rusowie wraz ze swymi wodzami opuszczają Kijów i udają się na ‘poljudje’, co znaczy ‘półkole’, w rejony Słowian, a mianowicie Werwianów, Dregowiczów, Krywiczów, Siewierzanów i innych, którzy są im podlegli"

</doc>
<doc id="2063598" url="https://pl.wikipedia.org/wiki?curid=2063598" title="Sprawa Rafała Pietrzaka">
Sprawa Rafała Pietrzaka

Rafał Pietrzak (ur. w Łodzi) – syn łódzkiej plastyczki Barbary Pietrzak, od 1990 zamieszkały w Stanach Zjednoczonych. Skazany w 1998 na 30 lat pozbawienia wolności za „brutalne napastowanie seksualne dziecka”. 
Przebieg sprawy.
Po osiedleniu się w Teksasie żył w konkubinacie z Berthy Alvarengą, emigrantką z San Salwadoru. W listopadzie 1996 został oskarżony i aresztowany pod zarzutem molestowania nieletniej pasierbicy. Przyczyną oskarżenia przez urzędniczki Służb Ochrony Dziecka () było to, iż według swoich słów, oskarżony obmył, także w intymnych miejscach, 5-letnią pasierbicę Doris. W czasie procesu oskarżony zaprezentował kilka sprzecznych opisów sytuacji. Policję zawiadomił lekarz pogotowia, który zbadał dziecko w ambulatorium i uznał, że obrażenia powstały w okresie od 1 do 3 tygodni wcześniej, prawdopodobnie w wyniku penetracji przedmiotem wielkości kilku cali, co może wskazywać na wykorzystanie seksualne.
Początkowo obrońcą Pietrzaka miał być Mike Yabrough, którego zaangażowała Alvarenga, jednak przed sprawą zrezygnowała z niego. Podczas procesu obrońcą był Ronald Danforth. . Możliwość apelacji zaniedbał kolejny prawnik Pietrzaka – Roger Dickey (współpracownik Ronalda Danfortha) – o jeden dzień za późno złożył zapowiedź apelacji.
W styczniu 2009 Sąd Najwyższy Stanów Zjednoczonych przyznał Rafałowi Pietrzakowi prawo do wniesienia apelacji i powtórzenia całego procesu – postępowanie trwa. Równocześnie rozpoczęło się postępowanie o zwolnienie warunkowe i 19 marca 2012 Rafał Pietrzak został zwolniony warunkowo i deportowany. 9 sierpnia 2012 powrócił do Polski.
W Polsce.
W obronie Rafała Pierzaka występowały organizacje polonijne, organizacje społeczne oraz rodzina w Polsce. Według niektórych źródeł powodem oskarżenia i skazania Pietrzaka mogło być jego polskie pochodzenie. Do sprawy odniósł się także Lech Kaczyński. W 2011 temat Pietrzaka poruszył ówczesny minister sprawiedliwości Krzysztof Kwiatkowski. Historię tę opisał Marcin Fabjański w reportażu „Zły dotyk” (tekst ukazał się w „Gazecie Wyborczej” z 5–6 sierpnia 2000 i w książce „Zły dotyk. Reportaże roku 2000").

</doc>
<doc id="2063604" url="https://pl.wikipedia.org/wiki?curid=2063604" title="(54967) Millucci">
(54967) Millucci

(54967) Millucci – planetoida z pasa głównego asteroid okrążająca Słońce w ciągu 4 lat i 201 dni w średniej odległości 2,75 j.a. Została odkryta 15 sierpnia 2001 roku w "Pistoia Mountains Astronomical Observatory" w San Marcello Pistoiese przez Andrea Boattiniego i Luciano Tesiego. Nazwa planetoidy pochodzi od "Vincenzo Millucciego" (ur. 1947), profesora fizyki matematycznej na wydziale fizyki "Uniwersytetu w Sienie". Przed nadaniem nazwy planetoida nosiła oznaczenie tymczasowe (54967) 2001 PF29.

</doc>
<doc id="2063608" url="https://pl.wikipedia.org/wiki?curid=2063608" title="Acronafplia">
Acronafplia



</doc>
<doc id="2063609" url="https://pl.wikipedia.org/wiki?curid=2063609" title="Plac Żwirki i Wigury w Tarnowskich Górach">
Plac Żwirki i Wigury w Tarnowskich Górach

Plac Żwirki i Wigury w Tarnowskich Górach, Ulica Żwirki i Wigury w Tarnowskich Górach (do 1925 i w latach 1939–1945 "Neuring", 1925–1939 "Nowy Rynek") – jeden z placów (oficjalnie ulica) zabytkowego śródmieścia w Tarnowskich Górach położony między ulicą Piastowską a Kaczyńcem.
Historia.
W miejscu dzisiejszego placu Żwirki i Wigury początkowo znajdowało się miejsce handlu bydłem, czyli tzw. "Ochsenring" (pol. „Rynek Wołowy”). Targ ten został zniesiony w 1862 roku, gdy na placu – którego nazwę zmieniono na "Neuring" (pol. „Nowy Rynek”) – postawiono pomnik ministra Karla vom Steina. W 1925 roku, po przyłączeniu Tarnowskich Gór do Polski, nazwę placu urzędowo zmieniono na "Nowy Rynek", natomiast pomnik barona vom Steina usunięto.
Po II wojnie światowej plac pełnił funkcje dworca autobusowego. Odjeżdżały stąd m.in. linie do Bytomia, Zabrza, Gliwic czy Krupskiego Młyna. W 1977 dworzec przeniesiono na plac między ulicami Częstochowską i Pokoju. W późniejszym czasie na placu utworzono parking strzeżony. Po jego likwidacji pozostał parking bezpłatny.
W przeszłości pojawiały się plany przekształcenia placu w skwer, jednak decyzja Urzędu Miasta w tej sprawie jak dotąd nie zapadła.
Od kwietnia 2012 parking na placu Żwirki i Wigury ponownie ma charakter płatnego chronionego.
W styczniu 2018 w ramach projektu tzw. Srebrnej Drogi, na placu zostało wymienione oświetlenie. Stare sodowe lampy jarzeniowe zastąpiono latarniami LED-owymi o świetle białym, mającym symbolizować wielowiekowy związek miasta z górnictwem rud srebronośnych.
Budynki.
Przy placu Żwirki i Wigury znajduje się kilka budynków o cechach zabytkowych; figurują one w Gminnej Ewidencji Zabytków miasta Tarnowskie Góry:
Wpisanymi do Gminnej Ewidencji Zabytków obiektami są również budynki znajdujące się przy placu Żwirki i Wigury, lecz adresowo należące do ulicy Piastowskiej:
Mieszkalnictwo.
Według danych Urzędu Stanu Cywilnego na dzień 31 grudnia 2022 roku przy ulicy Żwirki i Wigury zameldowane na pobyt stały były 54 osoby.

</doc>
<doc id="2063610" url="https://pl.wikipedia.org/wiki?curid=2063610" title="Mantradiksza">
Mantradiksza



</doc>
<doc id="2063612" url="https://pl.wikipedia.org/wiki?curid=2063612" title="Doświadczenie Ioffego">
Doświadczenie Ioffego

Doświadczenie Ioffego – doświadczenie przeprowadzone przez rosyjskiego fizyka Abrama Ioffego, które wykazało nieciągły charakter ładunku elektrycznego. Eksperyment przeprowadzony był równolegle i niezależnie od doświadczenia Millikana, którego celem było wyznaczenie ładunku elementarnego.
Przebieg doświadczenia.
Ioffe badał pyłek zawieszony między okładkami kondensatora. Napięcie w kondensatorze dobierane było tak, aby pyłek pozostawał nieruchomy. Było to możliwe wówczas, gdy siła oddziaływania pola elektrycznego równoważyła ciężar pyłku
gdzie:
Dlatego też pyłek musiał być naładowany ujemnym ładunkiem elektrycznym. Jego ładunek podczas pomiarów był zmniejszany, co uzyskiwano dzięki zjawisku fotoelektrycznemu oświetlając pyłek ultrafioletem.
Zmiana ładunku wymagała zmiany napięcia na kondensatorze, jeśli pyłek miał pozostać nieruchomy. Wobec stałości masy, ładunki i mierzone napięcia musiały spełniać warunek
równoważny warunkowi
Wyznaczenie stosunku odwrotności kolejnych natężeń wykazało, że zmiana natężenia zachodziła w sposób skokowy, skąd można było wnioskować również o dyskretnej zmianie ładunku elektrycznego pyłku.
Doświadczenie Ioffego a doświadczenie Millikana.
Eksperyment Millikana i doświadczenie Ioffego dotyczyły zbliżonych zagadnień i były przeprowadzone w tym samym czasie niezależnie od siebie. Prace doświadczalne trwały w obu przypadkach od roku 1909, natomiast publikacje ostatecznych wyników pomiarów miały miejsce w roku 1913.

</doc>
<doc id="2063615" url="https://pl.wikipedia.org/wiki?curid=2063615" title="Jan Piotr Chrząszcz">
Jan Piotr Chrząszcz

Jan Piotr Chrząszcz, niem. "Johannes Peter Chrząszcz" (ur. 27 kwietnia 1857 w Mionowie, zm. 26 lutego 1928 w Pyskowicach) – górnośląski kapłan i historyk regionalny.
Życiorys.
Pochodził z rodziny chłopskiej Josefa i Marianny z d. Hupka. Ukończył szkołę podstawową w Wierzchu. Od dzieciństwa wykazywał zainteresowania humanistyczne. 15 lipca 1881 otrzymał święcenia kapłańskie. Od 25 listopada 1890 do śmierci był proboszczem parafii św. Mikołaja w Pyskowicach.
Dokonania.
Największą pasją ks. Chrząszcza była historia Górnego Śląska. Do badań nad nią zachęcił go ks. Augustin Weltzel z Tworkowa, swego czasu najwybitniejszy znawca dziejów tego regionu zwany „Śląskim Tacytem”. Osiągnięcia ks. Chrząszcza w badaniu przeszłości Górnego Śląska były tak znaczące, że wiejskiemu proboszczowi zaproponował wykłady Uniwersytet Wrocławski.
Był współzałożycielem Muzeum Górnośląskiego w Gliwicach w 1905.
W 1904 z udziałem ks. Chrząszcza opracowano statut dla Górnośląskiego Towarzystwa Historycznego (Oberschlesischer Geschichtsverein) z siedzibą w Opolu. Towarzystwo rozpoczęło działalność w tym samym roku, wtedy też zaczęto wydawać pismo „Oberschlesische Heimat”, którego Chrząszcz był najpierw zastępcą redaktora naczelnego, a od 1913 redaktorem naczelnym. Równocześnie objął funkcję prezesa Towarzystwa. Publikował bardzo wiele, zarówno w piśmie przez siebie redagowanym, jak i w innych. Spisał dzieje wielu miejscowości na Górnym Śląsku, m.in. Prudnika, Białej Prudnickiej, Krapkowic, Pyskowic, Toszka, Gliwic, Mionowa, Wierzchu. Był autorem opracowań historycznych o wielu kościołach i klasztorach. Jego ogromny dorobek pisarski liczy 161 pozycji. Pisał zarówno po polsku jak i po niemiecku: w pierwszym języku wydawał modlitewniki i pozycje o charakterze popularnym, w drugim – prace naukowe. Był poliglotą – znał niemiecki, polski, czeski, łaciński, grecki i hebrajski.
Jako Johannes Chrząszcz pisał o Maryi z Lourdes (1890), św. Wojciechu (1897), św. Jacku, błogosławionym Czesławie i błogosławionej Bronisławie (wszyscy z Górnego Śląska) – 1897, opisał historię Kościoła na Śląsku (1908), dzieje miast: Pyskowic i Toszka (1900/1927), Gliwic (1907), Głubczyc (1912), Krapkowic (1922) i Białej. Publikował też artykuły historyczne.

</doc>
<doc id="2063616" url="https://pl.wikipedia.org/wiki?curid=2063616" title="Gerd Althoff">
Gerd Althoff

Gerd Althoff (ur. 9 lipca 1943 w Hamburgu) – niemiecki historyk.
Życiorys.
W 1963 zdał maturę w gimnazjum w Ibbenbüren, a następnie studiował w latach 1965–1970 historię i germanistykę w Münster i Heidelbergu. W 1974 uzyskał w Münster doktorat na podstawie pracy "Das Necrolog von Borghorst". Przez następne 6 lat był asystentem na uniwersytecie we Fryburgu Bryzgowijskim, gdzie w 1981 habilitował się. W 1986 został profesorem uniwersytetu w Münster, następnie pracował także na uczelniach w Gießen (1990) i Bonn (1995). W 1997 powrócił do Münster.
Zajmuje się historią Niemiec w średniowieczu, zwłaszcza w czasie panowania dynastii Ludolfingów.

</doc>
<doc id="2063618" url="https://pl.wikipedia.org/wiki?curid=2063618" title="Klubowe Mistrzostwa Świata w Piłce Nożnej 2010">
Klubowe Mistrzostwa Świata w Piłce Nożnej 2010

Klubowy Puchar Świata 2010 – turniej piłkarski, który odbywał się w dniach 8-18 grudnia 2010 roku w Zjednoczonych Emiratach Arabskich. Była to szósta edycja tego turnieju. Tryumfował po raz pierwszy w historii Inter Mediolan.
Stadiony.
Klubowy Puchar Świata 2010 odbywa się na 2 stadionach. 

</doc>
<doc id="2063624" url="https://pl.wikipedia.org/wiki?curid=2063624" title="Samsung Solid E2370">
Samsung Solid E2370

Samsung Solid E2370 - telefon komórkowy firmy Samsung z serii Solid. Model ten spełnia standard międzynarodowej normy odporności IP54. Maksymalny czas czuwania telefonu wynosi 67 dni, a czas rozmów 22 godziny. Gumowa obudowa chroni urządzenie przed wilgocią oraz uszkodzeniami mechanicznymi. 
Do Samsunga Solid E2370 można podłączyć zestaw słuchawkowy.

</doc>
<doc id="2063625" url="https://pl.wikipedia.org/wiki?curid=2063625" title="Birse">
Birse



</doc>
<doc id="2063626" url="https://pl.wikipedia.org/wiki?curid=2063626" title="Never a Dull Moment">
Never a Dull Moment

Never a Dull Moment – czwarty studyjny album angielskiego piosenkarza rockowego Roda Stewarta. Wydana została w 1972 roku przez wytwórnię płytową Mercury. Nagrana na tym albumie piosenka „You Were It Well” stała się przebojem, i jest jedną z najlepiej rozpoznawanych piosenek nagranych przez tego wykonawcę. Podobną popularność zdobył utwór „Twistin’ the Night Away”, który wykonywany był pierwotnie przez Sama Cooka.

</doc>
<doc id="2063629" url="https://pl.wikipedia.org/wiki?curid=2063629" title="Tommy Franks">
Tommy Franks

Tommy Ray Franks (ur. 17 czerwca 1945 w Wynnewood w stanie Oklahoma) – generał US Army, dowódca United States Central Command w latach 2000–2003. Dowodził także amerykańską inwazją na Afganistan w 2001 oraz na Irak w 2003. Od 1969 żonaty z Cathryn Carley, z którą ma córkę, Jacy Carley.

</doc>
<doc id="2063632" url="https://pl.wikipedia.org/wiki?curid=2063632" title="Jerzy Wysocki">
Jerzy Wysocki



</doc>
<doc id="2063636" url="https://pl.wikipedia.org/wiki?curid=2063636" title="Order Skanderbega">
Order Skanderbega

 Order Skanderbega (alb. "Urdhëri i Skënderbeut") – odznaczenie państwowe Republiki i Królestwa Albanii ustanowione w 1925 przez prezydenta Albanii Ahmeda Zogu (późniejszego króla, Zoga I).
Historia.
Order Skanderbega został ustanowiony 12 grudnia 1925 przez prezydenta Albanii Ahmeda Zogu na cześć albańskiego bohatera narodowego Skanderbega. Podczas okupacji Albanii przez faszystowskie Włochy, order był przyznawany przez władze okupacyjne, które wprowadziły znaczne zmiany w jego wyglądzie. Na emigracji był nadal przyznawany jako order dynastyczny przez króla Zoga I i jego syna Lekę. Dzielił się na cztery klasy, a w okresie okupacji włoskiej dodano jedną klasę więcej. Po zakończeniu II wojny światowej rząd komunistyczny w Albanii zniósł Order Skanderbega i wprowadził na jego miejsce odznaczenie o podobnej nazwie, lecz o zupełnie innym wyglądzie. Republika Albanii wprowadziła odznaczenie nawiązujące do Orderu Skanderbega sprzed 1946.
Zasady nadawania.
Order Skanderbega jest przyznawany za wybitne zasługi cywilne i wojskowe. Może być przyznawany Albańczykom oraz cudzoziemcom.
Opis odznaki.
Odznaką orderu jest mocno stylizowany złoty dwugłowy orzeł z czerwonej emalii. Nad głowami orła widnieje złota gwiazda, a na jego piersi medalion z wyobrażeniem hełmu Skan-derbega na szafirowym tle, otoczony podwójnym ornamentem oraz wieńcem dębowym z zielonej emalii. Gwiazda orderu jest ośmiokątna, wykonana ze srebra. Pośrodku gwiazdy znajduje się okrągły złoty medalion z odznaki orderu. Wstążka orderu ma kolor czarny z czerwonym paskiem wzdłuż obu brzegów oraz nitką czerwonej bordiury. Podczas okupacji włoskiej wprowadzono zasadnicze zmiany do wyglądu odznaki i gwiazdy orderu. Była nią biała pięcioramienna gwiazda z medalionem zawierającym wizerunek albańskiego dwugłowego orła, otoczona ornamentem i napisem "FERT" ("Fides Est Regni Tutela" – wiara jest obrońcą królestwa, motto dynastii sabaudzkiej), zwieńczona hełmem Skanderbega.

</doc>
<doc id="2063638" url="https://pl.wikipedia.org/wiki?curid=2063638" title="As-Sa’ika">
As-Sa’ika

As-Sa’ika, pełna nazwa Pionierzy Powszechnej Wojny Wyzwoleńczej lub Awangarda Ludowej Wojny Wyzwoleńczej (arab.: الصاعقة - "Burza" lub "Piorun") – palestyńska zbrojna organizacja o profilu panarabskim będąca jedną z frakcji OWP, założona w 1966 roku jako część syryjskiej partii Baas.
Historia.
Organizacja została utworzona we wrześniu 1966 z inicjatywy syryjskiego oddziału partii Baas. Jej powstanie miało związek z odmiennymi wizjami przyszłości Palestyny między przywódcami Al-Fatah a skrajnie lewicowym rządem syryjskim, jaki powstał po zamachu stanu w 1966. Przywódcy partii Baas na czele z Salahem Dżadidem uważali, że powinna ona stać się częścią państwa syryjskiego (w ostatecznej zaś perspektywie - wejść do wspólnego państwa wszystkich Arabów), podczas gdy przywódcy Al-Fatah byli zwolennikami utworzenia niepodległego państwa palestyńskiego. Drugą przyczyną, dla której liderzy partii Baas postanowili utworzyć odrębną zbrojną organizację palestyńską, były konflikty personalne wewnątrz syryjskiej elity władzy i rywalizacja między Salahem Dżadidem a ministrem obrony Hafizem al-Asadem, która uwidoczniła się niemal natychmiast po wspólnie przeprowadzonym przez nich zamachu stanu w lutym 1966. Hafiz al-Asad był natomiast w dobrych relacjach z przywódcą Al-Fatah Jasirem Arafatem.
As-Sa’ika pozostawała pod pełną kontrolą syryjskiego oddziału partii Baas, "de facto" pod osobistą kontrolą Salaha Dżadida (formalnie jedynie zastępcy przewodniczącego Przywództwa Regionalnego partii, faktycznie natomiast stojącego na jej czele). Jej członkowie byli zarazem członkami partii Baas. Program organizacji był wzorowany na koncepcjach baasistowskich, w szczególności odrzucał istnienie odrębnego narodu palestyńskiego, nakazując kierowanie się ideologią panarabską i uznając walkę Palestyńczyków jako część obrony ogólnego „interesu arabskiego”.
Działalność zbrojną rozpoczęła w 1968 roku, zaś w 1969, wobec narastania konfliktów w syryjskiej elicie władzy, została jeszcze rozbudowana. Na czele organizacji stali początkowo współpracownicy Dżadida, Mahmud al-Ma’ajita oraz Jusuf Zu’ajjin. Organizacja walczyła nie tylko z Izraelem, ale i była wykorzystywana przez Dżadida w walce o utrzymanie władzy w Syrii. Walka ta zakończyła się jednak niepowodzeniem; w listopadzie 1970 Hafiz al-Asad drogą kolejnego przewrotu sam przejął dyktatorską władzę w państwie. W ramach utrwalania władzy al-Asad wymienił kierownictwo as-Sa’iki, umieszczając w nim lojalne wobec siebie osoby. Wyłączył również organizację ze struktur partyjnych, podporządkowując ją armii syryjskiej, a ponadto nakazał jej komórkom działającym w Jordanii wycofanie się. Sekretarzem generalnym organizacji został w tych okolicznościach w czerwcu 1971 Zuhajr Muhsin, natomiast jego bratu Madżidowi powierzono kierowanie działalności grupy w Libanie. Gdy Zuhajr Muhsin został zamordowany w Cannes w 1979, na stanowisku zastąpił go Isam al-Kadi
Do połowy lat 70. była to druga co do znaczenia palestyńska organizacja zbrojna działająca w ramach OWP, ustępując jedynie Al-Fatahowi. Miała na to wpływ znaczna liczba bojowników, jak i stałe poparcie uzyskiwane z Syrii. As-Sa’ika szczególnie aktywnie uczestniczyła w libańskiej wojnie domowej, walcząc przeciwko milicjom chrześcijańskim, a później także innym frakcjom palestyńskim („wojna o obozy”), wspólnie z interweniującą w Libanie armią syryjską. Za taką postawę organizacja została w czerwcu 1976 wykluczona z Organizacji Wyzwolenia Palestyny, lecz decyzję tę anulowano już w grudniu tego samego roku, pod naciskiem Syrii. W lutym 1979 as-Sa’ika była podejrzewana o zorganizowanie zamachu bombowego w hotelu Sheraton w Kairze.
W latach 80. XX wieku formacja gwałtownie straciła poparcie wśród Palestyńczyków. Nigdy nie przestała być popierana przez rząd syryjski, jednak nie pozwoliło jej to na odbudowę dawnego znaczenia. Posiada nadal dwa miejsca w Radzie Głównej OWP, które nie są obsadzane, zaś od lat 90. XX wieku nie przeprowadziła żadnej znanej operacji zbrojnej. As-Sa’ika protestowała przeciwko porozumieniom z Oslo. W 2000 roku grupa weszła w skład koalicji Palestyńskie Siły Narodowe i Islamskie. Do śmierci w 2006 organizacją kierował Isam al-Kadi, zastąpiony przez Farhana Abu al-Haję. 
Po wybuchu wojny domowej w Syrii As-Sa’ika brała udział w represjonowaniu zwolenników opozycji przeciwko Baszszarowi al-Asadowi. W maju 2014 roku w libańskim obozie dla uchodźców palestyńskich Ain al-Hilweh doszło do starć pomiędzy palestyńskimi baasistami a sunnickimi fundamentalistami z Fatah al-Islam, w potyczkach rannych zostało kilka osób, a miejscowe biuro as-Sa’iki ostrzelano. 
Terrorystyczna jednostka organizacji (odpowiedzialna m.in. za atak na ambasadę egipską w Ankarze w lipcu 1979 roku) nosiła nazwę Nusur ath-Thawrah (Orły Rewolucji Palestyńskiej). Organem prasowym grupy jest „al-Tali'a" (Awangarda). 
Z as-Sa’iką konkurowała inna grupa baasistowska, Arabski Front Wyzwolenia założony w 1969 roku jako sekcja irackiej partii Baas.

</doc>
<doc id="2063644" url="https://pl.wikipedia.org/wiki?curid=2063644" title="Arslan (nazwisko)">
Arslan (nazwisko)

Arslan – bliskowschodnie nazwisko, występuje także jako imię lub przydomek. Słowo "arslan" ("aslan", "arsalan") pochodzi z języka tureckiego i oznacza lwa.
Seldżukidzi.
Imię Arslan nosiło kilku władców seldżuckich, m.in.: 
Książęta Arslan.
Szejkowie z rodu Arslan ("Yazbaki") tradycyjnie rywalizują z Dżumblattami o przywództwo nad druzami w Libanie. Rezydują w Szueifat, w dystrykcie Alajh. Przedstawiciele:
Zobacz też.
Aslan

</doc>
<doc id="2063645" url="https://pl.wikipedia.org/wiki?curid=2063645" title="Ferdinand Ritter Goglia von Zlota Lipa">
Ferdinand Ritter Goglia von Zlota Lipa



</doc>
<doc id="2063646" url="https://pl.wikipedia.org/wiki?curid=2063646" title="Karami (rodzina)">
Karami (rodzina)

Karami – wpływowa, sunnicka rodzina libańskich polityków. Członkowie rodziny tradycyjnie pełnili urząd muftiego w Trypolisie. Przedstawiciele:
Zobacz też:

</doc>
<doc id="2063650" url="https://pl.wikipedia.org/wiki?curid=2063650" title="Miłosne przygody panów Z. i J., znanych osobistości w D.">
Miłosne przygody panów Z. i J., znanych osobistości w D.

Miłosne przygody panów Z. i J., znanych osobistości w D. – polski, niemy, czarno-biały romans z 1912 roku w reżyserii Zygmunta Wesołowskiego. Nie zachowała się żadna kopia tego filmu.

</doc>
<doc id="2063655" url="https://pl.wikipedia.org/wiki?curid=2063655" title="Hush">
Hush

Hush (pol."Cisza"), właśc. Thomas „Tommy” Eliot – jeden z wrogów Batmana. Były przyjaciel Bruce'a, mający rozległą wiedzę chirurgiczną.
Historia.
Bruce i Tommy byli najlepszymi przyjaciółmi. Zawsze grali w strategiczne gry, w których ostatecznie zwycięstwo odnosił Tommy. Byli nimi aż do pewnej nocy kiedy rodzice Thomasa mieli wypadek samochodowy. Bruce obiecał Tommy'emu, że jego tata uratuje rodziców Thomasa. Ale ratunek ze strony pana Wayne'a się nie udał. Zdenerwowany Eliot uderzył Bruce'a i chłopcy się do siebie nigdy nie odezwali. Kiedy chłopiec dorósł stał się Hushem – chirurgiem.
Gry komputerowe.
Hush pojawił się w grze ', ', ' i '.
Serial.
Hush pojawił się także w serialu "Gotham", jako kolega młodego Bruce'a ze szkoły, który lubił się nad nim znęcać.

</doc>
<doc id="2063656" url="https://pl.wikipedia.org/wiki?curid=2063656" title="Ottakring">
Ottakring

Ottakring () – szesnasta dzielnica Wiednia. Powstała w 1893 z połączenia samodzielnych gmin Ottakring i Neulerchenfeld. Połączona jest z pozostałą częścią miasta linią metra U3.

</doc>
<doc id="2063657" url="https://pl.wikipedia.org/wiki?curid=2063657" title="Niebezpieczny kochanek">
Niebezpieczny kochanek

Niebezpieczny kochanek – polski, krótkometrażowy, czarno-biały, niemy dramat z roku 1912 w reżyserii Kazimierza Kamińskiego.

</doc>
<doc id="2063660" url="https://pl.wikipedia.org/wiki?curid=2063660" title="Atlantic Crossing">
Atlantic Crossing

Atlantic Crossing – szósty studyjny album angielskiego piosenkarza rockowego Roda Stewarta. Wydany został w 1975 roku przez Warner Bros. Records. Płyta została podzielona na dwie części: szybką, w której artysta zaprezentował połączenie rocka z popem, oraz wolniejszą, na której znalazły się takie przeboje jak „Sailing” i „I Don't Want to Talk About It”.

</doc>
<doc id="2063669" url="https://pl.wikipedia.org/wiki?curid=2063669" title="Płaszczyzna pozioma frankfurcka">
Płaszczyzna pozioma frankfurcka



</doc>
<doc id="2063672" url="https://pl.wikipedia.org/wiki?curid=2063672" title="Kaid">
Kaid

Kaid (arab. "gā'id" – przewodni, wódz naczelny) – wódz plemienia/dowódca wojsk/zwierzchnik okręgu lub wsi w Afryce Północnej.

</doc>
<doc id="2063673" url="https://pl.wikipedia.org/wiki?curid=2063673" title="Obłąkany. Dramat w Tworkach">
Obłąkany. Dramat w Tworkach

Obłąkany. Dramat w Tworkach – polski, niemy, czarno-biały, krótkometrażowy dramat z 1912.
Fabuła.
Istnieją dwie wersje fabuły filmu. Pierwsza z nich mówi o mężczyźnie, który na tle zazdrości wpada w histerię i w końcu trafia do szpitala wariatów w Tworkach. Po pewnym czasie popełnia samobójstwo. Druga wersja mówi o mężczyźnie, który pewnego dnia dostaje ataku szału. Zrozpaczona żona oddaje go do szpitala w Tworkach. Po pewnym czasie wydostał się na wolność i utopił się w Wiśle.

</doc>
<doc id="2063674" url="https://pl.wikipedia.org/wiki?curid=2063674" title="Laura Orgué">
Laura Orgué

Laura Orgué Vila (ur. 11 września 1986 w Igualadzie) – hiszpańska biegaczka narciarska, brązowa medalistka mistrzostw świata młodzieżowców.
Kategoria.
Na arenie międzynarodowej Laura Orgué po raz pierwszy pojawiła się 24 stycznia 2004 roku w Candanchú, gdzie zajęła siódme miejsce w sprincie techniką dowolną. W 2005 roku wystartowała w mistrzostwach świata juniorów w Rovaniemi, gdzie zajęła między innymi 39. miejsce w biegu łączonym na 10 km. Rok później, podczas mistrzostw świata juniorów w Kranju jej najlepszym wynikiem było 32. miejsce w biegu na 5 km stylem klasycznym. W kategorii młodzieżowców była między innymi dziesiąta w biegu na 10 km klasykiem na mistrzostwach świata juniorów w Malles Venosta w 2008 roku, a rok później podczas mistrzostw w Praz de Lys – Sommand na tym samym dystansie techniką dowolną Hiszpanka zdobyła brązowy medal.
W Pucharze Świata zadebiutowała 13 grudnia 2006 roku w Cogne, zajmując 68. miejsce w biegu na 10 km stylem klasycznym. Pierwsze punkty zdobyła jednak dopiero 9 lutego 2008 roku w Otepää, gdzie była trzydziesta w biegu na 10 km klasykiem. Jak dotąd najlepsze wyniki w Pucharze Świata osiągnęła w sezonie 2007/2008, który ukończyła na 106. miejscu. Nie stawała na podium zawodów pucharowych.
Pierwszą seniorską imprezą w jej karierze były igrzyska olimpijskie w Turynie w 2006 roku, gdzie zajęła 63. miejsce zarówno w biegu łączonym na 15 km jak i na 10 km klasykiem. Cztery lata później, podczas igrzysk w Vancouver najlepszy wynik osiągnęła w biegu łączonym na 15 km, który zakończyła na 27. pozycji. Podczas ceremonii zamknięcia Zimowych Igrzysk Olimpijskich 2010 pełniła funkcję chorążego reprezentacji Hiszpanii. W 2009 roku wystąpiła na mistrzostwach świata w Libercu, gdzie w swoim najlepszym starcie, biegu na 30 km techniką dowolną zajęła 28. miejsce. Startowała także na mistrzostwach świata w Oslo w 2011 roku, ale osiągała słabsze wyniki. Podczas rozgrywanych w 2013 roku mistrzostw świata w Val di Fiemme zajęła 29. miejsce w biegu na 10 km stylem dowolnym oraz na dystansie 30 km klasykiem. 19 stycznia 2014 w Szklarskiej Porębie, odniosła swój największy sukces w zawodach Pucharu Świata, zajmując 17. miejsce w biegu na 10 km techniką klasyczną.
Osiągnięcia.
Puchar Świata.
Miejsca na podium w zawodach chronologicznie.
Jak dotąd Orgué nie stała na podium indywidualnych zawodów Pucharu Świata.

</doc>
<doc id="2063675" url="https://pl.wikipedia.org/wiki?curid=2063675" title="Laura Orgué Vila">
Laura Orgué Vila



</doc>
<doc id="2063677" url="https://pl.wikipedia.org/wiki?curid=2063677" title="Suchodrzew Ledeboura">
Suchodrzew Ledeboura



</doc>
<doc id="2063679" url="https://pl.wikipedia.org/wiki?curid=2063679" title="Patovar">
Patovar

Patovar – u bakterii niższa od gatunku kategoria systematyczna obejmująca patogeny przystosowane do określonego gatunku żywiciela.

</doc>
<doc id="2063680" url="https://pl.wikipedia.org/wiki?curid=2063680" title="Liesing (Wiedeń)">
Liesing (Wiedeń)

Liesing () – 23 dzielnica Wiednia, znajdująca się w południowo-zachodniej części miasta. Powstała w 1938 roku, po wcieleniu Austrii do III Rzeszy, z połączenia kilku niezależnych gmin jako 25 dzielnica z 26 wtedy powstałych. Dzisiejsze granice uzyskała w latach 1954-56.
Liesing jest piątą co do wielkości dzielnicą Wiednia (7,7% powierzchni miasta) i obejmuje obecnie:
Geografia.
Liesing obejmuje obszar po obu brzegach rzeki Liesing i ciągnie się od Lasku Wiedeńskiego na zachodzie aż po Kotlinę Wiedeńską na wschodzie. 

</doc>
<doc id="2063681" url="https://pl.wikipedia.org/wiki?curid=2063681" title="Lonicera ledebourii">
Lonicera ledebourii



</doc>
<doc id="2063683" url="https://pl.wikipedia.org/wiki?curid=2063683" title="Ofiara namiętności">
Ofiara namiętności

Ofiara namiętności – polski, niemy, czarno-biały, krótkometrażowy dramat z 1912 roku w reżyserii Władysława Palińskiego.

</doc>
<doc id="2063684" url="https://pl.wikipedia.org/wiki?curid=2063684" title="Centralny zarząd">
Centralny zarząd

Centralny zarząd – nazwa organu zarządzania daną branżą przemysłu lub usług w początkowym okresie PRL (do 1958), choć są przykłady zastosowań tej nazwy i w późniejszym okresie, i w innych resortach, np. kultury.
Po wyzwoleniu, w okresie gospodarki centralnie sterowanej, ewaluowały formy i nazwy organów zarządzania poszczególnymi branżami.
Centralne zarządy.
Poniżej próba przedstawienia listy centralnych zarządów (241 jednostek organizacyjnych), choć nie jest ona ostateczna.

</doc>
<doc id="2063685" url="https://pl.wikipedia.org/wiki?curid=2063685" title="Geraldo José da Silva">
Geraldo José da Silva

Geraldo, właśc. Geraldo José da Silva (ur. 6 kwietnia 1936 w Recife) – piłkarz brazylijski, występujący podczas kariery na pozycji napastnika.
Kariera klubowa.
Piłkarską karierę Geraldo rozpoczął w Náutico Recife w 1955 roku. Z Náutico zdobył mistrzostwo stanu Pernambuco - Campeonato Pernambucano w 1960 roku. W latach 1961–1963 występował w SE Palmeiras. W 1963 roku był krótko zawodnikiem CR Flamengo. W latach 1964–1965 ponownie był zawodnikiem Náutico Recife, z którym dwukrotnie zdobył mistrzostwo stanu Pernambuco - Campeonato Pernambucano w 1964 i 1965 roku.
W latach 1965–1966 był zawodnikiem Corinthians Paulista, a w 1966 Ponte Preta Campinas. W latach 1966–1967 występował w Sporcie Recife, a w 1967 w São Bento Sorocaba. W latach 1970–1971 był zawodnikiem Campinense Campina Grande, z którym zdobył mistrzostwo stanu Paraíba - Campeonato Paraibano w 1971 roku. Karierę zakończył w Américe Recife w 1971 roku.
Kariera reprezentacyjna.
W reprezentacji Brazylii Geraldo zadebiutował 5 grudnia 1959 w wygranym 3-2 meczu z reprezentacją Paragwaju podczas w drugiego turnieju Copa América 1959 w Ekwadorze, na którym Brazylia zajęła trzecie miejsce. Obok tego meczu w turnieju wystąpił w pozostałych trzech meczach z: Urugwajem, Ekwadorem (bramka) i Argentyną (bramka). Ostatni raz w reprezentacji Geraldo wystąpił 27 grudnia 1959 w wygranym 2-1 towarzyskim meczu z reprezentacją Ekwadoru.

</doc>
<doc id="2063688" url="https://pl.wikipedia.org/wiki?curid=2063688" title="Haikai">
Haikai



</doc>
<doc id="2063689" url="https://pl.wikipedia.org/wiki?curid=2063689" title="Zgromadzenie Ludowe (Południowa Afryka)">
Zgromadzenie Ludowe (Południowa Afryka)

Zgromadzenie Ludowe (ang. "House of Assembly of South Africa", afr. "Die Volksraad van Suid-Afrika") − nieistniejąca już izba niższa południowoafrykańskiego parlamentu, funkcjonująca w latach 1910-1994.
Południowoafrykański, dwuizbowy parlament, którego wyższą izbą był Senat, powstał wraz z utworzeniem z czterech brytyjskich kolonii dominium. Zarówno w czasach zależności od Wielkiej Brytanii, jak i w okresie istnienia republiki, Zgromadzenie Ludowe składało się wyłącznie z białych reprezentantów, wybieranych przez białych wyborców. Jedynie przez część okresu jego istnienia w prowincjach Natal i Kraj Przylądkowy niewielka liczba przedstawicieli niebiałej większości miała możliwość oddawania głosu, jednak wyłącznie na białych kandydatów.
Po reformach konstytucyjnych w 1984 roku powstał trójizbowy parlament, w którym zasiadali biali posłowie oraz część członków zlikwidowanego wówczas Senatu.
Po zniesieniu apartheidu w 1994 roku Zgromadzenie Ludowe przekształcono w Zgromadzenie Narodowe.

</doc>
<doc id="2063691" url="https://pl.wikipedia.org/wiki?curid=2063691" title="Christian Burns">
Christian Burns

Christian Anthony Burns (ur. 18 stycznia 1974, w Liverpoolu) – brytyjski wokalista. Syn Tony’ego Burnsa z rockowego zespołu „The Signs”, grającego w latach sześćdziesiątych dwudziestego wieku.
Burns był członkiem popularnego brytyjskiego zespołu BBMak z Markiem Barrym i Stephenem McNallym. Grupa sprzedała na świecie trzy miliony płyt, a ich utwór „Back Here” był piątym z najlepszych utworów w Wielkiej Brytanii. W USA „Back Here” dotarł do pierwszego miejsca na listach przebojów.
W 2003 roku zespół rozpadł się, a wszyscy członkowie rozpoczęli karierę solową.
Następnie Burns zaczął współpracować z innymi artystami. W 2007 nagrał razem z DJ-em Tiësto utwór „In the Dark”. Wystąpił też w utworze Allure (projekt Tiësto) „The Power of You”. Utwór ten znalazł się na kompilacji "In Search of Sunrise 6 : Ibiza", a także w utworze Allure „On The Wire” znajdującym się na krążku „Kiss From The Past”.
Christian Burns nagrał również utwór „Love and Motion” z Bennym Benassim oraz „As We Collide” z amerykańską wokalistką Jes Brieden oraz DJ-em i producentem muzycznym Paulem Oakenfoldem.
Napisał utwory „Suddenly”, „The Emergency” i „Forget Me” z albumu "These Hopeful Machines" BT oraz zaśpiewał w nich i w „Every Other Way”.
Nagrał z Richardem Durandem utwór „Night &amp; Day” oraz „This Light Between Us” i „Neon Hero” z Arminem van Buurenem.
Współpracował też z wykonawcami takimi jak: David Guetta, Matt Darey, Sebastian Ingrosso, Dirty South.
Założył nowy zespół – The Bleach Works.
W lipcu 2012 roku artysta zapowiedział wydanie debiutanckiego albumu studyjnego, zatytułowanego "Simple Modern Answers", w którego nagraniach udział wzięli, m.in. BT, Paul Oakenfold, Jean Claude Ades, Antillas, Paul van Dyk, Kryder czy Alex M.O.R.P.H. Wydawnictwo promowane jest utworem „Bullet”, w którym gościnnie wystąpił Stefan Dabruck.
Dyskografia.
Single.
"Solowe"
"Wyprodukowane wspólnie":
"Gościnnie":

</doc>
<doc id="2063693" url="https://pl.wikipedia.org/wiki?curid=2063693" title="Stanisław Gielarek">
Stanisław Gielarek

Stanisław Gielarek (ur. 1954) – polski piłkarz i trener piłkarski.
Podczas kariery piłkarskiej występował w Siarce Tarnobrzeg. Z jego osobą wiążą się najlepsze lata tarnobrzeskiego piłkarstwa. W 1991 roku objął stanowisko trenera Hetmana Zamość, którego prowadził na początku rundy jesiennej sezonu 1991/1992. Przed meczem 10. kolejki z Radomiakiem Radom został zastąpiony przez Jana Złomańczuka. Następnie pracował w trzecioligowych Tłokach Gorzyce.
W kwietniu 1996 roku został trenerem Siarki Tarnobrzeg. Prowadzona przez niego drużyna do końca sezonu rozegrała 10. meczów w I lidze i zajmując ostatnią lokatę w tabeli została zdegradowana. Gielarek pozostał w zespole i prowadził go do końca 1997 roku. Następnie pracował w Stali Stalowa Wola, a w rundzie jesiennej sezonu 1999/2000 był szkoleniowcem Korony Kielce.
Od 2000 roku Gielarek ponownie prowadził Siarkę Tarnobrzeg, a w rundzie wiosennej sezonu 2002/2003 pracował w Pogoni Leżajsk. W sezonie 2004/2005 był trenerem Wisły Sandomierz, która pod jego wodzą uplasowała się na 9. miejscu w IV lidze. Latem 2006 roku po raz kolejny objął tarnobrzeską Siarkę. W sezonie 2007/2008 drużyna nie uzyskała awansu do nowej III ligi, a wielu winą za taki stan rzeczy obarczyło Gielarka. Zarząd tarnobrzeskiego klubu nie zdecydował się zwolnić trenera, lecz szkoleniowiec zrezygnował sam. Aktualnie nauczyciel wychowania fizycznego w Zespole Szkół nr 1 w Tarnobrzegu

</doc>
<doc id="2063694" url="https://pl.wikipedia.org/wiki?curid=2063694" title="A Night on the Town (album Roda Stewarta)">
A Night on the Town (album Roda Stewarta)

A Night on the Town – siódmy studyjny album angielskiego piosenkarza rockowego Roda Stewarta. Wydany w 1976 roku przez Warner Bros.

</doc>
<doc id="2063695" url="https://pl.wikipedia.org/wiki?curid=2063695" title="Liechtenstein na Zimowych Igrzyskach Olimpijskich 1998">
Liechtenstein na Zimowych Igrzyskach Olimpijskich 1998

Liechtenstein na Zimowych Igrzyskach Olimpijskich 1998 reprezentowało 8 zawodników.

</doc>
<doc id="2063696" url="https://pl.wikipedia.org/wiki?curid=2063696" title="Pietro Caruso (film)">
Pietro Caruso (film)

Pietro Caruso – polski, niemy, czarno-biały, krótkometrażowy, biograficzny film z 1912 roku w reżyserii Kazimierza Kamińskiego, oparty na utworze Roberta Bracco. Istnienie tego filmu nie jest do końca udowodnione.

</doc>
<doc id="2063697" url="https://pl.wikipedia.org/wiki?curid=2063697" title="Hollywood Sign">
Hollywood Sign

Hollywood Sign – punkt orientacyjny w postaci napisu „HOLLYWOOD”, usytuowanego na południowym zboczu góry Lee w łańcuchu niewysokich gór Santa Monica w Los Angeles, w Kalifornii. Litery są białe, mają wysokość 14 metrów, a długość całego napisu wynosi 110 metrów. 
Napis został zaprojektowany przez Thomasa Fiska Goffa (1890–1984) i ustawiony w 1923 jako reklama budowanego niedaleko osiedla mieszkaniowego „HOLLYWOODLAND” (i taki też był pierwotnie napis). Z czasem napis przestał być tylko reklamą nieruchomości, a stał się synonimem amerykańskiego przemysłu filmowego bez względu na to, czy dany film powstał tutaj czy w innej części USA. Hollywood Sign często pada ofiarą wandalizmów, których kusi to jak wiele osób może to dostrzec.
W 2010 pojawiły się plany zburzenia napisu na wzgórzu Hollywood i sprzedania terenu pod budowę luksusowych osiedli mieszkalnych. Ostatecznie gwiazdy, m.in. Arnold Schwarzenegger, Tom Hanks, Steven Spielberg, Hugh Hefner, zebrały 12,5 miliona dolarów i wykupiły teren należący do spółki z Chicago.
W 1976 oraz w noc sylwestrową 2016/2017 dowcipnisie pozamieniali napis Hollywood na Hollyweed, gdzie "weed" oznacza w slangu marihuanę. "Holly" oznacza po polsku „ostrokrzew”, "wood" – drzewo, drewno. 
W 1932 aktorka Millicent Lilian „Peg” Entwistle (1908–1932) popełniła samobójstwo, skacząc z litery „H”.
Replika znaku znajduje się niedaleko Szastarki w województwie lubelskim.

</doc>
<doc id="2063699" url="https://pl.wikipedia.org/wiki?curid=2063699" title="Geroldo Guimarães Ramos">
Geroldo Guimarães Ramos

Geroldo, właśc. Geroldo Guimarães Ramos (ur. 14 marca 1933 w Pentencostes) – piłkarz brazylijski, występujący podczas kariery na pozycji środkowego obrońcy.
Kariera klubowa.
Piłkarską karierę Geroldo rozpoczął w Cearze Fortaleza w 1955 roku. W latach 1955–1959 występował w Américe Recife. W latach 1959–1962 był zawodnikiem Santa Cruz Recife, z którym zdobył mistrzostwo stanu Pernambuco - Campeonato Pernambucano w 1959 roku.
Kariera reprezentacyjna.
W reprezentacji Brazylii Geroldo zadebiutował 22 grudnia 1959 w przegranym 1-4 meczu z reprezentacją Argentyny podczas w drugiego turnieju Copa América 1959 w Ekwadorze, na którym Brazylia zajęła trzecie miejsce. Był to jedyny występ Geroldo w reprezentacji.

</doc>
<doc id="2063704" url="https://pl.wikipedia.org/wiki?curid=2063704" title="Lonicera kamtschatica">
Lonicera kamtschatica



</doc>
<doc id="2063707" url="https://pl.wikipedia.org/wiki?curid=2063707" title="Flaga Tarnowskich Gór">
Flaga Tarnowskich Gór



</doc>
<doc id="2063709" url="https://pl.wikipedia.org/wiki?curid=2063709" title="Traçaia">
Traçaia

Traçaia, właśc. José Roque Paes (ur. 6 sierpnia 1933 w Cuiabie, zm. 21 czerwca 1971 w Recife) – piłkarz brazylijski, występujący podczas kariery na pozycji ofensywnego pomocnika.
Kariera klubowa.
Piłkarską karierę Traçaia rozpoczął w Palmeiras Cuiabá w 1951 roku. W 1953 roku występował w Mixto EC. Z Mixto zdobył mistrzostwo stanu Mato Grosso – Campeonato Matogrossense. W 1954 roku występował w CE Dom Bosco. W latach 1955–1962 był zawodnikiem Sporcie Recife, z którym zdobył mistrzostwo stanu Pernambuco – Campeonato Pernambucano w 1955, 1956, 1958, 1961 i 1962 roku. W 1963 wyjechał do Europy do austriackiej Admiry Wiedeń, w której zakończył karierę w 1967 roku.
Kariera reprezentacyjna.
W reprezentacji Brazylii Traçaia zadebiutował 5 grudnia 1959 w wygranym 3-2 meczu z reprezentacją Paragwaju podczas w drugiego turnieju Copa América 1959 w Ekwadorze, na którym Brazylia zajęła trzecie miejsce. Obok tego meczu w turnieju wystąpił w pozostałych trzech meczach z: Urugwajem, Ekwadorem i Argentyną. Ostatni raz w reprezentacji Geraldo wystąpił 27 grudnia 1959 w wygranym 2-1 towarzyskim meczu z reprezentacją Ekwadoru, w którym zdobył bramkę.

</doc>
<doc id="2063712" url="https://pl.wikipedia.org/wiki?curid=2063712" title="Ulica Kielecka w Radomiu">
Ulica Kielecka w Radomiu

Ulica Kielecka – jedna z najdłuższych ulic miasta Radomia. Do października 2018 roku na całej długości stanowiła fragment drogi krajowej nr 7 oraz trasy europejskiej E77, zapewniając połączenie Warszawy z Krakowem. W czasach PRL była częścią drogi państwowej nr 15 i drogi międzynarodowej E7. Przy ulicy dominują zabudowania mieszkalne w postaci domków jednorodzinnych. Ulicą na całej długości kursują autobusy linii 5, 8, 12 oraz podmiejskiej linii K. Przy skrzyżowaniu ulicy Kieleckiej z Wolanowską i Główną zlokalizowany jest cmentarz ewangelicki.

</doc>
<doc id="2063713" url="https://pl.wikipedia.org/wiki?curid=2063713" title="Mariusz Pontmercy">
Mariusz Pontmercy

Mariusz (fr. Marius) Pontmercy (ur. ok. 1810 r.) – jeden z fikcyjnych bohaterów powieści "Nędznicy" Wiktora Hugo.
W powieści.
Ojciec.
Ojciec Mariusza, pułkownik Georges Pontmercy, był napoleońskim oficerem, który odniósł poważne rany pod Waterloo. Uratowany przypadkiem przez szabrownika Thenardiera, został odsunięty od opieki nad dzieckiem przez dziadka Mariusza, Gillenormanda, rojalistę ze względu na republikańskie poglądy polityczne. Podglądał z ukrycia rozwój syna.
Na łożu śmierci wzywa do siebie syna, który niestety przybywa kilka chwil za późno. Mariusz później regularnie odwiedza jego grób, co inspiruje jego przemianę duchową i polityczną.
Dziadek.
Mariusz wychowywany od młodości w domu dziadka przejął od niego poglądy rojalistyczne. Po śmierci ojca poznaje dokładnie jego losy i drogę życiową. Republikańskie idee stają się mu bliskie, co doprowadza do gwałtownego konfliktu z dziadkiem. Mariusz wyprowadza się z jego domu, odmawia wsparcia finansowego i głoduje usiłując utrzymać się z dorywczych publikacji.
Kozeta i Eponina.
Mariusz w trakcie spaceru po Ogrodzie Luksemburskim spotyka tajemniczą nieznajomą (którą jest nastoletnia Kozeta) i zakochuje się w niej od pierwszego wejrzenia. Przez kilka miesięcy wielbi ją niemo, wreszcie zbiera się na odwagę i śledzi wybrankę (wraz z towarzyszącym jej Jeanem Valjeanem) do ich domu. Valjean spłoszony natychmiast wyprowadza się z przybraną córką bez śladu doprowadzając Mariusza do rozpaczy.
Pontmercy jako ubogi student wynajmuje mieszkanie obok Thenardiera (który obecnie trudni się wyłudzaniem jałmużny od bogatych mieszczan wysyłając fałszywe listy z prośbą o wsparcie). Jego najstarsza córka Eponina zamierza oszukać również Mariusza, lecz zauroczona młodzieńcem odstępuje od tego zamiaru.
Mariusz jest świadkiem zasadzki zastawionej na Valjeana i Kozetę w mieszkaniu Thenardiera. Prosi Eponinę o pomoc w odnalezieniu adresu nieznajomej, w której się zakochał. Eponina, nie bacząc na targające nią uczucia, uzyskuje adres wybranki i prowadzi tam Mariusza.
Mariusz dostaje się na teren posesji, gdzie mieszka Kozeta, dziewiczo niewinna para wyznaje sobie nawzajem ukrywaną miłość i zaczynają się sekretnie spotykać w ogrodzie. Niemym cierpiącym świadkiem tych chwil jest Eponina. Idyllę przerywa napad gangu Thenardierów na dom Valjeana, który zostaje udaremniony ostrzegawczym krzykiem Eponiny. Ostrzeżony Valjean przeprowadza się wraz z Kozetą w nieznane miejsce.
Zrozpaczony Mariusz bierze udział w powstaniu broniąc jednej z barykad. W trakcie pierwszego szturmu Eponina zasłania Mariusza przed kulą własnym ciałem, wkrótce kona w jego objęciach wyznając ukrywane uczucie.
Po upadku barykady ciężko ranny, nieprzytomny Mariusz - jedyny, który ocalał - zostaje wyniesiony kanałami przez Valjeana i dostarczony do domu dziadka. Po trwającej pół roku rekonwalescencji (w której aktywnie uczestniczy Kozeta) młodzi pobierają się. Valjean przekazuje wszystkie swoje oszczędności (kilkaset tysięcy franków) na posag Kozety. Gryziony wyrzutami sumienia wyjawia po ślubie panu młodemu swoje galernicze pochodzenie i wycofuje się z życia młodych przy milczącej aprobacie Mariusza. Po kilku miesiącach u Mariusza pojawia się znów Thenardier. Ze sprzedanej przez niego informacji Mariusz dowiaduje się, że nieznanym zbawcą, który uratował go po powstaniu, był Jean Valjean.
Zszokowany Mariusz uświadamia sobie, że odepchnął od siebie swego dobroczyńcę. Młodzi biegną do domu Valjeana, lecz zastają go już na łożu śmierci.
Wątki autobiograficzne.
Losy Mariusza są w znacznym stopniu oparte na prawdziwych losach autora, Wiktora Hugo. W szczególności dotyczy to:
Adaptacje.
Filmowe.
W rolę Mariusza wcielali się w kolejnych adaptacjach filmowych, m.in.:
Musical.
Postać Mariusza jest jedną z głównych ról musicalu Les Misérables opartej na wątkach powieści. Rola jest przedstawiana przez tenora.
Pierwszym wykonawcą roli Mariusza był Richard Dewitte w prapremierze paryskiej z roku 1980.
Najbardziej znany wykonawca roli Mariusza to Michael Ball. Był jej wykonawcą:
Na premierze broadwayowskiej w roku 1987 wykonawcą tej roli był David Bryant.
Na koncercie jubileuszowym z okazji 25 rocznicy wystawienia musicalu w O2 Dome 3 października 2010 wykonawcą roli Mariusza był osiemnastoletni Nick Jonas (najmłodszy członek zespołu Jonas Brothers).

</doc>
<doc id="2063717" url="https://pl.wikipedia.org/wiki?curid=2063717" title="Neocaridina">
Neocaridina

Neocaridina – rodzaj słodkowodnych krewetek z rodziny Atyidae, zamieszkujące w naturze wody Chin, Japonii, Korei,
Wietnamu i Tajwanu. Wyodrębniony z rodzaju "Caridina" z uwagi na różnice w budowie narządów wewnętrznych. Rodzaj ten ma duże znaczenie w akwarystyce.
Aktualnie do "Neocaridina" zalicza się 20 gatunków.
Systematyka.
Systematyka za: „Carideorum Catalogus: The Recent Species of the Dendrobranchiate, Stenopodidean, Procarididean and Caridean Shrimps (Crustacea: Decapoda)” (De Grave, Fransen, 2011):

</doc>
<doc id="2063719" url="https://pl.wikipedia.org/wiki?curid=2063719" title="Plinio Antolini">
Plinio Antolini

Plinio Antolini (ur. w 1920 w Breonio, zm. w 2012 w Settimo di Pescantina) – włoski astronom amator, z zawodu farmaceuta. Członek "Gruppo Italiano Astrometristi" zrzeszającej astronomów amatorów poszukiwaczy planetoid. Korzystał z "Pleiade Observatory" (kod IAU 112).
Odkrył 4 planetoidy (jedną samodzielnie oraz 3 wspólnie z innymi astronomami).

</doc>
<doc id="2063720" url="https://pl.wikipedia.org/wiki?curid=2063720" title="Owowitelina">
Owowitelina

Owowitelina – fosfoproteina, składnik żółtka w jajach zwierząt. Jest ona źródłem materiałów zużywanych przez zarodek w czasie embriogenezy. Zawiera duże ilości związanej estrowo z resztą kwasu fosforowego seryny.

</doc>
<doc id="2063721" url="https://pl.wikipedia.org/wiki?curid=2063721" title="Tygodnik Śremski">
Tygodnik Śremski

Tygodnik Śremski – tygodnik społeczno-kulturalny i polityczny wydawany na terenie powiatu śremskiego. 
Od 18 sierpnia 1999 roku ukazywał się jako dodatek do czasopisma Gazeta Poznańska. Po wchłonięciu w 2006 roku przez Głos Wielkopolski Gazety Poznańskiej, wcześniejszego właściciela Tygodnika Śremskiego wydawcą jest Polskapresse Oddział Prasa Poznańska. Obecnie stanowi dodatek do Głosu Wielkopolskiego. 
Opis.
Debiut na rynku nastąpił 21 maja 1992 roku. Tygodnik Śremski zasięgiem obejmuje gminy Brodnica, Dolsk, Książ, Śrem i Zaniemyśl.
Na początku swojego istnienia zespół redakcyjny liczył 19 osób, obecnie Tygodnik jest realizowany przez znacznie mniejszy zespół redaktorów, którzy podlegają centrali w Poznaniu. Pierwsza siedziba redakcji znajdowała się w Śremie przy ul. Franciszkańskiej 1. Następnie przy ul. Kościuszki/Popiełuszki. Przez kilkanaście lat redakcja mieściła się przy ul. Wojska Polskiego 5. Obecnie mieści się przy ulicy Grunwaldzkiej 1. Redaktorzy tygodnika prowadzą również stronę internetową srem.naszemiasto.pl poświęconą życiu i wydarzeniom z regionu śremskiego oraz przygotowują codzienne informacje dla regionalnych i wielkopolskich wydań Głosu Wielkopolskiego, a wcześniej Gazety poznańskiej i Expressu poznańskiego.
Na łamach Tygodnika Śremskiego publikowali m.in. Katarzyna Chilińska (Madajka), Piotr Hoffman, Zdzisława Dłużak, Ewa Pawlicka, Emil Modliński czy Magdalena Okoniewska, a także Adrian Domański czy Michał Czubak.

</doc>
<doc id="2063722" url="https://pl.wikipedia.org/wiki?curid=2063722" title="Neocaridina heteropoda">
Neocaridina heteropoda



</doc>
<doc id="2063724" url="https://pl.wikipedia.org/wiki?curid=2063724" title="Poręby Leśne">
Poręby Leśne

Poręby Leśne – osada leśna w Polsce położona w województwie mazowieckim, w powiecie mińskim, w gminie Stanisławów.
W latach 1975–1998 miejscowość administracyjnie należała do województwa siedleckiego.

</doc>
<doc id="2063725" url="https://pl.wikipedia.org/wiki?curid=2063725" title="Bernard Siebert">
Bernard Siebert

Bernard Siebert (ur. 1 marca 1961) – polski piłkarz występujący na pozycji obrońcy.
Rodzina.
Ma dwóch synów, Mateusza i Marcina, którzy są piłkarzami. Obecnie (stan na 3 października 2013 roku) Mateusz występuje w luksemburskim US Rumelange.
Kariera piłkarska.
Wychowanek Klubu Sportowego Posnania, jednakże w 1978 roku przeszedł do Lecha Poznań. Nigdy nie zadebiutował w barwach pierwszego zespołu i całą karierę w "Kolejorzu" spędził w rezerwach. W 1983 roku wzmocnił Polonię Leszno, lecz już po roku podpisał kontrakt z Olimpią Poznań, której barwy reprezentował, aż do 1990 roku. Wtedy to opuścił Polskę i przeniósł się do Francji, do klubu AS Algrange. W 1992 roku wyjechał do Luksemburga i grał tam w takich klubach, jak Spora Luksemburg, Sporting Mertzig i FC Rapid Mansfeldia 86 Luxembourg. W 2000 roku zakończył karierę.

</doc>
<doc id="2063727" url="https://pl.wikipedia.org/wiki?curid=2063727" title="Nicolae Paulescu">
Nicolae Paulescu

Nicolae Paulescu (ur. 30 października 1869 w Bukareszcie, zm. 17 lipca 1931 tamże) – rumuński fizjolog, odkrywca insuliny. 
Był najstarszym z czwórki dzieci Costache i Marii Paulescu. W 1888 roku ukończył wyższą szkołę w Bukareszcie. Jesienią tego roku wyjechał do Paryża na studia medyczne; tytuł doktora medycyny otrzymał w 1897 roku. Przez trzy lata praktykował jako asystent chirurg w Notre-Dame du Perpétuel-Secours. W 1900 powrócił do Bukaresztu i został profesorem na katedrze fizjologii Szkoły Medycznej Uniwersytetu w Bukareszcie. Pochowany jest na cmentarzu Bellu.
Był autorem licznych antysemickich i rasistowskich publikacji.

</doc>
<doc id="2063729" url="https://pl.wikipedia.org/wiki?curid=2063729" title="I Want You To...">
I Want You To...

I Want You To - to czwarty i ostatni singel promujący drugi studyjny album walijskiej wokalistki Jem- Down To Earth. Singel został wydany 2 listopada 2009 roku w formie digital. Jest to drugi singel z albumu Down To Earth, do którego został nakręcony videoclip. Autorami tekstu piosenki są: Jem Griffiths, Lester Mendez oraz Lucas MacFadden.
Kompozycja utworu.
Utwór zaczyna się słowami w języku hiszpańskim, po czym Jem przechodzi do śpiewu w języku angielskim.

</doc>
<doc id="2063730" url="https://pl.wikipedia.org/wiki?curid=2063730" title="Alpes fribourgeoises">
Alpes fribourgeoises



</doc>
<doc id="2063732" url="https://pl.wikipedia.org/wiki?curid=2063732" title="Teatr Kamienica">
Teatr Kamienica

Teatr Kamienica – prywatny teatr komediowy i dramatyczny w Warszawie, założony i prowadzony przez Emiliana Kamińskiego (do 2022) oraz jego żonę, Justynę Sieńczyłło.
Siedziba Teatru Kamienica mieści się w zabytkowej kamienicy przy Alei „Solidarności” 93, zbudowanej w 1910 roku w stylu secesyjnym, która ocalała w czasie II wojny światowej. Teatr Kamienica ma około 1800 m² powierzchni; znajdują się w nim trzy sceny: Orla, Elitarna i Piwnica Warsza oraz sale restauracyjne. Teatr Kamienica powstał w 2009 roku, działa przy nim Fundacja Atut wspierająca młodych twórców kultury polskiej.
Historia teatru.
Historia tego teatru sięga lat PRL. W 1988 roku broadwayowski reżyser Joseph Papp odwiedził Warszawę i podczas rozmowy z przyszłym dyrektorem Teatru Kamienica zapytał: „Emilian, czemu nie założysz własnego teatru?”, „W PRL-u?”, „Jak się PRL skończy, to załóż teatr”.
W 2000 roku Emilian Kamiński rozpoczął poszukiwania odpowiedniego miejsca. Przez 5 lat zbierał fundusze i materiały niezbędne do zrealizowania inwestycji. Nad wykończeniem wnętrza teatru pracowały żona dyrektora, Justyna Sieńczyłło, oraz Jolanta Pachowska. 27 marca 2009 roku podczas Międzynarodowego Dnia Teatru oraz w setną rocznicę wybudowania kamienicy odbyło się uroczyste otwarcie Teatru Kamienica. Nazwiska osób, które przyczyniły się do zrealizowania projektu, zostały umieszczone na pamiątkowej tablicy znajdującej się na dziedzińcu kamienicy.
Teatr składa się ze scen: Orla (na ok. 340 widzów), Parter (ok. 120 miejsc), Piwnicy Warsza (która liczy około 80 miejsc), a także bistro – Nasza Warszawa, na ponad 60 osób.
Przy teatrze działa utworzona w 2002 roku Fundacja „Atut”.
Historia kamienicy.
Dawny adres kamienicy, wybudowanej w roku 1910, to ul. Leszno 13. Początkowo należała ona do bogatego żydowskiego handlarza skórą, Miszy Roga. W listopadzie 1940 roku znalazła się w granicach warszawskiego getta. W latach 1940–1941 w budynku mieścił się Urząd do Walki z Lichwą i Spekulacją, od adresu kamienicy nazywany przez mieszkańców dzielnicy zamkniętej „Trzynastką”. W sierpniu 1942 roku kamienica wraz z całą południową stroną ulicy została wyłączona z getta.
Budynek został uszkodzony podczas II wojny światowej i częściowo, bo do czwartego piętra odbudowany po roku 1945. Kamienica straciła także oryginalną fasadę.
W miejscu, w którym obecnie znajduje się scena Parter, odnaleziono pozostałości Aron ha-kodesz, czyli szafy ołtarzowej służącej do przechowywania Tory. Budując piwnicę Warsza pod zabetonowanymi gruzami odkryto ponad stuletnie kafelki Villeroy Boch. Tam oraz w obecnych salach restauracyjnych mieściły się piwnice, którymi w czasie powstania Armia Krajowa przerzucała ludność żydowską z getta.
Mała Kamienica.
Mała Kamienica jest autorskim programem kulturalno-edukacyjnym Teatru Kamienica skierowanym do młodych widzów.
Program obejmuje m.in. cykl pt. "Bajki – twórcze spotkania z wyobraźnią", którego głównym założeniem jest przygotowanie dzieci od najmłodszego wieku do rozumienia i odbierania sztuki, a także edukacja kulturalna i obyczajowa.
Celem zajęć jest zabranie dzieci w podróż przez literaturę dla najmłodszych: od Ezopa, La Fontaine’a, Ignacego Krasickiego, przez takich autorów jak Fredro, Bracia Grimm, Benedykt Hertz, Charles Perrault, Hans Christian Andersen, Carlo Collodi, Antoine de Saint–Exupery, Tove Jansson, Astrid Lindgren, J.R.R. Tolkien, Jan Brzechwa, Julian Tuwim, Janusz Korczak, Ludwik Jerzy Kern, A.A. Milne, Czesław Janczarski, Joanna Kulmowa, Kornel Makuszyński, Michael Ende, Sempé&amp;Goscinny, aż po J.K. Rowling. Każde spotkanie poświęcone będzie jednemu autorowi i wybranemu utworowi, wzbogacone krótką inscenizacją fragmentu utworu, połączoną z nauką piosenki lub interpretacją tekstu przez dzieci (możliwe jest odegranie przez nie krótkiej scenki).
Spektakle mają przede wszystkim charakter edukacyjny i interaktywny, opierają się na dramie pedagogicznej i są okazją do rozmów z dziećmi na trudne tematy dotyczące wartości. Dzieci rozwijają także umiejętności nazywania cech charakteru i poznają reguły współżycia z innymi ludźmi.
Działalność społeczno-kulturalna.
Teatr Kamienica od początku swojego istnienia wspiera i organizuje samodzielnie liczne akcje dobroczynne. W 2011 i 2012 roku zorganizowane zostały „Dni Uśmiechu” podczas których dzieci z ośrodków opiekuńczych z woj. mazowieckiego odbyły warsztaty teatralne i artystyczne. Łącznie z akcji skorzystało ok. 2500 dzieci.
We współpracy z „Fundacją Pomocy Osobom Niepełnosprawnym Nie tylko…” prowadzony jest teatr osób z niepełnosprawnością intelektualną bądź ruchową. Przy Teatrze działa koło teatralne osób bezdomnych, które przygotowało spektakl „Bezdomna Pasja”. Dla osób bezdomnych organizowane są spektakle i zajęcia, a także spotkania okolicznościowe takie jak np. Wigilia dla Bezdomnych.
We współpracy z Tramwajami Warszawskimi zorganizowany został cykl warsztatów o bezpieczeństwie ruchu drogowego i nauka pierwszej pomocy. W akcji wzięło udział kilka tysięcy dzieci ze szkół podstawowych w Warszawie.
Poza swoją samodzielnie animowaną działalnością dobroczynną Teatr Kamienica od czterech lat wspiera swoim działaniem Festiwal Teatralny dzieci z zespołem Downa „MAGiK”. Teatr wspiera również fundację Ewy Błaszczyk „A kogo?” mającej na celu pomoc dzieciom po najcięższych urazach mózgu oraz stworzenie kliniki „Budzik” (pierwsza klinika ma powstać przy Centrum Zdrowia Dziecka w Warszawie).
Długoletnim partnerem Teatru Kamienica jest fundacja „Tęczowy Dom”, która działa na rzecz budowy domu dla dzieci z niepełnosprawnością zespoloną. Najpierw poprzez wspieranie idei powstania „Tęczowego Domu”, a po wybudowaniu Teatru Kamienica, także wspierając materialnie fundację poprzez udostępnianie pomieszczeń Teatru pod wydarzenia organizowane na potrzeby fundacji. W 2011 roku, Teatr Kamienica pomagał przy organizacji VIII koncertu charytatywnego „Mikołaj 2011”. W kolejnym roku teatr kontynuował współpracę z fundacją: koncert „Mikołaj 2012, czyli budujemy Tęczowy Dom” odbył się w budynku Teatru Kamienica, który udostępnił fundacji nieodpłatnie budynek oraz wsparł organizację umożliwiając współpracę z aktorami i obsługą techniczną w trakcie koncertu oraz w ramach kampanii 1% z podatku. Koncert pozwolił podziękować darczyńcom wspierającym działalność fundacji oraz pozyskać dodatkowe wsparcie, które w całości zostało przekazane na budowę Centrum Wsparcia dla Osób Niewidomych z Dodatkowymi Niepełnosprawnościami w Wólce Wybranieckiej. Do działalności społecznej należy jeszcze dołączyć akcję „Kwadrans po nieparzystej”, dzięki której artyści – amatorzy mają szansę zaprezentować się szerszej publiczności.
W Teatrze znajduje się również makieta Warszawy z sierpnia 1939 roku. Na miniaturze, która zajmuje ok. 21 m², można obejrzeć Śródmieście tuż przed wybuchem II wojny światowej. W marcu 2013 roku (przy okazji IV urodzin Teatru) przed kasą placówki stanął zabytkowy tramwaj (tzw. berlinka). Oba przedsięwzięcia: makieta i tramwaj mają „przywoływać ducha przedwojennej Warszawy” i upamiętniać dawną świetność stolicy.
Nagrody.
Źródło: Teatr Kamienica.
Działalność komercyjna.
Teatr Kamienica, poza działalnością teatralną, słynie z organizacji wydarzeń o charakterze kulturalnym, biznesowym, edukacyjnym oraz towarzyskim. Dzięki nowoczesnemu wyposażeniu na trzech niezależnych scenach i w salach restauracyjnych cyklicznie odbywają się liczne eventy: gale, jubileusze, koncerty, konferencje prasowe, recitale, coctail party i spotkania towarzyskie. Od 2014 w teatrze funkcjonuje Studio Kamienica – profesjonalne studio nagrań.
Spektakle dla dorosłych.
Do tej pory Teatr Kamienica wystawił m.in. następujące tytuły:
Spektakle dla dzieci.
Teatr Kamienica wystawił następujące spektakle dla dzieci:
Aktorzy współpracujący z Teatrem Kamienica.
Marta Chodorowska, Katarzyna Cichopek, Dorota Kamińska, Martyna Kliszewska, Anna Korcz, Joanna Koroniewska, Julita Kożuszek, Marta Ledwoń, Ewa Lorska, Magdalena Nieć, Gracja Niedźwiedź, Anna Oberc, Katarzyna Pakosińska, Maria Pakulnis, Dorota Piasecka, Andżelika Piechowiak, Katarzyna Ptasińska, Olga Sarzyńska, Justyna Sieńczyłło, Katarzyna Skrzynecka, Michalina Sosna, Bożena Stachura, Beata Ścibakówna, Grażyna Wolszczak, Dorota Zięciowska, Przemysław Bluszcz, Szymon Bobrowski, Waldemar Błaszczyk, Dariusz Bereski, Paweł Burczyk, Tadeusz Chudecki, Przemysław Cypryański, Piotr Cyrwus, Sambor Czarnota, Krzysztof Daukszewicz, Wojciech Duryasz, Piotr Grabowski, Marek Frąckowiak, Krzysztof Ibisz, Emilian Kamiński, Jacek Kawalec, Mikołaj Krawczyk, Rafał Królikowski, Tomasz Obara, Maria Pawłowska, Piotr Polk, Jakub Przebindowski, Miłogost Reczek, Michał Rolnicki, Marcel Sabat, Adam Serowaniec, Tomasz Stockinger, Piotr Szwedes, Jarosław Witaszczyk, Zbigniew Zamachowski, Jarosław Boberek.

</doc>
<doc id="2063733" url="https://pl.wikipedia.org/wiki?curid=2063733" title="Josefstadt (ujednoznacznienie)">
Josefstadt (ujednoznacznienie)



</doc>
<doc id="2063739" url="https://pl.wikipedia.org/wiki?curid=2063739" title="Dominique Alexander">
Dominique Alexander

Dominique Alexander (ur. 26 grudnia 1982) – amerykański zawodowy bokser wagi ciężkiej.
Życiorys.
12 kwietnia 2003 Alexander zadebiutował na zawodowym ringu. W swoim debiucie pokonał przez nokaut w 1. rundzie rodaka, Leonarda Langhorna.
14 listopada 2003 Amerykanin w swojej piątej walce doznał pierwszej porażki. W 2. rundzie został znokautowany przez Glena Morgana.
20 października 2007 stoczył swoją pierwszą walkę poza Stanami Zjednoczonymi. Na gali w Warszawie został pokonany już w 1. rundzie przez Polaka Krzysztofa Włodarczyka. Stawką pojedynku był tytuł mistrza świata federacji IBC w kategorii junior ciężkiej.
30 sierpnia 2008 Alexander na gali w Berlinie przegrał przez nokaut w 2. rundzie z Australijczykiem Kali Meehanem.
12 czerwca 2009 Dominique Alexander uległ w 1. rundzie przez techniczny nokaut Odlanierowi Solisowi.
6 marca 2010 przegrał w 5 rundzie, przez techniczny nokaut z Vinny'm Maddalone.
21 maja 2010 Alexander przegrał przez techniczny nokaut w 1. rundzie, z byłym mistrzem świata wagi ciężkiej federacji WBO Shannonem Briggsem.
22 stycznia 2011 Dominique Alexander zmierzył się z 41-letnim Cedrickiem Boswellem o pas NABA. Były rywal Krzysztofa Włodarczyka przegrał już w 2. rundzie przez techniczny nokaut.
9 marca 2012 Alexander przegrał w 2. rundzie z Jasonem Estradą przez techniczny nokaut.

</doc>
<doc id="2063742" url="https://pl.wikipedia.org/wiki?curid=2063742" title="Polikineta">
Polikineta

Polikineta – trórzędowy wieniec rzęsek otaczający pole przygębowe lub perystom u orzęsków.

</doc>
<doc id="2063744" url="https://pl.wikipedia.org/wiki?curid=2063744" title="Poligram">
Poligram

Poligram – zapis łącznej rejestracji EEG, EOG i EMG.

</doc>
<doc id="2063746" url="https://pl.wikipedia.org/wiki?curid=2063746" title="Karl Lasch">
Karl Lasch

Karl Lasch (ur. 29 grudnia 1904 w Kassel, zm. 1 czerwca 1942 we Wrocławiu) – niemiecki ekonomista i prawnik, działacz nazistowski, członek NSDAP i SA, od października 1939 do lipca 1941 gubernator dystryktu radomskiego, następnie, od sierpnia 1941 do stycznia 1942 był gubernatorem dystryktu Galicja.
Był szwagrem generalnego gubernatora Hansa Franka. Został aresztowany 24 stycznia 1942 pod zarzutem defraudacji i naruszenia przepisów celnych. Śledztwo prowadził SS-Oberführer doktor Eberhard Schöngarth (dowódca policji bezpieczeństwa i szef SD w Krakowie). W późniejszym czasie śledztwo zostało przekazane do sądu specjalnego we Wrocławiu. Postępowanie karne zakończono przed czasem, pod naciskiem Hitlera. Powodem była chęć uniknięcia skandalu. Lasch został prawdopodobnie zmuszony do samobójstwa lub zastrzelony 1 czerwca 1942 na osobisty rozkaz Himmlera.

</doc>
<doc id="2063747" url="https://pl.wikipedia.org/wiki?curid=2063747" title="Richard Lauxmann">
Richard Lauxmann

Richard Lauxmann (ur. 30 marca 1898 w Neulautern, zm. 11 stycznia 1959 w Tybindze) – prezydent głównego wydziału poczty (niem. "Hauptabteilung Post") w rządzie Generalnego Gubernatorstwa.
W czasie wojny światowej prezydent dr Lauxmann był czynnym oficerem i odegrał decydującą rolę w tworzeniu Ochrony Poczty ("Postschutz") w Rzeszy, najpierw jako jej naczelny dowódca ("Oberführer"), a następnie jako referent ds. ochrony poczty w Ministerstwie Poczty Rzeszy (RPM). Przez dłuższy czas był osobistym doradcą ministra Poczty Rzeszy dr [Wilhelma] Ohnesorge. Jako wieloletni naczelnik urzędu i prezes Zarządu Poczty Rzeszy w Norymberdze posiadł rozległą wiedzę specjalistyczną w zakresie usług pocztowych i telekomunikacyjnych. Prezydent dr Lauxmann jako kierownik Wydziału Poczty dołączył do sztabu, a następnie do rządu Generalnego Gubernatorstwa. Dekretem Gubernatora Generalnego z dnia 31 października 1939 r. powierzono mu sprawowanie władzy nad pocztą i telekomunikacją w Generalnym Gubernatorstwie, a tym samym zarządzanie całym systemem pocztowym. Piastował on oficjalnie stanowisko: Dyrektora Niemieckiej Poczty Wschód. W ten sposób pokazano, że system pocztowy w Generalnym Gubernatorstwie miał być zorganizowany według niemieckich form. Cały majątek byłego zarządu polskiej poczty, o ile znajdował się na terenie Generalnego Gubernatorstwa, został skonfiskowany na mocy wspomnianego dekretu i przekazany kierującemu Niemiecką Pocztą Wschód.

</doc>
<doc id="2063751" url="https://pl.wikipedia.org/wiki?curid=2063751" title="Beatriz García Vidagany">
Beatriz García Vidagany

Beatriz García Vidagany (ur. 17 listopada 1988 w Walencji) – hiszpańska tenisistka.
Kariera.
W latach 2003 i 2004 wystąpiła w zaledwie czterech turniejach ITF. Najdalej w 2005 dotarła do półfinału zawodów w Kairze, gdzie przegrała z Rumunką Monicą Niculescu 1:6, 4:6. Rok później zwyciężyła w dwóch turniejach gry deblowej. W 2007 osiągnęła pierwszy finał turnieju ITF w karierze w grze pojedynczej w Majorce, ale ostatecznie przegrała go.
W maju 2008 wygrała w Tortosie. Od połowy czerwca do końca roku nie grała w żadnych rozgrywkach. W Vic pod koniec kwietnia 2009 wygrała drugi turniej ITF w singlu w karierze.
W 2010 zadebiutowała w turnieju głównym turnieju WTA Andalucia Tennis Experience w Marbelli po pokonaniu trzech rywalek w kwalifikacjach m.in. Alicii Molik. W pierwszej rundzie wygrała z Niemką Kristiną Barrois 7:5, 6:4. Następnie zagrała z Belgijką Kim Clijsters. Po trzech setach walki (7:5, 4:6, 6:4) Hiszpanka została zwyciężczynią spotkania. W ćwierćfinale jednakże przegrała z Sarą Errani 7:6(5), 4:6, 3:6. Zdołała wystąpić jeszcze w jednym turnieju głównym WTA po przebrnięciu eliminacji. Był to Mutua Madrileña Madrid Open, w którego pierwszej rundzie poniosła porażkę z Li Na 0:6, 2:6.

</doc>
<doc id="2063752" url="https://pl.wikipedia.org/wiki?curid=2063752" title="Beatriz Garcia Vidagany">
Beatriz Garcia Vidagany



</doc>
<doc id="2063753" url="https://pl.wikipedia.org/wiki?curid=2063753" title="Zrzeszenie (branżowe)">
Zrzeszenie (branżowe)

Zrzeszenie – nazwa organu zarządzania daną branżą przemysłu lub usług w końcowym okresie PRL (1981-1990).
Zrzeszenie było formą dobrowolną, w praktyce jednak większość zrzeszeń pokryła się z wcześniejszymi zjednoczeniami.
Po wyzwoleniu, w okresie gospodarki centralnie sterowanej, ewoluowały formy i nazwy organów zarządzania poszczególnymi branżami.
Chronologia.
Funkcjonowały zrzeszenia ogólnokrajowe (np. branż przemysłowych, budownictwa specjalistycznego, biur projektów) oraz regionalne i wojewódzkie (np. PGR, budownictwa komunalnego). Większość zrzeszeń produkcyjnych dysponowało własnymi podmiotami krajowej dystrybucji produkowanych wyrobów, cały szereg z nich, również własnymi przedsiębiorstwami handlu zagranicznego.
Obecnie nie istnieje już żadne z dawnych zrzeszeń, funkcjonują jednak firmy które z powodów marketingowych zachowały logo lub nazwę danego zrzeszenia. Wyjątkiem jest zrzeszenie Bumar, które nie zostało zlikwidowane, lecz przekształcone w grupę kapitałową.

</doc>
<doc id="2063756" url="https://pl.wikipedia.org/wiki?curid=2063756" title="Wiciokrzew kamczacki">
Wiciokrzew kamczacki



</doc>
<doc id="2063757" url="https://pl.wikipedia.org/wiki?curid=2063757" title="Siostry Rodziny Maryi">
Siostry Rodziny Maryi



</doc>
<doc id="2063764" url="https://pl.wikipedia.org/wiki?curid=2063764" title="Praja (biologia)">
Praja (biologia)

Praja ("Praya") - rodzaj stułbiopławów z rzędu rurkopławów. Kolonie o długim pniu, na szczycie z narządem hydrostatycznym w postaci zbiornika olejowego i z dwoma dzwonami pływnymi, leżącymi naprzeciw siebie. Na pniu osadzone są liczne kormidia.

</doc>
<doc id="2063766" url="https://pl.wikipedia.org/wiki?curid=2063766" title="Ubocz">
Ubocz

Nazwa odnosząca się do obiektów geograficznych związanych z górami – może pochodzić od słowa "ubocz", w gwarze podhalańskiej oznaczającego rodzaj zbocza.

</doc>
<doc id="2063767" url="https://pl.wikipedia.org/wiki?curid=2063767" title="Reprezentacja Polski w rugby 7 kobiet">
Reprezentacja Polski w rugby 7 kobiet

Reprezentacja Polski kobiet w rugby 7-osobowym – zespół rugby union, reprezentujący Rzeczpospolitą Polską w meczach i sportowych imprezach międzynarodowych, powoływany przez selekcjonera, w którym mogą występować zarówno zawodniczki posiadające obywatelstwo polskie, jak i niebędące obywatelkami Polski, ale o polskich korzeniach lub mieszkający w Polsce. Za jego funkcjonowanie odpowiedzialny jest Polski Związek Rugby (PZR).
Reprezentacja wystąpiła po raz pierwszy na arenie międzynarodowej zajmując 13 miejsce na 16 w nieoficjalnych Mistrzostwach Europy w 2004 r. W 2011 r. polskie rugbistki awansowały na drugi poziom mistrzostw Europy, a w 2016 roku do europejskiej elity. Na mistrzostwach Europy w 2021 zdobyły srebrny medal, a na turnieju w 2022 – mistrzostwo Europy.

</doc>
<doc id="2063768" url="https://pl.wikipedia.org/wiki?curid=2063768" title="Vampire Weekend (album)">
Vampire Weekend (album)

Vampire Weekend – debiutancki album studyjny amerykańskiego zespołu indie rockowego Vampire Weekend. Wydawnictwo ukazało się w styczniu 2008 roku.
Pierwszy singel z krążka, "Mansard Roof", został wydany 23 października 2007. Drugi singel, "A-Punk", ukazał się na początku roku 2008.
Lista utworów.
Utwory na płycie napisali Rostam Batmanglij, Ezra Koenig, Christopher Tomson i Chris Baio (chyba że podane inaczej).
W wydaniu japońskim pojawiły się dwa utwory bonusowe:

</doc>
<doc id="2063769" url="https://pl.wikipedia.org/wiki?curid=2063769" title="Mykoła Michnowśkyj">
Mykoła Michnowśkyj

Mykoła Iwanowicz Michnowśkyj (ur. w Turiwce w guberni połtawskiej, zm. 3 maja 1924 w Kijowie) – ukraiński socjalista, działacz polityczny i społeczny, prawnik, publicysta, jeden z organizatorów Armii Ukraińskiej Republiki Ludowej.
Współzałożyciel tajnej organizacji Bractwo Tarasowców oraz pierwszej ukraińskiej partii politycznej w Imperium Rosyjskim – Ukraińskiej Partii Rewolucyjnej, lider Ukraińskiej Partii Socjalistycznej oraz Ukraińskiej Partii Ludowej, współzałożyciel Ukraińskiej Partii Demokratyczno-Chłopskiej, członek Bractwa Niepodległościowców.
Jeden z przedstawicieli ukraińskiego nacjonalizmu, jeszcze przed I wojną światową postulował powstanie niepodległego państwa ukraińskiego. Sformułował hasło: "Ukraina dla Ukraińców", opracował treść tzw. 10 Przykazań.
Inicjator utworzenia Ukraińskiego Klubu Wojskowego im. hetmana Pawła Połubotka, organizator wystąpienia połubotkowców.

</doc>
<doc id="2063771" url="https://pl.wikipedia.org/wiki?curid=2063771" title="Kajetan Mühlmann">
Kajetan Mühlmann

Kajetan Mühlmann także Kaj lub Kai (ur. 26 czerwca 1898 w Uttendorfie, zm. 1958 w Monachium) – austriacki historyk sztuki, polityk nazistowski, SS-Standartenführer, sekretarz stanu oraz kierownik Głównego Wydziału Nauki i Oświaty Rządu Generalnego Gubernatorstwa (Hauptabteilung Wissenschaft und Unterricht der Regierung des Generalgouvernements).
Był także szefem organizacji o nieformalnej nazwie „Dienststelle Mühlmann” („biuro Mühlmanna”). Pełniła ona funkcję izby rozrachunkowej („Clearingstelle”) w obrocie zrabowanymi dziełami sztuki w czasie II wojny światowej w Austrii, Polsce, Holandii, Belgii oraz Francji.
Rodzina.
Urodził się 26 czerwca 1898 roku w Uttendorfie w pobliżu Zell am See w Austrii. Po śmierci ojca jego matka wyszła za mąż ponownie za kuzyna ojca. Rodzina liczyła łącznie ośmioro dzieci, z których sześcioro dożyło dorosłości. Brat Mühlmanna Josef w okresie III Rzeszy był funkcjonariuszem gestapo.
Życiorys.
Dorastał w rodzinnym gospodarstwie i chodził do szkoły w Salzburgu. Jako 17-latek w 1915 roku zgłosił się na ochotnika do służby w czasie I wojny światowej. Wielokrotnie został odznaczony. W 1918 roku został poważnie ranny, a w ranę wdała się infekcja, która negatywnie odbiła się na jego zdrowiu. Po rekonwalescencji powrócił do Wiednia, gdzie zapisał się do partii narodowo-socjalistycznej.
W 1922 roku rozpoczął studia historii sztuki na uniwersytetach w Innsbrucku oraz Wiedniu, które ukończył w 1926 roku doktoratem "„Barock Brunnen und Wasserkunst in Salzburg”" ("Barokowe fontanny i wodotryski w Salzburgu"). Po studiach powrócił do Salzburga, gdzie zaangażował się w ochronę lokalnych zabytków sztuki. Pełnił ponadto funkcję z zakresu public relations pracując jako "Propagandaleiter" Festiwalu w Salzburgu. W okresie tym poznał siostry Hermanna Göringa, co w późniejszym okresie pomogło mu w karierze.
W czerwcu 1933 roku autorytarny kanclerz Engelbert Dollfuß zdelegalizował działalność narodowych socjalistów w Austrii, za co w lipcu 1934 roku został zamordowany przez jednego z nazistowskich bojówkarzy. Działalność nazistów na terenie Austrii została wówczas całkowicie zakazana, a wielu aktywistów partyjnych aresztowano. W 1935 roku zatrzymany został również Mühlmann, którego oskarżono o zdradę państwa oraz przynależność do partii nazistowskiej. W trakcie procesu zmieniono kwalifikację czynu ze zdrady na „przynależność do tajnego stowarzyszenia”, a wcześniejszy wyrok 20 lat pozbawienia wolności zmniejszono. Wkrótce jednak został zwolniony i pełnił funkcję kuriera pomiędzy działaczami rozbitego ruchu nazistowskiego w Austrii a nazistami w Niemczech, głównie w Bawarii.
Okupowana Polska.
W 1939 roku Hermann Göring mianował go specjalnym pełnomocnikiem do spraw ochrony i zabezpieczania dzieł sztuki na zajętych terenach wschodnich (niem. Sonderbeauftragte für den Schutz und die Sicherung von Kunstwerken in den besetzten Ostgebieten). W rządzie Generalnego Gubernatorstwa pełnił również funkcję podsekretarza stanu przy gubernatorze Hansie Franku. Był jednocześnie kierownikiem głównego wydziału nauki i oświaty, odpowiedzialnym za grabież i wywożenie z terenu Generalnej Guberni dzieł sztuki oraz kultury.
Zgodnie z wytycznymi Göringa, ówczesny przewodniczący Rady Ministrów III Rzeszy Heinrich Himmler 16 grudnia 1939 roku wydał specjalne zarządzenie o konfiskacie w okupowanej Polsce dzieł sztuki, archiwów, dokumentów, zbiorów itp. Mühlmann nadzorował przydzieloną do tego zadania grupę dziewięciu ekspertów z zakresu sztuki wyznaczonych do dwóch kilkunastoosobowych zespołów. Pierwsze prowadzone było przez jego brata Josefa i obejmowało swym zasięgiem północną część okupowanej Polski z siedzibą w Muzeum Narodowym w Warszawie. Drugie natomiast działało na południu, kierowane przez dr. Gustava Barthela, z siedzibą w Bibliotece Jagiellońskiej w Krakowie. Zespoły te zajmowały się wyszukiwaniem, dokumentowaniem, klasyfikowaniem oraz rabunkiem dzieł sztuki według trzech kategorii:
Mühlmann był osobiście odpowiedzialny za wywóz z terenu okupowanej Polski wielu cennych zabytków kultury. 23 listopada 1939 roku wraz z wiedeńskim antykwariuszem dr Antonim Krausem z upoważnienia Hansa Franka zgłosili się do dyrekcji Biblioteki Narodowej w Warszawie gdzie zajęli się przeglądaniem oraz katalogowaniem zbiorów bibliotecznych. Odkryli skrzynie z najcenniejszymi rękopisami złożonymi w Forcie Sokolnickiego oraz zbiory ukryte w Forcie Legionów. Szukali konkretnych egzemplarzy książek według listy przygotowanej przez Krausa, który w okresie przedwojennym bywał w Warszawie i zapoznał się z zawartością katalogów. Polscy bibliotekarze odmówili wydania Niemcom zbiorów wobec czego Mühlmann powrócił do Biblioteki Narodowej w asyście niemieckiej policji oraz I. A. Tschaschela asesora sądowego pełniącego funkcję kierownika Abwicklungsstelle fur das polnische Kultur- und Unterrichtministerium (pol. Komisji Likwidacyjnej Ministerstwa). Mühlmann między innymi osobiście skonfiskował kolekcję 25 rysunków Albrechta Dürera ze zbiorów dawnego Muzeum Lubomirskich we Lwowie.
Okres powojenny.
W lipcu 1944 roku uznając, że wojna dla III Rzeszy jest przegrana, wyjechał do Wiednia, gdzie już wcześniej wysłał swoją żonę i dzieci. Doradzał tam przedstawicielom nazistowskiej elity. Ernst Kaltenbrunner konsultował z nim utworzenie przejściowego rządu austriackiego, który byłby możliwy do zaakceptowania przez aliantów.
Został schwytany przez Amerykanów w Seewalchen am Attersee w austriackich Alpach 13 czerwca 1945. Podczas przesłuchania przyznał się do przywłaszczenia własności Żydów, ale twierdził, że nie wiedział o holokauście. Podjął współpracę z alianckimi prokuratorami, dostarczając im zeznania w procesach czołowych nazistów, dzięki czemu uniknął kary. Od 1947 roku przebywał w Monachium pod opieką amerykańskiego rządu wojskowego w Bawarii, gdzie pomagał w identyfikacji dzieł sztuki oraz antyków. W lutym 1948 roku zachorował i został zabrany do szpitala, skąd udało mu się uciec.
Pomimo austriackich i polskich starań nie doszło do jego ekstradycji z terenu okupowanych Niemiec. W latach 1951–1952 był sądzony zaocznie w Wiedniu i uznany za winnego zdrady. Jego majątek został skonfiskowany, ale władze były w stanie znaleźć tylko jego niewielką część. Do końca życia Mühlmann żył w południowej Bawarii w pobliżu jeziora Starnberg, utrzymując się ze sprzedaży dzieł sztuki.
Dzięki swojemu wykształceniu Mühlmann był jednym z najbardziej efektywnych nazistowskich złodziei sztuki. W 1946 roku został opisany przez dziennikarza amerykańskiego „The Atlantic Monthly” Jamesa S. Plauta jako „najbardziej nieprzejednany nazista w grupie szabrowników przeznaczonych do amerykańskiego śledztwa w okresie letnim 1945 r.” Jonathan Petropoulos, historyk sztuki specjalizujący się w badaniu nazistowskich grabieży, nazwał go „jednym z największych grabieżców sztuki w historii ludzkiej cywilizacji”.

</doc>
<doc id="2063772" url="https://pl.wikipedia.org/wiki?curid=2063772" title="Kali Meehan">
Kali Meehan

Kali Meehan (ur. 9 marca 1970 na Fidżi) – australijski bokser zawodowy wagi ciężkiej, pretendent do tytułu mistrza świata federacji WBO.
Kariera amatorska.
Kali Meehan zanim przeszedł na zawodowstwo stoczył 28 pojedynków amatorski. Jego bilans walk to 23 wygrane i 5 porażek.
Kariera zawodowa.
25 maja 1997 Meehan stoczył swoją pierwszą zawodową walkę, w której pokonał przez nokaut Nowozelandczyka Taule Mailisi w 1 rundzie.
25 czerwca 1998 Kali Meehan po raz pierwszy wywalczył tytuł zawodowego Mistrza Oceanii federacji OBA, zwyciężając Colina Wilsona.
25 czerwca 1999 pokonując w 4 rundzie przez nokaut Boba Mirovica, zdobył tytuł zawodowego mistrza Australii w wadze ciężkiej.
3 listopada 2000 Meehan zdobył wakujący pas Pan Pacific federacji IBF, wygrywając w 1 rundzie przez techniczny nokaut z Dannym Buzzą.
9 marca 2001 Australijczyk zdobył wakujący tytuł mistrza Azji i Pacyfiku federacji WBO, nokautując w 4 rundzie Colina Wilsona.
25 maja 2001 Kali Meehan obronił tytuł mistrza Azji i Pacyfiku federacji WBO pokonując w 8 rundzie Samoańczyka Emilio Letiego.
9 czerwca 2001 Meehan zanotował swoją pierwszą porażkę w zawodowej karierze. W 1 rundzie, przez techniczny nokaut, został pokonany przez Danny'ego Williamsa. Stawką pojedynku był pas Wspólnoty Narodów.
4 września 2004 dostał szansę walki o tytuł mistrza świata wagi ciężkiej federacji WBO. Po 12 rundach, przegrał niejednogłośnie na punkty z Lamonem Brewsterem.
13 listopada 2004 stoczył pojedynek eliminacyjny, z Hasimem Rahmanem, aż trzech prestiżowych federacji IBF, WBA oraz WBC. Australijczyk przegrał przez techniczny nokaut w 4 rundzie.
6 października 2007 Meehan zdobył wakujący tytuł mistrza Ameryki Północnej federacji WBO, pokonując w 6 rundzie DaVarylla Williamsona.
W lutym i sierpniu 2008 roku Kali Meehan stoczył dwie rankingowe walki kolejno z byłym rywalem Andrzeja Gołoty, Jeremym Batesem oraz byłym przeciwnikiem Krzysztofa Włodarczyka, Dominiquem Alexandrem. Obie walki zakończyły się szybkimi zwycięstwami Australijczyka.
22 maja 2010 po blisko 2 letniej przerwie Meehan wrócił na ring, by zmierzyć się z Rusłanem Czagajewem. Pojedynek, który miał status eliminatora WBA zakończył się jednogłośnym zwycięstwem Uzbeka po 12 rundach.
2 września 2010 Meehan pokonał jednogłośnie na punkty Evansa Quinna, w stosunku 118:110, 117:113 i 117:114. Stawką pojedynku był pas IBF Pan Pacific.
7 marca 2012 Kali Meehan uległ Travisowi Walkerowi, w 6 rundzie przez techniczny nokaut, w walce o pas IBF Pan Pacific.
15 października 2015 na gali w Auckland przegrał przez techniczny nokaut w trzeciej rundzie z Nowozelandczykiem Josephem Parkerem (15-0, 13 KO), .

</doc>
<doc id="2063775" url="https://pl.wikipedia.org/wiki?curid=2063775" title="Droga międzynarodowa M18 (Ukraina)">
Droga międzynarodowa M18 (Ukraina)

Droga Magistralna M18 − droga na Ukrainie. Jest częścią drogi europejskiej E105, odcinkiem H19, M03, P34, P37. Jej drugi, 28-kilometrowy, odcinek przechodzi przez centrum Charkowa.

</doc>
<doc id="2063776" url="https://pl.wikipedia.org/wiki?curid=2063776" title="David Grace">
David Grace

David Grace (ur. 5 maja 1985 w Anglii) – angielski snookerzysta.
Kariera amatorska.
W 2003 roku wygrał Pontins Under-19 Championship. Dwa lata później (2005) zwyciężył w turnieju English Amateur Championship, co także udało mu się w 2008 roku. Także w 2008 roku wygrał w amatorskich mistrzostwach EBSA European Championship, co umożliwiło mu grę w stawce najlepszych snookerzystów świata.
Kariera zawodowa.
Wygrana w EBSA European Championship pozwoliła Davidowi na udział w turniejach Main Touru w sezonie 2008/2009.
Sezon 2008/2009.
W tym sezonie brał udział w kwalifikacjach do wszystkich ośmiu rankingowych turniejów Main Touru.
Kwalifikacje do Northern Ireland Trophy 2008 przegrał z Simonem Bedfordem 1-5. Podobna sytuacja miała miejsce podczas kwalifikacji do Shanghai Masters 2008, gdzie przegrał z Kuldeshem Johal 3-5. W kwalifikacjach do Grand Prix 2008 miał miejsce najlepszy występ tego zawodnika w sezonie: doszedł do trzeciej rundy pokonując Jamiego Jonesa 5-3 oraz Roda Lawlera 5-4 następnie przegrywając z Liangiem Wenbo 3-5. Kwalifikacje do Bahrain Championship 2008 zakończył już w pierwszej rundzie przegrywając z Robertem Stephenem 2-5. W kwalifikacjach do UK Championship 2008 przegrał 8-9 pokonany przez Jimmy’ego White’a. W kwalifikacjach do Welsh Open 2009 pokonany 4-5 ponownie przez Jimmy’ego White’a. Kwalifikacje do China Open 2009 zakończyły się przegraną 3-5 z Patrickiem Wallace’em.
Zawodnik ten brał także udział w kwalifikacjach do turnieju Masters 2009, jednak odpadł w pierwszym meczu przegrywając z Jamie Copem 3-5.
W kwalifikacjach do Mistrzostw świata 2009 przegrał w pierwszej rundzie ulegając Anglikowi Simonowi Bedfordowi 6-10.

</doc>
<doc id="2063779" url="https://pl.wikipedia.org/wiki?curid=2063779" title="1997 Rugby World Cup Sevens">
1997 Rugby World Cup Sevens



</doc>
<doc id="2063780" url="https://pl.wikipedia.org/wiki?curid=2063780" title="Muzykoterapia (ujednoznacznienie)">
Muzykoterapia (ujednoznacznienie)



</doc>
<doc id="2063782" url="https://pl.wikipedia.org/wiki?curid=2063782" title="Foot Loose &amp; Fancy Free">
Foot Loose &amp; Fancy Free

Foot Loose &amp; Fancy Free – ósmy studyjny album angielskiego piosenkarza rockowego Roda Stewarta. Wydany w 1977 roku przez wytwórnię Warner Bros. Records.

</doc>
<doc id="2063785" url="https://pl.wikipedia.org/wiki?curid=2063785" title="Reprezentacja Fidżi w rugby 7 mężczyzn">
Reprezentacja Fidżi w rugby 7 mężczyzn

Reprezentacja Fidżi w rugby 7 mężczyzn – zespół rugby 7, biorący udział w imieniu Fidżi w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Fiji Rugby Union, członek Oceania Rugby oraz World Rugby.

</doc>
<doc id="2063786" url="https://pl.wikipedia.org/wiki?curid=2063786" title="Serbia na Letnich Igrzyskach Olimpijskich Młodzieży 2010">
Serbia na Letnich Igrzyskach Olimpijskich Młodzieży 2010

Serbię na Letnich Igrzyskach Olimpijskich Młodzieży 2010 w Singapurze reprezentowało 32 sportowców w 8 dyscyplinach.

</doc>
<doc id="2063787" url="https://pl.wikipedia.org/wiki?curid=2063787" title="Meidling Hauptstraße">
Meidling Hauptstraße

Meidling Hauptstraße – jedna ze stacji metra wiedeńskiego, na linii U4 położona w dzielnicy Meidling. Stacja (w dzisiejszej postaci) została oddana do użytku 27. października 1980.

</doc>
<doc id="2063789" url="https://pl.wikipedia.org/wiki?curid=2063789" title="Me’ir Szalew">
Me’ir Szalew

Me’ir Szalew (hebr. מאיר שלו, ang. Meir Shalev (ur. 29 lipca 1948 w Nahalal) – izraelski pisarz. Jest synem jerozolimskiego poety Jicchaka Szalewa.
Biografia.
Po ukończeniu psychologii na Uniwersytecie Hebrajskim w Jerozolimie Szalew rozpoczął pracę jako redaktor programów radiowych i telewizyjnych. Prowadził m.in. program "Erew Szabat" ("Wieczór szabatowy") w izraelskim Programie 1.
W Izraelu znany jest jako autor wielu książek dla dzieci oraz komentator weekendowego wydania dziennika Jedi’ot Acharonot.
W Polsce dotychczas wydano jego pierwszą powieść "Rosyjski romans", opowiadającą dzieje pionierskiej osady rolniczej z początków Państwa Izrael, a także powieść "Chłopiec i gołąb", przedstawiającą historię dwóch wątków miłosnych – jeden rozgrywa się w 1948 r., w czasie wojny o niepodległość Izraela, drugi wątek toczy się w czasach obecnych. W 2011 r. ukazała się autobiograficzna powieść "Moja babcia z Rosji i jej odkurzacz z Ameryki", przedstawiająca dzieje rodziny autora.

</doc>
<doc id="2063791" url="https://pl.wikipedia.org/wiki?curid=2063791" title="Idrissa M’Barke">
Idrissa M’Barke

Idrissa M’Barke (ur. 30 marca 1983 w Rouen) – francuski lekkoatleta specjalizujący się w biegach sprinterskich, mistrz Europy z Göteborga (2006) w sztafecie 4 x 400 metrów.
Sukcesy sportowe.
W 2008 startował na igrzyskach olimpijskich w Pekinie. Francuska sztafeta 4 × 400 metrów z M’Barke na drugiej zmianie zajęła 8. miejsce w biegu eliminacyjnym i nie awansowała do finału. M’Barke uzyskał na swojej zmianie wynik 45,69.

</doc>
<doc id="2063793" url="https://pl.wikipedia.org/wiki?curid=2063793" title="Ydrissa M'Barke">
Ydrissa M'Barke



</doc>
<doc id="2063794" url="https://pl.wikipedia.org/wiki?curid=2063794" title="Snellius">
Snellius



</doc>
<doc id="2063804" url="https://pl.wikipedia.org/wiki?curid=2063804" title="Wiciokrzew siny">
Wiciokrzew siny

Wiciokrzew siny ("Lonicera caerulea" L.) – gatunek rośliny z rodziny przewiertniowatych ("Caprifoliaceae"). Ma wiele odmian, które są szeroko rozprzestrzenione na półkuli północnej, głównie na obszarach o zimnym i umiarkowanym klimacie.
Zastosowanie.
Niektóre odmiany są uprawiane. W Polsce w uprawie znajduje się głównie odmiana "Lonicera caerulea" L. var. "kamtschatica" Sevast., znana pod nazwą jagody kamczackiej.

</doc>
<doc id="2063805" url="https://pl.wikipedia.org/wiki?curid=2063805" title="Lonicera caerulea">
Lonicera caerulea



</doc>
<doc id="2063806" url="https://pl.wikipedia.org/wiki?curid=2063806" title="Suchodrzew siny">
Suchodrzew siny



</doc>
<doc id="2063807" url="https://pl.wikipedia.org/wiki?curid=2063807" title="Reprezentacja Kenii w rugby 7 mężczyzn">
Reprezentacja Kenii w rugby 7 mężczyzn

Reprezentacja Kenii w rugby 7 mężczyzn – zespół rugby 7, biorący udział w imieniu Kenii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Kenijski Związek Rugby, członek Rugby Africa oraz World Rugby.
W 2008 roku związek zaczął podpisywać z reprezentantami zawodowe kontrakty, zaś pierwszego pełnoetatowego trenera zatrudnił w 2010 roku. W Pucharze Świata występuje od roku 2001.
Trenerzy.
"Materiały źródłowe do roku 2012"

</doc>
<doc id="2063808" url="https://pl.wikipedia.org/wiki?curid=2063808" title="Słowenia na Letnich Igrzyskach Olimpijskich Młodzieży 2010">
Słowenia na Letnich Igrzyskach Olimpijskich Młodzieży 2010

Słowenię na Letnich Igrzyskach Olimpijskich Młodzieży 2010 w Singapurze reprezentowało 24 sportowców w 10 dyscyplinach.

</doc>
<doc id="2063809" url="https://pl.wikipedia.org/wiki?curid=2063809" title="Favoriten">
Favoriten

Favoriten () - dziesiąta dzielnica Wiednia. Położona na południu miasta. Jest to najludniejsza dzielnica miasta. Mieszka tu prawie 10% wszystkich mieszkańców stolicy Austrii.
W latach 2007–2014 na Favoriten wzniesiono Wien Hauptbahnhof.

</doc>
<doc id="2063814" url="https://pl.wikipedia.org/wiki?curid=2063814" title="Syngonium">
Syngonium



</doc>
<doc id="2063816" url="https://pl.wikipedia.org/wiki?curid=2063816" title="Mistrzostwa Świata w Piłce Siatkowej Mężczyzn 1956 (składy)">
Mistrzostwa Świata w Piłce Siatkowej Mężczyzn 1956 (składy)

Artykuł grupuje składy reprezentacji narodowych w piłce siatkowej, które wystąpiły w Mistrzostwach Świata w Piłce Siatkowej Mężczyzn 1956 odbywających się w Paryżu.
Składy drużyn.
Brazylia.
Trener: Samy Mehinsky
Bułgaria.
Trener: Georgi Krastew
Czechosłowacja.
Trener: Josef Kozák
Francja.
Trener: Marcel Mathoré
Jugosławia.
Trener: Dragomir Sirotanović
NRD.
Trener: Eberhard Schulz
Polska.
Trener: Jacek Busz
Rumunia.
Trener: Emiliu Petrescu
Stany Zjednoczone.
Trener: Harry Wilson
Węgry.
Trener: Abad Árpád
Włochy.
Trener: Ivan Trinajstić
ZSRR.
Trener: Anatolij Ejngorn

</doc>
<doc id="2063817" url="https://pl.wikipedia.org/wiki?curid=2063817" title="Blondes Have More Fun">
Blondes Have More Fun

Blondes Have More Fun – dziewiąty studyjny album angielskiego piosenkarza rockowego Roda Stewarta. Został on wydany w 1978 roku przez wytwórnię Warner Bros. Records.

</doc>
<doc id="2063820" url="https://pl.wikipedia.org/wiki?curid=2063820" title="Izba Reprezentantów (Południowa Afryka)">
Izba Reprezentantów (Południowa Afryka)

Izba Reprezentantów (ang. "House of Representatives of South Africa", afr. "Die Raad van Verteenwoordigers van Suid-Afrika") − nieistniejąca już izba południowoafrykańskiego parlamentu, funkcjonująca w latach 1984-1994.
Południowoafrykański, dwuizbowy parlament po reformach konstytucyjnych Pietera Botha z 1984 roku stał się trójizbowy. Reforma miała na celu nadanie pewnych praw wyborczych (czynnych i biernych) ludności kolorowej i azjatyckiej. Liczył 85 członków.
Po zniesieniu apartheidu w 1994 roku Izba Reprezentantów zlikwidowano, przywracając dwuizbowy system i likwidując podział rasowy w parlamencie.

</doc>
<doc id="2063828" url="https://pl.wikipedia.org/wiki?curid=2063828" title="Cyklopropen">
Cyklopropen

Cyklopropen – organiczny związek chemiczny o wzorze C3H4, najprostszy cykloalken. Pomimo bardzo silnych naprężeń wewnątrz pierścienia jest stabilny termicznie do temperatury około 200 °C.

</doc>
<doc id="2063832" url="https://pl.wikipedia.org/wiki?curid=2063832" title="Sri Lanka na Letnich Igrzyskach Olimpijskich Młodzieży 2010">
Sri Lanka na Letnich Igrzyskach Olimpijskich Młodzieży 2010

Sri Lankę na Letnich Igrzyskach Olimpijskich Młodzieży w Singapurze w 2010 reprezentować będzie 7 sportowców w 4 dyscyplinach.

</doc>
<doc id="2063833" url="https://pl.wikipedia.org/wiki?curid=2063833" title="Macedonia na Letnich Igrzyskach Olimpijskich Młodzieży 2010">
Macedonia na Letnich Igrzyskach Olimpijskich Młodzieży 2010

Macedonię na Letnich Igrzyskach Olimpijskich Młodzieży 2010 w Singapurze reprezentowało 6 sportowców w 4 dyscyplinach.

</doc>
<doc id="2063844" url="https://pl.wikipedia.org/wiki?curid=2063844" title="Kongo na Letnich Igrzyskach Olimpijskich Młodzieży 2010">
Kongo na Letnich Igrzyskach Olimpijskich Młodzieży 2010

Kongo na Letnich Igrzyskach Olimpijskich Młodzieży w Singapurze w 2010 reprezentować będzie 1 sportowiec.

</doc>
<doc id="2063847" url="https://pl.wikipedia.org/wiki?curid=2063847" title="Ana Beatriz Nogueira">
Ana Beatriz Nogueira

Ana Beatriz Soares Nogueira (ur. 22 października 1967 w Rio de Janeiro) − brazylijska aktorka filmowa i telewizyjna, nagrodzona Srebrnym Niedźwiedziem dla najlepszej aktorki podczas Festiwalu Filmowego w Berlinie za rolę w filmie "Vera".
Urodziła się w Rio de Janeiro, jako córka Marii Lúcii, nauczycielki oraz Hamiltona, z zawodu prawnika. Ukończyła Andrews School w Rio de Janeiro. W wieku siedemnastu lat, opuściła rodzinny dom, usamodzielniając się. Studiowała na Casa de Artes das Laranjeiras oraz w Tablado Theater pod okiem dramaturg Marii Clary Machado i aktora Miguela Falabelly.
Debiutowała w telewizji w serialu "Santa Marta Fabril" (1984). W 1987 roku występuje w filmie "Vera" w reżyserii Sergia Toledo, opartym o powieść Sandry Mary Herzer. Tytułowa rola Very, transseksualistki, przynosi aktorce Srebrnego Niedźwiedza dla najlepszej aktorki podczas Festiwalu Filmowego w Berlinie w 1987 roku. Od początku lat 90. grywa w brazylijskich telenowelach, m.in. w "Z głową w chmurach". Od 2009 roku gra w telenoweli "Droga do Indii".

</doc>
<doc id="2063853" url="https://pl.wikipedia.org/wiki?curid=2063853" title="Salwador na Letnich Igrzyskach Olimpijskich Młodzieży 2010">
Salwador na Letnich Igrzyskach Olimpijskich Młodzieży 2010

Salwador na Letnich Igrzyskach Olimpijskich Młodzieży w Singapurze w 2010 reprezentował 1 sportowiec.

</doc>
<doc id="2063855" url="https://pl.wikipedia.org/wiki?curid=2063855" title="Club Voleibol Caravaca">
Club Voleibol Caravaca

Club Voleibol Caravaca - męski hiszpański klub siatkarski z siedzibą w Caravaca de la Cruz (Murcja). Założony został w 2000 roku.
Rozgrywki międzynarodowe.
Klub CV Caravaca nie uczestniczył dotychczas w rozgrywkach międzynarodowych.

</doc>
<doc id="2063856" url="https://pl.wikipedia.org/wiki?curid=2063856" title="CV Caravaca Año Santo 2010">
CV Caravaca Año Santo 2010



</doc>
<doc id="2063864" url="https://pl.wikipedia.org/wiki?curid=2063864" title="Stosunki polsko-kambodżańskie">
Stosunki polsko-kambodżańskie

Stosunki polsko-kambodżańskie – relacje międzynarodowe łączące Polskę i Kambodżę.
Rzeczpospolita Polska i Królestwo Kambodży w 2006 obchodziły 50. rocznicę nawiązania stosunków dyplomatycznych. Przez ten czas obustronna współpraca nigdy nie była intensywna. Do dzisiaj spośród państw regionu Azji Południowo-Wschodniej kontakty Polski z Kambodżą pozostają jednymi z najmniej rozwiniętych.
Historia.
Prawdopodobnie pierwszym Polakiem odwiedzającym tereny dzisiejszej Kambodży był polski jezuita Wojciech Męciński, który wyruszył w 1638 z Makau na misję do Indochin. Kolejnym znanym przypadkom obecności Polaków w tym rejonie dało początek zajęcie Indochin przez Francję i utworzenie z Kambodży francuskiej kolonii w 1864. W tamtym czasie wielu Polaków służyło w Legii Cudzoziemskiej, jak też w regularnej armii francuskiej, pozostawiając po sobie spisane w czasie służby wspomnienia. Znalazł się także Polak (Antoni Kłobukowski) we francuskiej administracji kolonialnej, który opublikował później kilka prac antropogeograficznych dotyczących tego rejonu.
W 1954 Polska została członkiem Międzynarodowej Komisji Nadzoru w Kambodży, która miała dopilnować wprowadzenia w życie postanowień konferencji genewskiej. Oficjalne stosunki dyplomatyczne Polska i Kambodża nawiązały 24 stycznia 1956. Początkowo działało poselstwo, które 22 lipca 1962 zostało przekształcone w ambasadę PRL w Phnom Penh. Po przejęciu władzy w Kambodży przez generała Lon Nola w 1970, ranga placówki została obniżona, kierowali nią chargé d’affaires w randze I lub II sekretarza. Gdy w 1975 władzę przejął reżim Pol Pota polscy dyplomaci wyjechali i wrócili dopiero po jego obaleniu w 1979. W latach 80. nastąpiła wymiana kilku ważniejszych wizyt, nie pociągających za sobą jednak zawierania ważnych umów dotyczących bilateralnej współpracy.
Po upadku komunizmu w Polsce i w Kambodży w 1989, Polska była zaangażowana w proces demokratyzacji Kambodży. 15–16 stycznia 1990 w Paryżu odbyła się konferencja z udziałem stałych członków Rady Bezpieczeństwa ONZ, podczas której zapowiedziano zorganizowanie w Kambodży wolnych wyborów pod nadzorem ONZ. Zorganizowaniem i nadzorowaniem tych wyborów miał się zająć Program Wolontariuszy Narodów Zjednoczonych. W 1992 15 wolontariuszy polskich współorganizowało i nadzorowało pierwsze demokratyczne wybory w Kambodży. Od października 1991 do marca 1992 działała w Kambodży Misja Przygotowawcza Organizacji Narodów Zjednoczonych w Kambodży (UNAMIC), w której brało udział dwóch Polaków.
Od marca 1992 do września 1993 w Kambodży działała Tymczasowa Administracja Organizacji Narodów Zjednoczonych w Kambodży (UNTAC). W porozumieniu z ONZ i w ramach działania Tymczasowej Administracji Organizacji Narodów Zjednoczonych w Kambodży, w grudniu 1991 polscy żołnierze zostali przydzieleni do udziału w misji kambodżańskiej zakończonej jesienią 1993. Łącznie personel polski uczestniczący w misji UNTAC liczył 1254 żołnierzy i cywilów.
W 2005 Kambodża otworzyła w Polsce ambasadę regionalną na Europę Środkowo-Wschodnią, która działała do 31 grudnia 2008. Zgodnie z decyzją ministra spraw zagranicznych RP Ambasada RP w Phnom Penh została zamknięta 30 września 2008. Obecnie Królestwo Kambodży nie posiada placówki dyplomatyczno-konsularnej w Polsce, a Kambodża należy do właściwości terytorialnej ambasady RP w Bangkoku.
Prawno-traktatowe podstawy relacji.
Konwencja konsularna.
Konwencja konsularna między PRL a Ludową Republiką Kampuczy podpisana 23 lipca 1987.
Jest to podstawowy dokument normujący stosunki polsko-kambodżańskie. Reguluje ona kwestie:
Współpraca polityczna.
Współpraca polityczna pomiędzy RP a Królestwem Kambodży jest bardzo ograniczona. Poparła ona Polską kandydaturę do Rady Praw Człowieka ONZ, oraz zadeklarowała poparcie kandydatury polskiej do Rady Bezpieczeństwa ONZ na lata 2010–2011. Polska zadeklarowała poparcie dla Kambodży w Radzie Bezpieczeństwa ONZ na lata 2013–2014.
W latach 2004, 2006 i 2007 odbyło się kilka wizyt parlamentarzystów i pracowników kancelarii parlamentów w Kambodży.
Współpraca gospodarcza.
Współpraca gospodarcza Polski i Kambodży ogranicza się do mało intensywnych kontaktów handlowych. Brak po obu stronach inwestycji zagranicznych, które by mogły ten stan rzeczy zmienić (według danych NBP brak inwestycji bezpośrednich w latach 1996–2008). Obroty handlowe powoli wzrastają, jednak pozostają nadal na bardzo niskim poziomie. Obroty handlowe wynosiły w 2006 ok. 22 mln USD, 17,4 mln w 2007 i 52,5 mln w 2008. Zgodnie z polskimi danymi w ciągu pierwszych 9 miesięcy 2009 obroty wyniosły ok. 45,7 mln dolarów (eksport z Polski ok. 4,2 mln a import ok. 41,5 mln). Eksportujemy do Kambodży głównie żywność, importujemy natomiast artykuły włókiennicze i obuwnicze. Dane kambodżańskie ukazują znacznie niższe wartości wymiany handlowej z Polską (za 2008 podają eksport do Polski za 600 tysięcy dolarów i import z Polski za 211 tysięcy).
Dostęp do rynku kambodżańskiego.
Kambodża realizuje politykę otwartych drzwi w odniesieniu do eksportu. Władze starają się wprowadzać atrakcyjne warunki inwestowania w swoim kraju. W marcu 2003 r. Zgromadzenie Narodowe Kambodży przyjęło Poprawkę do Ustawy o Inwestycjach (z sierpnia 1994), dzięki czemu realizacja Bezpośrednich Inwestycji Zagranicznych została znacznie uproszczona. Za zarządzanie inwestycjami zagranicznymi w Kambodży odpowiada Rada Rozwoju Kambodży, utworzona w 1994. Inwestorzy zagraniczni mają także swobodny dostęp do uczestnictwa w procesie prywatyzacyjnym.
Pomiędzy Polską a Kambodżą nie istnieją przypadki współpracy regionalnej i współpracy samorządowej.
Przepisy z 1994 zezwalają na zatrudnienie obcokrajowców w firmach kambodżańskich, jeśli firmy te nie mogą znaleźć pracownika w swoim kraju, jednak procedury są bardzo skomplikowane. Znacznie prostsze są w przypadku zagranicznych firm zatrudniających obcokrajowców na stanowiskach kierowniczych i eksperckich, lub w przypadku zatrudnienia w organizacjach międzynarodowych i pozarządowych.
Zabronione jest w Kambodży nabywanie ziemi przez obcokrajowców. Podstawową formą użytkowania ziemi przez obcokrajowców jest dzierżawa na maksymalnie 99 lat.
Współpraca militarna.
W całej swojej historii Polska i Kambodża nie nawiązały bezpośredniej dwustronnej współpracy na polu militarnym. Jedynymi przypadkami kontaktu polskich żołnierzy z Kambodżą było uczestnictwo Polski w Międzynarodowej Komisji Nadzoru w Kambodży od 1954, oraz w latach 1992–1993 udział w misji pokojowej UNTAC z ramienia ONZ.
Współpraca kulturalna, naukowa i techniczna.
W latach 1985–1993 polscy konserwatorzy z Pracowni Konserwacji Zabytków zabezpieczyli wielki (2190 m²) zespół malowideł ściennych z lat 1904–1905 wokół Srebrnej Pagody w królewskim pałacu w Phnom Penh, a w 1990 przeprowadzili badania archeologiczne i prace architektoniczno-zabezpieczające w świątyni Bajon w zespole Angkor.
Pomoc polska dla Kambodży.
Pomoc ze strony Polski dla Kambodży jest realizowana w formie małych grantów. W latach 2001–2009 strona polska wybudowała w Kambodży dwie szkoły.
W 2009 ze środków polskiego programu pomocy rozwojowej sfinansowano zakup 31 zestawów komputerowych oraz sprzętu biurowego dla Senatu Królestwa Kambodży.

</doc>
<doc id="2063878" url="https://pl.wikipedia.org/wiki?curid=2063878" title="Malawi na Letnich Igrzyskach Olimpijskich Młodzieży 2010">
Malawi na Letnich Igrzyskach Olimpijskich Młodzieży 2010

Malawi na Letnich Igrzyskach Olimpijskich Młodzieży w Singapurze w 2010 reprezentować będzie 1 sportowiec.

</doc>
<doc id="2063879" url="https://pl.wikipedia.org/wiki?curid=2063879" title="Wyższa Szkoła Oficerów Polityczno-Wychowawczych">
Wyższa Szkoła Oficerów Polityczno-Wychowawczych

Wyższa Szkoła Oficerów Polityczno-Wychowawczych (WSOPW) – uczelnia kształcąca oficerów politycznych ludowego Wojska Polskiego.
Historia uczelni.
Szkołę utworzono w czerwcu 1946 w Warszawie na Bielanach. W październiku 1946 została przeniesiona do Rembertowa. Jej zadaniem było dokształcanie oficerów polityczno-wychowawczych przewidzianych do wyznaczenia na wyższe stanowiska służbowe oraz oficerów liniowych zakwalifikowanych do dalszej służby w aparacie polityczno-wychowawczym. Nabór odbywał się na zasadzie dobrowolnego zgłaszania kandydatów. Etat szkoły przewidywał 150 słuchaczy. W 1947 uruchomiono tam również kursy doskonalenia dla oficerów i podoficerów pionu polityczno-wychowawczego (zasadniczy, organizacyjny, lektorski, zastępców dowódców batalionów). W 1949 zmieniono nazwę szkoły na Wyższą Szkołę Oficerów Politycznych. W 1951 na bazie szkoły utworzono Akademię Wojskowo-Polityczną.
Szkoła podlegała bezpośrednio szefowi Głównego Zarządu Polityczno-Wychowawczego Wojska Polskiego.
Absolwentem Szkoły był między innymi płk Zbigniew Załuski.
Proces kształcenia.
Okres kształcenia wynosił dwa lata. Program nauczania obejmował: historię powszechną, historię Polski, literaturę polską, naukę o Polsce współczesnej, politykę międzynarodową, ekonomię polityczną, socjologię, geografię, metodykę pracy polityczno-wychowawczej, taktykę, terenoznawstwo, naukę o broni i regulaminy.
Kierunki kształcenia.
Szkoła przygotowywała oficerów polityczno-wychowawczych na stanowiska zastępców dowódców samodzielnych batalionów, dywizjonów, pułków lub instruktorów wydziałów polityczno-wychowawczych dywizji.

</doc>
<doc id="2063886" url="https://pl.wikipedia.org/wiki?curid=2063886" title="Urugwaj na Letnich Igrzyskach Olimpijskich Młodzieży 2010">
Urugwaj na Letnich Igrzyskach Olimpijskich Młodzieży 2010

Urugwaj na Letnich Igrzyskach Olimpijskich Młodzieży w Singapurze w 2010 reprezentować będzie 4 sportowców w 3 dyscyplinach.

</doc>
<doc id="2063888" url="https://pl.wikipedia.org/wiki?curid=2063888" title="Arkadij Ostrowski">
Arkadij Ostrowski

Arkadij Iljicz Ostrowski, właśc. Awraam Iljicz Ostrowski, ros. Аркадий (Авраам) Ильич Островский (ur. 25 lutego 1914 w Syzraniu, zm. 18 września 1967 w Soczi) – rosyjski kompozytor muzyki rozrywkowej, autor piosenek.
Życiorys.
Urodził się w rodzinie stroiciela instrumentów muzycznych. W 1927 Ostrowscy przeprowadzili się do Leningradu, a Arkady rozpoczął naukę w szkole muzycznej. W latach 1940–1947 grał w orkiestrze jazzowej założonej przez Leonida Utiosowa, w tym czasie zaczął komponować.
Na początku lat 60. XX wieku do komponowanej przez siebie muzyki zaczął pisać teksty. Z czasem obok twórczości dla dorosłych zaczęły powstawać kompozycje dla dzieci. W tamtych czasach był autorem i kompozytorem wielu piosenek, które znano w Związku Radzieckim i krajach bloku wschodniego. Największą sławę przyniosła mu łatwa i prosta kompozycja do słów Lwa Oszanina "Niech zawsze świeci słońce ("Słoneczny krąg")", którą w 1962 Tamara Miansarowa wygrała nagrodę główną na Międzynarodowym Festiwalu Piosenki w Sopocie. We wrześniu 1967 miał się odbyć w Soczi pierwszy festiwal Czerwony goździk, na którym Ostrowski miał być gościem honorowym. 18 września nagle zmarł.
Piosenki do skomponowanej przez niego muzyki wykonywali m.in. Eduard Chil, Josif Kobzon, Muslim Magomajew, Maja Krystalińska, Edyta Piecha.

</doc>
<doc id="2063900" url="https://pl.wikipedia.org/wiki?curid=2063900" title="Chińskie Tajpej na Letnich Igrzyskach Olimpijskich Młodzieży 2010">
Chińskie Tajpej na Letnich Igrzyskach Olimpijskich Młodzieży 2010

Chińskie Tajpej na Letnich Igrzyskach Olimpijskich Młodzieży w Singapurze w 2010 reprezentować będzie 3 sportowców w 2 dyscyplinach.

</doc>
<doc id="2063901" url="https://pl.wikipedia.org/wiki?curid=2063901" title="Azerbejdżan na Letnich Igrzyskach Olimpijskich Młodzieży 2010">
Azerbejdżan na Letnich Igrzyskach Olimpijskich Młodzieży 2010

Azerbejdżan na Letnich Igrzyskach Olimpijskich Młodzieży w Singapurze w 2010 reprezentować będzie 12 sportowców w 6 dyscyplinach.

</doc>
<doc id="2063902" url="https://pl.wikipedia.org/wiki?curid=2063902" title="Zębiełek stepowy">
Zębiełek stepowy



</doc>
<doc id="2063905" url="https://pl.wikipedia.org/wiki?curid=2063905" title="Estonia na Letnich Igrzyskach Olimpijskich Młodzieży 2010">
Estonia na Letnich Igrzyskach Olimpijskich Młodzieży 2010

Estonię na Letnich Igrzyskach Olimpijskich Młodzieży 2010 w Singapurze reprezentowało 8 sportowców w 5 dyscyplinach.

</doc>
<doc id="2063907" url="https://pl.wikipedia.org/wiki?curid=2063907" title="Demento">
Demento



</doc>
<doc id="2063908" url="https://pl.wikipedia.org/wiki?curid=2063908" title="Święto Przemienienia Pańskiego">
Święto Przemienienia Pańskiego



</doc>
<doc id="2063910" url="https://pl.wikipedia.org/wiki?curid=2063910" title="San Marino na Letnich Igrzyskach Olimpijskich Młodzieży 2010">
San Marino na Letnich Igrzyskach Olimpijskich Młodzieży 2010

San Marino na Letnich Igrzyskach Olimpijskich Młodzieży 2010 w Singapurze reprezentowało 4 sportowców w 4 dyscyplinach.

</doc>
<doc id="2063912" url="https://pl.wikipedia.org/wiki?curid=2063912" title="Pomszczona krzywda">
Pomszczona krzywda

Pomszczona krzywda – polski, czarno-biały, niemy dramat z roku 1912.
Fabuła.
Film opowiada o trójkącie małżeńskim. 

</doc>
<doc id="2063913" url="https://pl.wikipedia.org/wiki?curid=2063913" title="Order Kim Ir Sena">
Order Kim Ir Sena

Order Kim Ir Sena (kor. 김일성 훈장) – najwyższe odznaczenie Koreańskiej Republiki Ludowo-Demokratycznej (wraz z Orderem Kim Dzong Ila).
Order został ustanowiony w marcu 1972 z okazji 60. urodzin Kim Ir Sena. Zazwyczaj jest nadawany 15 kwietnia każdego roku za "wybitne zasługi dla Republiki, narodu koreańskiego i komunizmu". Może być przyznany zarówno osobom fizycznym, jak i zakładom pracy czy placówkom naukowym.
Istnieje również Odznaczenie Kim Ir Sena, nazywane także "kimirsenowską premią".

</doc>
<doc id="2063914" url="https://pl.wikipedia.org/wiki?curid=2063914" title="Cleverson Gabriel Cordova">
Cleverson Gabriel Cordova



</doc>
<doc id="2063916" url="https://pl.wikipedia.org/wiki?curid=2063916" title="Eddie Chambers">
Eddie Chambers

Edward „Eddie” Chambers (ur. 29 marca 1982 w Pittsburghu) – amerykański bokser wagi ciężkiej, pretendent do tytułu mistrza świata federacji IBF, WBO i IBO.
Kariera zawodowa.
29 grudnia 2000 roku Eddie Chambers zadebiutował na zawodowym ringu, pokonując w 2. rundzie przez techniczny nokaut Tyrone'a Austina.
9 września 2005 Chambers pokonał jednogłośnie na punkty, po 12 rundach, Roberta Hawkinsa. Stawką pojedynku był wakujący pas mistrza stanu Pensylwania oraz tytuł mistrza świata federacji IBU w kategorii ciężkiej.
2 listopada 2007 pokonał niejednogłośnie na punkty Calvina Brocka po 12 rundach. Walka była jednym z pojedynków eliminacyjnych federacji IBF.
26 stycznia 2008 Chambers przegrał główny eliminator federacji IBF, ulegając jednogłośnie na punkty, po 12 rundach, Rosjaninowi Aleksandrowi Powietkinowi.
27 marca 2009 Eddie Chambers wygrał walkę z Samuelem Peterem, pokonując po 10 rundach Nigeryjczyka decyzją sędziów dwa do remisu.
4 lipca 2009 zmierzył się z Ukraińcem Ołeksandrem Dymytrenką. Walkę, mającą status oficjalnego eliminatora WBO, wygrał Amerykanin, pokonując rywala po 12 rundach dwa do remisu.
20 marca 2010 Chambers przegrał z Wołodymyrem Kłyczką w 12. rundzie przez nokaut. Stawką walki były trzy pasy mistrza świata w wadze ciężkiej, federacji IBF, WBO oraz IBO.
11 lutego 2011 Eddie Chambers pokonał, po 12 rundach, jednogłośnie na punkty Derrica Rossy'ego stosunkiem 115-112, 117-110 i 120-107. Była to pierwsza walka turnieju eliminacyjnego o prawo pojedynku, o mistrzostwo świata federacji IBF. Chambers w finale zmierzy się, ze zwycięzcą drugiego eliminatora, w którym zmierzą się Samuel Peter oraz Maurice Harris.
16 czerwca 2012 na gali w Newark Eddie Chambers zmierzył się z Tomaszem Adamkiem. W pojedynku, którego stawką był pas IBF North America, zwyciężył jednogłośnie na punkty Polak, stosunkiem 119:109 i dwukrotnie 116:112.
3 sierpnia 2013 roku Chambers stoczył swój pierwszy pojedynek w niższej kategorii wagowej (junior ciężkiej) i przegrał na punkty z Thabiso Mchunu.
18 września 2015 w Atlantic City wygrał przez techniczny nokaut w trzeciej rundzie z rodakiem Galenem Brownem (42-32-1, 25 KO).

</doc>
<doc id="2063917" url="https://pl.wikipedia.org/wiki?curid=2063917" title="Titikaveka FC">
Titikaveka FC

Informacje.
Titikaveka Football Club - klub piłkarski z Wysp Cooka. Klub gra w drugiej lidze Wysp Cooka, a także w Pucharze Wysp Cooka. Do tej drużyna wygrała 13 razy mistrzostwo ligi i 3 razy Puchar Wysp Cooka.
Sukcesy.
I liga - mistrzostwo ligi - 13 razy (1971, 1972, 1973, 1974, 1975, 1976, 1977, 1978, 1979, 1981, 1982, 1983, 1984)Puchar Wysp Cooka - zwycięstwo w pucharze - 3 razy (1950, 1979, 1984)

</doc>
<doc id="2063920" url="https://pl.wikipedia.org/wiki?curid=2063920" title="Mauritius na Letnich Igrzyskach Olimpijskich Młodzieży 2010">
Mauritius na Letnich Igrzyskach Olimpijskich Młodzieży 2010

Mauritius na Letnich Igrzyskach Olimpijskich Młodzieży w Singapurze w 2010 reprezentować będzie 1 sportowiec.

</doc>
<doc id="2063925" url="https://pl.wikipedia.org/wiki?curid=2063925" title="Morowe">
Morowe

Morowe - polska grupa muzyczna wykonująca black metal. Powstała w 2006 roku w Katowicach z inicjatywy Nihila, Hansa i Baronvonba. 1 czerwca 2010 roku ukazał się debiutancki album formacji zatytułowany "Piekło.Labirynty.Diabły". Nagrania zostały zarejestrowane pomiędzy jesienią 2008 a latem 2009 roku w S-tracks Studio w Katowicach. Pierwsze koncerty formacji odbyły się w 2011 roku w ramach Phoenix Rising Tour 2011. Grupa w rozszerzonym do siedmiu osób składzie poprzedziła występy zespołów Blindead i Behemoth. Zespół Morowe wziął także udział w drugiej części trasy, która odbyła się w styczniu 2012 roku. 

</doc>
<doc id="2063927" url="https://pl.wikipedia.org/wiki?curid=2063927" title="Port lotniczy Urgencz">
Port lotniczy Urgencz

Port lotniczy Urgencz – międzynarodowy port lotniczy położony w Urgenczu, w Uzbekistanie (Karakałpakstan). 

</doc>
<doc id="2063928" url="https://pl.wikipedia.org/wiki?curid=2063928" title="Maroko na Letnich Igrzyskach Olimpijskich Młodzieży 2010">
Maroko na Letnich Igrzyskach Olimpijskich Młodzieży 2010

Maroko na Letnich Igrzyskach Olimpijskich Młodzieży w Singapurze w 2010 reprezentować będzie 5 sportowców w jednej dyscyplinie.
Skład kadry.
Lekkoatletyka.
Mężczyźni
Kobiety

</doc>
<doc id="2063930" url="https://pl.wikipedia.org/wiki?curid=2063930" title="Zjawisko Cottona-Moutona">
Zjawisko Cottona-Moutona

Zjawisko Cottona-Moutona – jedno ze zjawisk magnetooptycznych polegające na indukowaniu dwójłomności w izotropowej cieczy umieszczonej w polu magnetycznym. Zjawisko to zaobserwowali jako pierwsi w 1907 Aimé Cotton i Henri Mouton.
Efekt ten jest podobny do efektu Kerra, z tym, że efekt Kerra wywołany jest poprzecznym polem elektrycznym.
Zjawisko zachodzi dla takich cieczy jak
Zależność między indukcją magnetyczną a stopniem dwójłomności.
Miarą dwójłomności jest różnica między współczynnikiem załamania dla światła biegnącego równoległe do pola magnetycznego do współczynnikiem załamania dla światła biegnącego prostopadle do tego pola formula_1 Różnica te jest proporcjonalna do kwadratu indukcji magnetycznej formula_2 i długości tego światła w próżni formula_3 zgodnie z równaniem
gdzie formula_5 jest stałą zależną od rodzaju materiału.
Mechanizm zjawiska.
Cząsteczki cieczy pod wpływem zewnętrznego pola magnetycznego zostają częściowo zorientowane. Orientacja cząsteczek wprowadza do cieczy anizotropię. Światło biegnące w cieczy prostopadle do kierunku indukcji magnetycznej ulega na skutek tej anizotropii podwójnemu załamaniu. Wzrost temperatury zaburza orientację cząsteczek prowadząc do zwiększenia chaotyczności ich ustawienia. Dlatego zjawisko Cottona-Moutona szybko zanika wraz ze wzrostem temperatury.

</doc>
<doc id="2063931" url="https://pl.wikipedia.org/wiki?curid=2063931" title="Port lotniczy Zarafshon">
Port lotniczy Zarafshon

Port lotniczy Zarafshon – międzynarodowy port lotniczy położony w Zarafshon, w Uzbekistanie. 

</doc>
<doc id="2063933" url="https://pl.wikipedia.org/wiki?curid=2063933" title="Seikon no Qwaser">
Seikon no Qwaser

 – manga autorstwa Hiroyukiego Yoshino, ilustrowana przez Ken’etsu Satō. Opowiada o Qwaserze o pseudonimie Sasha, który włada pierwiastkiem żelaza. Była publikowana w latach 2006–2016 w japońskim magazynie z mangami "shōnen" „Champion Red”. Wydano również anime na podstawie mangi wykonane przez studio Hoods Entertainment. Premiera anime miała miejsce 9 stycznia 2010 roku. Seria zakończyła się 19 czerwca 2010, licząc 24 odcinki. 12-odcinkowa druga seria tego anime, "Seikon no Qwaser II", była transmitowana w Japonii od kwietnia do czerwca 2011 roku.
Fabuła.
Historia dwóch dziewczyn Mafuyu Oribe i Tomo Yamanobe, uczennic prawosławnej szkoły St. Mihailov Academy, w której od pewnego czasu grasuje seryjny morderca. Dziewczęta napotykają na tajemniczego, srebrnowłosego Rosjanina imieniem Alexander „Sasha” Nikolaevich Hell, zwanego także Qwaserem Athosa. Adepci bez skrupułów zamieniają akademię w strefę działań wojennych, by uzyskać legendarną ikonę Matki Boskiej z Tsarytsinu, która ukryta została w kościele na terenie szkoły w sekrecie przed światem. Żelazny Qwaser jednak nie zamierza dać łatwo za wygraną.
Ścieżka dźwiękowa.
"Passionate squall".
"Passionate squall" – singiel został wydany 10 lutego 2010 przez wytwórnię płytową Lantis. Passionate squall piosenką końcową tzw. endingiem, w anime Seikon no Qwaser. Śpiewają w nim takie postaci, jak: Oribe Mafuyu, Tomo Yamanobe, Terasa Beria, Katya i Hana Katsuragi. Zawiera dwie zremiksowane wersje Passionate Squal, wersję instrumentalną, a także ending z 5 odcinka o nazwie „Modlitwa o świcie”.
Zaczarowana Miłość.
Album z Piosenkami Postaci. Zawiera 5 utworów, z czego każdy śpiewany przez inną bohaterkę anime Seikon no Qwaser. Na albumie usłyszeć można głos Mafuyu Oribe, Teresy Berii, Hany Katsuragi, Ekateriny, a także Tomo Yamanobe. Został wydany 24 lutego 2010 roku przez wytwórnię płytową Lantis.
Życzenia Obłudnic.
Singiel wydany przez japońską wytwórnię płytową Lantis, 12 maja 2010 roku. Zawiera Ending Anime TV Seikon no Qwaser, śpiewany przez Mafuyu Oribe, Tomo Yamanobe, Teresę Berię, Katję, a także Hanę Katsuragi. Dodatkiem jest piosenka 正義のKISSで勝負して (Seiginode shōbu shite kisu), zaśpiewana przez Miyuri Tsujido i Hanę Katsuragi. Singiel zawiera także wersje instrumentalne obydwóch piosenek.

</doc>
<doc id="2063935" url="https://pl.wikipedia.org/wiki?curid=2063935" title="Port lotniczy Jinhae">
Port lotniczy Jinhae

Port lotniczy Jinhae (IATA: CHF, ICAO: RKPE) – port lotniczy położony w mieście Jinhae, w Korei Południowej.

</doc>
<doc id="2063936" url="https://pl.wikipedia.org/wiki?curid=2063936" title="Port lotniczy Jeonju">
Port lotniczy Jeonju

Port lotniczy Jeonju (IATA: CHN, ICAO: RKJU) – port lotniczy położony w mieście Jeonju, w Korei Południowej.

</doc>
<doc id="2063937" url="https://pl.wikipedia.org/wiki?curid=2063937" title="Eltham (Nowa Zelandia)">
Eltham (Nowa Zelandia)

Eltham – miasto w Nowej Zelandii. Położone w zachodniej części Wyspy Północnej, w regionie Taranaki, 1895 mieszkańców. (dane szacunkowe – styczeń 2010).

</doc>
<doc id="2063939" url="https://pl.wikipedia.org/wiki?curid=2063939" title="PWS-11">
PWS-11

PWS-11 – polski samolot szkolno-myśliwski konstrukcji inż. Aleksandra Grzędzielskiego oraz inż. Augusta Bobka-Zdaniewskiego, zaprojektowany w Podlaskiej Wytwórni Samolotów. Nie był produkowany seryjnie.
Historia.
W drugiej połowie 1928 roku konstruktorzy samolotu myśliwskiego PWS-10 Aleksander Grzędzielski i Augustyn Bobek-Zdaniewski zaprojektowali samolot oznaczony jako PWS-11SM. Według zamierzeń konstruktorów samolot ten miał służyć do szkolenia i treningu pilotów samolotów myśliwskich, zwłaszcza pilotów samolotów PWS-10. Po zaaprobowaniu projektu przez Departament Aeronautyki MSW podpisano kontrakt na budowę trzech prototypów PWS-11. Jeden z nich miał służyć do badań statycznych, dwa do prób w locie.
Próby statyczne pierwszego prototypu zakończono w październiku 1929 roku. Drugi prototyp został oblatany w listopadzie 1929 roku przez Franciszka Rutkowskiego. Pierwsze loty z lotniska w Białej Podlaskiej wykazały małą sterowność nowego samolotu. Konstruktorzy próbowali ją polepszyć poprzez zmianę kształtu i usytuowania usterzenia. Powiększono usterzenie pionowe, a usterzenie poziome próbowano umieszczać zarówno powyżej jak i poniżej górnej krawędzi kadłuba. Dalsze próby wykazały, że przeniesienie usterzenia poziomego poniżej górnej krawędzi kadłuba polepsza skuteczność usterzenia, ale wiry wytwarzane przez nieoprofilowany silnik gwiazdowy nie pozwalają na uzyskanie zadowalającej skuteczności sterów.
W związku z problemami drugiego prototypu, trzeci został ukończony w nowej wersji oznaczonej jako PWS-11bis. Posiadał on nowy kadłub o przekroju eliptycznym, a silnik wyposażono w osłonę Townenda. Oblot trzeciego prototypu odbył się wiosna 1930 roku. Samolot miał dobrą sterowność i zwrotność oraz właściwości pilotażowe. Po otrzymaniu znaków rejestracyjnych SP-ADS uczestniczył w pokazach akrobatycznych w kraju i za granicą, ale ostatecznie do produkcji seryjnej PWS-11bis nie został skierowany.
Konstrukcja.
Jednomiejscowy górnopłat o konstrukcji mieszanej. Skrzydło dwudźwigarowe z dwoma zastrzałami łączącymi płat z kadłubem. Przód kadłuba o konstrukcji kratownicowej pokryty blachą, a od kabiny pilota płótnem. Podwozie dwugoleniowe z tylną płozą ogonową. Napęd zapewniał 9-cylindrowy, chłodzony powietrzem, rzędowy silnik Škoda-Wright Whirlwind 15B. Śmigło dwułopatowe, drewniane.

</doc>
<doc id="2063940" url="https://pl.wikipedia.org/wiki?curid=2063940" title="Albania na letnich igrzyskach olimpijskich">
Albania na letnich igrzyskach olimpijskich

Reprezentanci Albanii występują na letnich igrzyskach olimpijskich od 1972 roku. Od tego czasu na IO wystąpili siedmiokrotnie (Albańczyków nie było w Montrealu, Moskwie, Los Angeles i Seulu).
Do tej pory Albania nie zdobyła żadnego medalu podczas letnich igrzysk olimpijskich.

</doc>
<doc id="2063941" url="https://pl.wikipedia.org/wiki?curid=2063941" title="Milton (Nowa Zelandia)">
Milton (Nowa Zelandia)

Milton – miasto w Nowej Zelandii. Położone w południowo-wschodniej części Wyspy Południowej, w regionie Otago, 1831 mieszkańców. (dane szacunkowe – styczeń 2010).

</doc>
<doc id="2063942" url="https://pl.wikipedia.org/wiki?curid=2063942" title="Christine Malevre">
Christine Malevre



</doc>
<doc id="2063943" url="https://pl.wikipedia.org/wiki?curid=2063943" title="Oxford (Nowa Zelandia)">
Oxford (Nowa Zelandia)

Oxford – miasto w Nowej Zelandii. Położone we wschodniej części Wyspy Południowej, w regionie Canterbury, 1812 mieszkańców. (dane szacunkowe – styczeń 2010).

</doc>
<doc id="2063944" url="https://pl.wikipedia.org/wiki?curid=2063944" title="SM U-1 (1906)">
SM U-1 (1906)

SM U-1 − niemiecki okręt podwodny, pierwsza jednostka tej klasy w historii Kaiserliche Marine. Zbudowany w Friedrich Krupp Germaniawerft w Kilonii, wszedł do służby 14 grudnia 1906 roku. Jego eksploatacja pozwoliła na zebranie doświadczeń niezbędnych przy projektowaniu kolejnych, udoskonalonych konstrukcji. Podczas I wojny światowej był uznany za przestarzały i używany do celów szkoleniowych. Po wycofaniu ze służby w 1919 roku został odkupiony przez macierzystą stocznię i przekazany do Deutsches Museum w Monachium, w którego ekspozycji pozostaje.
Geneza i przebieg budowy.
Początki eksperymentów z okrętami podwodnymi w Niemczech sięgają roku 1850, kiedy bawarski konstruktor Wilhelm Bauer przeprowadził nieudane próby napędzanej siłą mięśni jednostki „Brandtaucher”. Jednak ani one, ani kolejne próby z jednostkami zdolnymi do pływania podwodnego, przeprowadzone w ostatniej dekadzie XIX wieku, ani doświadczenia innych flot, nie wzbudziły początkowo entuzjazmu decydentów dla nowej broni. W 1902 roku należąca do koncernu Kruppa stocznia Germaniawerft w Kilonii zatrudniła hiszpańskiego inżyniera Raimondo Lorenzo d'Equevilley-Montjustina, który współpracował wcześniej z francuskim pionierem budowy okrętów podwodnych, Maximem Laubeufem. Jeszcze w tym samym roku zaprojektował on eksperymentalny okręt „Forelle”, który po licznych próbach i pokazach dla oficerów Kaiserliche Marine, został w 1904 roku sprzedany Rosji. Równocześnie Rosjanie złożyli zamówienie na trzy następne jednostki, znane później jako typ "Karp".
Skupiająca się dotąd na wyścigu zbrojeń w dziedzinie okrętów nawodnych Kaiserliche Marine była jedyną spośród dużych flot, która w pierwszych latach XX wieku nie posiadała okrętów podwodnych. Niechętny dotąd nowej klasie okrętów admirał Alfred von Tirpitz zdecydował się w 1904 roku powierzyć istniejącemu w ramach Urzędu Marynarki Rzeszy wydziałowi broni torpedowej (niem. "Torpedoinspektion"), kierowanemu przez kontradmirała Zeye, opracowanie wymagań taktyczno-technicznych dla pierwszego niemieckiego okrętu podwodnego. Budowę powierzono mającej już doświadczenie stoczni Germaniawerft, która równolegle konstruowała trzy kolejne jednostki na zamówienie rosyjskie. Oparła ona projekt na liniach teoretycznych typu "Karp", wprowadzając nieznaczne modyfikacje konstrukcji i zwiększając wymiary. Opierając się na negatywnych doświadczeniach innych flot, niemieccy projektanci zrezygnowali z napędu okrętu silnikami benzynowymi, instalując w zamian silniki spalinowe systemu Körtinga zasilane kerozyną, uważaną wówczas za bezpieczniejszy od benzyny rodzaj paliwa. Ich wadą taktyczną okazały się w trakcie eksploatacji gęste, widoczne z daleka spaliny, wymagające przy tym wysokich, składanych przewodów wydechowych, kłopotliwych w użytkowaniu na okręcie podwodnym.
Stępkę pod budowę położono na początku 1905 roku. Wodowanie pierwszego U-Boota Kaiserliche Marine nastąpiło 4 sierpnia, zaś przejęcie go przez marynarkę 14 grudnia 1906 roku.
Opis konstrukcji.
U-1 był dwukadłubowym przybrzeżnym okrętem podwodnym o długości całkowitej 42,39 m i szerokości maksymalnej 3,75 m (kadłub wewnętrzny odpowiednio 32,5 m i 2,8 m), konstrukcji nitowanej, podzielonym na siedem przedziałów wodoszczelnych. Wyporność w położeniu nawodnym wynosiła 238 ton, w zanurzeniu 283 tony, średnie zanurzenie w położeniu nawodnym 3,17 m, wysokość kadłuba wraz z kioskiem 6,35 m. Dopuszczalną głębokość zanurzenia określono na 30 metrów. Okręt dysponował dwoma peryskopami w kiosku i jednym w przednim luku.
Napęd dwa sześciocylindrowe, dwusuwowe silniki spalinowe Körtinga o mocy po 200 KM, zasilane kerozyną, oraz dwa silniki elektryczne o identycznej mocy, wyprodukowane przez Deutschen Elektromotoren-Werke z Aachen, pełniące jednocześnie funkcję generatorów. Poruszały one dwie trójłopatowe śruby średnicy 1,3 m. Prędkość maksymalna w marszu na powierzchni wynosiła 10,8 węzła, w zanurzeniu 8,7 węzła. Zasięg maksymalny na powierzchni wynosił 1500 mil morskich przy prędkości 10 węzłów i zapasie 20 ton paliwa, w zanurzeniu 50 mil morskich przy prędkości 5 węzłów. U-1 miał pojedynczy ster kierunku zamontowany przed śrubami napędowymi oraz cztery, klasycznie rozmieszczone stery głębokości.
Uzbrojenie U-1 stanowiła jedna dziobowa wyrzutnia torpedowa kalibru 450 mm, z zapasem trzech torped typu C45/91, o prędkości maksymalnej 27 węzłów i głowicy bojowej zawierającej, w zależności od wersji, od 87,5 do 141 kg materiału wybuchowego. Okręt nie posiadał uzbrojenia artyleryjskiego.
Załoga okrętu składała się początkowo z dwóch oficerów oraz dziesięciu podoficerów i marynarzy, w późniejszym okresie służby zwiększono ją do trzech oficerów oraz maksymalnie 19 podoficerów i marynarzy. Dysponowali oni jedną łodzią ratunkową.
Służba.
Pierwszym dowódcą U-1 został kapitan Erich von Boehm-Bezing. Okręt został wykorzystany do pierwszych niemieckich eksperymentów z operacyjnym użyciem okrętów podwodnych, szczególnie intensywnych w pierwszych osiemnastu miesiącach służby. Zdobyte wtedy doświadczenia były podstawą do opracowania kolejnych, większych i doskonalszych jednostek. W 1907 roku U-1 i jego załoga udowodnili swą wartość bojową, przeprowadzając w trakcie manewrów zaskakujący i skuteczny atak torpedowy (torpedami ćwiczebnymi) na mały krążownik „München”. W tym samym roku okręt został zaprezentowany podczas Tygodnia Kilońskiego, a jesienią przepłynął samodzielnie z Wilhelmshaven przez Cieśniny Duńskie do Kilonii, dając dowód niezłych właściwości morskich.
Po wybuchu I wojny światowej był już uważany za całkowicie przestarzały, zbyt słabo uzbrojony i nie był wykorzystywany bojowo. Jako okręt szkolny nie podlegał ustaleniom rozejmu w Compiègne i nie został wydany zwycięzcom. W 1919 roku był początkowo przeznaczony do złomowania, ale został odkupiony przez stocznię Germaniawerft i w 1921 roku przekazany jako zabytek techniki monachijskiemu Deutsches Museum. Uszkodzony podczas bombardowań miasta w czasie II wojny światowej, został następnie odrestaurowany i jest eksponowany do dnia dzisiejszego.

</doc>
<doc id="2063946" url="https://pl.wikipedia.org/wiki?curid=2063946" title="Lukáš Ticháček">
Lukáš Ticháček

Lukáš Ticháček (wym. ; ur. 12 stycznia 1982 w Przerowie) – czeski siatkarz z polskim obywatelstwem, grający na pozycji rozgrywającego. 
W latach 2011-2019 występował na parkietach PlusLigi:
Statystyki
Sukcesy klubowe.
Puchar Czech: 
Mistrzostwo Czech: 
Puchar Top Teams:
Puchar Niemiec: 
Liga Mistrzów:
Mistrzostwo Niemiec: 
Puchar CEV:
Mistrzostwo Polski:
Superpuchar Polski:
Sukcesy reprezentacyjne.
Memoriał Huberta Jerzego Wagnera:
Liga Europejska:

</doc>
<doc id="2063947" url="https://pl.wikipedia.org/wiki?curid=2063947" title="Jewhen Pieskow">
Jewhen Pieskow

Jewhen Witalijowycz Pieskow, ukr. Євген Віталійович Пєсков (ur. 22 września 1981 w Zaporożu) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek Torpeda Zaporoże, w którym rozpoczął karierę piłkarską. W 2002 został piłkarzem klubu Wuhłyk Dymytrow. Następnie bronił barw Krystału Chersoń. W 2005 przeszedł do PFK Sewastopol, a w grudniu 2006 roku do Worskły Połtawa. W rundzie jesiennej sezonu 2007/08 został wypożyczony do PFK Sewastopol, a na początku lata podpisał kontrakt z sewastopolskim klubem, ale już w sierpniu powrócił do Worskły. W czerwcu 2013 opuścił połtawski klub.

</doc>
<doc id="2063948" url="https://pl.wikipedia.org/wiki?curid=2063948" title="Lotus 92">
Lotus 92

Lotus 92 – bolid Formuły 1 zespołu Lotus używany w sezonie 1983 przez Nigela Mansella od pierwszego wyścigu do ósmego Grand Prix.

</doc>
<doc id="2063949" url="https://pl.wikipedia.org/wiki?curid=2063949" title="Murupara">
Murupara

Murupara - miejscowość w Nowej Zelandii. Położone w północnej części Wyspy Północnej, w regionie Bay of Plenty, 1 745 mieszkańców. (dane szacunkowe - styczeń 2010).

</doc>
<doc id="2063953" url="https://pl.wikipedia.org/wiki?curid=2063953" title="Przesądy">
Przesądy

Przesądy lub Ofiary przesądów – polski, niemy, czarno-biały, krótkometrażowy romans z roku 1912 w reżyserii Józefa Ostoji-Sulnickiego.

</doc>
<doc id="2063955" url="https://pl.wikipedia.org/wiki?curid=2063955" title="Nevil Maskelyne">
Nevil Maskelyne

Nevil Maskelyne (ur. 6 października 1732 w Londynie, zm. 9 lutego 1811 w Greenwich) – brytyjski astronom. Od 1765 roku piąty Astronom Królewski. W 1775 roku otrzymał Medal Copleya.
Życiorys.
Studiował w St Catharine’s College, Pembroke College i Trinity College na Uniwersytecie Cambridge i tam uzyskał stopień doktora teologii. Został pastorem i przez pewien czas był wikariuszem w Barnet. Ożenił się w wieku 52 lat. Jego żoną była Sophia, bogata spadkobierczyni Johna Rose’a z Northamptonshire. Z tego związku przyszła na świat córka Margaret.
Dzięki zainteresowaniom astronomicznym zetknął się z Jamesem Bradleyem, astronomem wsławionym odkryciem zjawiska aberracji światła gwiazd.
Astronomią zainteresował się po zaćmieniu Słońca 25 lipca 1748 roku. W 1761 roku dokonał obserwacji przejścia Wenus przed tarczą Słońca, co umożliwiło wyznaczenie jednostki astronomicznej. Podczas podróży na Wyspę Świętej Heleny prowadził doświadczenia z wyznaczeniem długości geograficznej z obserwacji Księżyca, a następnie wprowadził tę metodę do nawigacji opisanej w "The British Mariner's Guide" (1763). Po zastąpieniu w 1765 roku Nathaniela Blissa na stanowisku astronoma królewskiego wydał pierwszy tom "The Nautical Almanac" (1766). W 1758 został członkiem Londyńskiego Towarzystwa Królewskiego. W roku 1772 zaproponował metodę wyznaczenia stałej grawitacji i gęstości Ziemi polegającą na pomiarze odchylenia od pionu ciężarka zwisającego z liny umieszczonego w pobliżu góry o znanych parametrach.
Jednym z osiągnięć było zmierzenie odchylenia linii pionu po dwóch stronach góry Schiehallion w Szkocji o symetrycznym kształcie, który pozwalał obliczyć jej masę. Astronom spędził na stokach tej góry okres od czerwca do października 1774, wykonując staranne pomiary astronomiczne. Na tej podstawie można było wyznaczyć liczbowo wartość stałej grawitacyjnej w prawie Newtona.
Jako członek jury nadzorował weryfikację chronometru Johna Harrisona (będąc przy tym sceptycznie nastawiony do tego wynalazku).

</doc>
<doc id="2063956" url="https://pl.wikipedia.org/wiki?curid=2063956" title="Jerzy Wysocki (muzyk)">
Jerzy Wysocki (muzyk)

Jerzy Wysocki – polski gitarzysta, od 1980 roku członek grup Anawa i Hagaw, nagrywający również z Grzegorzem Turnauem. Od wielu lat gra w Piwnicy pod Baranami, gdzie napisał muzykę do „Szewczyka”, jednego z piwnicznych hymnów, śpiewanego przez Aleksandrę Maurer.

</doc>
<doc id="2063957" url="https://pl.wikipedia.org/wiki?curid=2063957" title="Graża T.">
Graża T.



</doc>
<doc id="2063960" url="https://pl.wikipedia.org/wiki?curid=2063960" title="Manche (rzeka)">
Manche (rzeka)

Manche − istniejąca pod koniec zlodowacenia Würm rzeka powstała z roztapiających się wód lodowca, pokrywającego północna Europę, która płynęła w miejscu obecnego kanału La Manche.
W okresie zlodowacenia lód pokrywał znaczną część Morza Północnego, a w jego południowej części znajdowało się jezioro, którego odpływ blokowało pasmo wzniesień ciągnących się od Weald do Artois, łączące Wielką Brytanię ze stałym lądem. Przelanie się wody ponad tym lądowym pomostem i jego zerwanie spowodowało powstanie rzeki, którą nazwano "Manche"; płynąca rzeka spowodowała wypłukanie takiej ilości ziemi, że po nastaniu interglacjału Wielka Brytania stała się wyspą.
Ważniejsze dopływy:
Po opróżnieniu się zbiornika wodnego w południowym fragmencie Morza Północnego i podniesieniu poziomu oceanu, rzeka uległa przekształceniu w obecny kanał La Manche.

</doc>
<doc id="2063965" url="https://pl.wikipedia.org/wiki?curid=2063965" title="Albania na zimowych igrzyskach olimpijskich">
Albania na zimowych igrzyskach olimpijskich

Albania na zimowych igrzyskach olimpijskich – występy reprezentacji Albanii na zimowych igrzyskach olimpijskich.
Albania startuje w zimowych edycjach od igrzysk w Turynie w 2006 roku. Do 2018 roku wystąpili we wszystkich kolejnych edycjach zimowych igrzysk olimpijskich. W czterech startach olimpijskich Albanię reprezentowało dwoje narciarzy alpejskich – Erjon Tola (pierwszy albański reprezentant na zimowych igrzyskach olimpijskich) oraz Suela Mëhilli. Najlepszy rezultat uzyskał Erjon Tola, zajmując 35. miejsce w slalomie gigancie na igrzyskach w Turynie.
W pierwszych dwóch startach olimpijskich kadra Albanii liczyła jednego sportowca, w dwóch kolejnych – dwoje (przy czym w Soczi Erjon Tola nie wystartował w żadnej konkurencji, mimo zgłoszenia do zawodów). Albańczycy rywalizowali wyłącznie w narciarstwie alpejskim.

</doc>
<doc id="2063966" url="https://pl.wikipedia.org/wiki?curid=2063966" title="Pistolet maszynowy Halcon M1943">
Pistolet maszynowy Halcon M1943

Halcon M1943 (Halcon M/943, Halcon model 1943, "Pistola ametralladora Halcón, modelo 1943") – argentyński pistolet maszynowy skonstruowany około 1943 roku. Używany przez armię i policję argentyńską. Wersja tej broni wyposażona w kolbę składaną oznaczona była jako Model 1946 ("Carabina ametralladora Halcón, modelo Aeronáutica Argentina 1946").
Halcon M1943 był bronią samoczynno-samopowtarzalna działającą na zasadzie odrzutu zamka swobodnego. Broń strzelała z zamka otwartego. Rękojeść przeładowania znajdowała się po lewej stronie komory zamkowej i była nieruchoma podczas strzelania. Lufa żebrowana, zakończona masywnym urządzeniem wylotowym. Dźwignia przełącznika rodzaju ognia znajduje się po lewej stronie broni, nad spustem. Magazynki dwurzędowe, o pojemności 17 lub 30 naboi. Przyrządy celownicze mechaniczne. Kolba stała, drewniana, z integralnym chwytem pistoletowym. Wersja model 1946 była wyposażona w kolbę składaną pod spód broni.

</doc>
<doc id="2063970" url="https://pl.wikipedia.org/wiki?curid=2063970" title="Oleg Ogorodov">
Oleg Ogorodov

Oleg Ogorodov (ur. 16 lipca 1972 w Taszkencie) – uzbecki tenisista, reprezentant w Pucharze Davisa, olimpijczyk z Atlanty (1996).
Kariera tenisowa.
Karierę tenisową Ogorodov rozpoczął w 1995 roku, a zakończył w 2005 roku. W grze pojedynczej wygrał 4 tytuły rangi ATP Challenger Tour.
W grze podwójnej wielokrotnie zwyciężał imprezach ATP Challenger Tour. We wrześniu 1999 roku wygrał zawody deblowe kategorii ATP World Tour w Taszkencie, w parze z Marcem Rossetem. Dodatkowo osiągnął w kwietniu 1997 roku finał w Ćennaju, wspólnie z Ejalem Ranem.
W 1996 zagrał w konkurencji gry pojedynczej na igrzyskach olimpijskich w Atlancie, dochodząc do 2 rundy, w której poniósł porażkę z MaliVaim Washingtonem.
Startując w igrzyskach azjatyckich wywalczył 4 brązowe medale, 1 w 1998 roku w Bangkoku (1998) i 3 w Pusanie (2002).
W latach 1994–2003 Ogorodov reprezentował Uzbekistan w Pucharze Davisa. Rozegrał łącznie przez ten okres 77 meczów, z których w 53 zwyciężył.
W rankingu singlowym Ogorodov najwyżej był na 101. miejscu (13 maja 1996), a w klasyfikacji deblowej na 102. pozycji (7 lipca 1997).

</doc>
<doc id="2063975" url="https://pl.wikipedia.org/wiki?curid=2063975" title="Albania na Letnich Igrzyskach Olimpijskich 2004">
Albania na Letnich Igrzyskach Olimpijskich 2004

Albanię na Letnich Igrzyskach Olimpijskich 2004 reprezentowało 7 sportowców.
Był to piąty start Albanii na letnich igrzyskach olimpijskich.
Reprezentanci.
Zapasy.
Mężczyźni – styl wolny

</doc>
<doc id="2063976" url="https://pl.wikipedia.org/wiki?curid=2063976" title="Linia kolejowa nr 358">
Linia kolejowa nr 358

Linia kolejowa nr 358 – częściowo zelektryfikowana, jednotorowa linia kolejowa w zachodniej Polsce (woj. lubuskie), długości 94,734 km, łącząca stację Zbąszynek z przejściem granicznym Gubin-Guben.
Historia.
26 czerwca 1870 Märkisch-Posener Eisenbahn-Gesellschaft uruchomiło linie kolejową, stanowiącą bezpośrednie połączenie Poznania z Chociebużem. Do końca XIX wieku na trasie został zbudowany drugi tor. Po zajęciu Polski przez Niemców podczas II wojny światowej znaczenie szlaku znacznie się zwiększyło. W latach 1944–1945 szlak przemierzały długodystansowe pociągi z Królewca do Lipska i z Halle do Olsztyna. W 1945 r. ustalono nową granicę polsko-niemiecką na Odrze i Nysie. Od tego czasu cała trasa znajduje się na terytorium Polski i jest zarządzana przez Polskie Koleje Państwowe. Aby przyspieszyć rozwój Gubina zbudowano nową stację na północ od miasta.
6 października 2002 na linii pomiędzy Czerwieńskiem, a granicą Polski przejechał ostatni pociąg pasażerski i od tego czasu na tym odcinku kursują tylko pociągi towarowe. W 2006 r. podczas Międzynarodowych Wschodniobrandenburskich Rozmów Transportowych, których głównym tematem były perspektywy połączenia kolejowego między Berlinem a Zieloną Górą debatowano na temat wznowienia połączeń do Guben. Do wznowienia połączenia pasażerskiego nadal nie doszło. 9 czerwca 2013 oddano do użytku łącznicę (linia nr 436 Czerwieńsk Południe – Czerwieńsk Wschód) pomiędzy linią nr 358, a linią Wrocław Główny – Szczecin Główny umożliwiającą ominięcie Czerwieńska pociągom jadącym od strony Zbąszynka do Zielonej Góry. W ramach tej inwestycji wybudowano również dwa nowe posterunki odgałęźne: Czerwieńsk Wschód na linii nr 358 oraz Czerwieńsk Południe na linii nr 273, a także poprawiono stan linii na odcinku Czerwieńsk Wschód – Zbąszynek podnosząc na nim prędkość z 80 km/h do 100 km/h. W marcu 2020 r. rozpoczął się remont 41-kilometrowego odcinka linii umożliwiający jazdę pociągów między Zbąszynkiem, a Czerwieńskiem z prędkością 120 km/h. Od 11 czerwca 2022 rozpoczęto obsługę sezonowych połączeń pasażerskich na odcinku Czerwieńsk – Gubin – Guben.
Czas jazdy.
Deklarowany czas przejazdu na tym odcinku o dystansie ok. 44 km przedstawia się następująco (wg rozkładu jazdy 2014/2015):
Pociąg Regio nr 87313 z Gorzowa Wielkopolskiego do Zielonej Góry na odcinku Zbąszynka do Zielonej Góry przez tzw. Kolejową Obwodnicą Czerwieńska.

</doc>
<doc id="2063978" url="https://pl.wikipedia.org/wiki?curid=2063978" title="Love Is Not Sex">
Love Is Not Sex

Love Is Not Sex (ang. "Miłość to nie seks") – debiutancki album niemieckiej grupy Captain Hollywood Project, wydany w 1993 roku. Album sprzedał się w około 400 tysiącach kopii w Niemczech (gdzie osiągnął 9 pozycję na liście przebojów) oraz w około 7 milionach kopii na całym świecie.
Pozycje na listach przebojów.
Źródło: 

</doc>
<doc id="2063982" url="https://pl.wikipedia.org/wiki?curid=2063982" title="Plac bana Josipa Jelačicia w Zagrzebiu">
Plac bana Josipa Jelačicia w Zagrzebiu

Plac bana Josipa Jelačicia (chorw. "Trg bana Josipa Jelačića") – centralny plac stolicy Chorwacji, Zagrzebia. 
Plac otoczony przede wszystkim secesyjnymi i modernistycznymi, wielopiętrowymi kamienicami. W centrum stoi konny pomnik Josipa Jelačicia (1801-1859) - chorwackiego hrabiego i bana. W kierunku zachodnim z Trgu wybiega jedna z najdłuższych i najważniejszych handlowych ulic Zagrzebia - Ilica. W pobliżu znajdują się najważniejsze zabytki chorwackiej stolicy, m.in. Katedra Wniebowzięcia Najświętszej Maryi Panny, czy Uspinjača. Plac jest także jednym z najważniejszych węzłów zagrzebskiej sieci tramwajowej. 
Nazwę nadano w 1848, jeszcze za życia bana. Podczas II wojny światowej zmieniono imię na Plac Republiki. Do obecnej nazwy wrócono w 1990.

</doc>
<doc id="2063983" url="https://pl.wikipedia.org/wiki?curid=2063983" title="Taekwondo na Letnich Igrzyskach Olimpijskich Młodzieży 2010">
Taekwondo na Letnich Igrzyskach Olimpijskich Młodzieży 2010

Taekwondo na Letnich Igrzyskach Olimpijskich Młodzieży 2010 odbyło się w dniach 15 – 19 sierpnia w hali Suntec Singapore International Convention and Exhibition Centre w Singapurze. Zawodnicy rywalizowali w dziesięciu konkurencjach (5 męskich, 5 żeńskich).

</doc>
<doc id="2063984" url="https://pl.wikipedia.org/wiki?curid=2063984" title="Derebczyn">
Derebczyn

Derebczyn (ukr. "Деребчин") – wieś na Ukrainie, w obwodzie winnickim, w rejonie szarogrodzkim, nad rzeką Derebczynką, dopływem . Według spisu z 2001 roku populacja wynosiła 2201 osób.
Pierwsza pisemna wzmianka o Derebczynie pochodzi z 1648 r. W 1877 r. posiadacz ziemski baron Ernest Mahs zbudował tu fabrykę cukru, która działała do roku 2000.
W Derebczynie urodzili się m.in.:

</doc>
<doc id="2063985" url="https://pl.wikipedia.org/wiki?curid=2063985" title="Spodnie jaśnie pana">
Spodnie jaśnie pana

Spodnie jaśnie pana – polski, niemy, czarno-biały film z roku 1912 w reżyserii Aleksandra Hertza. Istnienie tego filmu nie jest do końca udowodnione.

</doc>
<doc id="2063986" url="https://pl.wikipedia.org/wiki?curid=2063986" title="Albania na Letnich Igrzyskach Olimpijskich 1996">
Albania na Letnich Igrzyskach Olimpijskich 1996

Albanię na Letnich Igrzyskach Olimpijskich 1996 reprezentowało 7 sportowców.
Reprezentanci.
Zapasy.
Mężczyźni – styl wolny

</doc>
<doc id="2063988" url="https://pl.wikipedia.org/wiki?curid=2063988" title="Dołżek">
Dołżek

Dołżek (ukr. "Довжок") – wieś na Ukrainie w rejonie szarogrodzkim obwodu winnickiego; nad Murafą.

</doc>
<doc id="2063992" url="https://pl.wikipedia.org/wiki?curid=2063992" title="Droga wojewódzka nr 588">
Droga wojewódzka nr 588

Droga wojewódzka nr 588 (DW588) – droga wojewódzka w północnej Polsce, w województwie pomorskim. Jej długość wynosi 9,8 km. Droga ta zaczyna się w Opaleniu, koło kościoła, a prowadzi do Marezy k. Kwidzyna, przez ślad po dawnym moście drogowo-kolejowym.

</doc>
<doc id="2063993" url="https://pl.wikipedia.org/wiki?curid=2063993" title="Synlestidae">
Synlestidae

Synlestidae – rodzina ważek równoskrzydłych (Zygoptera) obejmująca ponad 30 gatunków.
Systematyka.
Do rodziny należą następujące rodzaje: 
Rodzajem typowym rodziny jest "Synlestes".

</doc>
<doc id="2063996" url="https://pl.wikipedia.org/wiki?curid=2063996" title="Nanpō-roku">
Nanpō-roku

 – najważniejszy, klasyczny tekst japoński, traktujący o ceremonii picia herbaty, zawierający szczegółowe wskazania mistrza ceremonii herbacianej – Sen no Rikyū.
Tekst składa się z następujących części:

</doc>
<doc id="2063997" url="https://pl.wikipedia.org/wiki?curid=2063997" title="Albania na Letnich Igrzyskach Olimpijskich 1992">
Albania na Letnich Igrzyskach Olimpijskich 1992

Albanię na Letnich Igrzyskach Olimpijskich 1992 reprezentowało 7 sportowców.
Reprezentanci.
Lekkoatletyka.
Siedmiobój

</doc>
<doc id="2063998" url="https://pl.wikipedia.org/wiki?curid=2063998" title="Wojewoda (film)">
Wojewoda (film)

Wojewoda – polski, czarno-biały, niemy dramat historyczny z roku 1912. W tytułowej roli występuje Bolesław Leszczyński.

</doc>
<doc id="2064002" url="https://pl.wikipedia.org/wiki?curid=2064002" title="Polskie satelitarne platformy cyfrowe">
Polskie satelitarne platformy cyfrowe



</doc>
<doc id="2064008" url="https://pl.wikipedia.org/wiki?curid=2064008" title="Gniewosz z Dalewic (zm. ok. 1445)">
Gniewosz z Dalewic (zm. ok. 1445)

Gniewosz z Dalewic (zm. ok. 1445) – polski rycerz herbu Strzegomia, dowódca chorągwi zaciężnych ze Śląska, Czech i Moraw w bitwie pod Grunwaldem.
Był synem Gniewosza herbu Strzegomia, rycerza robiącego karierę przy Władysławie Opolczyku, a później na dworze Jagiełły, z przekazów Długosza znanego jako oszczerca królowej Jadwigi, i Joanny (Anny).
Przed 1406 r. ożenił się z Elżbietą Warszówną, bogatą dziedziczką znajdującą się pod opieką stryja, z którego domu Gniewosz ją porwał. Przed tym rokiem był prawdopodobnie kasztelanem sandomierskim, chociaż możliwe, że mylony jest tu z ojcem, o którym również mówi się, iż pod koniec życia zawiadywał grodem sandomierskim. W 1408 r. występuje jako podkomorzy dworski, a jeszcze przed rozpoczęciem działań zbrojnych podczas wojny z zakonem (1410) został podstolim krakowskim.
W czasie przygotowań do wyprawy wojsk polskich na państwo krzyżackie dokonywał zaciągu na Śląsku i w Czechach i w bitwie pod Grunwaldem dowodził chorągwią zaciężnych Czechów, Morawian i Ślązaków. Znakiem chorągwi był herb rodu Gniewosza – Strzegomia (Kościesza), stąd pojawiają się informacje, że była to rodowa chorągiew małopolskich Strzegomitów. Według Długosza: "Służyli w niej tylko najemni rycerze, nie z Polski, ale zaciągnięci przez wspomnianego podstolego Gniewosza spośród Czechów, Morawian i Ślązaków". Stefan M. Kuczyński w "Wielkiej wojnie z Zakonem Krzyżackim" twierdzi, że chorągiew Gniewosza miała mieszany skład narodowy i byli w niej również Polacy. Gniewosz brał też udział w dalszej części kampanii m.in. w bitwie pod Koronowem, po której wyróżniony został przez Długosza wymienieniem pośród najbardziej zasłużonych w bitwie "z powodu ich heroicznego męstwa i dzielnych czynów, żeby u obecnych ludzi i u potomnych oraz w sercach wszystkich, którzy będą czytać te nasze słowa, zostawić dla nich wszystkich i dla każdego z nich rozgłos, sławę, szczególne wyróżnienie i nie gasnącą nigdy chwałę". Walczył później w zgrupowaniu Piotra Szafrańca pod Tucholą, po czym został wysłany do króla przebywającego w Inowrocławiu z informacją o zwycięstwie, ale jednocześnie o problemach z utrzymaniem wojska, które zamierza się wycofać "z powodu zimowej pory i łupów zagrabionych w obozie wrogów".
Po "wielkiej wojnie" Gniewosz pozostawał w służbie królewskiej. Uczestniczył w królewskich objazdach po państwie. W 1413 r. dokonał podziału z bratem odziedziczonego Ćmielowa. W 1414 r. sprzedał królowi za 1200 grzywien srebra rodowe Dalewice wraz z prawem patronatu nad miejscowym kościołem (kaplicą), które Jagiełło przekazał na uposażenie księży katedry wawelskiej.
W latach 20. XV wieku aktywność publiczna Gniewosza zanikła. Podstolstwo krakowskie objął po nim na krótko brat Dziersław. Gniewosz pojawia się w dokumentach tylko w związku z transakcjami gospodarczymi i kłopotami rodzinnymi. W 1424 r. sprzedał dom w Krakowie (w którym ojciec gościł Wilhelma, narzeczonego królowej Jadwigi) konwentowi benedyktynów z Tyńca, a w 1428 r. pojawił się w związku z transakcją sprzedaży części Płaszowa i Sidziny. W 1431 r. procesował się z synami swojego zarządcy, którego oskarżał o zagarnięcie pieniędzy.
Możliwe, że kariera Gniewosza załamała się ze względów zdrowotnych. Żona Elżbieta wystąpiła o nieważność małżeństwa, zarzucając, że Gniewosz "boskim zrządzeniem" wpadł w szaleństwo. Oskarżała go, że dusił ją w łożu. Twierdziła, że jest groźny dla siebie i otoczenia. Podczas ataków choroby miał godzić brzytwą i nożycami w swoje gardło i trzeba było mu je siłą odbierać. Trzeba go było wiązać aż do uspokojenia. Małżeństwo zostało uznane za nieważne, a Elżbieta wyszła później za Jana Gniewosza z Oleksowa. Gniewosz zmarł prawdopodobnie około 1445 roku.
Ojciec i syn Gniewoszowie są nieraz myleni, również w publikacjach o charakterze naukowym, w publikacjach lokalnych i internetowych są nieraz identyfikowani jako jedna osoba.

</doc>
<doc id="2064009" url="https://pl.wikipedia.org/wiki?curid=2064009" title="Judyta ze służącą">
Judyta ze służącą

Judyta ze służącą (wł. "Giuditta e la sua ancella") – obraz olejny włoskiej malarki barokowej Artemisii Gentileschi. Płótno o wymiarach 114 na 93,5 cm znajduje się w zbiorach Gallerii Palatina w Pałacu Pitti we Florencji.
Opis.
Temat obrazu został zaczerpnięty z biblijnej Księgi Judyty. Artystka przedstawiła Judytę i jej służącą Abrę chwilę po zabiciu asyryjskiego wodza Holofernesa, gdy obie kobiety usiłują opuścić jego namiot. Zaniepokojone jakimś dźwiękiem lub hałasem, zastygają w bezruchu i starają się dostrzec zagrożenie.
Na pierwszym planie malarka przedstawiła stojącą tyłem służącą, która trzyma w opartym na biodrze koszu ociekającą krwią głowę Holofernesa. Częściowo przesłonięta Judyta stoi frontem do widza z twarzą zwróconą w swoją lewą stronę. Gentileschi przedstawiła ją jako młodą i piękną kobietę, którą cechuje siła i zdecydowanie. Przed chwilą odrąbała Asyryjczykowi głowę jego własnym mieczem i gotowa jest użyć go ponownie. Judyta ma na sobie bogatą suknię i we włosach klejnoty, miecz trzyma wzniesiony do góry i oparty na prawym barku.
Obraz ma ciasną, asymetryczną kompozycję opartą na ukośnej linii wyznaczonej przez rękę służącej. Tło jest czarne, nieokreślone, detale wydobywa z mroku niewidoczne źródło ostrego światła z lewej strony. Postacie zostały wyrzeźbione za pomocą światłocienia, co pozwala na doszukanie się inspiracji w pracach Caravaggia. Artystka starannie przedstawiła draperie i szczegóły stroju obu kobiet, szczególną uwagę zwraca perfekcyjne ukazanie ozdób na rękojeści miecza.
Kulisy powstania obrazu.
"Judyta ze służącą" została namalowana podczas pobytu Artemisii Gentileschi we Florencji (1613-1620), najprawdopodobniej w latach 1618-1619. Przypuszcza się, że nabywcą mógł być Cosimo II de' Medici. Jest to jeden z wielu obrazów poruszających motyw Judyty i Holofernesa, które artystka namalowała w tym czasie. Większość źródeł sugeruje, że wybranie tak drastycznej tematyki nie było przypadkowe. Gentileschi oskarżyła o wielokrotny gwałt swojego nauczyciela, malarza Agostino Tassiego. Podczas procesu została poddana torturom i upokorzona. Możliwe, że te traumatyczne przeżycia zaowocowały u niej nienawiścią do mężczyzn i wyborem tego okrutnego i krwawego tematu biblijnego.
Nawiązania.
W zbiorach Detroit Institute of Arts znajduje się inny obraz z tej serii: Artemisii Gentileschi "Judyta ze służącą i głową Holofernesa", późniejsze dzieło z lat 1625-1627 ilustrujące tę samą scenę, jednak jest to już zupełnie inna kompozycja. W zbiorach Museo di Capodimonte, w Neapolu można obejrzeć kolejny obraz włoskiej malarki "Judyta zabijająca Holofernesa".
Motyw Judyty i Holofernesa był popularny w malarstwie renesansu i baroku. Poruszali go m.in. Andrea Mantegna, Giorgione, Lucas Cranach Starszy, Jacopo Tintoretto i Rubens, a w XX wieku Gustav Klimt i Franz von Stuck.

</doc>
<doc id="2064012" url="https://pl.wikipedia.org/wiki?curid=2064012" title="Święta Wenefryda">
Święta Wenefryda

Święta Wenefryda (znana też jako św. Winifreda lub św. Gwenfrewi) – walijska święta żyjąca w VII wieku.
Żywoty tej świętej pochodzące z XII wieku przedstawiają ją jako siostrzenicę świętego Beunona. Wstąpiła do klasztoru w Gwytherin, kierowanego przez św. Zleriusza. Nie chciała poślubić księcia Karadoka, więc kazał on ściąć jej głowę. Za sprawą świętego Beunona została przywrócona do życia. Wróciła do klasztoru, gdzie żyła do naturalnej śmierci.
W latach 1137–1138 relikwie przeniesiono do Shrewsbury. W XIV wieku jej wspomnienie obchodzono 3 listopada.

</doc>
<doc id="2064013" url="https://pl.wikipedia.org/wiki?curid=2064013" title="Linia życia (singel)">
Linia życia (singel)

Linia życia – dziewiąty singiel polskiego zespołu Kombi.
Singel został wydany tuż przed albumem "Nowy rozdział", jako druga zapowiedź nowego stylu zespołu. Na tym singlu po raz pierwszy została użyta perkusja elektroniczna Simmons SDS V.

</doc>
<doc id="2064014" url="https://pl.wikipedia.org/wiki?curid=2064014" title="Philogangidae">
Philogangidae

Philogangidae – rodzina ważek z podrzędu równoskrzydłych (Zygoptera).
Dawniej należący tu rodzaj "Philoganga" zaliczany był do rodziny Amphipterygidae i podrodziny Philoganginae. Później rodzaje "Philoganga" i "Diphlebia" przeniesiono do własnej rodziny, przy czym część systematyków uważała, że właściwą nazwą tej rodziny jest Diphlebiidae, a jej rodzajem typowym jest "Diphlebia". Inni natomiast uznawali "Philoganga" za rodzaj typowy rodziny Philogangidae. W 2013 roku opublikowane zostały wyniki analiz filogenetycznych przeprowadzonych przez Dijkstrę i współpracowników. Na ich podstawie powstał nowy system, w którym rodzina Philogangidae jest monotypowa, zawierając tylko rodzaj "Philoganga", zaś rodzaj "Diphlebia" przeniesiono do rodziny Lestoideidae.
Przedstawiciele rodziny znani są z Palearktyki i krainy orientalnej.
Należą tu następujące gatunki:

</doc>
<doc id="2064017" url="https://pl.wikipedia.org/wiki?curid=2064017" title="Diphlebiidae">
Diphlebiidae



</doc>
<doc id="2064022" url="https://pl.wikipedia.org/wiki?curid=2064022" title="Lech Czapla">
Lech Czapla

Lech Czapla (ur. 20 listopada 1953 w Warszawie) – polski urzędnik państwowy, w latach 2010–2016 szef Kancelarii Sejmu.
Życiorys.
Ukończył studia na kierunku politologia na Uniwersytecie im. Adama Mickiewicza. Od 1980 zawodowo związany z administracją Sejmu (najpierw PRL, następnie RP). Zaczynał jako stażysta w Komisji Przemysłu Lekkiego, w okresie Sejmu kontraktowego pełnił funkcję sekretarza Komisji Nadzwyczajnej do zbadania działalności MSW. Od 1989 pracował w Sekretariacie Posiedzeń Sejmu, dochodząc do stanowiska dyrektora. W 2001 został zastępcą szefa Kancelarii Sejmu, w 2009 powołano go na pełniącego obowiązki szefa (po zdymisjonowaniu Wandy Fidelus-Ninkiewicz). W 2010 objął funkcję szefa Kancelarii Sejmu. W październiku 2016 został odwołany na wniosek marszałka Marka Kuchcińskiego. W tym samym miesiącu został wicedyrektorem w Sekretariacie Posiedzeń Sejmu.

</doc>
<doc id="2064025" url="https://pl.wikipedia.org/wiki?curid=2064025" title="Parafia św. Wojciecha Biskupa i Męczennika w Książu Wielkim">
Parafia św. Wojciecha Biskupa i Męczennika w Książu Wielkim

Parafia Świętego Wojciecha Biskupa i Męczennika – parafia rzymskokatolicka w Książu Wielkim. Należy do dekanatu wodzisławskiego diecezji kieleckiej. Założona w XIV wieku. Mieści się przy ulicy Toporczyków. Duszpasterstwo w niej prowadzą księża diecezjalni.

</doc>
<doc id="2064026" url="https://pl.wikipedia.org/wiki?curid=2064026" title="Rynki kontestowalne">
Rynki kontestowalne



</doc>
<doc id="2064027" url="https://pl.wikipedia.org/wiki?curid=2064027" title="Receptory błonowe chemokin">
Receptory błonowe chemokin



</doc>
<doc id="2064028" url="https://pl.wikipedia.org/wiki?curid=2064028" title="Parafia Najświętszej Maryi Panny Wniebowziętej w Ołpinach">
Parafia Najświętszej Maryi Panny Wniebowziętej w Ołpinach

Parafia pw. Najświętszej Maryi Panny Wniebowziętej w Ołpinach – parafia rzymskokatolicka znajdująca się w diecezji tarnowskiej w dekanacie Ołpiny. Erygowana w 1384. Mieści się pod numerem 56. Prowadzą ją księża diecezjalni.

</doc>
<doc id="2064029" url="https://pl.wikipedia.org/wiki?curid=2064029" title="Flavio Castellani">
Flavio Castellani

Flavio Castellani – włoski astronom.
Wspólnie z innymi astronomami odkrył 6 planetoid. Współodkrył także supernowe SN 2012fm i SN 2013ff. Korzysta z "Osservatorio del Monte Baldo". Działa w "Circolo Astrofili Veronesi".

</doc>
<doc id="2064031" url="https://pl.wikipedia.org/wiki?curid=2064031" title="Wybory parlamentarne w Szwecji w 1970 roku">
Wybory parlamentarne w Szwecji w 1970 roku

Wybory parlamentarne w Szwecji odbyły się 20 września 1970.
Frekwencja wyborcza wyniosła 88,3%. Oddano 4 984 207 głosów ważnych oraz 6 871 głosów pustych lub nieważnych.
Wybory 1970 roku były pierwszymi wyborami do unikameralnego (jednoizbowego) parlamentu. W wyniku wyborów socjaldemokratyczny rząd Olofa Palmego stracił większość bezwzględną, utworzył rząd mniejszościowy, dlatego musiał liczyć się ze zdaniem komunistów.
Wyniki wyborów.
W wyborach tych liczba kobiet sprawujących mandat wyniosła 51 (14,6%).

</doc>
<doc id="2064033" url="https://pl.wikipedia.org/wiki?curid=2064033" title="Parafia św. Mikołaja Biskupa w Skrzydlnej">
Parafia św. Mikołaja Biskupa w Skrzydlnej

Parafia św. Mikołaja Biskupa w Skrzydlnej – parafia rzymskokatolicka znajdująca się w diecezji tarnowskiej w dekanacie Tymbark.
Terytorium parafii.
wsie: Skrzydlna, Przenosza oraz Wola Skrzydlańska.
Historia.
Początki parafii w Skrzydlnej sięgają 1296 roku, nie ma jednak na ten temat bliższych informacji.
Istniejącą do dziś parafię pw. św. Mikołaja Biskupa erygowano w 1351.
W XIX wieku parafia nosiła podwójne wezwanie: świętych Mikołaja i Anny.
W latach 80. XX wieku podjęto starania o zbudowanie nowego kościoła, który zaspokoiłby potrzeby dynamicznie rozrastającej się społeczności. Nowy kościół jest przykładem nowoczesnej architektury sakralnej.
Kościół.
Kościół parafialny w Skrzydlnej nosi wezwanie św. Mikołaja Biskupa. Wzniesiono go w latach 80. XX wieku.
Parafia administruje jeszcze jedną świątynią pod tym samym wyznaniem – zabytkowym drewniano-murowanym kościołem, pełniącym obecnie funkcję kościoła pomocniczego.

</doc>
<doc id="2064034" url="https://pl.wikipedia.org/wiki?curid=2064034" title="ATTAC Polska">
ATTAC Polska



</doc>
<doc id="2064035" url="https://pl.wikipedia.org/wiki?curid=2064035" title="ATTAC">
ATTAC

ATTAC (fr. Association pour la Taxation des Transactions pour l’ Aide aux Citoyens" lub ang. Association for the Taxation of Financial Transactions for the Aid of Citizens" – Obywatelska Inicjatywa Opodatkowania Obrotu Kapitałowego) – międzynarodowy ruch społeczny, powstały w grudniu 1998 w Paryżu, mający pierwotnie na celu propagowanie wprowadzenia podatku Tobina. Później organizacja dołączyła inne postulaty takie jak:
ATTAC w Polsce.
ATTAC Polska powstał w 2001 roku. Jego formalnymi (wpis w KRS) założycielami byli: Stefan Adamski, Joanna Duda-Gwiazda i Andrzej Gwiazda.
Pierwsze walne zebranie, na którym wybrano władze stowarzyszenia i nakreślono kierunki działania, odbyło się w Gdańsku, 15 września 2001 roku. Obecni na spotkaniu byli działacze francuskiego ATTAC, wraz z Ewą Kubasiewicz-Houée. Pierwszym przewodniczącym zarządu stowarzyszenia został Maciej Muskat, a wiceprzewodniczącą Joanna Duda-Gwiazda. Później przewodniczącą stowarzyszenia została Ewa Ziółkowska.
Członkiem honorowym stowarzyszenia był Tadeusz Kowalik, jest nim Maria Szyszkowska.

</doc>
<doc id="2064036" url="https://pl.wikipedia.org/wiki?curid=2064036" title="UMF Stjarnan Garðabær">
UMF Stjarnan Garðabær



</doc>
<doc id="2064038" url="https://pl.wikipedia.org/wiki?curid=2064038" title="Maciej Owczarek">
Maciej Owczarek

Maciej Owczarek (ur. 9 marca 1961) – polski menedżer.
Wykształcenie i kariera.
Jest absolwentem Wydziału Samochodów i Maszyn Roboczych Politechniki Warszawskiej oraz studiów MBA Uniwersytetu Warszawskiego i University of Illinois. 
W latach 1986–1990 był nauczycielem akademickim na Akademii Rolniczo–Technicznej w Olsztynie. W latach 1992–1995 pracował w Levi Strauss Poland na stanowiskach dyrektora ds. sprzedaży oraz dyrektora ds. marketingu. W 1996 roku był szefem marketingu w Amoco na Europę Centralną. W latach 1997–2001 był dyrektorem generalnym spółki INTERSPORT Polska. W 2001–2002 był dyrektorem generalny Yellowtel. W latach 2002–2009 związany był z Grupą Kapitałową Telekomunikacji Polskiej: do 2006 był dyrektorem zarządzającym TP PubliTel, w latach 2005-2007 był dyrektorem Pionu Technicznej Obsługi Klienta, a w latach 2007-2009 był prezesem TP Teltech. 
W czerwcu 2009 wygrał konkurs i został prezesem Enea. W kwietniu 2010 został wybrany na drugą kadencję. W dniu 2012-09-27 złożył rezygnację z zarządzania Eneą. W dniu 2018-07-26 został zatrzymany przez CBA w związku ze śledztwem w sprawie mostu energetycznego z Białorusią. Prokuratura Krajowa zarzuciła mu, że w czasie kiedy stał na czele Enei, spółka kupiła za 15 mln zł, udziały w spółce Annacond Enterprises, która miała przesyłać prąd między Białorusią a Polską. Nigdy do tego nie doszło. 
Nagrody i wyróżnienia.
W 2009 r. Maciej Owczarek został zaliczony przez magazyn gospodarczy Home&amp;Market w poczet Walnego Zgromadzenia Polskiej Gospodarki, czyli grona najlepszych menedżerów 2009 r. W lipcu 2010 znalazł się na liście 100 najbardziej wpływowych osób w Polsce magazynu Gentleman. 
Od 2010 r. Członek Kapituły konkursu Dobroczyńca Roku, pomysłodawca nowej kategorii konkursowej – wolontariat pracowniczy. Konkurs organizuje Akademia Rozwoju Filantropii w Polsce.
W grudniu 2010 roku został odznaczony Medalem Solidarności Społecznej, który honoruje osoby zaangażowane społecznie, propagujące idee społecznej odpowiedzialności biznesu. Medal jest przyznawany przez Business Center Club i Fundację Archidiecezji Warszawskiej Pomocy Bezrobotnym i Biednym NADZIEJA.
Za jego kadencji firma ENEA uzyskała tytuły:

</doc>
<doc id="2064039" url="https://pl.wikipedia.org/wiki?curid=2064039" title="Giovanni Zonaro">
Giovanni Zonaro

Giovanni Zonaro – włoski astronom amator.
Wspólnie z Plinio Antolinim odkrył jedną planetoidę. Działa w stowarzyszeniu amatorskim "Circolo Astrofili Veronesi", którego był prezesem (w latach 1990–1994) i wiceprezesem.

</doc>
<doc id="2064047" url="https://pl.wikipedia.org/wiki?curid=2064047" title="Live at Madison Square Garden">
Live at Madison Square Garden

Live at Madison Square Garden – album zespołu Bon Jovi wydany w 2009 będący zapisem koncertu grupy w Madison Square Garden w Nowym Jorku 15 lipca 2008. Koncert odbył się w 19. rocznicę pierwszego występu formacji w hali. Występ odbył się w ramach trasy koncertowej Lost Highway Tour. Oprócz własnego materiału zespół zagrał cover utworu Leonarda Cohena, „Hallelujah”.
Album został wydany w dwóch formatach: DVD i Blu-ray. Edycja Blu-ray zawiera dołączony film dokumentalny "When We Were Beautiful", wyreżyserowany przez Phila Griffina i opowiadający o historii zespołu.
Spis utworów.
Sporządzono na podstawie materiału źródłowego.

</doc>
<doc id="2064048" url="https://pl.wikipedia.org/wiki?curid=2064048" title="Pistolet maszynowy Halcon ML-63">
Pistolet maszynowy Halcon ML-63

Halcon ML-63 ("Pistola ametralladora Halcón, Modelo Liviano 1963") – argentyński pistolet maszynowy skonstruowany w 1963 roku. Armia argentyńska użyła go podczas wojny falklandzkiej. Przez policję argentyńską był używany do przełomu lat 80. i 90. XX wieku.
Halcon ML-63 był bronią samoczynno-samopowtarzalna działającą na zasadzie odrzutu zamka swobodnego. Broń strzelała z zamka zamkniętego. Rękojeść przeładowania znajdowała się po prawej stronie komory zamkowej i była ruchoma podczas strzelania. Lufa zakończona masywnym urządzeniem wylotowym. Broń wyposażona w mechanizm spustowy z dwoma językami; przedni służył do strzelania ogniem pojedynczym, tylny seriami. Magazynki dwurzędowe, o pojemności 20 lub 42 naboi. Przedłużone gniazdo magazynka pełniło funkcję przedniego chwytu Przyrządy celownicze mechaniczne składają się z muszki i przerzutowego celownika o nastawach 50 i 100 m. Kolba wysuwana z drutu, rzadziej stała drewniana.

</doc>
<doc id="2064049" url="https://pl.wikipedia.org/wiki?curid=2064049" title="Parafia św. Marii Magdaleny i św. Stanisława Biskupa w Szczepanowie">
Parafia św. Marii Magdaleny i św. Stanisława Biskupa w Szczepanowie

Parafia pw. Świętej Marii Magdaleny i Świętego Stanisława Biskupa w Szczepanowie − parafia rzymskokatolicka znajdująca się w diecezji tarnowskiej w dekanacie Szczepanów. Erygowana w XI wieku. Mieści się przy ulicy św. Stanisława. Prowadzą ją księża diecezjalni.

</doc>
<doc id="2064052" url="https://pl.wikipedia.org/wiki?curid=2064052" title="Zdzisław Jahnke">
Zdzisław Jahnke

Zdzisław Ignacy Mirosław Jahnke (ur. 9 lutego 1895 w Poznaniu, zm. 7 sierpnia 1972) – polski skrzypek wirtuoz, dyrygent, kompozytor, pedagog; dyrektor Państwowego Konserwatorium Muzycznego w Poznaniu, organizator Miejskiego Konserwatorium Muzycznego w Bydgoszczy, profesor Państwowej Wyższej Szkoły Muzycznej w Poznaniu.
Życiorys.
Urodził się 9 lutego 1895 roku w Poznaniu. Był synem Edwina, skrzypka i Anny z Radkiewiczów, pianistki. Jego ojciec założył w Poznaniu w 1887 szkołę muzyczną. 
W piątym roku życia u swego ojca rozpoczął naukę gry na skrzypcach. Kontynuował ją jako uczeń gimnazjum w Berlinie u A. Piecznikowa i dr. P. Ertela. Studia wiolinistyczne uzupełniał w latach 1904–1907 w konserwatorium w Genewie u H. Marteau, a po jego przeniesieniu do Berlina – w tamtejszej Królewskiej Wyższej Szkole Muzycznej. Debiutował w Poznaniu 25 października 1903 roku, a w 1908 wystąpił w Filharmonii Warszawskiej pod dyrekcją Zygmunta Noskowskiego, rozpoczynając regularną działalność koncertową w kraju i za granicą. 
Podczas I wojny światowej służył w armii niemieckiej. W 1919 założył Kwartet Polski, działający do 1948. Repertuar zespołu obejmował m.in. około 50 kwartetów kompozytorów polskich, a jego działalność przyczyniła się do rozkwitu polskiej kameralistyki okresu międzywojennego.
Obok pracy artystycznej zajmował się pedagogiką. W 1920 objął klasę wirtuozowskiej gry na skrzypcach w Państwowej Akademii i Szkole Muzycznej w Poznaniu (późniejszym Państwowym Konserwatorium Muzycznym). W latach 1930–1939 był dyrektorem tej uczelni.
Niezależnie od pracy w Poznaniu, zorganizował w 1927 Miejskie Konserwatorium Muzyczne w Bydgoszczy, którym kierował do 1930 (od 1930 dyrektorem bydgoskiego Konserwatorium została jego żona Irena Jahnke), a następnie w nim nauczał i prowadził w Bydgoszczy audycje muzyczne. W latach 1933–1936 w czasie tych audycji dyrygował orkiestrą bydgoskiego Konserwatorium. Był jednym z wykonawców (skrzypce) na imprezach muzycznych organizowanych przez Collegium Musicum przy Miejskim Konserwatorium Muzycznym w Bydgoszczy. Ich program był niezwykle ambitny, nie odstając od koncertów filharmonicznych organizowanych w innych ośrodkach muzycznych w kraju.
W grudniu 1939 roku został wysiedlony przez Niemców z Poznania. Pracował jako tłumacz w różnych miastach Generalnego Gubernatorstwa (Warszawa, Lublin, Ostrowiec Świętokrzyski), a następnie jako urzędnik w cukrowni w Częstocicach na Kielecczyźnie. 
Po wyzwoleniu wrócił do Poznania i zajął się organizowaniem szkolnictwa muzycznego. Został profesorem i rektorem Państwowej Wyższej Szkoły Muzycznej w Poznaniu (do 1948). W latach 1950–1960 pełnił funkcję dziekana Wydziału Instrumentalnego oraz był kierownikiem Katedry Instrumentów Smyczkowych tej uczelni. Po przejściu w 1965 na emeryturę kontynuował pracę ze studentami.
Już w 1945 organizował koncerty symfoniczne, które stały się zalążkiem Filharmonii Poznańskiej. Udzielał się w stowarzyszeniach muzycznych. Zasiadał w jury Międzynarodowego Konkursu im. Henryka Wieniawskiego (1952, 1957). 
Zdzisław Jahnke jako pedagog wykształcił ponad 50 dyplomantów. Jako wirtuoz dysponował bogatym repertuarem skrzypcowym. Był autorem wielu opracowań dzieł literatury skrzypcowej i kilku publikacji dydaktycznych, które miały wiele wydań. Napisał szereg utworów skrzypcowych i pieśni. Wspólnie z Zygmuntem Sitowskim opublikował podręcznik "Literatura skrzypcowa" (1962).
Zmarł 7 sierpnia 1972 roku w Poznaniu. Został pochowany na Cmentarzu Junikowskim (pole 7, kwatera 1, miejsce 7). Od 1976 w Poznaniu odbywa się Ogólnopolski Konkurs Skrzypków jego imienia.
Rodzina.
Zdzisław Jahnke od 1929 był żonaty Ireną z Raczkowskich (Siemiątkowską), pianistką. Miał córkę Wiesławę.

</doc>
<doc id="2064056" url="https://pl.wikipedia.org/wiki?curid=2064056" title="Wybory parlamentarne w Szwecji w 1968 roku">
Wybory parlamentarne w Szwecji w 1968 roku

Wybory parlamentarne w Szwecji odbyły się 15 września 1969.
Frekwencja wyborcza wyniosła 89,48%. Oddano 4 861 901 głosów ważnych oraz 32 605 głosów pustych lub nieważnych.
Wybory 1969 roku były wyborami gdzie socjaldemokraci uzyskali większość bezwzględną. Po tym zwycięstwie premier Tage Erlander 14 października 1969 roku po 23 letnim nieprzerwanym urzędowaniu zrzekł się urzędu pierwszego ministra (premier).

</doc>
<doc id="2064057" url="https://pl.wikipedia.org/wiki?curid=2064057" title="Parafia św. Bartłomieja Apostoła w Szczurowej">
Parafia św. Bartłomieja Apostoła w Szczurowej

Parafia pw. Świętego Bartłomieja Apostoła w Szczurowej - parafia rzymskokatolicka znajdująca się w diecezji tarnowskiej w dekanacie Uście Solne. Erygowana w 1338. Mieści się przy Rynku. Prowadzą ją księża diecezjalni.

</doc>
<doc id="2064058" url="https://pl.wikipedia.org/wiki?curid=2064058" title="Holandia na Zimowych Igrzyskach Olimpijskich 1998">
Holandia na Zimowych Igrzyskach Olimpijskich 1998

Holandię na Zimowych Igrzyskach Olimpijskich 1998 reprezentowało 22 zawodników. Był to szesnasty start Holandii na zimowych igrzyskach olimpijskich.

</doc>
<doc id="2064060" url="https://pl.wikipedia.org/wiki?curid=2064060" title="Kobyłeckie">
Kobyłeckie

Kobyłeckie (ukr. "Кобелецьке") – wieś na Ukrainie w hromadzie tywriwskiej, rejonie winnickim obwodu winnickiego.

</doc>
<doc id="2064064" url="https://pl.wikipedia.org/wiki?curid=2064064" title="Parafia Najświętszej Maryi Panny Wniebowziętej i św. Stanisława w Szczyrzycu">
Parafia Najświętszej Maryi Panny Wniebowziętej i św. Stanisława w Szczyrzycu

Parafia pw. Najświętszej Maryi Panny Wniebowziętej i św. Stanisława w Szczyrzycu – parafia rzymskokatolicka znajdująca się w diecezji tarnowskiej w dekanacie Tymbark. Erygowana w 1238. Mieści się pod numerem 1. Prowadzą ją księża Cystersi.

</doc>
<doc id="2064066" url="https://pl.wikipedia.org/wiki?curid=2064066" title="Kozłówka (rejon szarogrodzki)">
Kozłówka (rejon szarogrodzki)

Kozłówka (ukr. "Козлівка") – wieś na Ukrainie w rejonie szarogrodzkim obwodu winnickiego.
W 1898 w Kozłówce urodził się Czesław Kanafojski (zm. 1981) – polski inżynier, specjalista w dziedzinie mechanizacji rolnictwa, twórca teorii ruchu pojazdów po nieutwardzonym podłożu.

</doc>
<doc id="2064068" url="https://pl.wikipedia.org/wiki?curid=2064068" title="Wybory parlamentarne w Szwecji w 1940 roku">
Wybory parlamentarne w Szwecji w 1940 roku

Wybory do II Izby Riksdagu odbyły się 15 września 1940.
Frekwencja wyborcza wyniosła 70,3%. Oddano 2 889 137 głosów ważnych oraz 14 720 głosów pustych lub nieważnych.
Wybory 1940 roku były pierwszymi wyborami gdzie socjaldemokraci uzyskali większość ponad 50% głosów.

</doc>
<doc id="2064070" url="https://pl.wikipedia.org/wiki?curid=2064070" title="Puchar Świata w narciarstwie alpejskim kobiet 1986/1987">
Puchar Świata w narciarstwie alpejskim kobiet 1986/1987

Puchar Świata w narciarstwie alpejskim kobiet sezon 1986/1987 to 21 edycja tej imprezy. Cykl ten rozpoczął się w amerykańskim Park City 29 listopada 1986 roku, a zakończył 22 marca 1987 roku w jugosłowiańskim Sarajewie. 

</doc>
<doc id="2064072" url="https://pl.wikipedia.org/wiki?curid=2064072" title="Parafia Matki Bożej Szkaplerznej w Szymbarku">
Parafia Matki Bożej Szkaplerznej w Szymbarku

Parafia pw. Matki Bożej Szkaplerznej w Szymbarku – parafia rzymskokatolicka znajdująca się w diecezji tarnowskiej w dekanacie Ropa. Erygowana w 1359. Mieści się pod numerem 315. Prowadzą ją księża diecezjalni.
W 1359 roku, dokładnie w Wigilię, Jan Gładysz (herbu Gryf) ufundował parafię w Szymbarku. Parafia należała kolejno na początku do diecezji krakowskiej, następnie tarnowskiej, przemyskiej i od 1926 r. należy ponownie do diecezji tarnowskiej. Pierwszym (nie istniejącym), kościołem był kościół świętego Krzyża. Następnie rolę kościoła parafialnego pełnił kościół św. Wojciecha z ok. 1782 roku. Obecnie rolę kościoła parafialnego pełni kościół NMP Szkaplerznej - wzniesiony w latach 1981 - 1984. Kamień węgielny poświęcił Jan Paweł II w Nowym Targu 8 czerwca 1979 r. a wmurowania dokonał ówczesny bp tarnowski Jerzy Ablewicz 3 września 1981 r. Ten sam biskup poświęcił i konsekrował kościół 1 czerwca 1984 r. 
Do parafii należą miejscowości: Szymbark i Bielanka. Do 1926 do parafii należała również Bystra.

</doc>
<doc id="2064073" url="https://pl.wikipedia.org/wiki?curid=2064073" title="Michajłówka (rejon szarogrodzki)">
Michajłówka (rejon szarogrodzki)

Michajłówka (ukr. "Михайлівка") – wieś na Ukrainie w rejonie szarogrodzkim obwodu winnickiego.

</doc>
<doc id="2064076" url="https://pl.wikipedia.org/wiki?curid=2064076" title="Portret mężczyzny z listem">
Portret mężczyzny z listem

Portret mężczyzny z listem () – obraz niderlandzkiego malarza Hansa Memlinga, datowany na ok. 1480–1490, namalowany techniką olejną na dębowej desce, przechowywany w Galerii Uffizi we Florencji.
Historia.
Dzieło, które przez historyków sztuki jest jednoznacznie przypisywane Memlingowi stanowi część kolekcji rodu Corsinich. Znawcy dopatrują się podobieństwa z dwoma innymi obrazami Memlinga: "Portretem Benedetta Portinariego" (1478–1479) oraz "Portretem medaliera Niccolò Spinelliego". Wszystkie trzy dzieła mają podobny pejzaż w tle.
Opis.
Nie wiadomo kogo, artysta przedstawił na swym obrazie. Być może jest to jeden z licznych przebywających pod koniec XV w. w Antwerpii Włochów.
Człowiek przedstawiony na obrazie ubrany jest w czarny płaszcz i czapkę tego samego koloru. Spod płaszcza wystaje biała koszula. Skupiona twarz została przedstawiona z mikroskopijną wręcz skrupulatnością. Lokate włosy mężczyzny opadają na uszy. Duże kasztanowe oczy zdają się patrzeć na oglądającego obraz lub na to, co znajduje się tuż za nim. Typowym dla malarstwa flamandzkiego jest rodzaj parapetu, na którym mężczyzna opiera rękę z listem. Malowanie owego parapetu było później kopiowane przez włoskich malarzy, jak Andrea Mantegna, Giovanni Bellini, czy Pietro Perugino.
Po bokach portretowanej osoby, malarz przedstawił pagórkowaty pejzaż. Na lewo zobaczyć można drogę, pole, las i wzgórze z pojedynczymi drzewami, na prawo widnieją: staw z ptactwem, las i wzgórze z zamkiem. Obiekty w oddali zdają się ginąć we mgle, według zasad perspektywy powietrznej. Niebo staje się jaśniejsze na horyzoncie.

</doc>
<doc id="2064077" url="https://pl.wikipedia.org/wiki?curid=2064077" title="Stefan Nieświatowski">
Stefan Nieświatowski

Stefan Nieświatowski (ur. 28 sierpnia 1897 w Samborze, zm. 27 października 1970 w Krakowie) – polski inżynier mechanik, harcerz, pracownik przemysłu chemicznego.
Do szkoły powszechnej i gimnazjum uczęszczał w Drohobyczu i Stanisławowie, gdzie równocześnie należał do skautingu. W 1913 roku uczestniczył w skautowym jamboree w Birmingham. Egzamin dojrzałości uzyskał w Wiedniu w 1915 roku, gdzie znalazł się na skutek ofensywy rosyjskiej. Podczas krótkiego pobytu w Tarnowie, stanął na czele odbudowującego się ruchu harcerskiego, pełniąc w okresie IX - XII 1915 r. funkcję „komendanta miejscowego”.

</doc>
<doc id="2064078" url="https://pl.wikipedia.org/wiki?curid=2064078" title="Pasynky">
Pasynky

Pasynky () – wieś na Ukrainie, w obwodzie winnickim, w rejonie szarogrodzkim.

</doc>
<doc id="2064079" url="https://pl.wikipedia.org/wiki?curid=2064079" title="Luis Corvalán">
Luis Corvalán

Luis Alberto Corvalán Lepe (ur. 14 września 1916 w Puerto Montt, zm. 21 lipca 2010 w Santiago) – chilijski polityk, sekretarz generalny Komunistycznej Partii Chile (1958–1989), więzień polityczny, w 1976 uwolniony i wymieniony na Władimira Bukowskiego. Pochodził z rodziny inteligencko-chłopskiej, jego ojciec był nauczycielem. Ukończył seminarium nauczycielskie w Chillán.
Działalność polityczna.
W 1932, podczas nauki w seminarium, wstąpił do partii komunistycznej. Po ukończeniu nauki pracował w wyuczonej specjalności ponad rok, po czym został zwolniony z powodów politycznych.
W drugiej połowie 1930 roku pracował w Lidze Młodzieży Komunistycznej, a następnie został dziennikarzem partyjnym. Od 1940 pracował w głównym organie prasowym partii – gazecie „Siglo”. W 1946 został jej redaktorem naczelnym.
Od 1948 do 1958 partia komunistyczna była nielegalna. W tym okresie, od 1948 roku, Corvalán stał na czele wydziału propagandy Komitetu Centralnego, organizował druk nielegalnych materiałów partyjnych. W 1950 został aresztowany i skazany na kilkumiesięczną zsyłkę. Od 1952 był członkiem Komitetu Centralnego, a w latach 1956–1989 – członkiem Komisji Politycznej Komitetu Centralnego. W 1956 ponownie aresztowany i osadzony w obozie koncentracyjnym Pisagua. Od 1958 nieprzerwanie do 1989 był sekretarzem generalnym Komitetu Centralnego.
Uwięzienie.
Po zamachu stanu generała Augusto Pinochet 11 września 1973 Corvalán, podobnie jak wielu innych zwolenników Salvadora Allende, został uwięziony. Początkowo był przetrzymywany w izolacji, a następnie w obozach koncentracyjnych, w tym na wyspie Dawson. Po zabójstwie Victora Jary stał się najbardziej znanym chilijskim więźniem politycznym. W okresie uwięzienia w 1975 otrzymał Międzynarodową Leninowską Nagrodę Pokoju.
Wymiana więźniów.
Podczas prowadzenia przez Związek Radziecki międzynarodowej akcji na rzecz jego uwolnienia, w 1976 Andriej Sacharow zaproponował wymianę Corvalana na słynnego radzieckiego więźnia politycznego dysydenta Władimira Bukowskiego. Wymiana została przeprowadzona w przeddzień 70-lecia Leonida Breżniewa, co było komentowane jako prezent urodzinowy dla sekretarza generalnego KPZR. Po wymianie Corvalán otrzymał azyl polityczny w ZSRR. Zamieszkał w Moskwie w państwowym lokalu. Nie znał rosyjskiego i nie nauczył się go do końca pobytu, korzystał stale z towarzystwa służbowego tłumacza – ujawnił to w kilku wywiadach udzielonych prasie rosyjskiej po upadku ZSRR.
W sierpniu 1983 nielegalnie wrócił do Chile na mocy tajnego postanowienia Biura Politycznego KC KPZR. Przed powrotem poddał się trzem operacjom plastycznym twarzy przeprowadzonym w Centralnym Szpitalu Kremlowskim. Po otrzymaniu fałszywej tożsamości kolumbijskiego profesora drogą lotniczą poprzez Budapeszt dotarł do Buenos Aires, skąd drogą lądową nielegalnie przedostał się do Chile, gdzie ukrywał się przez sześć lat, do upadku dyktatury Pinocheta. W 1985 na krótko powrócił do Moskwy na leczenie.
Ostatnie lata życia.
Po przywróceniu w 1989 w Chile demokracji powrócił do kraju oficjalnie i pod prawdziwą tożsamością. W tym też roku ustąpił ze stanowiska sekretarza generalnego partii komunistycznej.
Mieszkał z rodziną w Santiago. Ściany jego mieszkania były ozdobione portretami i zdjęciami Che Guevary, Fidela Castro, klasyków marksizmu-leninizmu, a także współczesnych przywódców komunistycznych z epoki ideologicznej konfrontacji ZSRR i USA. W 1995 opublikował książkę „Upadek władzy radzieckiej”, w której rozpad ZSRR uznał za tragedię dla świata ruchu socjalistycznego.
Pomimo upadku ZSRR Corvalan trwał przy poglądach komunistycznych i walczył o socjalizm w Chile.
Corvalán w filatelistyce.
W NRD w 1973 roku ukazał się znaczek pocztowy z nominałem 10+5 fenigów poświęcony Luisowi Corvalanowi. Znaczek przedstawia portret Corvalana na tle czerwonej flagi.

</doc>
<doc id="2064082" url="https://pl.wikipedia.org/wiki?curid=2064082" title="Parafia Świętych Apostołów Piotra i Pawła w Tyliczu">
Parafia Świętych Apostołów Piotra i Pawła w Tyliczu

Parafia pw. Świętych Apostołów Piotra i Pawła w Tyliczu – parafia rzymskokatolicka znajdująca się w diecezji tarnowskiej w dekanacie Krynica-Zdrój. Erygowana około 1363 roku. Prowadzą ją księża diecezjalni.
W dniu 27 sierpnia 2016 roku biskup tarnowski Andrzej Jeż dokonał historycznego aktu podniesienia kościoła pw. Imienia Maryi w Tyliczu do godności Sanktuarium Matki Bożej Tylickiej – Opiekunki Rodzin i Uzdrowienie Chorych.

</doc>
<doc id="2064083" url="https://pl.wikipedia.org/wiki?curid=2064083" title="Jerzy Adamuszek">
Jerzy Adamuszek

Jerzy Adamuszek (ur. 30 września 1955 w Kluczach) – polski geograf, autor książek podróżniczych; niektóre z jego osiągnięć zostały zarejestrowane w księdze rekordów Guinnessa (między innymi pierwszy i jak dotąd jedyny samotny przejazd samochodem osobowym z Alaski na Ziemię Ognistą jesienią 1986).
Życiorys.
Wychował się na skraju Pustyni Błędowskiej w Chechle (województwo małopolskie) i tam uczęszczał do szkoły podstawowej. W 1974 ukończył Technikum Ogrodnicze w Bielsku Białej. W 1980, po uzyskaniu tytułu magistra geografii na Uniwersytecie Jagiellońskim w Krakowie, zamieszkał z żoną w Montrealu (Kanada).
Książki.
Jerzy Adamuszek jest autorem książek:
Organizacja imprez sportowych.
W 1989 zainicjował i przez pięć lat kierował masową imprezą "Kajakiem i rowerem dookoła Montrealu" (122 km).

</doc>
<doc id="2064085" url="https://pl.wikipedia.org/wiki?curid=2064085" title="Plebanówka (obwód winnicki)">
Plebanówka (obwód winnicki)

Plebanówka (ukr. "Плебанівка") – wieś na Ukrainie w rejonie szarogrodzkim obwodu winnickiego.

</doc>
<doc id="2064086" url="https://pl.wikipedia.org/wiki?curid=2064086" title="Parafia Narodzenia Najświętszej Maryi Panny w Tymbarku">
Parafia Narodzenia Najświętszej Maryi Panny w Tymbarku

Parafia pw. Narodzenia Najświętszej Maryi Panny w Tymbarku – parafia rzymskokatolicka znajdująca się w diecezji tarnowskiej w dekanacie Tymbark. Erygowana w XIV wieku. Mieści się pod numerem 57. Prowadzą ją księża diecezjalni. Swoim zasięgiem obejmuje wsie Tymbark, Zamieście, Piekiełko i część Podłopienia.
Odpust parafialny obchodzony jest w niedzielę po 8 września.
Proboszczem parafii jest ks. dr Jan Banach.
Kościół.
Funkcję kościoła parafialnego pełni kościół Narodzenia Najświętszej Maryi Panny z 1824 roku. Ponadto parafia zarządza również dwiema kaplicami na terenie Tymbarku (kaplica Matki Bożej Loretańskiej oraz kaplica Świętego Krzyża) oraz kaplicą św. Józefa Rzemieślnika w Piekiełku, która pełni funkcję kościoła filialnego.
Historia.
Pierwsza pisemna wzmianka o istnieniu parafii w Tymbarku pochodzi z 1349. Jest to dokument fundacyjny wydany przez króla Kazimierza Wielkiego, w którym funduje kościół i ustala uposażenie parafii. Wielu badaczy podważa jednak jego autentyczność. Pierwsza bezsporna informacja pochodzi od Jana Długosza, który w swoim dziele "Liber beneficiorum dioecesis Cracovienis" opisał parafię i znajdujący się w Tymbarku drewniany kościół pw. Narodzenia Najświętszej Maryi Panny. Nie wiadomo, czy był to jedyny we wsi drewniany kościół, gdyż wszelkie dokumenty parafialne spłonęły wraz ze świątynią w wielkim pożarze na początku XIX wieku. W 1824 oddano do użytku nowy murowany kościół parafialny, który służy wiernym do dziś.

</doc>
<doc id="2064087" url="https://pl.wikipedia.org/wiki?curid=2064087" title="Tytania (korporacja akademicka)">
Tytania (korporacja akademicka)

P.K!A. Tytania - polska korporacja akademicka założona we Lwowie w lutym 1929 r. W kwietniu 1930 r. została przyjęta na członka rzeczywistego do Związku Polskich Korporacji Akademickich z datą starszeństwa przypadającą na marzec 1929 r. Kandydowała do Związku Polskich Korporacji Akademickich przy P.K!A. Scythia pod opieką kuratorów: Aleksandra Pateka (Patka) następnie Władysława Pakosy. Założona została jako Korporacja wydziałowa przy Politechnice Lwowskiej i jako taka skupiała studentów Wydziału Chemicznego P.Lw.

</doc>
<doc id="2064089" url="https://pl.wikipedia.org/wiki?curid=2064089" title="Politanki">
Politanki

Politanki (ukr. "Політанки") – wieś na Ukrainie w rejonie szarogrodzkim obwodu winnickiego.

</doc>
<doc id="2064092" url="https://pl.wikipedia.org/wiki?curid=2064092" title="Parafia św. Floriana w Uszwi">
Parafia św. Floriana w Uszwi

Parafia pw. Świętego Floriana w Uszwi – parafia rzymskokatolicka znajdująca się w diecezji tarnowskiej w dekanacie Brzesko. Erygowana w XIII wieku. Mieści się pod numerem 130. Prowadzą ją księża diecezjalni.
Parafia pw. Św. Floriana Męczennika obejmuje dwie wsie: Uszew (ok. 1490 wiernych) oraz Zawadę Uszewską (ok. 500 wiernych).

</doc>
<doc id="2064093" url="https://pl.wikipedia.org/wiki?curid=2064093" title="Las Leñas">
Las Leñas

Las Leñas – argentyński ośrodek narciarski położony w zachodniej części prowincji Mendoza, blisko granicy z Chile. Położony jest na wysokości 2240 m n.p.m. Ośrodek ten powstał w 1983 r. i jest jednym z największych w całych Andach.
Las Leñas leży w odległości 1171 km od Buenos Aires, 1075 km od Rosario, 890 km od Córdoby i 785 km od Santiago.
W przeszłości parokrotnie organizowano tu zawody Pucharu Świata w narciarstwie alpejskim.

</doc>
<doc id="2064094" url="https://pl.wikipedia.org/wiki?curid=2064094" title="Różowa Pantera i przyjaciele">
Różowa Pantera i przyjaciele

Różowa Pantera i przyjaciele (ang. "Pink Panther and Pals") – amerykański serial animowany wyprodukowany przez Cartoon Network dla telewizji MGM Television i Rubicon Studios. Powstał jeden sezon produkcji, Polsce emitowany premierowo od 11 września do 26 grudnia 2010 oraz 24 grudnia 2011 na kanale Boomerang.
Opis.
Każdy 22–minutowy odcinek składa się z trzech 7–minutowych segmentów. Dwa z nich (pierwszy i ostatni) opowiada o przygodach Różowej Pantery, zaś środkowy o przygodach Mrówka i Mrówkojada.
Dubbing oryginalny (głosy).
oraz
Wersja polska.
Wersja polska: Studio Genetix Film Factory
Reżyseria: Agnieszka Matysiak
Dialogi polskie: Joanna Kuryłko
Dźwięk i montaż: Zdzisław Zieliński
Kierownictwo produkcji:
W wersji polskiej udział wzięli:
oraz:
i inni

</doc>
<doc id="2064096" url="https://pl.wikipedia.org/wiki?curid=2064096" title="Parafia Matki Bożej Nieustającej Pomocy w Uściu Gorlickim">
Parafia Matki Bożej Nieustającej Pomocy w Uściu Gorlickim

Parafia pw. Matki Bożej Nieustającej Pomocy w Uściu Gorlickim – parafia rzymskokatolicka znajdująca się w diecezji tarnowskiej w dekanacie Ropa. Erygowana w 1951. Prowadzą ją księża diecezjalni.

</doc>
<doc id="2064098" url="https://pl.wikipedia.org/wiki?curid=2064098" title="Śląsk (korporacja akademicka)">
Śląsk (korporacja akademicka)

P.K!A. Śląsk – polska korporacja akademicka założona we Lwowie 28 lutego 1932 r. przez, liczącą dziewiętnaście osób, grupę studentów pochodzących z Górnego Śląska. Początkowo przyjęła nazwę: "Silesia Leopoliensis". W styczniu 1934 r. została przyjęta na członka rzeczywistego do Związku Polskich Korporacji Akademickich jednomyślną uchwałą Lwowskiego Koła Międzykorporacyjnego z datą starszeństwa przypadającą na marzec 1932 r. Kandydowała do ZPK!A przy P.K!A. Scythia.
W sierpniu 1939 roku brała udział w uroczystym pogrzebie, Akademii i Komersie żałobnym za Wojciecha Korfantego.
Barwy: ciemnoniebieska - srebrna - czarna.
Dewiza: "Nie Rzucim Ziemi Skąd Nasz Ród".
Hymn: "O święty kraju nasz, nie damy Cię na łup; Nad Odrą czuwa straż, zwycięstwo albo grób..."

</doc>
<doc id="2064100" url="https://pl.wikipedia.org/wiki?curid=2064100" title="Parafia Świętych Apostołów Piotra i Pawła w Uściu Solnym">
Parafia Świętych Apostołów Piotra i Pawła w Uściu Solnym

Parafia pw. Świętych Apostołów Piotra i Pawła w Uściu Solnym – parafia rzymskokatolicka znajdująca się w diecezji tarnowskiej w dekanacie Uście Solne. Erygowana w 1360. Prowadzona jest przez księży diecezjalnych.

</doc>
<doc id="2064101" url="https://pl.wikipedia.org/wiki?curid=2064101" title="Sidney Luft">
Sidney Luft

Sidney Luft (ur. 2 listopada 1915, zm. 15 września 2005) – postać amerykańskiego show-biznesu; trzeci mąż aktorki i piosenkarki Judy Garland.
Wczesne lata.
Urodził się jako Michael Sidney Luft w Nowym Jorku w rodzinie żydowskich imigrantów z Niemiec i Rosji. Jego rodzina przeprowadziła się do hrabstwa Westchester, gdzie dorastał.
Kariera.
Luft był amatorskim bokserem i barowym awanturnikiem; miał pseudonim: „Luft Jeden-cios” (ang. „One-Punch Luft”). Był pilotem Royal Canadian Air Force, a we wczesnych latach 40. był pilotem doświadczalnym w Douglas Aircraft Company.
Pierwszym zajęciem Lufta w Hollywood była posada sekretarza/menedżera tancerki Eleanor Powell. Kiedy jej kariera filmowa załamała się, Luft został menedżerem i mężem Lynn Bari, aktorki, której nigdy nie udało się uzyskać statusu gwiazdy.
Kiedy kariera Bari chyliła się ku końcowi, Luft spotkał Garland i został jej agentem, z powodzeniem pomagając wskrzesić jej karierę artystyczną. Wkrótce później rozwiódł się z Bari. Jest określany głównie jako producent filmowy, ale wyprodukował jedynie dwa drugorzędne filmy przed związkiem z Garland, jeden z nią w roli głównej, a później jeden, dokumentalny.
Jako menedżer żony, Luft wynegocjował z Warner Bros. umowę na produkcję filmowego come backu żony muzycznego, remake'u "Narodzin gwiazdy". Imię i nazwisko Lufta wymieniono w czołówce jako producenta. Mimo że Garland otrzymała nominację do Oscara, wpływy z biletów okazały się niesatysfakcjonujące. Wytwórnia anulowała kontrakt z Luftami, który gwarantował Garland udział w dwóch kolejnych projektach Warnera, a Luftowi dawał posadę producenta.
Życie prywatne.
Był czterokrotnie żonaty:
Śmierć.
Sidney Luft zmarł 15 września 2005 roku na zawał mięśnia sercowego; miał 89 lat. Nabożeństwo żałobne odbyło się w Riviera Country Club, na ulubionym polu golfowym Lufta, Garland, a także wielu innych osobistości ze świata filmu i telewizji.
Filmografia.
Producent:

</doc>
<doc id="2064102" url="https://pl.wikipedia.org/wiki?curid=2064102" title="Zwedenówka">
Zwedenówka

Zwedenówka (ukr. "Зведенівка") – wieś na Ukrainie w rejonie szarogrodzkim obwodu winnickiego. Przez wieś przepływa rzeczka Sucha, lewy dopływ Murafy.

</doc>
<doc id="2064103" url="https://pl.wikipedia.org/wiki?curid=2064103" title="Ulica Gnieźnieńska w Katowicach">
Ulica Gnieźnieńska w Katowicach

Ulica Gnieźnieńska w Katowicach – jedna z historycznych i zabytkowych ulic w katowickiej jednostce pomocniczej Wełnowiec-Józefowiec. Swą nazwę wzięła od miasta Gniezna.
Przebieg.
Ulica rozpoczyna swój bieg od skrzyżowania z ulicą Józefowską po stronie zachodniej. Kierując się na wschód, krzyżuje się z ulicą Modelarską po obydwu stronach drogi. Kończy swój bieg za placem Walentego Fojkisa, przy skrzyżowaniu z aleją Wojciecha Korfantego. Tam też krzyżuje się z linią tramwajową.
Opis.
Ulicą kursuje linia autobusowa ZTM. Na całej długości ulicy znajdują się jeden przystanek: Wełnowiec Gnieźnieńska, z którego według stanu z kwietnia 2021 rok odjeżdżają dwie linie autobusowe: 193 i 662. Przy ulicy Gnieźnieńskiej znajdują się dwa słupy ogłoszeniowe: słup okrągły z tworzywa (róg ul. Józefowskiej 85 i ul. Gnieźnieńskiej) oraz słup kwadratowy (ul. Gnieźnieńska 1). Ulica posiada przeznaczenie na cele komunikacji drogowej publicznej, jako ulicy o przekroju jednojezdniowym klasy technicznej D.
Przy ulicy Gnieźnieńskiej swoją siedzibę mają firmy handlowo-usługowe oraz sklepy.
Obiekty historyczne.
Przy ulicy Gnieźnieńskiej znajdują się następujące obiekty, objęte ochroną konserwatorską, będące świadectwem kultury materialnej, typowe dla regionu oraz objęte ochroną konserwatorską budynki mieszkalne:
W latach międzywojennych ulica nosiła nazwę "Piastowa".

</doc>
<doc id="2064104" url="https://pl.wikipedia.org/wiki?curid=2064104" title="Chaczkar w Krakowie">
Chaczkar w Krakowie

Chaczkar (ormiański kamień krzyżowy) – pomnik Ormian polskich znajdujący się w Krakowie, w Dzielnicy I Stare Miasto, przy ul. Kopernika 9 obok kościoła św. Mikołaja.
Pomnik ma formę chaczkaru – ormiańskiej kamiennej płyty wotywnej, upamiętniającej szczególne wydarzenia. Krakowski chaczkar stoi przy dawnym trakcie komunikacyjnym wychodzącym z Krakowa w kierunku wschodnim i ma formę ołtarza skierowanego na wschód. Na wschodniej, tylnej elewacji monumentu wykuty jest majuskułą napis dedykacyjny w języku polskim następującej treści: "TEN / CHACZKAR, / CZYLI / "KAMIEŃ KRZYŻOWY" / Z ORMIAŃSKIM "KRZYŻEM KWITNĄCYM", / UPAMIĘTNIA ORMIAN, / KTÓRZY OD XIV WIEKU MIESZKALI W POLSCE / I POŁOŻYLI WIELE ZASŁUG / DLA RZECZYPOSPOLITEJ. // MONUMENT JEST POŚWIĘCONY RÓWNIEŻ: / OFIAROM LUDOBÓJSTWA DOKONANEGO / NA ORMIANACH W TURCJI W 1915 ROKU, / ORMIANOM I POLAKOM ZAMORDOWANYM / PRZEZ UKRAIŃSKICH NACJONALISTÓW Z UPA / 19-21 IV 1944 W KUTACH NAD CZEREMOSZEM / ORAZ W INNYCH MIEJSCOWOŚCIACH KRESOWYCH, / KSIĘŻOM ORMIAŃSKOKATOLICKIM / ARESZTOWANYM, ZABITYM LUB WYWIEZIONYM NA SYBIR / PRZEZ SOWIECKIE WŁADZE OKUPACYJNE / W LATACH II WOJNY ŚWIATOWEJ."
Na zachodniej fasadzie pomnika dominuje motyw ormiańskiego "kwitnącego krzyża", z charakterystycznymi pąkami na zakończeniach ramion i palmetowo ukształtowanymi liśćmi u podstawy. Bowiem, zgodnie z prastarą ormiańską legendą, drzewo krzyża zakwitło, po ukrzyżowaniu na nim Zbawiciela. Jest to nawiązanie do religijnego symbolu "Drzewa Życia".
Autorem projektu chaczkaru jest krakowski architekt i historyk sztuki Jacek Chrząszczewski. W projekcie tym oparł się on na swoich badaniach naukowych nad architekturą i sztuką Ormian zamieszkałych na terenach należących niegdyś do Korony Królestwa Polskiego. Zastosował w nim detale i ornamenty orientalne występujące w architekturze i sztuce ormiańskiej, takie jak: "gzyms stalaktytowy" (mukarnas) pochodzenia perskiego, "łańcuchy seldżuckie" pochodzenia tureckiego, ormiański "krzyż kwitnący" umieszczony na fasadzie zachodniej w dużej niszy wraz z medalionami, na których widnieją ormiańskie ligatury imienia Zbawiciela: "ՅՍ ՔՍ" (ՅԻՍՈՒՍ ՔՐԻՍՏՈՍ = JEZUS CHRYSTUS), poniżej jednobrzmiący napis w językach ormiańskim i polskim: "ՀԱՅԵՐԻՆ / ORMIANOM", flankowany przez trójkątnie wcięte nisze zwieńczone łukami "w ośli grzbiet", zegar słoneczny z ormiańskimi literami na elewacji południowej, dwa "krzyżyki wotywne" poświęcone "braciom w podróży" po stronie południowej i "braciom zmarłym" po stronie północnej, a także napis dedykacyjny i gmerki ormiańskich rodzin kupieckich ze Lwowa na elewacji wschodniej. Chaczkar został wykonany w zakładzie kamieniarskim Stanisława Cekiery w Dębniku pod Krakowem z jasnożółtego żyłkowanego piaskowca, sprowadzonego z kamieniołomu w Długopolu-Polance koło Bystrzycy Kłodzkiej.
Pomnik odsłonięto 17 kwietnia 2004 roku w przededniu 89. rocznicy ludobójstwa dokonanego na około 1,5 mln ludności ormiańskiej w Turcji w 1915 roku.

</doc>
<doc id="2064107" url="https://pl.wikipedia.org/wiki?curid=2064107" title="Parafia św. Bartłomieja Apostoła w Zbyszycach">
Parafia św. Bartłomieja Apostoła w Zbyszycach

Parafia pw. Świętego Bartłomieja Apostoła w Zbyszycach - parafia rzymskokatolicka znajdująca się w diecezji tarnowskiej w dekanacie Nowy Sącz Centrum. Erygowana w XIII wieku. Mieści się pod numerem 29. 
Od 1991 prowadzą ją księża Duchacze. Parafia liczy 170 wiernych (nieco ponad 30 rodzin) i jest najmniejszą w diecezji.

</doc>
<doc id="2064108" url="https://pl.wikipedia.org/wiki?curid=2064108" title="Ulica Gnieźnieńska">
Ulica Gnieźnieńska



</doc>
<doc id="2064113" url="https://pl.wikipedia.org/wiki?curid=2064113" title="Dusza (teologia katolicka)">
Dusza (teologia katolicka)

Dusza – nauczanie Magisterium Kościoła katolickiego ujmuje ją przede wszystkim w relacji z ciałem, jako ten element, który decyduje o samoświadomości osoby. Poszczególny człowiek ma tylko jedną duszę (ψυχή ("psyché")), która jest rozumna (λογική (logiké)) (por. Sobór konstantynopolitański IV). Jest ona stworzona bezpośrednio przez Boga z niczego ("ex nihilo"). Nie jest więc częścią Boskiego bytu ani też nie istnieje wcześniej niż ciało. Jest elementem ożywiającym i ma wyższą godność niż ciało. Można też wykazać racjonalnie jej naturę duchową, nie ma żadnego materialnego początku. Od czasu Soboru Watykańskiego II nauczanie Kościoła zaczęło akcentować bardziej "jedność" człowieka, złożonego z duszy i ciała. Stąd mówiąc o człowieku, zamiast używać tradycyjnego określenia dusza, mówi o osobie.
Biblia.
Stary Testament.
W ścisłym tego słowa znaczeniu refleksja biblijna nie podejmowała zagadnień antropologicznych. W Starym Testamencie duszę pojmowano jako "życie ciała". W Księdze Rodzaju 2,7 "dusza" ("nefesz") została użyta jako określenie całego żyjącego człowieka: "stał się człowiek duszą". Księga Liczb w rozdz. 23,10, kiedy odnosi się do śmierci człowieka, używa sformułowania "niech umrze moja dusza", a w rozdz. 6,6 mówi o zbliżaniu się do umarłego jako o zbliżaniu się do "duszy zmarłego człowieka".
Nowy Testament.
Nowy Testament przejął zasadnicze linie antropologii Starego Testamentu.
W antropologii św. Pawła.
Nauczanie Świętego Pawła, choć należało do semickiej tradycji rozumienia "duszy-nefesz" jako "tchnienia życia", przyjęło też wpływy antropologii greckiej. Zwłaszcza wtedy, gdy mówi on o szczęściu duszy oddzielonej od ciała po śmierci jako o zjednoczeniu z Chrystusem (por. Flp 1,23). 
Jak dowodzi Lucien Cerfaux, św. Paweł, nie będąc dualistą typu platońskiego, widział człowieka jako złożonego z duszy i ciała, część duchowa, w której mieszczą się władze poznawcze człowieka, jest miejscem szczególnej immanencji Ducha Bożego, tworzącego duchową sferę w sercu. W sensie indywidualnego ludzkiego ducha, "πνευμα - pneuma" występuje u Pawła 17 razy. Duch jest źródłem życia intelektualnego, jak wyraźnie pokazuje następujące zdanie Apostoła:
Duch człowieka jest podmiotem modlitwy duchowej:
W 1 Kor 5, 3-5 Apostoł zdaje się zakładać separację ciała i ducha:
To Pawłowe nauczanie jest zgodne z doktryną o ostatecznym zmartwychwstaniu (Rz 2,6+; 1 Kor 15,44+). Wpływ grecki był obecny w ówczesnym judaizmie i jest wyczuwalny także w innych pismach NT (por. Łk 16,22; 23,43; 1 P 3,19+; Ap 1,10; 4,2; 17,3; 21,10). U Pawła widoczny jest wtedy, gdy traktuje duszę jako osobny element od ciała (por. np. 2 Kor 12,2-4). Apostoł nauczał, że łaska paschalna nadała duszy (gr. "psyche", "nous") nowy wymiar, który wyrażony jest słowem "pneuma", użytym nie w odniesieniu do Ducha Świętego, lecz do duszy rozumnej chrześcijanina, rozumianej jako najwyższa sfera człowieka:
W 1 Tes 5,23 Paweł wymienia też słynne trzy elementy: duch ("pneuma"), dusza ("psyche") i ciało ("soma")
"Pneuma" jako uświęcenie duszy przez Ducha Świętego widać np. w Rz 8,10-11:
W opozycji «ciało-duch» («sarks-pneuma») Paweł nie rozumie jedynie ciała przeciwstawionego duszy. Głównym przesłaniem jest ukazanie dwóch kondycji człowieka (por. 2 Kor 7,5) - słaby grzesznik zostaje ogarnięty mocą Bożą, dokonującą jego odkupienia (por. Rz 8,1nn; 1 Kor 1,26). Zarówno «ciało-duch» jak i «ciało-dusza» są określeniami całego człowieka ukazującymi dany aspekt: duchowy lub cielesny. 
Inną interpretację teologii apostoła Pawła przedstawia Joachim Gnilka. Jego zdaniem w myśli Pawła termin "psyche" (dusza) odgrywa rolę marginalną. Myśl Pawła jest odległa od antropologii hellenistycznej. Dusza nie oznacza lepszej części człowieka, która nie ginie podczas jego śmierci, lecz zasadniczo życie ziemskie. Jej dalsze istnienie zapewnia w zmartwychwstaniu Duch Boży. Nawet Flp 1,23 nie należy interpretować jako oddzielenia się duszy od ciała – Paweł wyraża tam w sposób symboliczny myśl o przetrwaniu więzi z Jezusem pomimo śmierci.
W antropologii ewangelistów.
Semicka koncepcja człowieka będącego jednością duchowo-cielesną - odmienna od greckiej wizji - wyraźnie widoczna jest w ewangelii apostoła Jana, w dialogu Jezusa z Martą (Jn 11, 22-24). Według Franciszka Mickiewicza, podobnie jest u ewangelisty Łukasza, który opisuje wskrzeszenie córki Jaira: 
Według tego biblisty, Łukasz nie rozumie tu "pneuma" w sensie "duszy" lub "ducha" jako pierwiastka niezależnego od ciała na sposób platoński, gdzie ciało było więzieniem duszy, ożywiało ciało, a opuszczenie ciała było dla duszy wyzwoleniem. Należy tutaj - według Fr. Mickiewicza - rozumieć "pneuma" jako "oddech".
W antropologii Jakuba.
W Liście Jakuba znajduje się porównanie antropologiczne: "Tak jak ciało bez ducha jest martwe, tak też jest martwa wiara bez uczynków" (Jk 2,26). Jak komentuje Józef Kozyra, św. Jakub ma tu tradycyjne hebrajskie rozumienie ducha (hebr. "rûah") z Księgi Rodzaju, który jest tam źródłem życia. Ciało ("soma") żyje dzięki duchowi ("pneuma"), a bez tego ożywczego ducha jest martwe. Podobnie według J. Kozyry, Jakub wykazuje typową terminologię semicką w stwierdzeniu: 
J.Kozyra tłumaczy to zdanie: "nawracając grzesznika z błędnej drogi, ocali go od potępienia i przyczyni się do przebaczenia wielu grzechów". Biblista ten jest zdania, że "dusza" jest tu użyta jako nazwa całości,"oznacza tu żywą istotę duchowo-cielesną" - podobnie jak np. Rdz 2,7 mówi o człowieku jako o "duszy żyjącej".
W biblijnej eschatologii indywidualnej.
Analizując założenia biblijnej eschatologii indywidualnej, A.Jankowski OSB dowodzi, że dwudział dusza-ciało nie był obcy objawieniu Starego Testamentu. Hebrajska wizja człowieka nigdy nie utożsamiała człowieka z ciałem na sposób monistyczny. Gdy przyszło jej skonfrontować się z helleńską wizją człowieka nietrudno było jej przyjąć dualistyczną terminologię, aby lepiej wyrazić intuicje teologiczne, dotyczące losu człowieka po śmierci. Dwie księgi ST, Księga Mądrości oraz 2 Księga Machabejska, są świadkami tej asymilacji dokonanej bez sprzeniewierzenia się własnej tradycji. Wtórowały im poza kanoniczne rabinackie komentarze Pisma Świętego. Jezus wszedł w ten sam nurt, czego dowodzi logion znajdujący się w Ewangeliach synoptycznych:
Jak uważa A.Jankowski OSB, również apostołowie podjęli tę wizję człowieka, jak np. Paweł w 1 Tes 5,23. Także Piotr obracający się w środowisku judeo-chrześcijańskim, mówi o duszach (duchach) przebywających w więzieniu, gdzie "duchy" odpowiadałyby starotestamentalnym cieniom, "ra-fa-im", więzienie zaś szeolowi:
Zdaniem Joachima Gnilki owe „duchy” należy jednak rozumieć jako synów Bożych, którzy zapragnęli posiąść córki człowiecze (por. Rdz 6,1-4).
Również w 1 P 5,9 Piotr Apostoł mówi o "zbawieniu dusz" (psyche), która, według Augustyna Jankowskiego, nie jest tu symbolem całego człowieka, lecz oznacza konkretny duchowy element człowieka:" gdy osiągniecie cel waszej wiary - zbawienie dusz". Inaczej uważa Joachim Gnilka, według którego dusza oznacza tu całego człowieka, a tło tekstu jest wyraźnie apokaliptyczne.
Ojcowie Kościoła i starochrześcijańscy pisarze.
W początkach chrześcijańskiej refleksji antropologicznej, greccy Ojcowie Kościoła, jak Justyn (ok. 100–ok. 165) i Ireneusz (ok. 140–ok. 202) uznawali, że dusza jest zdolna umrzeć, tłumacząc, że inaczej nie można by jej uznać za byt stworzony. 
Justyn stanowczo bronił zmartwychwstania ciał jako prawdy chrześcijańskiej. Przeciwstawiał się poglądom platońskim i gnostyckim, wymieniając m.in. saduceuszów, Galilejczyków i hellenistów, jakoby same tylko dusze miały być brane do nieba – mówił, że nie są chrześcijanami ci, którzy nie wierzą w zmartwychwstanie ciał, uważając, że w chwili śmierci dusze umarłych idą do nieba i już więcej nie mają nic wspólnego z ciałem. Zgodnie z zapowiedziami proroków Ezechiela i Izajasza zmartwychwstali mają żyć w Jerozolimie tysiąc lat. Justyn wyznawał millenaryzm, który później był potępiony przez Kościół. 
Z kolei, jeden z pierwszych łacińskich pisarzy, Tertulian (ok. 155–220), ze względu na jej relacje z innymi i ze światem, nazwał duszę "ciałem w swoim rodzaju" ("corpus sui generis").
Święty Augustyn (354–430) w swoim traktacie "O wielkości duszy", ukazywał niematerialność duszy, wskazując że jest substancją "rozumną" ("rationis particeps"), przystosowaną do ciała i mającą nim kierować. Dusza jest niematerialna i, choć z ciałem złączona na kształt małżeństwa, stoi wyżej od niego w hierarchii bytów. Za św. Pawłem Augustyn uznawał, że po grzechu pierworodnym pierwotna harmonia duszy i ciała została rozbita. Odtąd zamiast być posłuszne duszy, ciało walczy, by ją sobie podporządkować. Lekarstwo na to rozbicie, Augustyn widział w Chrystusie. Zbawiciel umożliwia przywrócenie właściwej roli duszy w życiu człowieka. Relacje między dusza-ciało Augustyn przedstawiał posługując się obrazem małżeństwa:
Średniowiecze.
Święty Tomasz z Akwinu (1225-1274) nauczał, że dusza ludzka jako byt przygodny ma w sobie wewnętrzne "naturalne pragnienie" ("desiderium naturale") wiecznego istnienia. Wynika ono z samej jej natury jako bytu i przejawia się w postaci podwójnego pragnienia: szczęścia oraz wizji Pierwszej Prawdy. Nie jest ono związane z konkretną władzą duszy. Jest wychyleniem, ruchem ku przyszłości, które może przyjąć formę rezygnacji, rozpaczy lub nadziei. 
Władzą duszy, której dobro jest naturalnym przedmiotem, jest wola. Dążenie do dobra jest jej naturą. W przypadku innych władz człowieka, kierowanie ich ku dobru jest zadaniem cnót. Wola ma to dążenie sama z siebie i nie potrzebuje pomocy ze strony osobnej sprawności, cnoty. Jednak w odniesieniu do dobra, które przekracza zakres mocy woli ("proportio potentiae") - cnota jest jej niezbędna. Takim dobrem przewyższającym jej zdolności jest Dobro, którym jest Bóg. Cnotami wlanymi, które kierują miłość woli ku temu Dobru i umożliwiają ją są cnoty teologalne miłości i nadziei.
Teologia współczesna.
W okresie Soboru Watykańskiego II, w duchu powrotu do źródeł liturgii i teologii oraz realizacji programu aggiornamento, dokumenty "Magisterium" przeniosły akcent ze schematu "dusza-ciało" na pojęcie osoby, jako duchowo-cielesnej całości, która zdolna jest do przekraczania, transcendowania rzeczywistości fizykalnej. Wyraża to zwłaszcza konstytucja Gaudium et Spes:
Wydany po Soborze Watykańskim Katechizm Kościoła Katolickiego zbiera katolicką naukę o duszy w następujący sposób:
Krytyka.
Istnienie nieśmiertelnej duszy zanegował w XVIII wieku w dziele "Testament" ksiądz katolicki Jean Meslier.

</doc>
<doc id="2064114" url="https://pl.wikipedia.org/wiki?curid=2064114" title="A-1 Pictures">
A-1 Pictures

 – japońskie studio zajmujące się animacją i produkcją anime, zależne od należącej do Sony Music Entertainment Japan firmy Aniplex, założone 9 maja 2005 w dzielnicy Suginami w Tokio.
Produkcje.
Filmy.
Na podstawie źródła.

</doc>
<doc id="2064115" url="https://pl.wikipedia.org/wiki?curid=2064115" title="Kościół Zwiastowania Najświętszej Maryi Panny w Chojnicach">
Kościół Zwiastowania Najświętszej Maryi Panny w Chojnicach

Kościół Zwiastowania Najświętszej Maryi Panny w Chojnicach – barokowy kościół rzymskokatolicki w Chojnicach, w województwie pomorskim.
Historia kościoła.
Sprowadzenie i działalność Jezuitów w Chojnicach.
W 1610 r. ks. Jan Gleissen Dorengowski, proboszcz parafii Ścięcia św. Jana Chrzciciela zwrócił się do prymasa Polski Wojciecha Baranowskiego o sprowadzenie jezuitów do Chojnic. Prymas wyraził na to zgodę i napisał w tej sprawie do prowincjała jezuitów w Polsce O. Piotra Fabriciusa, który również wyraził zgodę. Ostatecznie następny prowincjał Jan Argentus posłał z Gdańska dwóch ojców: Szymona Schretera i Krzysztofa Krausa, którzy zaczęli swą pracę w Chojnicach od 12 marca 1619. Początkowo zajmowali się misjami w okolicy miasta i pomocą duszpasterską w parafii Ścięcia św. Jana. W 1620 OO. Jezuici wraz z głównym fundatorem ks. Janem G. Dorengowskim przystąpili do budowy domu zakonnego. Budowę domu zakonnego zakończono w 1622 r. Rok później jezuici otworzyli szkołę. W związku z rozszerzeniem się działalności zakonników, zaczęła rosnąć ich liczba: w 1649 r. w Chojnicach pracowało już szesnastu jezuitów, w latach późniejszych zwykle było ich trzynastu. 10 maja 1630 szkoła jezuicka została podniesiona do godności kolegium. W 1636 zaczęto wznosić kościół. Nie wiadomo co się stało z rozpoczętą budową - prawdopodobnie została zniszczona przez protestantów. Za króla Władysława IV, na wniosek posłów z Prus Królewskich, sejm warszawski w 1638 r. uchwalił prawo do zakupu dóbr ziemskich przez chojnickich jezuitów za sumę 30000 florenów. W 1640 r. został wzniesiony drewniany kościół oo. Jezuitów, spalony 5 sierpnia 1712 r.
Budowa kościoła.
Dnia 29 lipca 1712 została podpisana umowa między superiorem rezydencji jezuickiej O. Maciejem Szymańskim a Radą Miejską i społeczeństwem Miasta Chojnice, w jej wyniku jezuici weszli po raz pierwszy w posiadanie części gruntu z obszaru dworu miejskiego. Po spłonięciu kościoła drewnianego Sejmik Generalny Prus Królewskich na swoim posiedzeniu w Malborku w dniu 22 maja 1713 r. przyznał jezuitom w formie darowizny 2000 florenów na odbudowę kościoła w Chojnicach. Jezuici przystąpili do budowy nowego, tym razem murowanego kościoła, który istnieje do dnia dzisiejszego. Przez dłuższy czas arcybiskup gnieźnieński Stanisław Szembek nie chciał pozwolić na budowę kościoła ze względu bliskość cmentarza i kościoła farnego. Dopiero kanonik gnieźnieński i oficjał kamieński skłonił arcybiskupa do udzielenia zgody na położenie kamienia węgielnego. 28 lipca 1718 o godz. 11.00 oficjał kamieński w obecności licznie zebranego duchowieństwa poświęcił kamień węgielny kościoła pod wezwaniem św. Kazimierza i bł. Jana Franciszka Regis. Następny etap budowy kościoła to rozpoczęcie w 1730 budowy fundamentów, zakończono ją w 1733 r. W dwóch następnych latach wzniesiono znaczną wysokość murów. W 1737 r. ukończono budowę czterech kaplic w nawach bocznych. W 1738 kościół osiągnął połowę wysokości murów, a rok później został nakryty dachem. W maju 1744 została zakończona zewnętrzna budowa świątyni, gdy kosztem Adama Czapskiego wybudowano wieże, pokryto je blachą miedzianą i ozdobiono. Dzwony zostały odlane w 1755, a zabrzmiały po raz pierwszy 31 lipca, w święto założyciela jezuitów, św. Ignacego Loyoli.
Opuszczenie Chojnic przez Jezuitów.
Decyzją rządu pruskiego z 10 lutego 1773 dobra jezuickie zostały skonfiskowane. Kolegium jezuickie zostało rozwiązane dekretem królewskim w lipcu 1773 i przekształcone na gimnazjum katolickie. Jezuici mieli dalej nauczać w szkole. Zbiegło się to z rozwiązaniem Zakonu Jezuitów przez papieża Klemensa XIV w 1773 r. Król Prus Fryderyk II ogłosił kasacyjne breve dopiero z początkiem 1780 r. W ten sposób przestał istnieć w Chojnicach Zakon Jezuitów i szkoła przez nich prowadzona, która przez równe 150 lat była ośrodkiem kultury umysłowej na Pomorzu. 
Lata 1800-1918.
Kościół pojezuicki i gmach gimnazjum służyły wojskom jako koszary, szpital i magazyny. Wkrótce uległy częściowemu zniszczeniu, dlatego w latach 1810-1811 i 1820 wzmocniono podstawy wież, położono nowe dachówki i naprawiono jeden z hełmów wież. Władze zaborcze, pod naciskiem społeczeństwa polskiego, od 1809 r. starały się o przywrócenie szkole chojnickiej charakteru gimnazjum. 15 listopada 1815 nastąpiło uroczyste otwarcie katolickiego gimnazjum państwowego w Chojnicach. Równocześnie z tym faktem rząd pruski przejął kościół pojezuicki i mianował go kościołem gimnazjalnym. Istnienie kościoła zostało ponownie zagrożone w 1817 r. Tym razem Saltzmann wysunął projekt zmiany kościoła gimnazjalnego na aule gimnazjalną, której brak szkoła odczuwała. Projekt ten upadł za sprawą bp. Karola Hohenzollerna. W 1819 rząd pruski skasował w Chojnicach istniejący jeszcze klasztor augustianów. Nastąpił podział jego majątku. Kościół gimnazjalny otrzymał organy, kamienne ołtarze oraz część sprzętów kościelnych. OO. Jezuici jeszcze raz przybyli do Chojnic w 1852 r. Tym razem dla przeprowadzenia wielkich misji - rekolekcji dla uczniów gimnazjum. W 1862 r. miał miejsce pożar zakrystii, który zniszczył jej bogate, zabytkowe wyposażenie jezuickie oraz uszkodził wnętrze kościoła. W czasie remontu wszystkie nabożeństwa zostały przeniesione do fary. 
Lata 1918-1945.
Po odzyskaniu niepodległości w 1918 r. nie zmienił się status kościoła. Z chwilą podjęcia przez proboszcza fary ks. Bolesława Makowskiego prac nad odbudową sklepień kościoła farnego, kościół gimnazjalny do roku 1924 spełniał funkcję kościoła parafialnego. Zostały wówczas wycięte drzewa wokół fary i obniżono plac kościelny, który był kiedyś cmentarzem. Prochy zmarłych zebrano i złożono w podziemiach kościoła gimnazjalnego. W latach trzydziestych wykonano prace konserwatorskie kościoła - położono nowe tynki i naprawiono gzymsy. W latach okupacji 1939-1945, z powodu rozbiórki kościoła św. Trójcy na rynku, pojezuicki kościół przejęła niemiecka gmina ewangelicka. W związku z tym zaczęto przystosowywać kościół do potrzeb gminy ewangelickiej. Zostały zamalowane farbą kryjącą wszystkie freski z wyjątkiem kopuły. Dokonał tego nazista o nazwisku Poppek, na zlecenie gminy ewangelickiej. W 1940 r. usunięto i zniszczono usytuowane między kolumnami ołtarza dwie figury z biało-kremowego stiuku św. Stanisława Kostki i św. Kazimierza oraz figury z ambony. Zostały usunięte organy i obecnie znajdują się w bazylice mniejszej, a w ich miejsce zainstalowano organy przeniesione z kościoła ewangelickiego św. Trójcy. Na skutek działań wojennych w 1945 r. został spalony hełm południowej wieży kościoła.
Od 1945.
Po zakończeniu wojny kościół pojezuicki przejęła parafia Ścięcia św. Jana Chrzciciela. Na czas odbudowy fary częściowo spalonej w czasie działań wojennych fary, kościół gimnazjalny od maja 1945 do 19 czerwca 1946 pełnił rolę kościoła parafialnego. Po tym okresie kościół nadal przynależał do parafii, jako kościół filialny. W latach 1955-1958 zmieniono dotychczasowe prowizoryczne pokrycie zniszczonej w czasie wojny wieży południowej na nowe, z blachy żelaznej platerowanej miedzią oraz wykonano prace remontowe: zabezpieczono pęknięcia murów i otynkowano elewacje zewnętrzne. Zniszczony w czasie wojny hełm wieży południowej zrekonstruowano w 1963 r. przywracając jej pierwotną architekturę. Drobne uszkodzenia elewacji południowej kościoła z motywami dekoracyjnymi, gzymsami i podwójnymi płaskimi pilastrami naprawiono w 1967 r., a fasadę główną otynkowano w 1969 r. W 1970 odsłonięto polichromię, zamalowaną przez Niemców. Konserwator zmył farbę i dokonał konserwacji malowideł. W tym samym roku została przeprowadzona konserwacja obrazu Matki Boskiej z Dzieciątkiem Jezus i św. Janem Chrzcicielem w ołtarzu głównym. Do tej pory obraz częściowo był zasłonięty osiemnastowieczną sukienką ze srebrnej, trybowanej blachy, na tle czarnego aksamitu. 20 czerwca 1975 przy kościele powstał tymczasowy Ośrodek Duszpasterski. 23 marca 1976 biskup chełmiński Bernard Czapliński powołał do istnienia parafię Zwiastowania Najświętszej Maryi Panny, której kościołem parafialnym stał się pojezuicki kościół gimnazjalny. W 1978 r. ufundowane zostały dwa nowe dzwony i umieszczone w wieżach. Następnie uporządkowano podziemia kościoła i usunięto zalegającą tam ziemię. Parafia Zwiastowania NMP w Chojnicach istniała do 1 sierpnia 2005 r., kiedy to dekretem biskupa pelplińskiego Jana Bernarda Szlagi parafia została zlikwidowana, a kościół gimnazjalny ponownie przyłączony jako filia do parafii Ścięcia św. Jana Chrzciciela. W latach 2010-2012 kościół przeszedł gruntowny remont m.in. została wymieniona elewacja, zrekonstruowane figury znajdujące się niegdyś na ołtarzu oraz ambonie, odnowione freski i obrazy, wymienione zadaszenie, nagłośnienie oraz oświetlenie, zostały odnowione ołtarze i ambona. Odnowione zostały podziemia, poddasze zostało zaadaptowane na salę wystawienniczą. Oficjalne zakończenie remontu planowane było na 8 grudnia 2012, lecz z powodu ingresu nowego biskupa pelplińskiego Ryszarda Kasyny do pelplińskiej katedry uroczystość została przeniesiona na 15 grudnia 2012.
Architektura kościoła.
Kościół pojezuicki w Chojnicach jest orientowany, murowany z cegły i kamieni - otynkowany. Wzniesiony na planie prostokąta (o wymiarach 24,6 x 15 m), trójnawowy o dwóch przęsłach, halowo-emporowy, z dwuwieżową, dwukondygnacyjną płaską fasadą. Hełmy wież baniaste, z ośmiobocznymi latarniami, zwieńczone kutymi gloriami. Fasada poprzedzona od zachodu prostokątną kruchtą, dobudowaną ok. 1750 r. Dach kościoła dwuspadowy o jednej kalenicy, kryty dachówką. Na środku fasady duże okna zamknięte półkoliście, w płaskich uszatych obramieniach, zwieńczone wygiętymi ku górze gzymsikami. Między wieżami, nieco od nich niższa ściana tarczowa ujęta w zdwojone pilastry w typie jońskim z kolistą płycizną, a nad nią cokolik z kutym krzyżem. Elewacja południowa dzielona parami pilastrów o głowicach w typie jońskim, dźwigających przełamujące się belkowanie z wydatnym gzymsem. Okna w korpusie południowym rozmieszczone w dwóch strefach: w dolnej kondygnacji w obramieniach opaskowych, zamknięte łukiem koszowym z kluczami, w górnej kondygnacji prostokątne, w obramieniach uszatych z bogatymi ornamentami o motywach esownic. Wejście do prezbiterium prostokątne z nadświetlem w obramieniu opaskowym, uszatym z kluczem, przy nim pojedyncza, a ponad nim parzysta, prostokątna wnęka. Elewacja wschodnia zwieńczona trójkątnym przyczółkiem z kutym krzyżem na postumencie. Prezbiterium objęze bryłą korpusu, jednoprzęsłowe, krótkie, zamknięte we wnętrzu półkoliście. Przy nim od południa prostokątna kruchta, od północy zakrystia, połączona z niewielką kruchtą od zachodu. Ponad zakrystią i kruchtą znajdują się loże, przy loży południowej w grubości muru schody na strych. W wieżach kręcone schody na empory. Pomiędzy wieżami otwarta do nawy kruchta wydzielona szeroką arkadą pod chórem muzycznym, zamknięta łukiem koszowym. Korpus dwuprzęsłowy z szeroką nawą główną - równej wysokości i szerokości z prezbiterium oraz wąskimi nawami bocznymi - utworzonymi z par kaplic połączonych przejściami przeprowadzonymi w wydatnych filarach; ponad kaplicami empory. Prezbiterium wydzielone od nawy głównej półfilarami, przęsła naw bocznych wydatnymi filarami o wciętych narożach. Do kościoła przylega od strony wschodniej budynek auli. Od strony północnej do kościoła przylega budynek dawnego kolegium.
Wnętrze i wyposażenie kościoła.
W kaplicach zachodnich, późnobarokowe 2 poł. XVIII w., ujęte po bokach pilastrami wolutowymi, z mensami sarkofagowymi, pochodzące z dawnego kościoła augustianów.

</doc>
<doc id="2064116" url="https://pl.wikipedia.org/wiki?curid=2064116" title="Parafia św. Marii Magdaleny w Wawrzeńczycach">
Parafia św. Marii Magdaleny w Wawrzeńczycach

Parafia Świętej Marii Magdaleny w Wawrzeńczycach – parafia rzymskokatolicka należąca do dekanatu Wawrzeńczyce archidiecezji krakowskiej.
Została utworzona w 1223. Kościół parafialny wybudowany w XV wieku, rozbudowany w XVII-XVIII wieku, konsekrowany w XV wieku.

</doc>
<doc id="2064121" url="https://pl.wikipedia.org/wiki?curid=2064121" title="Rezerwat Biosfery Bory Tucholskie">
Rezerwat Biosfery Bory Tucholskie

Rezerwat Biosfery Bory Tucholskie – leżący na obszarze województwa kujawsko-pomorskiego oraz pomorskiego, największy polski rezerwat biosfery utworzony w 2010 r. przez Międzynarodową Radę Koordynującą UNESCO do spraw „Człowiek i Biosfera” (MAB). Zajmuje powierzchnię 3195 km². Swoim zasięgiem obejmuje największy kompleks leśny w Polsce - Bory Tucholskie.
Strefę rdzenną rezerwatu stanowi Park Narodowy „Bory Tucholskie” oraz 25 rezerwatów przyrody stanowiących najcenniejsze przyrodniczo obiekty całego regionu Borów Tucholskich: Dolina Rzeki Brdy, Bagna nad Stążką, Źródła Stążki, Jezioro Piaseczno, Brzęki im. Zygmunta Czubińskiego, Miedzno, Cisy Staropolskie im. Leona Wyczółkowskiego, Jezioro Laska, Mętne, Bór Chrobotkowy, Bagno Stawek, Jezioro Ciche, Jezioro Małe Łowne, Piecki, Cisy nad Czerską Strugą, Kręgi Kamienne, Jezioro Zdręczno, Krwawe Doły, Dury, Jeziorka Kozie, Jezioro Nawionek, Ustronie, Bagno Grzybna, Jelenia Góra, Martwe. Łączna powierzchnia strefy rdzennej wynosi 78,81 km²
Strefę buforową tworzą przede wszystkim cztery parki krajobrazowe, z wyłączeniem powierzchni występujących w nich rezerwatów przyrody, które stanowią strefę rdzenną. W skład tej strefy wchodzą: Wdzydzki Park Krajobrazowy, Tucholski Park Krajobrazowy, Zaborski Park Krajobrazowy oraz Wdecki Park Krajobrazowy. Powierzchnia strefy buforowej wynosi 1126,35 km².
Strefę tranzytową tworzą obszary 22 gmin (13 z województwa kujawsko-pomorskiego i 9 z województwa pomorskiego) oraz miasta Tuchola, z wyłączeniem terenów wchodzących w skład parku narodowego i parków krajobrazowych. W skład tej strefy wchodzą obszary następujących gmin: Bukowiec, Cekcyn, Drzycim, Gostycyn, Jeżewo, Kęsowo, Lniano, Lubiewo, Osie, Śliwice, Świekatowo, Tuchola i Warlubie (woj. kujawsko – pomorskie) oraz Brusy, Chojnice, Czersk, Dziemiany, Karsin, Konarzyny, Kościerzyna, Lipusz, Stara Kiszewa (woj. pomorskie). Powierzchnia strefy tranzytowej wynosi 2068,65 km².

</doc>
<doc id="2064122" url="https://pl.wikipedia.org/wiki?curid=2064122" title="Kevin Johnson (bokser)">
Kevin Johnson (bokser)

Kevin Johnson (ur. 7 września 1979 w Asbury Park, New Jersey) – amerykański bokser wagi ciężkiej, pretendent do tytułu mistrza świata federacji WBC.
Kariera amatorska.
Kevin Johnson stoczył szesnaście amatorskich pojedynków, z czego czternaście wygrał, a dwie przegrał. Jego największym osiągnięciem była wygrana w turnieju Golden Gloves, w New Jersey.
Kariera zawodowa.
3 lutego 2003 Johnson zadebiutował na zawodowym ringu. W debiucie pokonał, w czwartej rundzie, przez techniczny nokaut Stanforda Brisbone'a.
17 czerwca 2004 Kevin Johnson niespodziewanie zremisował po czterech rundach, z niepokonanym wtedy Timurem Ibragimowem.
12 grudnia 2009 Johnson otrzymał szansę walki o tytuł mistrza świata wagi ciężkiej federacji WBC. Po dwunastu rundach uległ jednogłośnie na punkty, z broniącym pasa Witalijem Kliczką. Była to pierwsza porażka Amerykanina na zawodowym ringu.
20 czerwca 2012 Kevin Johnson wystąpił w brytyjskim turnieju Prizefighter. W ćwierćfinale, już pierwszej rundzie pokonał przez techniczny nokaut Noureddine'a Meddouna. Pojedynek półfinałowy stoczył z Albertem Sosnowskim, gdzie po dość kontrowersyjnym wyniku, zwyciężył Polaka niejednogłośnie na punkty (30:27, 29:28 i 28:29). W finale doznał porażki z Amerykaninem Torem Hamerem, ulegając jednogłośnie na punkty (28:29, 28:30 i 27:30).
20 grudnia 2013 Johnson przegrał jednogłośnie na punkty 94:98, 92:98 i 92:98, po dziesięciu rundach z Rumunem Christianem Hammerem (15-3, 10 KO).
30 maja 2015 w Londynie przegrał przez techniczny nokaut w drugiej rundzie z Brytyjczykiem Anthonym Joshuą (13-0, 13 KO), w dziesięciorundowym pojedynku o międzynarodowy tytuł WBC. Po pierwszej porażce przed czasem, Johnson ogłosił zakończenie kariery.
7 lipca 2018 we Fresno przegrał jednogłośnie na punkty 91:99 i dwukrotnie 93:97 z Meksykaninem Andym Ruizem Jr (31-1, 20 KO).

</doc>
<doc id="2064125" url="https://pl.wikipedia.org/wiki?curid=2064125" title="Leukerbad">
Leukerbad

Leukerbad (fr. "Loèche-les-Bains") - szwajcarska miejscowość i gmina w kantonie Valais, w dystrykcie Leuk, w Alpach Berneńskich. Jest znaną bazą narciarską i ośrodkiem sportowym. Według ostatniego spisu ludności w mieście mieszka 1590 osób. 
Oprócz stoków przygotowanych dla narciarzy i snowboardzistów Leukerbad jest także dobrą bazą wypadową w okoliczne szczyty jak np.: Wildstrubel, Balmhorn, Rinderhorn czy Torrenthorn. 
W przeszłości w Leukerbad rozgrywano także zawody Pucharu Świata w narciarstwie alpejskim.

</doc>
<doc id="2064127" url="https://pl.wikipedia.org/wiki?curid=2064127" title="Bedrykiwci">
Bedrykiwci

Bedrykiwci (ukr. Бедриківці, pol. hist. Bedrykowce) – wieś na Ukrainie w rejonie gródeckim obwodu chmielnickiego.

</doc>
<doc id="2064131" url="https://pl.wikipedia.org/wiki?curid=2064131" title="Sławków Południowy LHS">
Sławków Południowy LHS

Sławków Południowy LHS – stacja kolejowa w Sławkowie, w województwie śląskim, w powiecie będzińskim.
W lipcu 2013 zakończona została trwająca od 2011 roku inwestycja dotycząca modernizacji układu torowego i infrastruktury na stacji Sławków LHS. Inwestycja sfinansowana została ze środków własnych spółki PKP LHS.

</doc>
<doc id="2064132" url="https://pl.wikipedia.org/wiki?curid=2064132" title="Kinomatograf">
Kinomatograf



</doc>
<doc id="2064133" url="https://pl.wikipedia.org/wiki?curid=2064133" title="Bruntál (stacja kolejowa)">
Bruntál (stacja kolejowa)

Bruntál – stacja kolejowa w Bruntálu, w kraju morawsko-śląskim, w Czechach przy ulicy Nádražní 1095/43. Stacja znajduje się na wysokości 555 m n.p.m. i leży na linii kolejowej nr 310 oraz 312 (jako jej stacja początkowa).

</doc>
<doc id="2064134" url="https://pl.wikipedia.org/wiki?curid=2064134" title="Rezerwat Biosfery &quot;Bory Tucholskie&quot;">
Rezerwat Biosfery &quot;Bory Tucholskie&quot;



</doc>
<doc id="2064135" url="https://pl.wikipedia.org/wiki?curid=2064135" title="Borszcziwka (rejon gródecki)">
Borszcziwka (rejon gródecki)

Borszcziwka (ukr. Борщівка) – wieś na Ukrainie, w obwodzie chmielnickim, w rejonie gródeckim.

</doc>
<doc id="2064138" url="https://pl.wikipedia.org/wiki?curid=2064138" title="Tapowanie">
Tapowanie

Tapowanie (z ang. "to tap" – stukać) – technika malarska obecnie wiązana głównie ze street art polegająca na delikatnym uderzaniu pędzlem z płasko ściętą szczeciną o szablon pod kątem 90 stopni do malowanej powierzchni. Technika ta używana jest przy nakładaniu zarówno suchych, jak i tłustych gruntów malarskich na podobrazia twarde.

</doc>
<doc id="2064139" url="https://pl.wikipedia.org/wiki?curid=2064139" title="Ljubow Filimonowa">
Ljubow Filimonowa



</doc>
<doc id="2064140" url="https://pl.wikipedia.org/wiki?curid=2064140" title="Kombinat">
Kombinat

Kombinat – zespół zakładów przemysłowych, budowlanych lub budowlano-przemysłowych w okresie PRL (od 1969). Organizacyjnie były podporządkowane zjednoczeniom branżowym, szereg z nich bezpośrednio ministerstwom.
Funkcjonowały też kombinaty rolne (1960-1992).
Odpowiedniki kombinatów w innych krajach Rady Wzajemnej Pomocy Gospodarczej.
Podobne organizmy gospodarcze funkcjonawały i w krajach ościennych.
NRD.
Np. powołane w 1948 na terenach późniejszej NRD branżowe zrzeszenia, np. przemysłu stoczniowego ("Vereinigung Volkseigener Werften" – VVW), w 1959 przekształcono w zjednoczenia (np. "Vereinigung Volkseigener Betriebe Schiffbau" – VVB), w 1979 w kombinaty (np. "Kombinat Schiffbau Rostock").
ZSRR.
W ZSRR powołano m.in. setki zjednoczeń produkcyjnych ("производственное объединение"), np. „Kamaz” ("КамАЗ"), „AvtoVAZ” ("АвтоВАЗ"), „ZiŁ” ("ЗИЛ"), zjednoczenia produkcji traktorów, obrabiarek, Mińskie Zjednoczenie Obuwnicze „Łucz” ("Луч"), Kijowskie Zjednoczenie Galanterii Skórzanej „Ukrkożgalanteria” ("Укркожгалантерея").
W innych krajach.
W Bułgarii były to tzw. państwowe organizacje gospodarcze, w Czechosłowacji – koncerny i kombinaty.

</doc>
<doc id="2064142" url="https://pl.wikipedia.org/wiki?curid=2064142" title="Czercze">
Czercze

Czercze (ukr. Черче) – wieś na Ukrainie w rejonie czemerowieckim obwodu chmielnickiego.
Legendę o jaskini pod Czerczą opisał Lucjan Siemieński

</doc>
<doc id="2064145" url="https://pl.wikipedia.org/wiki?curid=2064145" title="Stanley Martin Lieber">
Stanley Martin Lieber



</doc>
<doc id="2064147" url="https://pl.wikipedia.org/wiki?curid=2064147" title="Ferrán Terra">
Ferrán Terra

Ferrán Terra Navarro (ur. 10 marca 1987) – hiszpański narciarz alpejski, uczestnik Zimowych Igrzysk Olimpijskich 2010 w Vancouver.
W Pucharze Świata zadebiutował 28 października 2007 w Sölden w slalomie gigancie. Nigdy nie punktował w zawodach tej rangi.
W 2009 roku zajął 28. miejsce w zjeździe w ramach mistrzostw świata w narciarstwie alpejskim w Val d’Isère. W lutym 2010 roku wziął udział w czterech konkurencjach alpejskich na igrzyskach w Vancouver. W supergigancie zajął 27. miejsce, w zjeździe był 44., a w pozostałych konkurencjach nie został sklasyfikowany, gdyż nie ukończył przejazdów.

</doc>
<doc id="2064148" url="https://pl.wikipedia.org/wiki?curid=2064148" title="Ferrán Terra Navarro">
Ferrán Terra Navarro



</doc>
<doc id="2064151" url="https://pl.wikipedia.org/wiki?curid=2064151" title="Andrea Jardí">
Andrea Jardí

Andrea Jardí Cuadrado (ur. 13 marca 1990 w Tarragonie) – hiszpańska narciarka alpejska, uczestniczka Zimowych Igrzysk Olimpijskich 2010 w Vancouver, mistrzyni Hiszpanii w slalomie z 2009 roku.
W Pucharze Świata zadebiutowała 27 października 2007 w Sölden w slalomie gigancie i jednocześnie był to jej jedyny występ w Pucharze Świata.
Pięciokrotnie zdobyła medale alpejskich mistrzostw Hiszpanii, z czego raz w 2009 roku zdobyła złoty medal w slalomie.
W 2009 roku zajęła 40. miejsce w slalomie gigancie w ramach mistrzostw świata w narciarstwie alpejskim w Val d’Isère. W lutym 2010 roku wzięła udział w trzech konkurencjach alpejskich na igrzyskach w Vancouver - w supergigancie, slalomie i slalomie gigancie, jednak nie ukończyła żadnego z przejazdów.

</doc>
<doc id="2064154" url="https://pl.wikipedia.org/wiki?curid=2064154" title="Andrea Jardí Cuadrado">
Andrea Jardí Cuadrado



</doc>
<doc id="2064155" url="https://pl.wikipedia.org/wiki?curid=2064155" title="Korzeniówka (roślina)">
Korzeniówka (roślina)

Korzeniówka ("Monotropa" ) – rodzaj roślin należących do rodziny wrzosowatych ("Ericaceae"). W zależności od ujęcia zalicza się tu tylko dwa zmienne i szeroko ujmowane gatunki, ewentualnie dzieli się je na 4 lub 5 gatunków. Rośliny te występują w Europie, Azji, Ameryce Północnej i w północnej części Ameryki Południowej. W Polsce w zależności od ujęcia rośnie jeden zmienny gatunek – korzeniówka pospolita "M. hypopitys", ew. wyróżnia się także drugi – korzeniówkę mniejszą "M. hypophegea". Są to byliny pozbawione chlorofili, pozyskujące substancje pokarmowe z grzybów, na których pasożytują – są myko-heterotrofami. Liczba chromosomów n = 16, 24, 48.
Systematyka.
Jeden z kilku rodzajów z plemienia "Monotropeae" z podrodziny "Monotropoideae" (syn. "Hypopityaceae" , "Monotropaceae" , "Pyrolaceae" ) w obrębie rodziny wrzosowatych "Ericaceae" z rzędu wrzosowców "Ericales" .
Wciąż dyskusyjny jest problem podziału tego rodzaju. Opisywane drobne gatunki różniące się stopniem omszenia pędu, liczbą kwiatów i liczbą listków okwiatu są kwestionowane ze względu na wielką zmienność tych cech nawet na pojedynczych roślinach. Właśnie tego typu różnice są tymczasem podstawą rozróżniania obu gatunków podawanych z Polski, alternatywnie ujmowanych jako podgatunki lub pozbawianych rangi taksonomicznej. Z drugiej strony istnieją doniesienia wskazujące na istnienie gatunków kryptycznych w obrębie "Monotropa hypopitys" oraz na parafiletyczny charakter tradycyjnego ujęcia rodzaju, co oznacza konieczność poszerzenia go o niektóre ze spokrewnionych, monotypowych rodzajów z plemienia "Monotropeae". W Azji i Ameryce Północnej wyróżnia się albo jeden szeroko ujmowany gatunek "Monotropa uniflora", albo do rangi osobnych gatunków podnosi się jego odmiany występujące w południowej części Ameryki Północnej.

</doc>
<doc id="2064156" url="https://pl.wikipedia.org/wiki?curid=2064156" title="Monotropa">
Monotropa



</doc>
<doc id="2064158" url="https://pl.wikipedia.org/wiki?curid=2064158" title="Kupyn">
Kupyn

Kupyn (ukr. Купин, hist. pol. "Kupin") – wieś na Ukrainie, w rejonie gródeckim obwodu chmielnickiego, nad Smotryczem.
W czasach I Rzeczypospolitej należała m.in. do Zamoyskich, Herburtów, Stadnickich, Telefusów herbu Łabędź.
Historia.
W czasach panowania Zygmunta III Wazy miejscowość należała do Zamoyskich. W 1637 roku Aleksander Zamoyski sprzedał dobra kasztelanowi Mikołajowi Herburtowi z Felsztyna. W 2 połowie XVII wieku miejscowość znajdowała się na terenach pod okupacją turecką. Od Herburtów miejscowość trafiła do Franciszka Stadnickiego, którego wnuk podkomorzy podolski Aleksander Stadnicki (syn Mikołaja) ufundował w 1747 roku nowy murowany klasztor karmelitów, przy którym zorganizowano szkołę. Po III Rozbiorze Polski Kupin znalazł się w składzie Rosji. W 2 połowie XIX wieku miejscowość była w połowie zamieszkana przez ludność żydowską. Na Smotryczu przy stawie znajdował się duży młyn. W 1905 roku rosyjscy Kozacy dokonali w Kupinie pogromu na ludności żydowskiej. W latach 1941–1944 miejscowość pod okupacją III Rzeszy niemieckiej.
Kościół i klasztor karmelitów.
Pierwszy drewniany kościół katolicki zbudował w Kupinie podstoli bełski Mikołaj Stadnicki (syn Franciszka i Zuzanny Herburtówny) zmarły w 1714 roku. Syn Mikołaja, Aleksander Stadnicki ze Żmigrodu, cześnik latyczowski i podkomorzy podolski (ożeniony z Teresą z Ziemblic Boguszówną herbu Pół­kozic), w 1741 roku uzyskał pozwolenie na ufundowanie karmelitom klasztoru w Kupinie. Na mocy tego pozwolenia biskup Mikołaj Dembowski, w dniu 29 września 1745 r., wprowadził uroczyście karmelitów bosych do kościoła. Dwa lata później, w dniu 6 sierpnia 1747 r. biskup Dembowski poświęcił kamień węgielny pod nowy kościół i dom zakonny. W 1801 roku Teresa ze Stadnickich Grabina, wdowa po Tadeuszu Leszczu Grabinie, córka Stanisława Stadnickiego, chorążego podolskiego (najmłodszego syna po bracie fundatora), uposażyła wnętrza świątyni w ołtarze, ambonę, ławki, konfesjonały i organy. Budowa kościoła trwała aż do 1820 r., gdy wznoszono jeszcze wieże. Konsekracji kościoła pod wezwaniem św. Trójcy dokonał 20 lipca 1819 roku biskup Borgiasz Mackiewicz. W czasach Komisji Edukacji Narodowej karmelici w Kupinie prowadzili przy klasztorze szkołę parafialną, wybudowaną przez Stadnicką (z domu Lanckorońską), matkę Teresy Grabianczyny. Od początku XIX wieku aż do kasaty, konwent prowadził szkółkę parafialną (z nauczycielem świeckim). Przy klasztorze ojcowie administrowali parafią. Po upadku Powstania listopadowego w 1832 roku kościół katolicki w ramach represji zamieniony został przez władze rosyjskie na cerkiew prawosławną. Parafię przyłączono do Gródka. Na cmentarzu znajdowała się kaplica katolicka z 1820 roku.
Kościół zbudowano w stylu barokowym na rzucie krzyża łacińskie­go. Położony nad rzeką Smotryczem, fasadą zwrócony był ku wschodowi. Posiadał dwie wieże oraz kopułę na środku. Na szczycie jednej wieży miała znajdować się statua św. Michała Archanioła, w drugiej umieszczono dzwony.

</doc>
<doc id="2064159" url="https://pl.wikipedia.org/wiki?curid=2064159" title="Zinal">
Zinal

Zinal – szwajcarska miejscowość w kantonie Valais, w dystrykcie Sierre, w Alpach Pennińskich, w dolinie Val de Zinal. Jest to ośrodek narciarski położony na wysokości 1675 m n.p.m. Według ostatniego spisu ludności mieszkało tam 697 osób. 
W przeszłości w Zinal rozgrywano zawody Pucharu Świata w narciarstwie alpejskim.

</doc>
<doc id="2064161" url="https://pl.wikipedia.org/wiki?curid=2064161" title="Kutkiwci">
Kutkiwci

Kutkiwci (ukr. Кутківці, pol. "Kutkowce") – wieś na Ukrainie w rejonie czemerowieckim obwodu chmielnickiego.

</doc>
<doc id="2064162" url="https://pl.wikipedia.org/wiki?curid=2064162" title="Aleksandar Lazevski">
Aleksandar Lazevski



</doc>
<doc id="2064169" url="https://pl.wikipedia.org/wiki?curid=2064169" title="Hakuba Happō-one">
Hakuba Happō-one

 – największy z wielu ośrodków narciarskich, stworzonych w górach wokół doliny Hakuba w Japonii, w Alpach Północnych ("Hida-sanmyaku") (prefektura Nagano). 
W 1998 r. w czasie Zimowych Igrzysk Olimpijskich w Nagano rozegrano tu zawody w biegu zjazdowym i supergigancie.

</doc>
<doc id="2064171" url="https://pl.wikipedia.org/wiki?curid=2064171" title="Loèche-les-Bains">
Loèche-les-Bains



</doc>
<doc id="2064174" url="https://pl.wikipedia.org/wiki?curid=2064174" title="Marjan Gerasimovski">
Marjan Gerasimovski



</doc>
<doc id="2064175" url="https://pl.wikipedia.org/wiki?curid=2064175" title="Fajka (znak wyboru)">
Fajka (znak wyboru)

Fajka (też ptaszek, haczyk lub parafka) – symbol zaznaczenia wyboru, służący również do wskazania pojęcia „tak”, „tak, co zostało potwierdzone/sprawdzone” lub „tak, to jest poprawna odpowiedź”. Zamiennie może być w tym celu używany znak „x” (iks).
Potoczne stwierdzenie „odfajkować” lub też „odhaczyć” oznacza dodanie takiego znaku np. na liście rzeczy do zrobienia.
W niektórych krajach europejskich (np. Finlandia i Szwecja) oraz w Japonii znak fajki może być używany jako symbol błędu i oznacza „nie” zamiast „tak”. W Japonii symbol o wyglądzie okręgu (), znany także jako „丸 印” "marujirushi", jest używany zamiast fajki na oznaczenie „tak”. Tego symbolu używa się również w Korei i Chinach.
Fajka w tęczowych kolorach była używana także jako logo Amigi, kiedy ta marka należała do firmy Commodore (1985–1994).
Użycie Unicode.
Unicode zawiera kilka symboli związanych z fajką/znakiem wyboru, w tym:

</doc>
<doc id="2064178" url="https://pl.wikipedia.org/wiki?curid=2064178" title="Znak wyboru">
Znak wyboru



</doc>
<doc id="2064179" url="https://pl.wikipedia.org/wiki?curid=2064179" title="Symbol akceptacji">
Symbol akceptacji



</doc>
<doc id="2064180" url="https://pl.wikipedia.org/wiki?curid=2064180" title="Ołtarz główny katedry Najświętszej Marii Panny we Fryburgu Bryzgowijskim">
Ołtarz główny katedry Najświętszej Marii Panny we Fryburgu Bryzgowijskim

Ołtarz główny katedry Najświętszej Marii Panny we Fryburgu Bryzgowijskim – poliptyk namalowany przez Hansa Baldunga między 1512 a 1516 dla katedry we Fryburgu Bryzgowijskim.
Zgodnie z wezwaniem katedry tematem ołtarza jest życie Maryi, względnie ekonomia zbawienia. Ołtarz pozostaje otwarty przez większą część roku kościelnego, z wyjątkiem okresu Bożego Narodzenia i wielkiego postu. Po otwarciu środkowa część ołtarza przedstawia Koronację Matki Boskiej. Oba skrzydła boczne ukazują Zesłanie Ducha Świętego na dwunastu apostołów Jezusa. Tylna część ołtarza przedstawia Ukrzyżowanie.
W okresie Bożego Narodzenia ołtarz jest zamknięty i przedstawia wtedy cztery sceny związane tematycznie z tym okresem roku kościelnego: Zwiastowanie Najświętszej Maryi Panny, Nawiedzenie Najświętszej Maryi Panny, narodziny Jezusa i ucieczkę do Egiptu. Tylna część przedstawia sceny ukrzyżowania, tablice boczne zaś – postacie dwóch świętych. Pod nimi znajduje się wyobrażenie patrona miasta, św. Jerzego.
Część przednią predelli stanowi relief wyobrażający pokłon Trzech Króli, dzieło nadreńskiego snycerza Hansa Wydyza. Tylna część predelli przedstawia zarządcę katedry we Fryburgu modlącego się przed Matką Boską z Dzieciątkiem na ręku.
Ołtarz znajduje się cały czas w tym samym, historycznym miejscu. Jedynie w 1827 został przesunięty o 2,5 m w kierunku wschodnim, co było podyktowane chęcią poszerzenia miejsca w prezbiterium. Przy okazji poszerzono i podniesiono blok ołtarzowy i dodano neogotyckie drewniane dekoracje. Ozdobiono również tablice apostołów i bożonarodzeniowe misternie wyrzeźbionym w drewnie pnączem. Poza tym ołtarz otrzymał kilkumetrowe neogotyckie zwieńczenie w postaci fial i tabernakulów, które jednak uległo zniszczeniu w czasie drugiej wojny światowej i nie zostało odtworzone. Oryginalny wygląd tego zwieńczenia nie jest znany.
Wymiary ołtarza:
Strona przednia:
Strona tylna: Ukrzyżowanie
Strona przednia – ołtarz otwarty.
Koronacja Maryi.
Centralna część ołtarza ukazuje koronację Maryi. Korona jest atrybutem Matki Boskiej, Maryi, królowej nieba i uosobienia Kościoła Chrystusa. W sztuce od XIII w. koronacją Maryi określa się ukoronowanie jej przez Chrystusa lub Trójcę Świętą. Baldung obrał za temat ikonograficzny swego dzieła scenę, w której Matka Boska otrzymuje koronę od Trójcy Świętej – w wypełnionym muzykującymi aniołkami niebie siedzą: po lewej stronie Chrystus a po prawej Bóg Ojciec na łuku tęczy. Maryja stoi pomiędzy Chrystusem i Bogiem Ojcem, którzy wspólnie ją koronują; nad koroną unosi się gołębica symbolizująca Ducha Świętego. Umieszczenie Maryi w otoczeniu Trójcy Świętej ma podkreślać jej rolę w ekonomii zbawienia.
Siedzący po prawej stronie Maryi Chrystus ubrany jest w szeroki, czerwony płaszcz, luźno przerzucony przez ramię i spięty pod szyją złotą sprzączką. Loki brązowych włosów opadają mu na ramiona. Na piersiach, ręce i nogach widoczne są stygmaty jego męki. Na głowie ma złotą koronę, przypominającą koronę cierniową. Czerwone kamienie szlachetne, którymi wysadzana jest korona, przypominają krew przelaną podczas męki. Prawą ręką przytrzymuje leżącą na kolanach szklaną kulę, w której odbija się oblicze Maryi.
Po lewej stronie Maryi króluje siwobrody Bóg Ojciec, okryty czerwonozłotym płaszczem, narzuconym na czarną suknię, podszytą futrem gronostaja. Na głowie ma camauro obramowane złotą lamówką i złotą koronę wysadzaną drogimi kamieniami. W lewej ręce dzierży berło, a w prawej złotą koronę, którą podtrzymuje wspólnie z Synem nad głową Maryi.
Maryja ma oczy spuszczone w pokorze, a dłonie złożone do modlitwy. Jej jasne, kręcone włosy spływają aż do bioder. Ubrana jest w długą suknię w kolorze złota, na którą narzucony jest ciemnoniebieski, podszyty futrem płaszcz, luźno spięty przepaską, spływający ciężkimi fałdami na kłębiące się pod jej stopami obłoki.
Scenę koronacji dopełnia ożywione tło: liczne, pulchne, przypominające amorki aniołki wesoło baraszkują niczym dzieci wśród kłębiących się obłoków. Jedne z nich śpiewają, inne muzykują, jeszcze inne podskubują boskie szaty. Jeden z aniołków próbuje ukryć się w fałdach płaszcza Maryi.
Zesłanie Ducha Świętego.
Program ikonograficzny skrzydeł bocznych ołtarza nawiązuje do zesłania Ducha Świętego na apostołów przez Syna po wypełnieniu jego ziemskiej misji. Na każdym ze skrzydeł ukazanych jest na tle czarnego nieba po sześciu apostołów ubranych przeważnie w białe szaty. Nie wszyscy z nich mają atrybuty, dzięki którym można by ich zidentyfikować.
Lewe skrzydło ołtarza zdominowane jest przez imponującą postać św. Pawła, zwanego Apostołem Narodów. Przedstawiony on jest na pierwszym planie jako łysiejący, starszy mężczyzna ze zmierzwioną brodą, ubrany w wytworną togę, zawiązaną luźno na ramionach, przepasaną sznurem z drewnianych pereł i spiętą ozdobną, czerwoną broszą. Ramiona jego przykrywa biały płaszcz. Dłonie Apostoła Narodów są złożone do modlitwy. Pod lewym ramieniem widnieje rękojeść miecza, symbolu jego męczeństwa. Towarzyszą mu jeden z czterech ewangelistów, rozpoznawalny dzięki trzymanej w ręku księdze, oraz św. Jakub Mniejszy, który jako jedyny nosi czerwone szaty, przykryte jednak, jak u pozostałych, białą narzutą. W ręku trzyma św. Jakub swój atrybut – pałkę foluszniczą. Za św. Jakubem i św. Pawłem widoczny jest św. Tomasz z włócznią. Dwaj pozostali apostołowie są częściowo zasłonięci przez pozostałych. Nad głowami wszystkich apostołów, otoczonymi aureolą, widnieją języki ognia, symbolizujące zesłanie Ducha Świętego. Na tle czarnego nieba widoczne są dalsze płomyki spadające na ziemię w postaci świetlistych smug.
Prawe skrzydło ołtarza zdominowane jest przez potężną postać św. Piotra. Przedstawiony on został jako łysiejący, siwy, brodaty, starzec o ogorzałej twarzy i muskularnej budowie, zdradzającej znaczną siłę fizyczną. Bystry, przenikliwy wzrok pod krzaczastymi brwiami znamionuje przywódcę Ludu Wybranego Nowego Przymierza, prawodawcę, a także nauczyciela. Św. Piotr stoi na skalistym gruncie na szeroko rozstawionych nogach, co jest wyraźnym nawiązaniem do słów Jezusa:
Przywódca apostołów ubrany jest w jasnobrązową suknię z luźno narzuconym białym płaszczem, przytrzymywanym mocno zaciśniętą lewą ręką. Potężny klucz w jego prawym ręku symbolizuje klucz do Królestwa Niebieskiego.
Za św. Piotrem stoi kolejny ewangelista - prawdopodobnie św. Jan, młody mężczyzna o pulchnej, miłej twarzy, pozbawionej zarostu i jasnymi włosami przystrzyżonymi na wzór pazia. On również ubrany jest w białą szatę, z czerwonym szalem zawiniętym wokół szyi. Obok niego stoi św. Filip z krzyżem osadzonym na długim pręcie, dalej ewangelista Mateusz, trzymający w ręku halabardę, jeden z jego atrybutów. Nad halabardą, niczym mała chorągiewka, trzepocze skrzydłami gołębica Ducha Świętego, symbolizująca boskie natchnienie ewangelistów. Dwaj pozostali apostołowie są trudni do zidentyfikowania. Jeden z nich jest niemal całkowicie zasłonięty, podczas gdy drugi, trzymający w dłoniach otwartą księgę, pozbawiony jest atrybutów, ułatwiających jego identyfikację. Podobnie jak na lewym skrzydle tak i tu ponad głowami wszystkich apostołów, okolonymi aureolą, unoszą się złociste języki ognia.
Strona przednia – ołtarz zamknięty.
Od pierwszej niedzieli Adwentu do 2 lutego, Święta Matki Boskiej Gromnicznej, kiedy to dawniej tradycyjnie kończył się okres Bożego Narodzenia, ołtarz jest zamknięty. Przedstawia wtedy ułożone chronologicznie cztery sceny z życia Maryi, kolejno od lewej: Zwiastowanie Najświętszej Maryi Panny, Nawiedzenie Najświętszej Maryi Panny, Boże Narodzenie i Ucieczkę do Egiptu.
Zwiastowanie Najświętszej Maryi Panny.
Wielkoformatowy obraz ukazuje pokój Maryi, którego sufit wspierają dwie potężne kolumny. Pokój jest urządzony skromnie, umieszczono w nim tylko parę mebli. Maryja klęczy przy pulpicie, na którym leży otwarta księga. Odwraca się na bok, zaskoczona nagłym pojawieniem się Archanioła Gabriela. Został on przedstawiony w dynamicznej pozie jako młodzieniec z rozwianymi, rudymi włosami, ubrany w mieniącą się, zieloną szatę, ze skrzydłami szeroko rozpostartymi, opadając na ziemię i stawiając swe stopy na wyłożoną kafelkami podłogę. W lewej ręce trzyma berło, a prawą unosi w geście pozdrowienia anielskiego, aby przekazać Maryi brzemienne w skutki orędzie.
Scenę zwiastowania oświetlają trzy źródła światła. Twarz i ręce Maryi oświetlone są przez światło dnia wpadające do wnętrza przez niewidoczne na obrazie otwarte okno. Z tyłu, w tle, płonie na stole mała świeczka. Poprzez kolumny przedziera się potężny, nieziemski strumień światła, w którym widnieje złoty blask gołębicy Ducha Świętego i świetlisty kształt mającego się narodzić za jego sprawą Dzieciątka Jezus.
Na dalszym planie umieszczony jest stół przykryty białym, płóciennym, wykończonym frędzlami obrusem, stojący przed łożem przesłoniętym ciężką, czerwoną kotarą. Na stole znajdują się: dwa naczynia z przezroczystego szkła, złoty świecznik z zapaloną świeczką i gliniany wazon z konwaliami. Wszystkie te przedmioty mają swoje mariologiczno-chrystologiczne przesłanie: konwalie symbolizują czystość, pokorę i skromność Maryi, naczynia na wodę i wino oraz szklane cyborium symbolizują Stary Testament zaś płonąca świeca – Jezusa Chrystusa, który podobnie jak ona jest również światłem, tyle że duchowym, znakiem zwycięstwa światła nad ciemnością i życia nad śmiercią. Dlatego mówił on sam o Sobie, że jest Światłem:
Nawiedzenie Najświętszej Maryi Panny.
Tematem drugiego w kolejności obrazu jest scena z Ewangelia według św. Łukasza, opisująca spotkanie Maryi i jej krewnej, Elżbiety (Łk 1, 39–45). Obie kobiety spotykają się w jasny, pogodny poranek, pod błękitnym niebem, w zielonym, górzystym krajobrazie. Ich postacie wypełniają całą szerokość obrazu. Obie podają sobie ręce na znak przywitania. Starsza z nich, Elżbieta, jako mężatka nosi biały czepiec. Ubrana jest w długą, pofałdowaną, czerwoną suknię z białym wyłogiem na piersi, przykrytą czerwoną narzutą. Widać jej zaokrąglony brzuch znamionujący zaawansowaną ciążę. Maryja została przedstawiona jako młoda dziewczyna o zachwycającej urodzie, również będąca w widocznej ciąży. Jest ubrana w suknię koloru białego, z prostym, zaokrąglonym dekoltem. Jej ramiona są luźno przykryte ciemnoniebieską narzutą, spiętą na piersiach ozdobną przepaską. Puszyste włosy spływają na ramiona, a przykrywający je delikatny welon rozwiewa podmuch wiatru. U jej stóp widać kilka białych królików, które symbolizują wiosnę, budzenie się do życia, płodność natury i wskazują na brzemienny stan obu kobiet. Rosnące za nimi na pagórku młode, zielone drzewko może być w tym kontekście rozumiane jako nowotestamentowe drzewo życia i drzewo krzyża, na którym umarł Chrystus.
Boże Narodzenie.
O ile obraz przedstawiający scenę Nawiedzenia jest zdominowany przez czerwień, biel i błękit, to obraz Bożego Narodzenia wypełnia niemal w całości jedna barwa – ciemnogranatowa barwa nocy, którą rozświetla promieniujące światłością Dzieciątko Jezus, leżące w białym płótnie, w centrum obrazu. W jego blasku widać również twarze Maryi i Józefa oraz aniołki podtrzymujące z troską i oddaniem płótno z nowo narodzonym.
Dzieciątko Jezus jest jedynym źródłem światła na obrazie. Na niemal czarnym niebie widać tylko słaby blask księżyca lub Gwiazdy Betlejemskiej, w którym pojawia się gołębica Ducha Świętego. Maryja klęczy na kamiennej podłodze stajni, której wygląd jest ledwie zaznaczony poprzez fragment muru, otwarty strop i różnego rodzaju podpory. Zza ramion Maryi wygląda stary, brodaty Józef, oczy ma zamknięte, tylko jego łysiejąca głowa połyskuje w ciemności. Scenie przygląda się również wół stojący za gromadką aniołków. W promieniującym od Dzieciątka świetle widoczne są jego potężne, lśniące rogi oraz łagodny pysk, chrapy i jedno duże, ciemne oko.
Ucieczka do Egiptu.
Tematem ostatniego obrazu bożonarodzeniowego jest ucieczka Świętej Rodziny do Egiptu. Biblijną inspiracją obrazu stał się fragment Ewangelii Mateusza (Mt 2, 13–15), opowiadający o tym, jak pogrążonemu we śnie Józefowi objawił się anioł i nakazał zabrać Maryję i małego Jezusa i uciekać do Egiptu przed zemstą Heroda.
Obraz ukazuje Świętą Rodzinę już w trakcie ucieczki. Jest pogodny dzień. Maryja siedzi na osiołku. W prawej ręce trzyma swobodnie cugle, a w lewej zawinięte w płótno Dzieciątko Jezus, wyglądające jakby chciało się wydostać spod ramienia Matki na zewnątrz. Ubrany na czerwono Józef, przykryty krotką peleryną z kapturem na głowie, trzyma na ramieniu kij podróżny z przewieszonym skórzanym bukłakiem z wodą. Na palcu jego lewej ręki widnieje zwisający różaniec. Patrzy czule na Maryję. Pomimo kamienistej i niebezpiecznej drogi którą przemierzają, nie spuszcza jej ani na chwilę z oczu.
Za plecami Maryi balansuje aniołek. Jedną rączką trzyma się kurczowo jej sukni, drugą ciągnie ku sobie liść palmy daktylowej, na którym baraszkują trzy inne aniołki zrywające owoce. Przedstawiona na obrazie narracja odwołuje się do średniowiecznej legendy, według której anioł podczas postoju nachylił w kierunku Józefa wysoką palmę, aby ten mógł nazrywać owoców na posiłek.
Pod stopami Świętej Rodziny kwitną rośliny, wśród których też widać pełznącego ślimaka winniczka i szczygła. Kwitnący pęd truskawek, krzaki babek oraz niebieskich i żółtych irysów przebijają się spomiędzy ostrych skał. Ich umieszczenie na obrazie jest nieprzypadkowe, bowiem wszystkie one poprzez swą symbolikę stanowią dopełnienie religijnego przesłania dzieła. Szczygieł, który pojawia się również na frankfurckim Rajskim Ogrodzie i na wielu innych obrazach Maryjnych, dzięki swemu szczególnemu upodobaniu do cierni symbolizuje w chrześcijańskiej ikonografii Mękę Pańską i śmiertelną ofiarę Jezusa Chrystusa. Podobnie jak szczygieł, także irys symbolizuje mękę Syna oraz ból Matki spowodowany Jego śmiercią. Również kwitnąca truskawka jest uważana za symbol Maryjny, wskazujący na jej pokorę i skromność.
Dość niezwykłe jest umieszczenie w kontekście życia Maryi ślimaka winniczka. Możliwe, że chodzi w tym wypadku o jakiś szczegół wynikający z obserwacji natury przez artystę, a nie o ściśle chrześcijańską interpretację ślimaka jako symbolu.
Strona tylna.
Ukrzyżowanie.
W okresie wielkiego postu, począwszy od Środy Popielcowej do Wielkiego Czwartku, ołtarz główny jest zasłaniany wielką zasłoną wielkopostną o wymiarach 12,5 m x 10 m, pochodzącą z 1612. Od Niedzieli Wielkanocnej do Bożego Ciała zdobi go tzw. "Srebrny ołtarz", dzieło złotnika z poł. XVIII w.
Scena Ukrzyżowania rozgrywa się pośród gęstego tłumu ludzi na tle mrocznego, granatowego nieba. Biblijną inspiracją dla dzieła stał się werset Ewangelii Mateusza: "Od godziny szóstej mrok ogarnął całą ziemię, aż do godziny dziewiątej" (Mt 27,45). Jezus wisi na belce krzyża z rozciągniętymi ramionami. Nad nim przybita jest tablica z szyderczym napisem po hebrajsku, grecku i łacinie: "To jest Jezus, Król Żydowski". Nagie, sponiewierane ciało Ukrzyżowanego z licznymi śladami ran po ubiczowaniu spowija na biodrach przepaska z białej tkaniny, rozwiewana przez wiatr. Głowa w koronie cierniowej jest pochylona z wyczerpania. Po obu stronach Chrystusa ukrzyżowano dwóch złoczyńców. Złoczyńca po lewej stronie, skruszony, patrzy z nadzieją na Chrystusa, podczas gdy drugi (z prawej) zmaga się samotnie ze śmiercią. 
U stóp krzyża klęczy zalana łzami Maria Magdalena. Obejmuje ona kurczowo drzewo krzyża, kierując wzrok ku górze, ku umierającemu Chrystusowi. Obok niej stoi Jan, umiłowany uczeń, pocieszający bolejącą Maryję, którą powierzył mu umierający Zbawiciel. Za Maryją stoją inne płaczące niewiasty. Widać też Stefatona, żołnierza rzymskiego, podającego Chrystusowi zatkniętą na włóczni gąbkę z octem, oraz dowódcę straży z długą halabardą. Na prawo od niego Hans Baldung przedstawił samego siebie jako młodego giermka z czerwoną, zawadiacką czapką na głowie. Jako jedyna z postaci przedstawionych na obrazie patrzy on dokładnie w kierunku widza. Stojący przed nim mały chłopiec trzyma tabliczkę z inicjałami "HBG", nie pozostawiającymi wątpliwości, kto jest autorem dzieła. Pod stopami zgromadzonych widać kości i ludzką czaszkę; to nawiązanie do hebrajskiej nazwy miejsca kaźni: Golgoty.
Tylko niektóre postacie z obrazu noszą na sobie ubiory epoki biblijnej; większość ma na sobie stroje z epoki Baldunga.
Tablice boczne.
Granatowe, mroczne niebo jest elementem łączącym centralny obraz Ukrzyżowania i dwie boczne tablice w jedną całość. Na lewej bocznej tablicy przedstawione są dwie postacie: ojciec Kościoła św. Hieronim i św. Jan Chrzciciel. Św. Hieronim nosi na sobie czerwony płaszcz i kapelusz kardynalski. Pieszczotliwie gładzi grzywę lwa, który jest jego ikonograficznym atrybutem. Lew nie jest przedstawiony realistycznie, lecz przypomina raczej lwa heraldycznego; wspiera się na tylnych łapach i unosi się pionowo, opierając się przednimi łapami o brzuch świętego, który w prawej ręce trzyma długi cierń, wyciągnięty, zgodnie z legendą, z łapy zwierzęcia. Za św. Hieronimem stoi brodaty św. Jan Chrzciciel, ubrany na biało, z barankiem na ręku.
Św. Hieronim jest patronem uczonych i położonego w pobliżu Uniwersytetu we Fryburgu, do którego w XVI w. należała katedra.
Św. Jan Chrzciciel należy do tych świętych, którzy są najczęściej przedstawiani na obrazach ołtarzowych. Tak też stało się i w przypadku ołtarza katedralnego, tym bardziej, że jest on patronem autora obrazu, Hansa [Johannesa] Baldunga, który namalował jeszcze jeden obraz ołtarzowy pod wezwaniem tego świętego, umieszczony w położonej naprzeciwko kaplicy Schneewelinkapelle.
Prawa boczna tablica ukazuje św. Wawrzyńca i św. Jerzego. Św. Jerzy ubrany jest od stóp do głów w metalową zbroję, podkreślającą wytworny kształt jego ciała. Na głowie ma hełm zwieńczony bujnym kołpakiem z białego futra. Jest przedstawiony w niemal klasycznym kontrapoście: cały ciężar jego ciała opiera się na jednej nodze, podczas gdy druga jest odciążona i lekko wspiera się na niewielkim smoku, leżącym na ziemi. Lewa ręka wspiera się o biodro, na którym wisi wystający z pochwy miecz, natomiast w prawej trzyma swój zwyczajowy atrybut, białą chorągiew z czerwonym krzyżem. Również smok ma, podobnie jak jego odpowiednik z lewej tablicy, lew, kształt heraldyczny. Za św. Jerzym stoi, nieco z boku, św. Wawrzyniec. Został on przedstawiony jako młody diakon z tonsurą, trzymający w prawej ręce otwartą księgę. Ma na sobie długą, białą szatę, przykrytą czerwonym paramentem z szerokimi, złotymi obszywkami. Fałdy szaty spływają na ciężki, żelazny ruszt, symbolizujący jego męczeńską śmierć za wiarę za cesarza Dioklecjana.
Św. Jerzy jest patronem miasta Fryburg a jego atrybut, biała chorągiew z krzyżem, to również flaga i herb tego miasta. Św. Wawrzyniec w średniowieczu był jednym z najpopularniejszych świętych, był czczony jako patron ubogich, piekarzy, kucharzy, bibliotekarzy. Uważano, że chroni od pożarów i pomaga w chorobach reumatycznych i w poparzeniach. Być może z tego powodu znalazł swoje eksponowane miejsce na obrazie "Ukrzyżowania".
Predella.
Przednią część predelli stanowi relief pochodzący z warsztatu snycerskiego Hansa Wydyza, z którym Hans Baldung często współpracował podczas pracy nad ołtarzem. Tematem predelli jest pokłon Trzech Króli. W zapadłej stajni, przez której zbutwiały dach prześwituje niebo, Dzieciątko Jezus przyjmuje dary od jednego z Króli, podczas gdy św. Józef pokornie obserwuje całą scenę z boku. Z lewej i prawej strony podchodzą w wytwornym orszaku dwaj pozostali Królowie z darami. Ukształtowanie terenu i roślinność symbolicznie wskazują na położone na wierzchołku góry święte miasto Jerusalem. Krajobraz i architektura zostały odmalowane w ciemnoniebieskich i fioletowych barwach, z którymi ostro kontrastują złote barwy szat postaci na obrazie. Złotawe niebo przypomina strukturą motywów zdobniczych złote tła występujące na obrazach średniowiecznych.
Tylna część predelli przedstawia na tle jasnego, żółtawego nieba portrety do pasa trzech kuratorów katedralnych i skarbnika, którzy modląc się stoją w rzędzie przed Maryją. Maryja z Dzieciątkiem Jezus na ręku ukazuje się w złotym niebie, otoczonym wieńcem obłoków. Lewą ręką podtrzymuje ona połyskującą kulę ziemską, którą bawi się Dzieciątko. Jego prawa rączka pociąga za białą woalkę na głowie Matki, przezierającą spod brązowej narzuty, przykrywającej również jej głowę. W przeciwieństwie do obowiązujących, konwencjonalnych wyobrażeń Maryi, Maryja przedstawiona przez Baldunga nosi pod brązową narzutą niemal czarną suknię.
Kuratorzy katedralni ubrani są w ciężkie, ciemne szaty, wykończone drogocennym futrem, natomiast skarbnik, Nikolaus Scherer, nosi, w przeciwieństwie do nich, białą kamizelkę. O imionach przedstawionych postaci informuje umieszczony pod nimi łaciński napis:
W prawej pachwinie łuku predelli przedstawione są dwa putta siedzące na obłokach, podczas gdy w lewej pachwinie zawieszona została sygnatura malarza.
Sygnatury malarza.
Hans Baldung sygnował obraz ołtarzowy w dwóch różnych miejscach. W scenie ”Ukrzyżowania” mały chłopiec stojący pomiędzy dowódcą straży z długą halabardą a młodym giermkiem, przedstawiającym samego Hansa Baldunga trzyma niewielką, drewnianą tabliczkę z sygnaturą malarza: HBG.
W lewym luku tylnej strony predelli widnieje wyczerpujący napis; w stylu trompe-l’œil umieszczona została na tle pokrytego obłokami nieba drewniana tabliczka w ramkach, zacieniona przez jeden z obłoków. Na tabliczce znajduje się następujący napis po łacinie:
Hans Baldung naśladował tu wiernie styl sygnatury Albrechta Dürera z obrazu ”Adam i Ewa“.
Zasłona wielkopostna.
W okresie wielkiego postu ołtarz główny jest przesłonięty wielką zasłoną o wymiarach 10,14 x 12,25 m, ważącą ponad tonę. Dzieło to zostało namalowane farbą olejną na płótnie w 1612 i jest największym tego rodzaju malowidłem w Europie, zachowanym do naszych czasów. Zostało ono w 2003 odrestaurowane i wzmocnione specjalnym materiałem. Od tamtego czasu jest ono corocznie zawieszane na linach w prezbiterium, zasłaniając je niemal w całości. Zasłona wisi w okresie od Środy Popielcowej do Wielkiego Czwartku.
Tematem zasłony jest Męka Pańska. W części centralnej znalazła się scena “Ukrzyżowania”, którą obramowuje 25 obrazów opowiadających o męce Pańskiej.

</doc>
<doc id="2064181" url="https://pl.wikipedia.org/wiki?curid=2064181" title="Eski Kermen">
Eski Kermen



</doc>
<doc id="2064184" url="https://pl.wikipedia.org/wiki?curid=2064184" title="Daria Guidetti">
Daria Guidetti

Daria Guidetti (ur. 1978 w Empoli) – włoska astrofizyczka, popularyzatorka astronomii.
Życiorys.
Wspólnie z innymi astronomami odkryła w latach 1998–2000 dwie planetoidy, współpracując jako astronom amator z "Gruppo Astrofili Montelupo".
Później studiowała astronomię na Uniwersytecie Bolońskim (ukończyła w 2007), po czym rozpoczęła studia doktoranckie w "Istituto di Radioastronomia di Bologna". Jest autorką i prezenterką programów telewizyjnych popularyzujących astronomię: "Destinazione Spazio" i "Cosmo".
W uznaniu jej pracy jedną z planetoid nazwano (27005) Dariaguidetti.

</doc>
<doc id="2064188" url="https://pl.wikipedia.org/wiki?curid=2064188" title="Heavy Mental (album)">
Heavy Mental (album)

Heavy Mental to debiutancki album amerykańskiego rapera Killah Priesta członka Sunz of Man, wydany 10 marca 1998 roku nakładem wytwórni Geffen Records. Wydawnictwo zadebiutowało na 24. miejscu notowania Billboard 200, i 4. miejscu listy Top R&amp;B/Hip-Hop Albums.
Lista utworów.
Opracowano na podstawie źródła.

</doc>
<doc id="2064191" url="https://pl.wikipedia.org/wiki?curid=2064191" title="OLBA">
OLBA



</doc>
<doc id="2064193" url="https://pl.wikipedia.org/wiki?curid=2064193" title="Poludzie">
Poludzie

Poludzie (strus. полюдье, gr. πολύδια) - rodzaj podporządkowania zależnych plemion od dominującego ośrodka, polegający na corocznym objeździe okrężnym władcy ruskiego wraz z drużyną przez terytoria najdalej od centrum położonych plemion. Na plemionach podporządkowanych ciążył obowiązek świadczenia stacji, utrzymania drużyny książęcej i wnoszenia opłat naturalnych lub pieniężnych. Zwyczaj ten, przejęty od koczowników, utrzymał się do końca XII wieku. Pod rokiem 1190 źródła ruskie po raz ostatni odnotowały, iż wielki książę Wsiewołod Juriewicz udał się na poludzie do Perejasławia Zaleskiego i Rostowa. O poludziu wspominają też źródła greckie (z połowy X w.), skandynawskie (z XIII w.) i arabskie. Cesarz bizantyjski Konstantyn VII Porfirogeneta (909-959) z wielką uwagą odnotowuje ten system uzależnienia plemion i tłumaczy poludzie jako objazd okrężny.

</doc>
<doc id="2064196" url="https://pl.wikipedia.org/wiki?curid=2064196" title="Barberini">
Barberini

Barberini – włoski ród szlachecki, pochodzenia toskańskiego, który doszedł do znaczącej pozycji w siedemnastowiecznym Rzymie. Twórcą potęgi rodu był Maffeo Barberini (1568–1644), który w 1623 został papieżem Urbanem VIII. Rodzina słynna była ze swego mecenatu artystycznego, m.in. nad Giovannim Lorenzo Berninim i Maciejem Kazimierzem Sarbiewskim. Ich siedemnastowieczny pałac rodowy (Palazzo Barberini) jest dziś siedzibą Galleria Nazionale d’Arte Antica. Główna linia rodu wygasła w 1738 roku. Jej dobra oraz nazwisko przeszły na ród Colonna z linii Carbognano, a za jego pośrednictwem na ród Sacchetti.
Wczesna historia.
Barberini byli drobnoszlachecką rodziną wywodzącą się z toskańskiej miejscowości Barberino Val d’Elsa, jednak już w XI stuleciu osiadłą we Florencji. W początkach XVI wieku bracia Carlo (1488–1566) i Antonio (1494–1559) byli dobrze prosperującymi handlarzami wełną, zbożem i tekstyliami, jednak z uwagi na swoje opozycyjne nastawienie do Medyceuszy począwszy od 1537 zaczęli przenosić swój interes z Florencji do Rzymu. Jeden z synów Carla, Francesco (1528–1600), obrawszy stan duchowny, objął wiele zaszczytnych i dochodowych urzędów w Kurii Rzymskiej i choć nie doszedł do najwyższych stanowisk, umarł jako bardzo zamożny człowiek. Znaczną część jego majątku przejęło jego sześciu bratanków – synów Antonio Barberiniego (1529–1571) i jego żony Camilli Barbadori (?–1609). Byli to: Carlo (1562–1630), Alessandro (1563–1612), Niccolo (1565–1609), Giovanni Donato (1566–1603), Maffeo (1568–1644) i Antonio Marcello (1569–1646). Dwaj najmłodsi byli duchownymi, przy czym starszy z nich, Maffeo, w 1604 został arcybiskupem i nuncjuszem we Francji, a w 1606 roku kardynałem. To on doprowadził ród Barberinich do szczytu potęgi.
Urban VIII.
6 sierpnia 1623 kardynał Maffeo Barberini został wybrany na papieża i przyjął imię Urban VIII. W tym momencie żyło jeszcze dwóch jego braci: Carlo i Antonio Marcello, z czego pierwszy był od 1594 żonaty z Costanzą Magalotti i miał z nią piątkę dzieci, a drugi był mnichem w zakonie kapucynów. Zgodnie z powszechną od stuleci praktyką nepotyzmu wszyscy oni znacznie skorzystali na wyborze Maffeo na papieża. Już 2 października 1623 najstarszy syn Carla, Francesco Barberini, został mianowany kardynałem i superintendentem Stolicy Apostolskiej, a sam Carlo objął stanowiska gubernatora Borgo, gonfaloniera Kościoła i dowódcy wojsk papieskich. W 1624 kapelusz kardynalski otrzymał także brat Urbana VIII Antonio Marcello, a w 1627 do Kolegium Kardynalskiego powołany został także jego najmłodszy bratanek Antonio (1608–1671). Jednocześnie średni syn Carla Taddeo w 1627 został ożeniony z księżną Paliano Anną Colonna, wywodzącą się z jednego z najstarszych arystokratycznych rodów Rzymu, a po śmierci ojca w 1630 przejął piastowane przez niego funkcje. Rodzina Barberini na dobre weszła wówczas do rzymskiej arystokracji.
W ślad za tymi godnościami szły też pieniądze i bogactwa. Bracia Francesco i Antonio otrzymali dwa najbardziej dochodowe urzędy kurialne: wicekanclerza i kamerlinga, z których każdy przynosił rocznie po około 12 tysięcy skudów. Z kolei Taddeo w 1631 otrzymał niezwykle prestiżowy tytuł prefekta Rzymu. Regularne roczne dochody trójki papieskich bratanków szacowano na ponad 300 tysięcy skudów. Do tego dochodziły liczne, nieraz bardzo duże darowizny ze skarbca papieskiego czynione na polecenie Urbana VIII. Po śmierci papieża w 1644 powiadano, że jego rodzina wzbogaciła się w ciągu 21 lat jego pontyfikatu aż o 105 milionów skudów, co było niespotykanym dotąd rekordem. Dzięki posiadanemu bogactwu wybudowali potężną, barokową rezydencję rodową koło "Quattro Fontane" w Rzymie. Wykorzystując trudną sytuację finansową starych rodów arystokratycznych, zakupili także wiele posiadłości ziemskich, a nawet tytuł książęcy. W 1624 Carlo zakupił Monte Rotondo od rodu Orsini, a rok później sfinalizował zakup zamku Roviano od Otto Colonna za kwotę 57 tysięcy skudów. W 1630 nabył od Colonnów księstwo Palestriny wraz z ziemiami Mezza Selva i Corcollo za kwotę 725 tysięcy skudów. Uzyskany wówczas tytuł księcia Palestriny otrzymał Taddeo Barberini, a następnie przejęli go jego potomkowie. 
Rychło też Barberini dali się poznać jako patroni sztuk. Na ich zlecenie pracowali m.in. Giovanni Lorenzo Bernini, Pietro da Cortona, Carlo Maderna czy śpiewak-kastrat Marc’Antonio Pasqualini. W 1632 wybudowali słynną operę o nazwie Teatro alle Quattro Fontane, mogącą pomieścić 3000 widzów. Papież i kardynał Francesco byli też protektorami uczonych, m.in. historyków Ferdinando Ughelli i Felice Contelori, a początkowo także astronoma Galileusza, choć ten ostatni popadł później w konflikt z papieżem i został skazany przez inkwizycję. Potężne zbiory książek i manuskryptów zebrane przez kardynała dały początek Bibliotece Barberinich.
Za czasów Urbana VIII konsekrowano nową bazylikę watykańską (18 listopada 1626). Jednakże sposób, w jaki doprowadził on budowę bazyliki do końca, budził kontrowersje, albowiem rozkazał wykorzystać w tym celu materiały z antycznych rzymskich budowli, zwłaszcza Panteonu. Anonimowy krytyk tego bezceremonialnego plądrowania pomników antyku skomentował to słynnym do dziś powiedzeniem "Quod non fecerunt barbari, fecerunt Barberini" („Czego nie zniszczyli barbarzyńcy, zniszczyli Barberini”).
Ród Barberini w ciągu 21 lat rządów Urbana VIII dorobił się dużej klienteli, a znaczna część kardynałów i urzędników zawdzięczała im swoje kariery. Jednocześnie jednak chciwość i arogancja papieskich bratanków przysporzyły im wielu wrogów. W celu realizacji rodowych inwestycji Urban VIII wielokrotnie nakładał dodatkowe podatki na ludność Państwa Kościelnego, w tym na towary pierwszej potrzeby. Dążenia Taddeo Barberiniego do uzyskania własnego, niezależnego księstwa w Italii doprowadziły do wybuchu katastrofalnej w skutkach wojny o Castro (1642–1644). Spustoszenia, jakich doznało Państwo Kościelne w połączeniu z oskarżeniami braci Antonio i Taddeo Barberini o defraudację funduszy wojennych spowodowały, że starzejący się papież i jego krewni stali się powszechnie znienawidzeni. Ponadto profrancuska polityka papieża i jego bratanków zniechęciła do nich Hiszpanię i Austrię, które dysponowały silnym stronnictwem w Rzymie.
Późniejsze losy.
76-letni Urban VIII zmarł 29 lipca 1644, pozostawiając finanse papiestwa w opłakanym stanie. Jego bratankowie Francesco i Antonio weszli na konklawe jako przywódcy najsilniejszej liczebnie frakcji, nie zdołali jednak ani przeforsować swojego kandydata, ani nawet uzyskać dla siebie rzeczywistych gwarancji bezkarności za popełnione nadużycia. Wybrany wówczas papież Innocenty X dość szybko wycofał się z poczynionych im obietnic i wszczął śledztwo w sprawie pochodzenia ich majątku. Antonio, Francesco i Taddeo wraz ze swymi dziećmi uciekli do Paryża pod opiekę kardynała Mazarin (przełom 1645/46). W tym czasie na rozkaz Innocentego X dokonano sekwestracji ich majątku w Rzymie. 24 listopada 1647 w Paryżu zmarł zaledwie 44-letni książę Taddeo.
Dzięki protekcji kardynała Mazarin, a także mediacji Olimpii Maidalchini, bratowej Innocentego X, stopniowo doszło do pojednania braci z nowym papieżem. Już w 1648 śledztwo zawieszono, a do Rzymu powrócił kardynał Francesco. Pięć lat później nastąpiło pełne pojednanie, dzięki czemu do Rzymu powrócił też Antonio wraz z dziećmi księcia Taddeo. W ciągu następnych kilku lat Barberini odzyskali swój majątek. Najstarszy syn Taddea, Carlo, w 1653 został kardynałem, a jego młodszy brat Maffeo odzyskał tytuł księcia Palestriny i ożenił się z Olimpią Giustiniani, wnuczką Olimpii Maidalchini i krewną Innocentego X. Z kolei ich siostra Lucrezia w 1654 wyszła za księcia Modeny Francesco d’Este.
Pomimo odzyskania większości bogactw rodzina Barberini nie odzyskała już nigdy dawnego znaczenia. Nierealne okazały się snute wraz z Olimpią Maidalchini plany osadzenia księcia Maffeo na tronie królewskim Neapolu, po uprzednim wypędzeniu stamtąd Hiszpanów. Spośród piątki jego dzieci dwie córki (Costanza i Camilla) wyszły za hiszpańskich grandów Francesco Caetaniego i Carlo Borromeo-Arese, natomiast najstarszy syn Francesco został w 1690 kardynałem. Tytuł książęcy przeszedł na młodszego syna Urbano, który mimo trzech małżeństw zmarł w 1722 bez męskiego potomka z prawego łoża. W 1738 zmarł kardynał Francesco, ostatni męski przedstawiciel rodu. Majątek Barberinich odziedziczyło jedyne legalne dziecko Urbano, które go przeżyło – córka Cornelia Costanza (1716–1797). Dzięki jej małżeństwu z księciem Carbognano Giulio Cesare Colonna di Sciarra nazwisko i majątek rodowy Barberinich przeszły do rodziny Colonnów.
Urbano Barberini miał jednego nieślubnego syna Maffeo Callisto, urodzonego w 1688. Choć wykluczony z normalnego dziedziczenia, na podstawie zapisów testamentowych otrzymał część dóbr rodowych. Jego szczegółowe losy nie są znane, wiadomo jednak, że nosił tytuł markiza Corese i żył jeszcze w latach 40. XVIII wieku.
Nazwisko Barberini oraz tytuł księcia Palestriny były używane przez spadkobierców Cornelii Costanzy z rodu Colonna (jako Colonna-Barberini), a po wygaśnięciu głównej linii tego rodu, przez jej spadkobierców z rodu Sacchetti. W ten sposób przetrwały one do dzisiaj, a obecnie nosi je książę Benedetto Francesco Barberini (ur. 1961).
Kardynał Carlo Barberini od 1681 do śmierci w 1704 pełnił w Kurii Rzymskiej funkcję kardynała-protektora Królestwa Polskiego i utrzymywał szczególnie przyjazne stosunki z królem Janem III Sobieskim. W archiwum rodowym Barberinich znajduje się bogata korespondencja kardynała z tym królem i innymi dygnitarzami Rzeczypospolitej.
W 1683 młodszy brat Carla, mnich karmelitański Niccolo Maria, starał się o rekomendacje od króla polskiego w celu uzyskania nominacji kardynalskiej, jednak nominacja taka nigdy nie doszła do skutku.
Genealogia.
Główna linia rodu wywodzi się od Antonio Barberiniego (1529–1571) i Camilli Barbadori (?–1609). Mieli oni szóstkę synów:

</doc>
<doc id="2064198" url="https://pl.wikipedia.org/wiki?curid=2064198" title="Astral Weeks">
Astral Weeks

Astral Weeks – drugi solowy album pochodzącego z Irlandii Północnej wykonawcy Vana Morrisona wydany w 1968 r. przez wytwórnię Warner Bros. Records. Przedstawiające mieszaninę folku, jazzu, bluesa i muzyki poważnej "Astral Weeks" zdobyło przychylność krytyków zaraz po wydaniu albumu, a w późniejszym okresie płyta była konsekwentnie wymieniana na listach najlepszych nagrań w historii rocka. W 1995 r. zajęła drugie miejsce na liście pisma Mojo ustępując tylko Pet Sounds The Beach Boys. Natomiast w 2003 r. zajęła 19. miejsce na liście 500 albumów wszech czasów magazynu Rolling Stone. Mimo że "Astral Weeks" stało się kultowym nagraniem wśród twórców i krytyków to nie doczekało się takiej aprobaty wśród szerszej grupy słuchaczy uzyskując status złotej płyty dopiero w 2001 r.
Lista utworów.
Wszystkie utwory napisane zostały przez Vana Morrisona.

</doc>
<doc id="2064199" url="https://pl.wikipedia.org/wiki?curid=2064199" title="View from Masada">
View from Masada

View from Masada to drugi studyjny album amerykańskiego rapera Killah Priesta członka Sunz of Man wydany 9 maja 2000 roku nakładem wytwórni MCA Records. Wydawnictwo zadebiutowało na 18. miejscu notowania Top R&amp;B/Hip-Hop Albums, i 73. miejscu listy Billboard 200.

</doc>
<doc id="2064202" url="https://pl.wikipedia.org/wiki?curid=2064202" title="Polaryzacja błony">
Polaryzacja błony



</doc>
<doc id="2064212" url="https://pl.wikipedia.org/wiki?curid=2064212" title="663 Wschodni Batalion">
663 Wschodni Batalion

663 Wschodni Batalion (niem. Ost Bataillon 663, ros. 663 восточный батальон) – kolaboracyjny oddział wojskowy Wehrmachtu złożony z Rosjan podczas II wojny światowej.
Został utworzony pod koniec października 1942 r. z czterech kompanii 9, 10, 11 i 12 Estnischen Sicherungs-Abteilung 186. Składał się w większości z Rosjan. Był podporządkowany niemieckiej 18 Armii Grupy Armii "Północ". Działał w okupowanych północnych obszarach ZSRR. W październiku 1943 r. przeniesiono go do okupowanej południowej Francji. Stacjonował w miasteczku Salin-de-Giraud. Podlegał 19 Armii, ochraniającej wybrzeże Morza Śródziemnego. Na pocz. grudnia tego roku został podporządkowany 338 Dywizji Piechoty gen. Rene de l'Homme de Courbière'a. W poł. kwietnia 1944 r. wszedł w skład 759 Pułku Grenadierów 338 DP jako I batalion. W sierpniu tego roku, po zniszczeniu pułku w ciężkich walkach z wojskami alianckimi pod Rhônetalem, podczas których Rosjanie też ponieśli duże straty, batalion odzyskał samodzielność. Pod koniec 1944 r. przeniesiono do obozu w Münsingen, gdzie wszedł w skład nowo formowanej 1 Dywizji Sił Zbrojnych Komitetu Wyzwolenia Narodów Rosji.

</doc>
<doc id="2064214" url="https://pl.wikipedia.org/wiki?curid=2064214" title="Walk on the Wild Side">
Walk on the Wild Side

Walk on the Wild Side – utwór skomponowany przez Lou Reeda w czasach gry w The Velvet Underground. Wersja z albumu Transformer jest największym komercyjnym sukcesem w karierze Reeda. Tekst piosenki porusza m.in. kontrowersyjne w latach 70. tematy transseksualizmu, narkomanii i męskiej prostytucji.
W 2004 utwór został sklasyfikowany na 221. miejscu listy 500 utworów wszech czasów magazynu Rolling Stone.

</doc>
<doc id="2064216" url="https://pl.wikipedia.org/wiki?curid=2064216" title="127 Oddział Artylerii Przeciwlotniczej">
127 Oddział Artylerii Przeciwlotniczej

127 Oddział Artylerii Przeciwlotniczej (niem. Flak-Abteilung 127, est. Õhutõrjepataljon 127) – oddział wojskowy artylerii przeciwlotniczej złożony z Niemców i Estończyków podczas II wojny światowej.
Historia.
Został utworzony w kwietniu 1940 r. w Berlinie jako 127 Rezerwowy Oddział Artylerii Przeciwlotniczej. Składał się z pięciu baterii artylerii przeciwlotniczej (trzech ciężkich i dwóch lekkich). Na przełomie 1940/1941 r. przeniesiono go do Bordeaux. W kwietniu 1941 r. wszedł w skład 45 Pułku Artylerii Przeciwlotniczej. Po ataku wojsk niemieckich na ZSRR 22 czerwca tego roku, trafił na front wschodni, gdzie zasilili go estońscy ochotnicy. W lipcu tego roku 2 bateria została rozwiązana, a na jej miejsce włączono 1 baterię 342 Rezerwowego Fortecznego Oddziału Artylerii Przeciwlotniczej. Od marca 1942 r. stacjonował w Krasnogwardiejsku. Podlegał 41 Pułkowi Artylerii Przeciwlotniczej. W lipcu tego roku oddział został przemianowany na Flak-Abteilung 127. We wrześniu zmienił przynależność na 43 Pułk Artylerii Przeciwlotniczej. W grudniu przeszedł do Nowosokolnik, w lutym 1943 r. pod oblężony Leningrad, zaś w maju tego roku do Łużek. Na pocz. listopada znalazł się w Wielkich Łukach. Pod koniec 1943 r. została sformowana 6 bateria ciężka. Na pocz. czerwca 1944 r. oddział wszedł w skład 151 Pułku Artylerii Przeciwlotniczej, zaś na pocz. września tego roku - 182 Pułku Artylerii Przeciwlotniczej. Na pocz. października powrócił do 43 Pułku Artylerii Przeciwlotniczej. Przeniesiono go do Dyneburga, a następnie na wyspę Sarema. Pod koniec 1944 r. zmienił podległość na 151 Pułk Artylerii Przeciwlotniczej. Na pocz. 1945 r. znalazł się w Windawie, gdzie zakończył szlak bojowy.

</doc>
<doc id="2064219" url="https://pl.wikipedia.org/wiki?curid=2064219" title="Mao Xinyu">
Mao Xinyu

Mao Xinyu (; ur. 17 stycznia 1970 w Pekinie) – chiński wojskowy, pisarz i wykładowca akademicki. Generał major Chińskiej Armii Ludowo-Wyzwoleńczej. Jeden z wnuków przewodniczącego Chińskiej Republiki Ludowej Mao Zedonga. 
Życiorys.
W 1992 został absolwentem Wydziału Historii Chińskiego Uniwersytetu Ludowego. W latach 1992–1995 studiował także w Centralnej Szkole Partyjnej Komunistycznej Partii Chin. Później został pracownikiem naukowym w Wojskowej Akademii Nauk Chińskiej Armii Ludowo-Rewolucyjnej. Na tej samej uczelni uzyskał też stopień doktora. Mao Xinyu jest autorem licznych prac z zakresu historii, spośród których najbardziej znaną publikacją jest "Dziadek Mao Zedong" (爷爷毛泽东 "Yeye Mao Zedong"), wydany w 2003.
Od 2008 był członkiem Ludowej Politycznej Konferencji Konsultatywnej Chin. W 2010 został awansowany do stopnia generała majora, co uczyniło go najmłodszych generałem we współczesnej armii chińskiej. Decyzja ta spotkała się z pewną krytyką, a Mao zarzucano brak kompetencji. We wrześniu 2011 został zatrudniony na Uniwersytecie Guangzhou, gdzie wykłada myśl Mao Zedonga.
Życie prywatne.
Jest synem Mao Anqinga, drugiego z synów Mao Zedonga.
Był dwukrotnie żonaty, z drugiego małżeństwa ma córkę i syna.

</doc>
<doc id="2064220" url="https://pl.wikipedia.org/wiki?curid=2064220" title="Koko (film)">
Koko (film)

Koko (fr. Pouic-Pouic ) – czarno-biała komedia francuska z roku 1963 w reżyserii Jeana Giraulta, na podstawie sztuki "Sans ceremonie". Jedna z pierwszych komedii, w której główną rolę powierzono Louisowi de Funèsowi.
Fabuła.
Dystyngowana Patricia proponuje młodemu szoferowi, by udawał jej męża, chcąc się w ten sposób pozbyć Antoine’a, swojego czterdziestoletniego adoratora. Szoferowi przyjdzie odegrać tę rolę również przed rodziną Patricii, w której prawdziwą rewolucję spowodował nierozsądny zakup fałszywego pola naftowego, położonego gdzieś nad brzegami Orinoko.

</doc>
<doc id="2064221" url="https://pl.wikipedia.org/wiki?curid=2064221" title="Halina Dudicz-Latoszewska">
Halina Dudicz-Latoszewska

Halina Dudicz-Latoszewska (ur. 19 grudnia 1902 w Aleksandrowie Kujawskim, zm. 14 stycznia 1994 w Skolimowie) – polska śpiewaczka operowa (sopran).
Występowała na scenie Opery Poznańskiej. Była małżonką dyrygenta Zygmunta Latoszewskiego. W okresie wojennym przebywała w Warszawie. W okresie powojennym kształciła śpiewaków w Konserwatorium Poznańskim.

</doc>
<doc id="2064222" url="https://pl.wikipedia.org/wiki?curid=2064222" title="Aeshna brevistyla">
Aeshna brevistyla

Aeshna brevistyla – gatunek ważki z rodziny żagnicowatych (Aeshnidae). Niekiedy wydzielany do monotypowego rodzaju "Adversaeschna" , klasyfikowanego też jako podrodzaj rodzaju "Aeshna". Występuje w krainie australijskiej – Australia, Nowa Zelandia, Norfolk, Nowa Kaledonia, Vanuatu i wyspy Kermadec.

</doc>
<doc id="2064224" url="https://pl.wikipedia.org/wiki?curid=2064224" title="Aeshna palmata">
Aeshna palmata

Aeshna palmata – gatunek ważki z rodziny żagnicowatych (Aeshnidae). 
Występuje w Kanadzie, Stanach Zjednoczonych i na Kamczatce. Zasiedla wody stojące i wolno płynące, porośnięte bujną roślinnością, zwykle na terenach zalesionych, niektóre populacje spotykane są na terenach otwartych.

</doc>
<doc id="2064225" url="https://pl.wikipedia.org/wiki?curid=2064225" title="Łączniczka">
Łączniczka



</doc>
<doc id="2064226" url="https://pl.wikipedia.org/wiki?curid=2064226" title="Pudełko rozdaniowe">
Pudełko rozdaniowe

Pudełko rozdaniowe przeznaczone jest do przenoszenia zestawu kart do stolika brydżowego.
Każde pudełko rozdaniowe posiada identyfikację pozwalającą na określenie:
Zestaw pudełek.
Zestaw pudełek składa się z 16 pudełek. W każdym zestawie występują wszystkie kombinacje rozdającego (4 możliwości), NS przed lub po partii (2 możliwości) oraz WE przed lub po partii (2 możliwości).
Podstawowy zestaw ma numery 1..16.
Ten sam schemat powtarza się dla zestawów 17..32 oraz następnych.
Kieszenie.
Karty w pudełku rozdaniowym są przechowywane w 4 kieszeniach po 13 kart. Karty przechowywane są koszulkami do góry.
Przed pierwszym rozdaniem karty mogą być:

</doc>
<doc id="2064227" url="https://pl.wikipedia.org/wiki?curid=2064227" title="Aeshna canadensis">
Aeshna canadensis

Aeshna canadensis – gatunek ważki z rodziny żagnicowatych (Aeshnidae). 
Występuje powszechnie w Kanadzie i Stanach Zjednoczonych.

</doc>
<doc id="2064228" url="https://pl.wikipedia.org/wiki?curid=2064228" title="Słodkiego miłego życia">
Słodkiego miłego życia

Słodkiego, miłego życia – dziesiąty singel polskiego zespołu Kombi, na którym znalazły się dwa utwory z płyty "Nowy rozdział".
Piosenka „Słodkiego, miłego życia” stała się jednym z największych przebojów Kombi. Po raz pierwszy tę piosenkę można było usłyszeć w Trójkowej Liście Przebojów jesienią 1983 roku. Na XXI Krajowym Festiwalu Piosenki Polskiej w Opolu zespół wielokrotnie bisował z piosenką „Słodkiego, miłego życia” i zdobył nagrodę publiczności.
Historia powstania utworu.
Podczas radzieckiej trasy koncertowej zespołu, 10 listopada 1982 roku zmarł Leonid Breżniew. Ogłoszono wtedy 5-dniową żałobę narodową. Trasę grupy wstrzymano, przez co muzycy mieli sporo wolnego czasu. W hotelowym pokoju, w mieście uzdrowiskowym Mineralne Wody, założyciel formacji Sławomir Łosowski, skomponował przyszły evergreen Kombi. Po powrocie zespołu do Polski tekst do muzyki napisał Marek Dutkiewicz.

</doc>
<doc id="2064229" url="https://pl.wikipedia.org/wiki?curid=2064229" title="Mały pływak">
Mały pływak

Mały pływak lub Zwariowany weekend (fr. Le Petit Baigneur) – francusko-włoska komedia z 1967 roku w reżyserii Roberta Dhéry'ego. W filmie wystąpił sam reżyser.
Fabuła.
Louis-Philippe Fourchaume, właściciel stoczni, zwalnia swojego architekta, André Castagniera za nieudany projekt prototypowego jachtu. Kiedy jednak łódź zwana „Mały pływak”, wygrywa międzynarodowy konkurs we Włoszech, właściciel stoczni nie cofnie się przed niczym, by odzyskać swojego genialnego wynalazcę. Tymczasem André mieszka z rodziną prawdziwych ekscentryków.

</doc>
<doc id="2064230" url="https://pl.wikipedia.org/wiki?curid=2064230" title="Warszawskie Towarzystwo Lotnicze Awiata">
Warszawskie Towarzystwo Lotnicze Awiata

Warszawskie Towarzystwo Lotnicze Awiata, zwyczajowo Awiata – polskie przedsiębiorstwo lotnicze założone w maju 1910 w Warszawie przez księcia Stanisława Lubomirskiego (był także jego właścicielem) z siedzibą na lotnisku mokotowskim. Dyrekcja Towarzystwa mieściła się przy ul. Świętokrzyskiej 28.
Historia.
Już od 1909 roku istniały w Warszawie środowiska popularyzujące idee związane z lotnictwem: działało „Koło Awiatorów”, odbyły się pokazy lotnicze w 1909 roku, w 1910 zorganizowano warszawskie Dni Awiacyjne. Stanisław Lubomirski w 1909 zaproponował zorganizowania w Warszawie szkoły pilotów oraz założenie warsztatów lotniczych, które w przyszłości mogłyby przekształcić się w prawdziwą wytwórnię samolotów. 
Istniała też grupa osób zainteresowanych inwestowaniem w nowo rozwijającą się branżę technologiczną. Kurier Warszawski informował, że 21 maja 1910 roku odbyło się pierwsze spotkanie Stowarzyszenia Akcyjnego „Lot”, które miałoby się zajmować produkcją, sprzedażą i zakupem samolotów, zakładaniem i utrzymywaniem lotnisk oraz szkoleniem pilotów, popularyzacją lotnictwa poprzez organizację pokazów lotniczych i udział w konkursach i wystawach oraz oceną i opracowaniem wynalazków z dziedziny lotnictwa. Na spotkaniu ustalono, że kapitał zakładowy Spółki będzie wynosił 75 000 rubli i będzie ona miała 75 udziałowców. 
4 czerwca 1910 roku w hotelu Bristol odbyło się drugie posiedzenie Spółki, gdzie podjęto decyzję, że mimo braku pełnego kapitału zakładowego, należy rozpocząć działalność. Od tego momentu zaczęto stosować nazwę Warszawskie Towarzystwo Lotnicze Awiata. W skład Towarzystwa weszła Wytwórnia Samolotów oraz Szkoła Pilotów.
W czerwcu 1910 roku książę Stanisław Lubomirski, w imieniu Towarzystwa, zawarł wstępną umowę z rosyjskimi władzami wojskowymi na mocy której Awiata otrzymała w bezpłatną dzierżawę (na 15 lat) część Pola Mokotowskiego. W zamian strona rosyjska zyskiwała prawo pierwokupu wyprodukowanych samolotów oraz Towarzystwo było zobowiązane szkolić bezpłatnie w pilotażu rocznie dwóch oficerów armii carskiej. Oficjalna umowa została podpisana 2 marca 1911 roku. 
We wrześniu 1910 roku rozpoczęto budowę, wg projektu inż. Kazimierza Moszkowskiego, ośmiu hangarów, dwóch hal fabrycznych (w których umieszczono stolarnię, lakiernię, tapicernię i montownię), dwóch budynków administracyjnych i jednego mieszkalnego. Sprzęt do wyposażenia hal fabrycznych sprowadzono z Wielkiej Brytanii. W oddzielnym budynku umieszczono agregat benzynowy, który zasilał wszystkie urządzenia elektryczne na terenie lotniska. Budowa hangarów została zakończona w listopadzie i natychmiast znaleźli się chętni do ich dzierżawy (pomimo tego, że jeszcze nie posiadały bram). Hangar nr 1 wynajęli Czesław Zbierański i Stanisław Cywiński, hangar nr 10 wynajął Czesław Tański. 
Na stanowisku inżyniera-konstruktora Towarzystwa został zatrudniony inż. Michał Król, absolwent Ecole Superieuer d'Aeronautique w Paryżu. Jako pracowników zatrudniono osoby związane z przemysłem samochodowym, ponieważ w tym czasie w Warszawie nie było ludzi dysponujących wiedzą z zakresu budowy samolotów. W ten sposób powstał zespół liczący ok. 50 pracowników. Dyrektorem administracyjnym Towarzystwa został Konstanty Lubomirski a kierownikiem technicznym Stanisław Supniewski z firmy samochodowej "Varsavie Automobiles", będącej własnością księcia Konstantego Lubomirskiego. Szefem pilotażu, od listopada 1910 do września 1911 roku, był Henryk Segno, zastąpił go Michał Scipio del Campo, który zajmował to stanowisko do końca istnienia Towarzystwa.
17 czerwca 1911 roku odbyło się uroczyste otwarcie mokotowskiej wytwórni samolotów i szkoły pilotów Towarzystwa (nieoficjalnie działających od lutego), w którym wzięli udział przedstawiciele świata warszawskiej nauki, kultury, władz cywilnych i wojskowych oraz dziennikarze. Zebranym zaprezentowano dwa wyprodukowane w Awiacie samoloty, odbyły się pokazy lotnicze podczas których latał Francuz Marchal, Henryk Segno i Konrad Olchowicz. W drugiej połowie 1911, w ramach szkoły pilotów rozpoczęto kursy pilotażu. Trwały od sześciu do ośmiu tygodni i ich program obejmował część teoretyczną i praktyczną. Koszt kursu wynosił 450 rubli co było wysoką ceną, ale możliwą do zaakceptowania przez wielu warszawiaków. Wykłady teoretyczne były prowadzone przez Michała Króla i Henryka Segno. Szkolenie w locie prowadzono metodą Farmana - na samolotach dwumiejscowych, przeszkolono na nich czterech Rosjan: Sołowiowa, Aleksandrowicza, Metodyna Bałandyna i Adama Krachowieckiego oraz pięciu Polaków: Marię Mrozińską, Michała Zaleskiego, Czesława Zbierańskiego, Aleksandra Skarżyńskiego i Anatolego Sobańskiego. Ponadto w szkoleniu brali udział (ale go nie ukończyli): Michał Lubicz-Zaleski, M. Wolny, J. Baranowski, Maksym von Lerche, Meissner i Turbin. Poza szkoleniem Awiata organizowała w 1911 roku pokazy lotnicze, które cieszyły się dużym zainteresowaniem mieszkańców Warszawy. Podczas jednego z takich pokazów 13 sierpnia Michał Scipio del Campo jako pierwszy Polak odbył lot nad Warszawą. Tym samym złamał oficjalny zakaz lotów nad miastem, co później uzasadniał tym, że nie został poinformowany o takim zakazie.
Latem 1911 roku Awiata uczestniczyła w imprezie lotniczej zorganizowanej przez Aeroklub Wszechrosji - przelocie na trasie Petersburg-Moskwa. Wzięli w niej udział Jerzy Jankowski na Blériocie i Lerch na Etrichu. Obydwaj Polacy nie ukończyli imprezy z powodów technicznych, jednak podczas jej trwania książę Stanisław Lubomirski poznał Michała Scipio del Campo i zaprosił go do pracy w Awiacie.
W 1911 roku w hangarach Awiaty Czesław Zbierański zakończył budowę swojego samolotu, który 25 września oblatał Michał Scipio del Campo. W tym samym roku pilot Awiaty Supniewski testował samolot Łątka Czesława Tańskiego, jednak z uwagi na zbyt małą moc silnika nie doszło do jego oblatania.
Początkowo w Awiacie produkowano samoloty Farmana na licencji zakupionej w zakładach „Aviatik” w Mülhausen. W ich konstrukcji wprowadzono zmiany w stosunku do oryginału - zastosowano silnik Gnome, zmieniono obrys płata, zmniejszono ilość rozpórek międzypłatowych oraz wykorzystano w konstrukcji drążone drewno. Łącznie zbudowano pięć samolotów na licencji Farmana (dwa egzemplarze Farman IV, jeden Farman III i dwa Farman VII). Ponadto rozpoczęto produkcję samolotów Blériot XI, konstrukcji Blériota, które produkowano według oryginalnej dokumentacji francuskiej. Łącznie wyprodukowano trzy egzemplarze tego samolotu, jeden z silnikiem Anzani 25 KM i dwa z silnikiem Gnome 50 KM. W 1911 roku Henryk Segno udał się do Wiener Neustadt aby zakupić jeden egzemplarz samolotu Etrich Taube i licencję na ich produkcję. 
Towarzystwo brało aktywny udział w wydarzeniach lotniczych odbywających się na terenie Imperium Rosyjskiego. We wrześniu 1910 roku Anatol Krumm, na samolocie Awiatik, wziął udział we Wszechrosyjskim Święcie Lotnictwa. W październiku 1910 roku ten sam pilot przedstawiał ofertę Awiaty w Sewastopolskiej Szkole Pilotów. 
W dniach 25-30 kwietnia 1911 roku Towarzystwo wzięło udział w pierwszym Wszechrosyjskim Zjeździe Żeglugi Powietrznej w Petersburgu. Zjazd był połączony z Międzynarodową Wystawą Żeglugi Powietrznej, podczas której Towarzystwo miało swoją ekspozycję. Wysiłek Awiaty został zauważony i nagrodzony złotym medalem za organizację produkcji samolotów. W maju 1911 roku Awiata prezentowała swe samoloty na II Wszechrosyjskim Tygodniu Lotniczym w Petersburgu. Samolot Etrich został zaprezentowany przez Henryka Segno również w locie podczas pokazów w Kołomagi.
Do grudnia 1911 Towarzystwo wyprodukowało 5 samolotów typu niemieckiego Aviatik oraz 3 samoloty Blériota. Ponadto naprawiono kilka maszyn uszkodzonych podczas nauki pilotażu w Awiacie. Działalność ta nie przynosiła zysków, z powodu wad i uszkodzeń nie doszło do przekazania zamówionego samolotu armii carskiej, zyski z produkcji nie pokrywały kosztów działalności. Do tego też doszła nieprzychylna postawa władz rosyjskich, co w styczniu 1912 roku zaskutkowało odebraniem Awiacie koncesji na prowadzenie działalności. Kilka miesięcy później, wiosną, lotnisko i wytwórnię samolotów przejęła armia rosyjska. 17 listopada 1912 roku z Wojskowej Szkoły Lotniczej w Gatczynie przybyło na Pole Mokotowskie 32 oficerów, 50 żołnierzy oraz kilku instruktorów pilotażu. Przez 5 miesięcy, do końca marca 1913, prowadzono tu szkolenie lotnicze. Po jego zakończeniu samoloty przekazano do twierdz w Modlinie i Brześciu Litewskim. Na Polu Mokotowskim Rosjanie umieścili kompanię aeronautyczną.
Po zajęciu Warszawy przez Niemców w 1915 roku została tam umieszczona filia zakładów Albatros Flugzeugwerke, w której zatrudnienie znalazło ok. 500 pracowników.
Hangary Awiaty zostały przejęte w 1918 roku przez polskie lotnictwo wojskowe. Zostały rozebrane ok. 1935 roku.

</doc>
<doc id="2064233" url="https://pl.wikipedia.org/wiki?curid=2064233" title="Bauke Mollema">
Bauke Mollema

Bauke Mollema (ur. 26 listopada 1986 w Groningen) – holenderski kolarz szosowy, zawodnik profesjonalnej grupy Trek-Segafredo.
Największym sukcesem kolarza jest zwycięstwo w wyścigu Clásica de San Sebastián (2016) oraz kilka wygranych etapów w wyścigach należących do World Tour. Trzeci kolarz klasyfikacji generalnej Tour de Pologne 2010.

</doc>
<doc id="2064237" url="https://pl.wikipedia.org/wiki?curid=2064237" title="Yoruichi Shihouin">
Yoruichi Shihouin



</doc>
<doc id="2064238" url="https://pl.wikipedia.org/wiki?curid=2064238" title="Dwuniciowy DNA">
Dwuniciowy DNA



</doc>
<doc id="2064246" url="https://pl.wikipedia.org/wiki?curid=2064246" title="Algieria na Zimowych Igrzyskach Olimpijskich 1992">
Algieria na Zimowych Igrzyskach Olimpijskich 1992

Algierię na Zimowych Igrzyskach Olimpijskich 1992 reprezentowało czworo zawodników – trzech mężczyzn i jedna kobieta. Był to debiut reprezentacji Algierii na zimowych igrzyskach olimpijskich. Algierska reprezentacja nie zdobyła żadnego medalu. 

</doc>
<doc id="2064250" url="https://pl.wikipedia.org/wiki?curid=2064250" title="Algieria na zimowych igrzyskach olimpijskich">
Algieria na zimowych igrzyskach olimpijskich

Algieria na zimowych igrzyskach olimpijskich – występy reprezentacji Algierii na zimowych igrzyskach olimpijskich.
Algieria trzykrotnie uczestniczyła w zimowych igrzyskach olimpijskich, po raz pierwszy podczas igrzysk w Albertville w 1992 roku. Wówczas kraj ten był reprezentowany przez czworo narciarzy alpejskich – trzech mężczyzn i jedną kobietę. Była to najliczniejsza reprezentacja Algierii wystawiona na zimowe igrzyska olimpijskie. Algieria startowała również podczas igrzysk w Turynie w 2006 roku (dwoje reprezentantów) oraz igrzysk w Vancouver w 2010 roku (jeden reprezentant). Nigdy reprezentanci Algierii nie zdobyli medalu zimowych igrzysk olimpijskich. Najlepszym miejscem osiągniętym przez algierskich olimpijczyków było 40. miejsce osiągnięte przez Christelle Laura Douibi w zjeździe kobiet podczas igrzysk w Turynie.
W trzech startach olimpijskich algierscy sportowcy zaprezentowali się w dwóch dyscyplinach sportowych – w biegach narciarskich i narciarstwie alpejskim. W biegach Algierię reprezentowało dwóch zawodników, a w narciarstwie alpejskim – pięcioro.

</doc>
<doc id="2064251" url="https://pl.wikipedia.org/wiki?curid=2064251" title="Władysław Manduk">
Władysław Manduk

 
Władysław Manduk (ur. 30 lipca 1910 w Warszawie, zm. 18 czerwca 1989 w Brooklands, Anglia) – inżynier chemik, taternik, organizator taternictwa i turystyki górskiej w strukturach Polskiego Towarzystwa Turystyczno-Krajoznawczego (PTTK) w Łodzi po II wojnie światowej, filister Korporacji Akademickiej Sarmatia.
Nauka.
W Warszawie w 1929 ukończył Gimnazjum im. Stefana Batorego, zaś w 1937 Politechnikę Warszawską, uzyskując dyplom mgr. inż. chemii. W czasie swych studiów był czynnym członkiem Korporacji Akademickiej Sarmatia.
Służbę wojskową odbył w latach 1935–1936 w Szkole Podchorążych Artylerii we Włodzimierzu Wołyńskim, a następnie w 32 dywizjonie artylerii lekkiej w Rembertowie.
Wojna, działalność konspiracyjna i powstanie warszawskie.
Uczestnik wojny obronnej 1939. W randze podporucznika dowodził baterią artylerii lekkiej, która osłaniała Warszawę od strony Powązek i Żoliborza przed niemieckimi czołgami.
Po klęsce, już w październiku 1939 rozpoczął działalność konspiracyjną. Działał w ZWZ, AK, walczył w powstaniu warszawskim w Zgrupowaniu Mokotów.
Już w stopniu porucznika, jako „Grzegorz”, zaangażowany był w szkolenie wojskowe artyleryjskie młodzieży akowskiej. Prowadził tajne wykłady i ćwiczenia, opracował nawet specjalny skrypt szkoleniowy i wykonał modele przyrządów celowniczych. Spotkania odbywały się w prywatnych mieszkaniach na Woli, Mokotowie i Powiślu.
W czasie powstania warszawskiego dowodził ewakuacją do Pruszkowa powstańców rannych w pierwszych dniach. W ciągu września jego oddział odbierał zrzuty lotnicze dla powstańców.
Działalność zawodowa.
Biuro Projektów i Realizacji Inwestycji „Biprowis”, później „Chemitex”), gdzie pracował jako kierownik działu i starszy projektant, aż do przejścia na emeryturę 31 grudnia 1975.
Pozazawodowa działalność turystyczna i organizacyjna w turystyce.
Turystą we wspomnieniach córek był „od zawsze”.
Jeszcze przed wojną dużo chodził po górach i jeździł turystycznie na nartach.
Od 1931 działał w Polskim Towarzystwie Tatrzańskim (PTT). Po okresie przerwy spowodowanej wojną, pod Nowym Targiem rozpoczął znów górskie wędrówki m.in. z rodziną na Turbacz.
W 1946 powrócił do turystyki tatrzańskiej, a w l947 zaczął przygodę ze wspinaczką wysokogórską.
Od przyjazdu do Łodzi w 1949 zajmował się społeczną działalnością organizacyjną: został wybrany wiceprezesem Zarządu Oddziału PTT, od 1951 Oddziału PTTK w Łodzi; w następnych latach wybrany został wiceprezesem i prezesem Zarządu Okręgu PTTK w Łodzi (l956-1968).
W maju 1950 na samotnej pieszej wycieczce w Jurę Krakowsko-Wieluńską (inna nazwa Jury Krakowsko-Częstochowskiej), po skałkach Mirowa, Bobolic, Kroczyc i okolicy, odkrył zbiorowisko skałek, w których było – jak sam wspominał – "„sporo obiecujących iglic i piętrzyło wiele wabiących ścianek”". Były to „Skałki Kroczyckie” znane dzisiaj całemu środowisku wspinaczkowemu w Łodzi. Tam w latach 50. XX w. najstarsza córka przebywała jako osoba towarzysząca na kursach skałkowych, a w latach 70. XX w. najmłodsza ukończyła kurs taternicki pod kierunkiem Andrzeja Wilczkowskiego. Turystkami górskimi do dziś są wszystkie córki.
W 1951 w Łodzi był inicjatorem powstania Sekcji Łódzkiej Koła Krakowskiego Klubu Wysokogórskiego, której został przewodniczącym.
Pełnił z wyboru w latach 1951–1989 odpowiedzialne funkcje społeczne w PTTK, do 1975 w Zarządzie Okręgu Łódzkiego PTTK, potem, od 1975 po reformie administracyjnej państwa w Zarządzie Wojewódzkim PTTK w Łodzi, m.in. w latach 1951–1956 wiceprezes, 1965–1968 prezes, a w innych okresach członek zarządu.
Od 1953 do końca życia był członkiem Zarządu Oddziału Łódzkiego PTTK.
Był także przewodniczącym Komisji Taternickiej Okręgu PTTK, a potem Komisji Ochrony Przyrody, Komisji Krajoznawczej, Komisji Historii i Tradycji PTTK oraz członkiem Referatu Weryfikacyjnego Górskiej Odznaki Turystycznej (GOT). Był także członkiem Komisji Historii i Tradycji oraz Komisji Turystyki Zagranicznej Zarządu Głównego PTTK.
Był Przodownikiem Turystyki Górskiej (od 1953, w 1975 został Honorowym Przodownikiem Turystyki Górskiej), Instruktorem Kształcenia Kadr w zakresie turystyki górskiej, organizatorem szkoleń nowych przodowników, organizatorem wielu imprez turystycznych (m.in. corocznych Rajdów Chemików), członkiem Komisji Egzaminacyjnej dla Przodowników Turystyki Górskiej, a także członkiem Wojewódzkiej Komisji Odznaczeń.
Był wiceprzewodniczącym powstałej w 1976 przy Zarządzie Wojewódzkim PTTK w Łodzi Komisji Seniorów.
Związał się bliżej z Klubem Turystów Górskich „Kosówka” Łódzkiego Oddziału PTTK.
Był kierownikiem polskich wypraw w góry Kaukazu w 1958 i 1959. Na drugiej doszedł na szczyt Elbrusu.
W 1970 poprowadził wyprawę w góry Turcji.
Po kontuzji, która zakończyła się operacją kolana, przestał się wspinać, ale turystykę górską uprawiał nadal. Organizował i uczestniczył w wielu wyjazdach m.in. w Tatry Słowackie.
Organizował wyjazdy rodzinne, w mniejszym lub większym gronie, w różne partie polskich gór, upodobał sobie szczególnie Gorce.
Zwiedzał liczne kraje europejskie a pokłosie tych wyjazdów prezentował na ogólnie dostępnych bogato ilustrowanych przezroczami prelekcjach i wykładach w PTTK oraz na Uniwersytecie III Wieku.
Członek Honorowy PTTK.
Członek Honorowy Polskiego Związku Alpinizmu.
Członek Honorowy Łódzkiego Klubu Wysokogórskiego.
Działalność publicystyczna.
W latach 1959-1980 był autorem artykułów i 1970-1975 zastępcą redaktora naczelnego "Biuletynu Informacyjnego Zarządu Okręgu PTTK w Łodzi" (obecnie Kwartalnik Krajoznawczy RPK PTTK w Łodzi "Wędrownik", którego 400. numer ukazał się w 2009). Pisał także w "Taterniku", "Światowidzie" a w codziennej prasie łódzkiej zamieszczał artykuły z zakresu ochrony przyrody, historii polskiej turystyki, głównie górskiej i krajoznawstwa.
Niektóre przykładowe artykuły:
Śmierć i miejsce pochówku.
Zmarł na serce 18 czerwca 1989 w Brooklands w połowie drogi z Lake District do Londynu, wracając z 2-tygodniowego pobytu z jedną z córek w górach Szkocji.
Pochowany jest w Warszawie na Powązkach w grobie rodzinnym (kwatera 22-3-4/5). Pogrzeb odbył się 29 czerwca 1989.
Linki zewnętrzne.
Monografia Klubu Turystów Górskich Kosówka (dostęp w internecie 13 marca 2011)

</doc>
<doc id="2064252" url="https://pl.wikipedia.org/wiki?curid=2064252" title="Parafia Świętego Ducha w Tarłowie">
Parafia Świętego Ducha w Tarłowie

Parafia Świętego Ducha w Tarłowie – parafia Kościoła Polskokatolickiego w RP, położona w dekanacie kieleckim diecezji krakowsko-częstochowskiej. 
Historia.
Parafia Świętego Ducha w Tarłowie została założona w 1929. W okresie międzywojennym (1930-1932) wierni wybudowali kamienny kościół. Placówka po wojnie była nie obsadzana, a ksiądz dojeżdżał z Ostrowca Świętokrzyskiego. W 1952 parafia liczyła 100 wiernych, przez następne dekady liczba wiernych nie ulegała zmianie. Od 1964 pracę duszpasterską prowadzi w parafii ks. inf. Aleksander Bielec, posługuje także w parafii w Osówce, oddalonej o 17 kilometrów od Tarłowa. 
Przy kościele znajduje się pomnik-mogiła, gdzie spoczywa 150 żołnierzy węgierskich którzy oddali swe życie jesienią 1944 w walkach nad Wisłą. Kościół mieści się przy ulicy Soleckiej.

</doc>
<doc id="2064253" url="https://pl.wikipedia.org/wiki?curid=2064253" title="Gregorovius">
Gregorovius



</doc>
<doc id="2064255" url="https://pl.wikipedia.org/wiki?curid=2064255" title="Shinodazuma">
Shinodazuma

 – japońska sztuka nieznanego autora, napisana w XVIII wieku (1774). Przedstawia historię rozstania ojca (Yasuna Abe) i syna (Seimei Abe) z lisicą Kuzunoha, ich żoną i matką. Seimei Abe dzięki podarunkom otrzymanym od matki, zapewniającym mu ponadludzką mądrość oraz rozumienie mowy zwierząt, zostanie w przyszłości mistrzem (onmyō-ji) kosmologii ezoterycznej (onmyō-dō lub in'yō-dō), opartej na dwoistości sił kosmosu i pięciu elementach: ogniu, wodzie, powietrzu, drewnie i ziemi.

</doc>
<doc id="2064257" url="https://pl.wikipedia.org/wiki?curid=2064257" title="Massimo Bertolini">
Massimo Bertolini

Massimo Bertolini (ur. 30 maja 1974 w Weronie) – włoski tenisista, reprezentant w Pucharze Davisa, olimpijczyk z Sydney (2000).
Kariera tenisowa.
Bertolini karierę tenisową rozpoczął w roku 1993, a zakończył w 2006.
Występował głównie jako deblista. W turniejach rangi ATP World Tour Włoch odniósł 2 zwycięstwa oraz był uczestnikiem 5 finałów.
W latach 2002–2004 reprezentował Włochy w Pucharze Davisa. Rozegrał przez ten okres 6 pojedynków deblowych, z których 4 wygrał.
W 2000 roku Bertolini wziął udział w igrzyskach olimpijskich w Sydney, dochodząc do 2 rundy gry podwójnej w parze z Cristianem Brandim. Mecz o dalszą rundę Włosi przegrali z Dominikiem Hrbatým i Karolem Kučerą.
W rankingu gry pojedynczej Bertolini najwyżej był na 329. miejscu (1 maja 1995), a w klasyfikacji gry podwójnej na 36. pozycji (3 maja 2004).

</doc>
<doc id="2064258" url="https://pl.wikipedia.org/wiki?curid=2064258" title="Richard Pramotton">
Richard Pramotton

Richard Pramotton (ur. 9 maja 1964 r.) – włoski narciarz alpejski. Jego największym sukcesem było trzecie miejsce w klasyfikacji końcowej giganta w sezonie 1986/1987. Najwyższym miejscem wywalczonym przez Pramottona na mistrzostwach świata było 11. miejsce w gigancie podczas mistrzostw świata w Crans-Montana. Najlepsze wyniki w Pucharze Świata osiągnął w sezonie 1986/1987 kiedy to zajął 5. miejsce w klasyfikacji generalnej.

</doc>
<doc id="2064265" url="https://pl.wikipedia.org/wiki?curid=2064265" title="Puchar Świata w narciarstwie alpejskim mężczyzn 1986/1987">
Puchar Świata w narciarstwie alpejskim mężczyzn 1986/1987

Puchar Świata w narciarstwie alpejskim mężczyzn sezon 1987/1987 to 21 edycja tej imprezy. Cykl ten rozpoczął się w argentyńskim Las Leñas 15 sierpnia 1986 roku, a zakończył 22 marca 1987 roku w jugosłowiańskim Sarajewie.

</doc>
<doc id="2064266" url="https://pl.wikipedia.org/wiki?curid=2064266" title="Carolina Ruiz Castillo">
Carolina Ruiz Castillo

Carolina Verónica Ruiz Castillo (ur. 14 października 1981 w Osorno, Chile) – hiszpańska narciarka alpejska, dwukrotna medalistka mistrzostw świata juniorów.
Kariera.
Urodziła się w Chile, jednak kiedy miała 3 tygodnie, wraz z rodziną przeniosła się do Hiszpanii – w okolice Sierra Nevada. W wieku czterech lat rozpoczęła naukę jazdy na nartach. Na początku sezonu 1997/1998 została powołana do narodowej kadry B i wystąpiła w zawodach w slalomie i slalomie gigancie na szczeblu narodowym. Na mistrzostwach świata juniorów w Québecu w 2000 roku zdobyła srebrny medal w gigancie. Podczas rozgrywanych rok później mistrzostw świata juniorów w Verbier była trzecia w tej samej konkurencji.
W Pucharze Świata zadebiutowała 24 października 1998 roku w Sölden, gdzie nie zakwalifikowała się do drugiego przejazdu w gigancie. Pierwsze pucharowe punkty zdobyła 19 listopada 1999 roku w Copper Mountain, zajmując 18. miejsce w tej samej konkurencji. Pierwszy raz na podium zawodów tego cyklu stanęła 11 marca 2000 roku w Sestriere, kończąc rywalizację w gigancie na drugiej pozycji. W zawodach tych rozdzieliła Sonję Nef ze Szwajcarii i Austriaczkę Michaelę Dorfmeister. W kolejnych startach jeszcze jeden raz stanęła na podium: 23 lutego 2013 roku w Méribel zwyciężyła w zjeździe. Najlepsze wyniki osiągnęła w sezonie 2012/2013, który ukończyła na 22. pozycji w klasyfikacji generalnej.
W 2002 roku wystartowała na igrzyskach olimpijskich w Salt Lake City, gdzie zajęła 15. miejsce w supergigancie i 26. miejsce w slalomie. Startowała na trzech kolejnych edycjach tej imprezy, zajmując między innymi 15. miejsce w zjeździe podczas igrzysk olimpijskich w Vancouver w 2010 roku. Była też między innymi dziewiąta w supergigancie na mistrzostwach świata w Sankt Moritz w 2003 roku.
W 2015 roku zakończyła karierę.

</doc>
<doc id="2064267" url="https://pl.wikipedia.org/wiki?curid=2064267" title="Carolina Ruiz">
Carolina Ruiz



</doc>
<doc id="2064268" url="https://pl.wikipedia.org/wiki?curid=2064268" title="Pakistan na Letnich Igrzyskach Olimpijskich 2008">
Pakistan na Letnich Igrzyskach Olimpijskich 2008

Pakistan na Letnich Igrzyskach Olimpijskich 2008 reprezentowało 21 zawodników, 19 mężczyzn i 2 kobiety.
Skład kadry.
Hokej na trawie.
Mężczyźni
Reprezentanci Pakistanu zajęli 8. miejsce.
Lekkoatletyka.
Kobiety
Mężczyźni
Pływanie.
Kobiety
Mężczyźni
Strzelectwo.
Mężczyźni

</doc>
<doc id="2064269" url="https://pl.wikipedia.org/wiki?curid=2064269" title="Carolina Verónica Ruiz Castillo">
Carolina Verónica Ruiz Castillo



</doc>
<doc id="2064277" url="https://pl.wikipedia.org/wiki?curid=2064277" title="Parafia św. Franciszka z Asyżu w Okole">
Parafia św. Franciszka z Asyżu w Okole

Parafia św. Franciszka w Okole-Pętkowicach – parafia Kościoła Polskokatolickiego w RP, położona w dekanacie kieleckim diecezji krakowsko-częstochowskiej. 
Historia.
Parafia św. Franciszka w Okole została założona w 1929 przy współudziale działaczy ruchu ludowego na tle sporu z biskupem rzymskokatolickim o przydział księdza dla pobudowanego przez parafian kościoła. Wobec braku zgody na taki przydział część parafian wstąpiła do Polskiego Narodowego Kościoła Katolickiego (ob. Kościół Polskokatolicki w RP). Parafia posiada plebanię i cmentarz.
12 września 1976 bp Tadeusz Majewski dokonał poświęcenia aktualnie użytkowanego budynku sakralnego. Od 2019 roku proboszczem parafii jest ks. dziek. Paweł Walczyński z Ostrowca Świętokrzyskiego.
W 1954 parafia liczyła 1500 osób, a dziesięć lat później około 900 osób. Obecnie liczba wiernych jest oczywiście mniejsza, a wierni pochodzą z miejscowości: 
Kilka lat temu zorganizowano w Okole kaplicę rzymskokatolicką, będącą filią parafii Świętej Teresy od Dzieciątka Jezus w Pętkowicach.

</doc>
<doc id="2064279" url="https://pl.wikipedia.org/wiki?curid=2064279" title="Western &amp; Southern Financial Group Women’s Open 2010">
Western &amp; Southern Financial Group Women’s Open 2010

Tenisowy turniej WTA Western &amp; Southern Financial Group Masters &amp; Women's Open 2010 odbył się w dniach 9-15 sierpnia w amerykańskim Cincinnati na kortach twardych. Pula nagród wyniosła 2 000 000 dolarów amerykańskich.

</doc>
<doc id="2064281" url="https://pl.wikipedia.org/wiki?curid=2064281" title="Ligue A w piłce siatkowej mężczyzn (2010/2011)">
Ligue A w piłce siatkowej mężczyzn (2010/2011)

Ligue A siatkarzy 2010/2011 - 72. sezon walki o mistrzostwo Francji organizowany przez Ligue Nationale de Volley (LNV) pod egidą Francuskiego Związku Piłki Siatkowej (fr. "Fédération Française de Volley-Ball", FFVB). Zainaugurowany został 29 października 2010 roku i trwał do 14 maja 2011 roku. 
W sezonie 2010/2011 w Lidze Mistrzów Francję reprezentowały i , w Pucharze CEV - i , natomiast w Pucharze Challenge - .
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="2064285" url="https://pl.wikipedia.org/wiki?curid=2064285" title="Lisica z Shinody">
Lisica z Shinody



</doc>
<doc id="2064288" url="https://pl.wikipedia.org/wiki?curid=2064288" title="Festung Glogau">
Festung Glogau



</doc>
<doc id="2064292" url="https://pl.wikipedia.org/wiki?curid=2064292" title="Przemoc w Gujaracie w 2002">
Przemoc w Gujaracie w 2002



</doc>
<doc id="2064294" url="https://pl.wikipedia.org/wiki?curid=2064294" title="Rob Boyd">
Rob Boyd

Robert Alexander "Rob" Boyd (ur. 15 lutego 1966 r.) – kanadyjski narciarz alpejski. Najlepsze wyniki w Pucharze Świata osiągnął w sezonie 1987/1988, kiedy to zajął 11. miejsce w klasyfikacji generalnej, a w klasyfikacji zjazdu był trzeci. Najlepszym wynikiem Boyda na mistrzostwach świata było 5. miejsce w zjeździe podczas mistrzostw świata w Crans-Montana. Zajął także 16. miejsce w zjeździe na Igrzyskach w Calgary.

</doc>
<doc id="2064295" url="https://pl.wikipedia.org/wiki?curid=2064295" title="Franciszek Łukasiewicz (pianista)">
Franciszek Łukasiewicz (pianista)

Franciszek Łukasiewicz (ur. 25 czerwca 1890 w Stanisławowie, zm. 3 grudnia 1950 w Poznaniu) – polski pianista.
Życiorys.
Studia pianistyczne rozpoczął w Galicyjskim Towarzystwie Muzycznym we Lwowie (przemianowanym po odzyskaniu przez Polskę niepodległości na Polskie Towarzystwo Muzyczne we Lwowie) u Viléma Kurza. Kontynuował je od 1908 w Wiedniu u Teodora Leszetyckiego, a następnie w Wiedeńskiej Akademii Muzycznej u Leopolda Godowskiego. Umiejętności doskonalił na kursach mistrzowskich u Ferruccia Busoniego w Bazylei.
W latach 1917–1919 przebywał we Lwowie. W 1920 zamieszkał na stałe w Poznaniu, gdzie objął klasę fortepianu w Państwowej Akademii i Szkole Muzycznej (do 1922) i w Wielkopolskiej Szkole Muzycznej (do 1926). W latach 1927–1939 kierował redakcją muzyczną w poznańskiej rozgłośni Polskiego Radia. Często występował w studiu radiowym. Koncertował też za granicą, najczęściej w Berlinie, a także w Budapeszcie, Dreźnie, Lipsku, Kopenhadze, Wiedniu, Pradze, Rydze i Sztokholmie.
W czasie II wojny światowej przebywał w Krakowie, utrzymując się z nauki gry na fortepianie. W sierpniu 1944 został aresztowany przez Gestapo jako zakładnik.
Po wojnie powrócił do Poznania, gdzie kontynuował pracę w redakcji Polskiego Radia i występował na koncertach. Pozostawił wiele nagrań płytowych. W 1946 "za zasługi w pracy kulturalno-oświatowej" odznaczony Krzyżem Kawalerskim Orderu Odrodzenia Polski.
Został pochowany na cmentarzu Górczyńskim.

</doc>
<doc id="2064296" url="https://pl.wikipedia.org/wiki?curid=2064296" title="Lukáš Diviš">
Lukáš Diviš

Lukáš Diviš (wym. ; ur. 20 lutego 1986 w Żylinie) – słowacki siatkarz, były reprezentant Słowacji, grający na pozycji przyjmującego. Brat grającego dawniej w Płomieniu Sosnowiec Petera Diviša.
W 2014 roku otrzymał rosyjskie obywatelstwo. 7 maja 2016 roku został powołany do reprezentacji Rosji.
Ma żonę Angeline i syna, który ma na imię Lorenzo.
Sukcesy klubowe.
Mistrzostwo Czech:
Puchar Niemiec:
Liga Mistrzów:
Mistrzostwo Niemiec:
Mistrzostwo Turcji:
Puchar Rosji:
Klubowe Mistrzostwa Świata:
Mistrzostwo Rosji:
Sukcesy reprezentacyjne.
Liga Europejska:

</doc>
<doc id="2064297" url="https://pl.wikipedia.org/wiki?curid=2064297" title="Aeshna verticalis">
Aeshna verticalis

Aeshna verticalis – gatunek ważki z rodziny żagnicowatych (Aeshnidae). Występuje w Stanach Zjednoczonych.

</doc>
<doc id="2064303" url="https://pl.wikipedia.org/wiki?curid=2064303" title="Parafia Matki Bożej Różańcowej w Osówce">
Parafia Matki Bożej Różańcowej w Osówce

Parafia Matki Bożej Różańcowej – parafia Kościoła Polskokatolickiego w RP w Osówce, położona w dekanacie kieleckim diecezji krakowsko-częstochowskiej.
Historia.
Parafia Matki Bożej Różańcowej powstała w 1929 przy współudziale działaczy ruchu ludowego na tle sporu z biskupem rzymskokatolickim o przydział księdza dla pobudowanego przez parafian kościoła.
Pierwsze nabożeństwo zostało odprawione przed domem Jana Tomali. Do czasu zbudowania kościoła, nabożeństwa odprawiano przez cały rok w domu Antoniego Poprzeczki, który odstąpił jeden swój pokój na urządzenie kaplicy. Ze świeckich wyznawców największą pracę włożyli Franciszek Chuchała, Konstanty Kopański, Stanisław Kieloch, Ignacy Stępniakowski, Franciszek Prokop, Jan Mazur, Leon Przydatek, Ewa Macher i Jan Tomala. Pierwszym proboszczem tutejszej parafii został ks. Czesław Skibiński. Jego staraniem w 1931 wybudowano kościół z drewna, ze strzelistą wieżą, która widoczna jest z całej okolicy.
Wcześniej parafia należała do Kościoła Starokatolickiego Mariawitów, jako filiał parafii mariawickiej w Prędocinie, następnie pod koniec lat 20. XX w. przeszła pod jurysdykcję Polskiego Narodowego Kościoła Katolickiego (ob. Kościół Polskokatolicki). Placówka posiada własny cmentarz. Parafia nie posiada obecnie stałego duszpasterstwa, od początku powstania nie liczyła więcej niż 200 wiernych. Przez wiele lat proboszczem parafii był ks. mgr Marian Kowalczyk, obecnie opiekę duszpasterską roztacza ks. inf. Aleksander Bielec z parafii św. Ducha w Tarłowie.

</doc>
<doc id="2064304" url="https://pl.wikipedia.org/wiki?curid=2064304" title="Droga międzynarodowa M04 (Ukraina)">
Droga międzynarodowa M04 (Ukraina)

Droga magistralna M04 () − dawna droga znaczenia międzynarodowego na Ukrainie. Miała wspólny przebieg z trasami europejskimi: E40 na odcinku Debalcewe – granica z Rosją oraz E50 na odcinku Zamianka Druga – Debalcewe. M04 zaczynała się w Zamiance Drugiej, a kończyła na granicy z Rosją w Izwarinie, gdzie łączyła się z rosyjską arterią A260. Długość drogi wynosiła 566,9 kilometrów.
W 2021 roku, z okazji 30-lecia niepodległości Ukrainy, na mocy specjalnej uchwały utworzona została droga międzynarodowa M30 obejmująca dawną M12 łączącą Stryj ze Znamianką oraz M04. 

</doc>
<doc id="2064306" url="https://pl.wikipedia.org/wiki?curid=2064306" title="Przemoc w Karaczi (2010)">
Przemoc w Karaczi (2010)

Przemoc w Karaczi w 2010 – niepokoje w położonym na południu Pakistanu Karaczi rozpoczęły się 3 sierpnia 2010, po zabójstwie lider partii Muttahida Qaumi Movement, Razy Haidera. Do 6 sierpnia starcia uliczne spowodowały śmierć 85 ludzi, a 200 zostało rannych. Straty gospodarcze w ciągu dwóch dni zamieszek zostały oszacowane na około 17000000000 pakistańskich rupii (ok. 200 mln dol.).
Tło.
Karaczi to największe miasto w Pakistanie i jest zarazem handlową jego stolica. Liczy 18 mln mieszkańców. Miasto było w przeszłości areną konfliktów etnicznych i między ludnością pasztuńską i posługującą się językiem urdu. W Karaczi poprzez napływ znacznej ilości Pasztunów, miał miejsce proces "talibanizacji". Eskalacja niepokojów w Karaczi miała związek z działaniami armii pakistańskiej w północno-zachodnim Pakistanie.
Według pakistańskiego ministra spraw wewnętrznych Haider znajdował się na liście polityków, których talibowie zamierzali zamordować. Był liderem partii Muttahida Qaumi Movement, która opowiada się za zwalczaniem talibów i niedopuszczeniem do rozwoju tego ruchu w Karaczi.
Przemoc.
Sierpień.
Raza Haider, szyita został zamordowany 2 sierpnia strzałami w głowę podczas dokonywania rytualnego obmycia w jednym z meczetów w Karaczi podczas pogrzebu. Rząd oskarżył bojowników należących do Sipah-e-Sahaba Pakistan o zabójstwo. Ci zaś zaprzeczyli i zrzucili odpowiedzialność na Partię Narodową Awami.
Jego śmierć wywołała gniew i protesty na ulicach miasta, które przerodziły się w zamieszki. Kilka budynków zostało podpalone i niszczone były pojazdy. Większość zabitych to Pasztunowie. Do 6 sierpnia zginęło 85 ludzi, a 200 zostało rannych.
Lokalna policja aresztowała 40 osób w tym 20 islamistów. Minister Spraw Wewnętrznych Rehman Malik oskarżył Sipah-e-Sahaba o podsycanie przemocy wobec szyickiej mniejszości w Pakistanie. Prezydent Pakistanu, Asif Ali Zardari nakazał przeprowadzenie natychmiastowego śledztwa. Niezwykle nisko spadły kursy na giełdzie w Karaczi.
Październik.
16 października w przededniu wyborów uzupełniających w Karaczi, doszło do kolejnej eskalacji przemocy. W wyniku rozlewu krwi na ulicach miasta, zginęło 22 osób. Zamieszki rozgrywały się między zwolennikami partii Muttahida Qaumi Movement i Partią Narodową Awami, która planowała zbojkotować głosowanie.
Listopad.
Niespokojnie na ulicach było 6 listopada. W zamieszkach zginęły cztery osoby. Podpalono trzy samochody. W mieście zamknięto drogi dla publicznego transporty. Nieczynne były też centra handlowe.
11 listopada w Karaczi na zatłoczonej ulicy miała miejsce potężna eksplozja samochodu-pułapki w wyniku której zginęło 25 osób,a 35 odniosło obrażenia. W promieniu 2 km od miejsca wybuchu z okien powypadały szyby..

</doc>
<doc id="2064308" url="https://pl.wikipedia.org/wiki?curid=2064308" title="Michael Mair">
Michael Mair

Michael Mair (ur. 13 lutego 1962 r.) – włoski narciarz alpejski. Najlepsze wyniki w Pucharze Świata osiągnął w sezonie 1987/1988, kiedy to zajął 10. miejsce w klasyfikacji generalnej, a w klasyfikacji zjazdu był drugi. Najlepszym wynikiem Maira na mistrzostwach świata było 10. miejsce w zjeździe podczas mistrzostw świata w Schladming. Zajął także 15. miejsce w zjeździe na Igrzyskach w Sarajewie.
Po zakończeniu kariery został trenerem. Prowadził między innymi żeńską reprezentację Włoch.

</doc>
<doc id="2064309" url="https://pl.wikipedia.org/wiki?curid=2064309" title="Parafia Wniebowzięcia Najświętszej Maryi Panny w Goryniu">
Parafia Wniebowzięcia Najświętszej Maryi Panny w Goryniu



</doc>
<doc id="2064310" url="https://pl.wikipedia.org/wiki?curid=2064310" title="Czesław Piaskowski">
Czesław Piaskowski

Czesław Piaskowski (ur. 13 maja 1903 w Warszawie, zm. 11 marca 1994) – polski scenograf, dekorator i aktor.
Życiorys.
Występował w wielu filmach w rolach epizodycznych. Absolwent ASP w Krakowie. W czasie wojny więzień obozów koncentracyjnych. Według Grzegorza Królikiewicza był autorem noweli filmowej, która nie doczekała się ekranizacji. Wiadomo, że w latach 1945-1952 zatrudniony był w łódzkiej Wytwórni Filmów Fabularnych na etacie asystenta architekta. Ojciec Alicji Sokołowskiej.

</doc>
<doc id="2064312" url="https://pl.wikipedia.org/wiki?curid=2064312" title="Jin (manga)">
Jin (manga)

 – seinen-manga autorstwa Motoki Murakamiego wydawana w latach 2000-2010. Historia science fiction o neurochirurgu, który przenosi się w czasie do okresu Edo by pomagać ludziom przy użyciu nowoczesnej wiedzy medycznej. 
Seria doczekała się dwóch ekranizacji w postaci serialu telewizyjnego.

</doc>
<doc id="2064313" url="https://pl.wikipedia.org/wiki?curid=2064313" title="Lukas Divis">
Lukas Divis



</doc>
<doc id="2064314" url="https://pl.wikipedia.org/wiki?curid=2064314" title="Anax guttatus">
Anax guttatus

Anax guttatus – gatunek dużej ważki z rodziny żagnicowatych (Aeshnidae). Występuje w Azji, Australii i Afryce. Długość ciała 8 cm, rozpiętość skrzydeł 11 cm. Gatunek migrujący.

</doc>
<doc id="2064318" url="https://pl.wikipedia.org/wiki?curid=2064318" title="Richard Kröll">
Richard Kröll

Richard Kröll (ur. 15 marca 1968, zm. 5 października 1996) – austriacki narciarz alpejski. Najlepsze wyniki w Pucharze Świata osiągnął w sezonie 1994/1995, kiedy to zajął 20. miejsce w klasyfikacji generalnej. Najlepszym wynikiem Krölla na mistrzostwach świata było 11. miejsce w zjeździe podczas mistrzostw świata w Morioce.
W 1996 r. Kröll zginął w wypadku samochodowym.

</doc>
<doc id="2064325" url="https://pl.wikipedia.org/wiki?curid=2064325" title="Czesław Kulikowski">
Czesław Kulikowski

Czesław Kulikowski (ur. 28 czerwca 1899 w Łukawcu, zm. 3 października 1955 w Warszawie) − harcerz, doktor prawa, dyplomata.
Życiorys.
Absolwent II Gimnazjum im. Hetmana Jana Tarnowskiego w Tarnowie oraz Wydziału Prawa Uniwersytetu Jagiellońskiego. W latach 1916−1917 był drużynowym III Drużyny Harcerzy im. Michała Wołodyjowskiego oraz „komendantem miejscowym skautingu” w Tarnowie. Przez kilka miesięcy, w okresie służby wojskowej, funkcję tę pełnił wespół z Adamem Ciołkoszem. Walczył w Legionach oraz w III powstaniu śląskim w bitwie o Górę św. Anny. Kapitan rezerwy Wojska Polskiego. W latach 30. był pracownikiem Ministerstwa Spraw Zagranicznych, w tym od 1 lipca 1932 do 28 lutego 1934 prowizorycznym referendarzem w VII stopniu służbowym w Departamencie Konsularnym MSZ, w okresie od 1 marca 1934 do 31 grudnia 1935 pracował w Konsulacie Generalnym RP w Kurytybie (Brazylia) jako konsul, od 1 września 1934 kierował placówką.
W okresie II wojny światowej był więziony w obozie koncentracyjnym Auschwitz-Birkenau. Po zakończeniu wojny był naczelnikiem wydziału Urzędu Wojewódzkiego w Krakowie.
Zmarł 3 października 1955 w Warszawie. Spoczywa razem z żoną Marią z Kulczyńskich (zm. 1962), na cmentarzu Powązkowskim (kwatera 112-1-18).

</doc>
<doc id="2064326" url="https://pl.wikipedia.org/wiki?curid=2064326" title="Składy drużyn olimpijskich w piłce siatkowej kobiet 1996">
Składy drużyn olimpijskich w piłce siatkowej kobiet 1996

Artykuł grupuje składy wszystkich reprezentacji narodowych w piłce siatkowej, które wystąpiły w turnieju siatkówki kobiet na Letnich Igrzyskach Olimpijskich w 1996 roku w Atlancie.

</doc>
<doc id="2064327" url="https://pl.wikipedia.org/wiki?curid=2064327" title="Ekwador na Letnich Igrzyskach Olimpijskich Młodzieży 2010">
Ekwador na Letnich Igrzyskach Olimpijskich Młodzieży 2010

Ekwador na Letnich Igrzyskach Olimpijskich Młodzieży w Singapurze w 2010 reprezentować będzie 1 sportowiec.

</doc>
<doc id="2064329" url="https://pl.wikipedia.org/wiki?curid=2064329" title="Kreon (syn Likajtosa)">
Kreon (syn Likajtosa)

Kreon (gr. Kréōn, ) – w mitologii greckiej król Koryntu.
Uchodził za syna Likajtosa (Lykajtos) oraz ojca Kreuzy (Glauke), drugiej żony Jazona, którą zamordowała Medea. Dała ona Kreuzie przeklętą suknię jako ślubny prezent. Suknia ta przywarła do ciała Kreuzy i zaczęła się palić uśmiercając ją. Kreon spłonął razem z córką próbując ją uratować.

</doc>
<doc id="2064330" url="https://pl.wikipedia.org/wiki?curid=2064330" title="Mieczysław Giżbert-Studnicki">
Mieczysław Giżbert-Studnicki

Mieczysław Giżbert-Studnicki (ur. 1876 w Bobowej, zm. 1929) – polski działacz społeczny, harcerz, bankowiec.
W 1895 roku ukończył Wyższą Szkołę Handlową w Aussig. Potem pracował m.in. w Banku Krajowym we Lwowie i w Banku Austriacko-Węgierskim w Wiedniu. Od 1900 roku przeniesiony do filii tego banku w Tarnowie. W latach 20. XX w. dyrektor Oddziału Banku Polskiego w Tarnowie.
Jako działacz PTG "Sokół" zainteresował się skautingiem i w 1917 wszedł w skład „Patronatu Harcerskiego”. Patriota, uczestnik wydarzeń niepodległościowych – był skarbnikiem Komitetu Samoobrony w Tarnowie w 1918 oraz członkiem Komitetu przejmującego władzę w Tarnowie od władz austriackich. W listopadzie 1918 roku objął przejściowo Hufiec Harcerski w Tarnowie, a w rok później stał się opiekunem i doradcą grupy młodzieży redagującej miesięcznik „Czuwaj”. Mieczysław Giżbert-Studnicki był działaczem organizacji społecznych jak: Związek Oficerów Rezerwy, Federacja Obrońców Ojczyzny, Towarzystwo Szkoły Ludowej, Liga Morska, Polskie Towarzystwo Tatrzańskie itp. Zginął w wypadku samochodowym w 1929.

</doc>
<doc id="2064333" url="https://pl.wikipedia.org/wiki?curid=2064333" title="Adrian Young">
Adrian Young

Adrian Samuel Young (ur. 29 sierpnia 1969 w Long Beach w Kalifornii) – amerykański muzyk, perkusista w zespole rockowym No Doubt.
Życiorys.
Rodzice Adriana byli hippisami. Ma czterech braci: Alexa, Damiana, Jeffa i Aarona. Jego ojciec jest nauczycielem w Lexington Junior High School w Kalifornii.
Adrian Young jest bardzo cenionym perkusistą studyjnym. Nagrywał lub występował z Bow Wow Wow, Scott Weiland, Dilana, Kelis, Maroon 5, Unwritten Law, The Vandals, Bing Ji Ling, i wieloma innymi artystami i zespołami.
Young jest znany wśród fanów występowaniem na koncertach w samych stringach lub nago.
Członkiem No Doubt stał się w 1989 r., kiedy zespół ogłosił, że poszukuje nowego perkusisty. Young zgłosił się na przesłuchanie, podczas którego powiedział, że ma ośmioletnie doświadczenie w grze na perkusji. Skłamał żeby dostać się do zespołu.
W październiku 1999 r., w ostatni dzień trasy California Club, Adrian przed tysiącami fanów oświadczył się swojej dziewczynie Ninie Kent. Ślub odbył się 16 stycznia 2000 r. Dwa lata później, 9 lutego 2002 r., Nina urodziła syna, Masona Jamesa Younga. W maju 2010 r. Adrian ogłosił, że jego żona po raz drugi jest w ciąży i urodzi im się córka. Niedługo potem, w 8 miesiącu ciąży, Nina straciła dziecko. W 2011 r. Nina ponownie zaszła w ciążę i urodziła córkę, Magnolie Renée Young. Drugie imię dziewczynka dostała na cześć wokalistki zespołu No Doubt: Gwen Renée Stefani. Adrian lubi spędzać wolny czas na polu golfowym.

</doc>
<doc id="2064334" url="https://pl.wikipedia.org/wiki?curid=2064334" title="Richard Karl Lepsius">
Richard Karl Lepsius



</doc>
<doc id="2064336" url="https://pl.wikipedia.org/wiki?curid=2064336" title="Gmach Akademii Muzycznej w Krakowie">
Gmach Akademii Muzycznej w Krakowie

Gmach Akademii Muzycznej – budynek w Krakowie na Starym Mieście przy ul. św. Tomasza 43 na rogu z ul. Mikołajską.
Zaprojektowany w 1921 przez Ludwika Wojtyczkę na potrzeby Giełdy Towarowo-Pieniężnej. Budowę ukończono w 1924 roku. W latach 1949–1990 siedziba Komitetu Wojewódzkiego komunistycznej PZPR. Od 2000 główna siedziba Akademii Muzycznej w Krakowie.
Budowa.
Wiadomość o zamiarach wybudowania w Krakowie przez spółkę akcyjną „Gródek” wraz z Bankiem Przemysłowym wielokondygnacyjnego gmachu pojawiła się po raz pierwszy jesienią 1921 roku. Budynek miał się stać siedzibą Giełdy Towarowo-Pieniężnej i biur bankowych. W porównaniu z ówczesną niską zabudową centrum mieszkańcom zdawał się drapaczem chmur. Jako lokalizację wyznaczono działkę pomiędzy ulicą Mikołajską i św. Tomasza, pomiędzy warownym klasztorem dominikanek na Gródku a klasycystycznym dworkiem Kirchmajerów z lat 30. XIX w., siedzibą dziennika „Czas”.
Na działce przeznaczonej pod inwestycję znajdowała się kamienica, w której do 1913 siedzibę miała dyrekcja policji. Rozebrał ją w 1915 właściciel terenu, rzeźnik Teodor Wójcicki, planując budowę czteropiętrowego domu. Sprzyjała temu ustawa z 1906 roku, w myśl której domy wzniesione w miejsce starych przez 18 lat zwolnione były z podatku. Na tę budowę nie wyraziły jednak zgody władze, a Wójcicki sprzedał działkę spółce „Gródek”.
Spółka zaangażowała krakowskiego architekta – Ludwika Wojtyczkę, znanego już jako autora kamienicy Czynciela na Rynku Głównym. Jego projekt, przedstawiony 25 lipca 1922 r., przewidywał pięć pięter i łamany mansardowy dach. Dom miał mieć charakter klasycyzujący, z trójkątnym tympanonem, detalami ozdobnymi i czterema jońskimi kolumnami w centrum fasady. Już po rozpoczęciu prac wprowadzona została korekta zakładająca dodatkowe piętro i płaski dach. 14 stycznia 1923 r. kolejny projekt wprowadzał już sześć pięter i kolumny kolumny korynckie w czterokondygnacyjnej niszy. 13 marca 1923 kolejny projekt założył podniesienie bocznych połaci dachu i ósmą kondygnację w attyce ostatniej.
Po zakończeniu budowy pojawił się szereg protestów. Największym echem odbiła się skarga przeoryszy P.P. Dominikanek, która twierdziła, że okna gmachu wychodzą na krużganki klasztoru przy ul. Mikołajskiej, przez co będzie złamana klauzura. Giełda pozostała w budynku do czasów okupacji. Po wojnie siedzibę miał tu Związek Gospodarczych Spółdzielni „Społem”, a w 1949 przeszedł na własność Komitetu Wojewódzkiego PZPR.
Siedziba Akademii Muzycznej.
Po 1993 budynek został poddany gruntownej adaptacji i modernizacji. Usunięto portale wejściowe od strony ulic Mikołajskiej (bank) i św. Tomasza (giełda). Sala operacyjna banku i sala posiedzeń KW PZPR zostały adaptowane na Salę Koncertową im. prof. dr h.c. Krystyny Moszumańskiej-Nazar (150–200 miejsc) i Salę Kameralną im. prof. Marka Stachowskiego (120 miejsc), na półpiętrze (tzw. antresola) utworzono studia nagrań (Studio Muzyki Elektroakustycznej).
Widok z tarasu szóstego piętra budynku, gdzie znajduje się restauracja z panoramą na centrum Krakowa, Juliusz Machulski wykorzystał w filmie "Vinci".

</doc>
<doc id="2064337" url="https://pl.wikipedia.org/wiki?curid=2064337" title="Republika Południowej Afryki na Letnich Igrzyskach Olimpijskich 1956">
Republika Południowej Afryki na Letnich Igrzyskach Olimpijskich 1956



</doc>
<doc id="2064339" url="https://pl.wikipedia.org/wiki?curid=2064339" title="Korea Północna na Letnich Igrzyskach Olimpijskich Młodzieży 2010">
Korea Północna na Letnich Igrzyskach Olimpijskich Młodzieży 2010

Koreę Północną na Letnich Igrzyskach Olimpijskich Młodzieży w Singapurze w 2010 reprezentować będzie 2 sportowców w 1 konkurencji.

</doc>
<doc id="2064341" url="https://pl.wikipedia.org/wiki?curid=2064341" title="Park Narodowy Szwajcaria Saksońska">
Park Narodowy Szwajcaria Saksońska



</doc>
<doc id="2064342" url="https://pl.wikipedia.org/wiki?curid=2064342" title="Korea Południowa na Letnich Igrzyskach Olimpijskich Młodzieży 2010">
Korea Południowa na Letnich Igrzyskach Olimpijskich Młodzieży 2010

Koreę Południową na Letnich Igrzyskach Olimpijskich Młodzieży 2010 w Singapurze reprezentowało 72 sportowców w 18 dyscyplinach.

</doc>
<doc id="2064344" url="https://pl.wikipedia.org/wiki?curid=2064344" title="William Besse">
William Besse

William Besse (ur. 10 marca 1968) – szwajcarski narciarz alpejski. Najlepsze wyniki w Pucharze Świata osiągnął w sezonie 1992/1993, kiedy to zajął 13. miejsce w klasyfikacji generalnej, a w klasyfikacji zjazdu był trzeci. Najlepszym wynikiem Besse’a na mistrzostwach świata było 5. miejsce w zjeździe podczas mistrzostw świata w Vail. Zajął także 16. miejsce w zjeździe na Igrzyskach w Lillehammer.

</doc>
<doc id="2064350" url="https://pl.wikipedia.org/wiki?curid=2064350" title="Tajlandia na Letnich Igrzyskach Olimpijskich Młodzieży 2010">
Tajlandia na Letnich Igrzyskach Olimpijskich Młodzieży 2010

Tajlandię na Letnich Igrzyskach Olimpijskich Młodzieży w Singapurze w 2010 reprezentować będzie 2 sportowców w 2 dyscyplinach.

</doc>
<doc id="2064352" url="https://pl.wikipedia.org/wiki?curid=2064352" title="Czosnkowate">
Czosnkowate



</doc>
<doc id="2064354" url="https://pl.wikipedia.org/wiki?curid=2064354" title="Juliusz Braun (prawnik)">
Juliusz Braun (prawnik)

Juliusz Henryk Braun (ur. 2 lipca 1904 w Dąbrowie Tarnowskiej, zm. 31 maja 1990 w Kielcach) – polski prawnik, profesor, harcerz.
Życiorys.
W latach 1918–1919 drużynowy III Drużyny Harcerzy im. Michała Wołodyjowskiego, a w okresie od października 1919 do kwietnia 1921, komendant Hufca Harcerzy w Tarnowie. W 1926 roku ukończył studia na Wydziale Prawa Uniwersytetu Jagiellońskiego, gdzie w 1931 roku się doktoryzował na podstawie pracy „Oszczędność przymusowa i częściowe ubezpieczenie jako wytyczne reformy ubezpieczeń społecznych”. W 1963 roku habilitował się na Uniwersytecie Warszawskim w zakresie geografii na podstawie pracy „Elementy ekologii miasta przemysłowego”, a w 1973 roku uzyskał tytuł profesora nadzwyczajnego.
Ochotniczo zgłosił się do Wojska Polskiego w 1920 roku, służył na granicy polsko-czechosłowackiej. Po studiach pracował w Prokuratorii Generalnej, a następnie jako radca prawny Izby Przemysłowo-Handlowej w Sosnowcu. Od 1931 został wpisany na listę adwokacką. Był aktywnym działaczem Akcji Katolickiej.
Ochotnik w czasie kampanii wrześniowej 1939 r. W czasie okupacji niemieckiej należał do kierownictwa organizacji konspiracyjnej „Unia”. Był współautorem programu organizacji, w szczególności w odniesieniu do zagadnień społecznych.
Aresztowany dwukrotnie przez Niemców w czasie okupacji, okres wojny spędził na wsi w okolicy Kielc. Po wojnie był dyrektorem Izby Przemysłowej w Częstochowie oraz współzałożycielem i pierwszym rektorem Wyższej Szkoły Administracyjno-Handlowej (przekształconej później w WSE) w Częstochowie. Aresztowany 6 grudnia 1948 r., więziony do 1953 r.; po 1956 r. zrehabilitowany. Pracował kolejno m.in. w Dyrekcji Budowy Osiedli Robotniczych oraz w "Miastoprojekcie" w Częstochowie oraz w Zakładzie Badań Naukowych PAN ds. GOP (późniejszy Instytut Ochrony Środowiska) PAN w Zabrzu. W 1969 r.objął kierownictwo Świętokrzyskiej Stacji Naukowej Zakładu Ochrony Przyrody PAN oraz Sekcji Świętokrzyskiej Komitetu Zagospodarowania Ziem Górskich PAN w Kielcach. Od 1972 aż do śmierci kierował utworzonym przez siebie Studium Ochrony Środowiska Człowieka Towarzystwa Wolnej Wszechnicy Polskiej w Kielcach. W latach 1960–1981 był członkiem Komisji Krajoznawczej zarządu Głównego Polskiego Towarzystwa Turystyczno-Krajoznawczego. Za zasługi dla rozwoju turystyki i krajoznawstwa otrzymał godność Członka Honorowego PTTK, a zasługi dla rozwoju wiedzy w dziedzinie gospodarki przestrzennej godność członka honorowego Towarzystwa Urbanistów Polskich. Współpracował jako doradca z Zarządem Regionu Świętokrzyskiego NSZZ „Solidarność”. 13 grudnia 1981 internowany wraz z grupą uczestników szkolenia dla działaczy „Solidarności”, następnego dnia zwolniony ze względu na wiek i stan zdrowia.
Życie prywatne.
Syn Karola – prezesa Towarzystwa Gimnastycznego „Sokół” w Dąbrowie Tarnowskiej, matka Henryka Braunowa z domu Miller była komendantką Chorągwi Żeńskiej ZHP w Krakowie w latach 1926–1930. Młodszy brat Jerzego Brauna. Miał też brata Kazimierza oraz siostrę Jadwigę. Jest ojcem dziennikarza i polityka Juliusza Brauna, reżysera teatralnego Kazimierza Brauna, działaczki społecznej Terelizy Braun oraz profesor psychologii Marii Braun-Gałkowskiej, a także dziadkiem reżysera dokumentalisty i polityka Grzegorza Brauna i aktorki Moniki Braun.

</doc>
<doc id="2064358" url="https://pl.wikipedia.org/wiki?curid=2064358" title="Ulica Świętego Andrzeja w Katowicach">
Ulica Świętego Andrzeja w Katowicach



</doc>
<doc id="2064359" url="https://pl.wikipedia.org/wiki?curid=2064359" title="Włochy na Letnich Igrzyskach Olimpijskich Młodzieży 2010">
Włochy na Letnich Igrzyskach Olimpijskich Młodzieży 2010

Włochy na Letnich Igrzyskach Olimpijskich Młodzieży 2010 w Singapurze reprezentowało 62 sportowców w 13 dyscyplinach.

</doc>
<doc id="2064361" url="https://pl.wikipedia.org/wiki?curid=2064361" title="Szwajcaria Saksońska">
Szwajcaria Saksońska



</doc>
<doc id="2064362" url="https://pl.wikipedia.org/wiki?curid=2064362" title="Ulica Świętej Barbary w Katowicach">
Ulica Świętej Barbary w Katowicach



</doc>
<doc id="2064365" url="https://pl.wikipedia.org/wiki?curid=2064365" title="Hesja Reńska">
Hesja Reńska



</doc>
<doc id="2064367" url="https://pl.wikipedia.org/wiki?curid=2064367" title="Zvonko Pamić">
Zvonko Pamić

Zvonko Pamić (ur. 4 lutego 1991 w Puli) – chorwacki piłkarz, pomocnik, obecnie zawodnik klubu NK Lokomotiva Zagrzeb, do którego jest wypożyczony z Dinamo Zagrzeb.
Kariera.
Zvonko Pamić karierę rozpoczynał w ówczesnej trzecioligowej NK Žminj. Zagrał dla niej w osiemnastu meczach i strzelił trzy gole. W zimowym okienku transferowym w 2008 przeszedł do NK Rijeka. Niedługo potem został wypożyczony do trzecioligowego NK Karlovac. Razem z drużyną awansował wkrótce do Prvej ligi. Zagrał w niej 73 meczów, strzelając 22 goli.
W 2010 zawodnika kupił Bayer 04 Leverkusen, lecz od razu został wysłany na wypożyczenie do SC Freiburg. Latem 2011 wypożyczono go do MSV Duisburg. W 2013 roku odszedł do Dinama Zagrzeb. W sezonie 2014/2015 był wypożyczony do klubu Istra 1961. W 2015 wypożyczono go do NK Lokomotiva Zagrzeb.
Kariera reprezentacyjna.
Zvonko Pamić jak do tej pory grał w młodzieżowych reprezentacjach Chorwacji U-17, U-19 oraz U-21. W meczu z reprezentacją Portugalii, który został rozegrany w ramach Mistrzostw Europy U-19 w 2010 roku, zdobył hat-tricka, a mecz zakończył się wynikiem 5:0 dla „Vatreni”.Ostatecznie Chorwaci zajęli 3. miejsce, zaś Pamić zajął ex aequo drugie miejsce w klasyfikacji strzeleców turnieju.

</doc>
<doc id="2064370" url="https://pl.wikipedia.org/wiki?curid=2064370" title="Paragwaj na Letnich Igrzyskach Olimpijskich Młodzieży 2010">
Paragwaj na Letnich Igrzyskach Olimpijskich Młodzieży 2010

Paragwaj na Letnich Igrzyskach Olimpijskich Młodzieży w Singapurze w 2010 reprezentować będzie 3 sportowców w 2 dyscyplinach.
Tenis.
Mężczyzn
Kobiet

</doc>
<doc id="2064373" url="https://pl.wikipedia.org/wiki?curid=2064373" title="Waldemar Szuba">
Waldemar Szuba

Waldemar Szuba (ur. 3 sierpnia 1973 we Wrocławiu) – polski żużlowiec.
Licencję żużlową zdobył w 1989 r. w barwach Sparty Wrocław. Klub ten reprezentował do 1995 r. oraz w 1997 r., w innych latach startował w J.A.G. Speedway Łódź (1996), Iskrze Ostrów Wielkopolski (1998), ŻKS Krosno (1999) i Starcie Gniezno (2000). Trzykrotnie zdobył tytuły drużynowego mistrza Polski (1993, 1994, 1995), był również medalistą rozgrywek o drużynowy Puchar Polski (1993 – srebrnym, 1997 – brązowym).
Trzykrotnie awansował do finałów indywidualnych mistrzostw Polski (Toruń 1991 – XIII m., Tarnów 1992 – XV m., Tarnów 1994 – V m.). Uczestnik finału mistrzostw Polski par klubowych (Bydgoszcz 1997 – V m.). Dwukrotny brązowy medalista młodzieżowych drużynowych mistrzostw Polski (Bydgoszcz 1992, Wrocław 1993). Finalista turniejów o "Brązowy" ("seria turniejów" 1991 – II m., Krosno 1992 – V m.) oraz "Srebrny Kask" (Gorzów Wielkopolski 1994 – XV m.).

</doc>
<doc id="2064376" url="https://pl.wikipedia.org/wiki?curid=2064376" title="Foolish Behaviour">
Foolish Behaviour

Foolish Behaviour – dziesiąty studyjny album angielskiego piosenkarza rockowego Roda Stewarta. Wydawnictwo opublikowane zostało w 1980 roku przez Warner Bros. Records.
Dedykacja.
W dodatkowej informacji znajdującej się w środku pudełka z płytą można znaleźć dedykację napisaną przez Roda Stewarta

</doc>
<doc id="2064379" url="https://pl.wikipedia.org/wiki?curid=2064379" title="Frankońska Soława">
Frankońska Soława



</doc>
<doc id="2064380" url="https://pl.wikipedia.org/wiki?curid=2064380" title="E606 (trasa europejska)">
E606 (trasa europejska)

E606 - oznaczenie europejskiej trasy, wiodącej przez Francję z Angoulême do Bordeaux. 

</doc>
<doc id="2064382" url="https://pl.wikipedia.org/wiki?curid=2064382" title="Yūko Sanpei">
Yūko Sanpei

 – japońska seiyū, narrator, także aktorka. Jest członkiem firmy Production Baobab. Jej pseudonim to Yūyū.
Życiorys.
W wieku 10 lat, gdy była w 5. klasie, dołączyła do teatru Wakakusa jako aktorka dziecięca.
Zadebiutowała, będąc w 8. klasie, w 2000 r., podkładając głos głównej bohaterki anime "Daa! Daa! Daa!", "Saionji Kanatę".
Przez rolę w anime "Galaxy Angel A" jej głos zaczął być rozpoznawany jako głos młodego chłopca.
W 2005 została jej przydzielona rola "Rentona Thurstona", jednej z głównych postaci w anime "Eureka Seven".
W 2006 roku po raz pierwszy dostała rolę kobiecą w popularnym anime "Ouran High School Host Club", podkładając głos pod "Shiori Ebisugawę".
W 2007 dostała główną rolę kobiecą w anime "Yes! Pretty Cure 5", a także mniejszą rolę kobiecą jako "Yōko Machi" w anime "Bokurano".
W 2008 użyczyła swojego głosu w anime OAV "My-Otome 0~S.ifr" dla kobiecej postaci Elliot Chandler, a także w anime "Xam'd: Lost Memories" jako Nakiami. Podkładała głos również do sequelu "Yes! Pretty Cure 5", "Yes! Pretty Cure 5 Go Go!".
W tym samym czasie, prawdopodobnie w maju 2007 r., zrezygnowała z występów w teatrze Wakakusa, a od 1 listopada 2007 należy do Production Baobab. W marcu w 2008 r. ukończyła college.
Po ukończeniu serii "Yes! Pretty Cure 5 Go Go!" w 2009, Yūyū podkładała głos głównego bohatera anime "Natsu no arashi!", Hajime Yasaka, a także jedną z głównych bohaterek "Kimi ni todoke" Chizuru Yoshidę.
W 2010 r. przyjęła rolę głównego bohatera serii "Seikon no Qwaser", Aleksandra, co przyniosło jej japońską, dubbingową rolę Charlotte "Lottie" La Bouff, w filmie Disneya "Księżniczka i żaba".

</doc>
<doc id="2064384" url="https://pl.wikipedia.org/wiki?curid=2064384" title="Pomnik Józefa Piłsudskiego w Warszawie (pl. Piłsudskiego)">
Pomnik Józefa Piłsudskiego w Warszawie (pl. Piłsudskiego)

Pomnik Józefa Piłsudskiego w Warszawie – pomnik w śródmieściu Warszawy.
Opis.
Obywatelski Komitet Budowy Pomnika Józefa Piłsudskiego w Warszawie powstał w 1990. Pierwotną lokalizacją monumentu miał być plac Na Rozdrożu, gdzie 11 listopada 1990 wmurowano stosowną tablicę. Później nastąpiła jednak zmiana decyzji lokalizacyjnej i po wykonaniu pomnika w 1994 został on ustawiony na terenie Cytadeli, "vis-a-vis" budynku kasyna. Przeniesiono tam również tablicę z placu Na Rozdrożu. Ostatecznie podjęto decyzję o przeniesieniu monumentu Józefa Piłsudskiego z Cytadeli na plac jego imienia.
Autorem pomnika jest Tadeusz Łodziana. Monument został wykonany w gdyńskiej Stoczni Marynarki Wojennej z brązu i granitu. Uroczystego odsłonięcia pomnika dokonała Jadwiga Piłsudska-Jaraczewska – córka Piłsudskiego oraz prezydent RP Lech Wałęsa 14 sierpnia 1995, w 75. rocznicę Bitwy Warszawskiej.
Pomnik ustawiony jest na ulicy Michała Tokarzewskiego-Karaszewicza, w ciągu osi Saskiej, zwrócony licem w stronę placu marsz. Józefa Piłsudskiego. Ta lokalizacja jest krytykowana. W trakcie świąt i uroczystości państwowych żołnierze ustawiają się tyłem do pomnika marszałka, co odbierane jest jako lekceważenie i zniewaga Piłsudskiego.
Jest to jeden z trzech pomników marszałka w Warszawie. Przy Akademii Wychowania Fizycznego znajduje się pomnik w formie popiersia, wzniesiony w latach 30. XX wieku. Przy Belwederze znajduje się monument Marszałka Piłsudskiego z 1998. 

</doc>
<doc id="2064385" url="https://pl.wikipedia.org/wiki?curid=2064385" title="Składy drużyn olimpijskich w piłce siatkowej kobiet 2000">
Składy drużyn olimpijskich w piłce siatkowej kobiet 2000

Artykuł grupuje składy wszystkich reprezentacji narodowych w piłce siatkowej, które wystąpiły w turnieju siatkówki kobiet na Letnich Igrzyskach Olimpijskich w 2000 roku w Sydney.

</doc>
<doc id="2064387" url="https://pl.wikipedia.org/wiki?curid=2064387" title="Jura Frankońska">
Jura Frankońska



</doc>
<doc id="2064388" url="https://pl.wikipedia.org/wiki?curid=2064388" title="Fredrik Nyberg">
Fredrik Nyberg

Fredrik Nyberg (ur. 23 marca 1969 w Sundsvall) – szwedzki narciarz alpejski. Najlepsze wyniki w Pucharze Świata osiągnął w sezonie 1995/1996, kiedy to zajął 7. miejsce w klasyfikacji generalnej. W sezonie 1999/2000 zajął trzecie miejsce w klasyfikacji kombinacji był trzeci, a w sezonie 2005/2006 zajął trzecie miejsce w klasyfikacji giganta. Najlepszym wynikiem Nyberga na mistrzostwach świata było 4. miejsce w gigancie podczas mistrzostw świata w Vail. Zajął także 5. miejsce w gigancie na Igrzyskach w Turynie.

</doc>
<doc id="2064396" url="https://pl.wikipedia.org/wiki?curid=2064396" title="Góry Żytawskie">
Góry Żytawskie



</doc>
<doc id="2064398" url="https://pl.wikipedia.org/wiki?curid=2064398" title="Grégory Sertic">
Grégory Sertic

Grégory Sertic (ur. 5 sierpnia 1989 w Brétigny-sur-Orge) – francuski piłkarz chorwackiego pochodzenia, grający na pozycji pomocnika w Olympique Marsylia. Młodzieżowy reprezentant Francji.
Kariera klubowa.
Grégory Sertic piłkarską karierę rozpoczynał w AS Egly Football, następnie występował także w CSF Brétigny, Entente Sportive Viry-Châtillon oraz INF Clairefontaine. W 2005 roku trafił do Girondins Bordeaux, w którym początkowo występował w drużynach juniorskich. Trzy lata później został włączony do pierwszego zespołu. W Ligue 1 zadebiutował 29 kwietnia 2009 roku w wygranym 2:3 wyjazdowym spotkaniu ze Stade Rennais, w którym wyszedł w podstawowym składzie, a w 70. minucie został zmieniony przez Pierre`a Ducasse. W kolejnym meczu, z FC Sochaux-Montbéliard zdobył swoją pierwszą bramkę wyprowadzając drużynę na prowadzenie. Do końca sezonu zagrał jeszcze w czterech innych ligowych pojedynkach, w dwóch z nich pojawiał się na boisku w drugich połowach. Wraz z Bordeaux sięgnął po tytuł mistrza Francji.
W sezonie 2009/2010 Sertic zadebiutował w europejskich pucharach. 30 września 2009 roku wystąpił w wygranym 1:0 meczu Ligi Mistrzów z Maccabi Hajfa. W spotkaniu z izraelskim klubem pojawił się na boisku w 71. minucie, zmieniając reprezentanta Czech, Jaroslava Plašila. Zagrał także w rewanżowym pojedynku z Maccabi oraz spotkaniu 1/8 finału przeciwko greckiemu Olympiakosowi. W rozgrywkach ligowych Sertic wystąpił 12. razy, z czego w pięciu meczach wchodził z ławki rezerwowych. Bordeaux nie powtórzyło sukcesu sprzed roku i uplasowało się w tabeli na szóstym miejscu.
W 2010 roku Sertic został wypożyczony do RC Lens.
Po 8 sezonach spędzonych z Bordeaux, zakupiony został 30 stycznia 2017 przez Olympique Marsylia za kwotę 1.5 miliona euro.

</doc>
<doc id="2064399" url="https://pl.wikipedia.org/wiki?curid=2064399" title="Kreuza (córka Kreona)">
Kreuza (córka Kreona)

Kreuza (także Glauke, gr. Kréousa, łac. Creusa, gr. Glaúkē, łac. Glauce) – w mitologii greckiej królewna koryncka.
Uchodziła za córkę króla Kreona. Ożenił się z nią rozwiedziony z Medeą Jazon. Medea zemściła się na Kreuzie dając jej przeklętą suknię. Klątwa spowodowała, że suknia przylgnęła do ciała Kreuzy i zaczęła się palić. Kreuza spłonęła żywcem.

</doc>
<doc id="2064400" url="https://pl.wikipedia.org/wiki?curid=2064400" title="In Battle There Is No Law (album Bolt Thrower)">
In Battle There Is No Law (album Bolt Thrower)

In Battle There Is No Law - pierwszy album brytyjskiej grupy muzycznej Bolt Thrower. Wydawnictwo ukazało się 12 czerwca 1988 roku nakładem wytwórni muzycznej Vinyl Solution.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2064401" url="https://pl.wikipedia.org/wiki?curid=2064401" title="Wybory parlamentarne na Litwie w 1992 roku">
Wybory parlamentarne na Litwie w 1992 roku



</doc>
<doc id="2064408" url="https://pl.wikipedia.org/wiki?curid=2064408" title="Juan Carlos de la Ossa">
Juan Carlos de la Ossa

Juan Carlos de la Ossa Yunta (ur. 25 listopada 1976 w Cuence) – hiszpański lekkoatleta specjalizujący się w biegach długodystansowych. Uczestnik letnich igrzysk olimpijskich w Pekinie (2008), brązowy medalista mistrzostw Europy w Göteborgu (2006) w biegu na 10 000 metrów. Siedmiokrotny medalista mistrzostw Europy w biegach przełajowych.

</doc>
<doc id="2064412" url="https://pl.wikipedia.org/wiki?curid=2064412" title="Hans Pieren">
Hans Pieren

Hans Pieren (ur. 23 stycznia 1962 w Adelboden) – szwajcarski narciarz alpejski. Najlepsze wyniki w Pucharze Świata osiągnął w sezonie 1991/1992, kiedy to zajął 18. miejsce w klasyfikacji generalnej, a w klasyfikacji giganta był drugi. Najlepszym wynikiem Pierena na mistrzostwach świata było piąte miejsce w gigancie podczas mistrzostw świata w Morioce. Zajął także 11. miejsce w gigancie na igrzyskach olimpijskich w Albertville.
Po zakończeniu kariery pracował jako trener, prowadził między innymi żeńską reprezentację Szwajcarii. Pracował także jako dyrektor zawodów Pucharu Świata FIS.

</doc>
<doc id="2064415" url="https://pl.wikipedia.org/wiki?curid=2064415" title="Myrmekit">
Myrmekit

Myrmekit – rodzaj przerostów kwarcowo-skaleniowych w granitoidach. Różnią się one od przerostów mikropegmatytowych składem mineralnym oraz wykształceniem morfologicznym. Myrmekit tworzy brodawkowe utwory plagioklazowe poprzerastane robaczkowo wykształconym kwarcem. Formy te tworzą się zazwyczaj pomiędzy sąsiadującymi obok siebie kryształami skaleni potasowych i plagioklazów. Rozwijają się one w plagioklazie i wnikają do skalenia potasowego. Ilość przerostów robaczkowych zwiększa się w myrmekicie w miarę zwiększania się w plagioklazie-gospodarzu wapniowej cząsteczki anortytowej. Kwarc (krzemionka) zostaje uwolniona ze skalenia potasowego przechodzącego w anortyt według schematu:
W procesie tym uwolniony zostaje także potas K2O, który łączy się prawdopodobnie z krzemionką i glinką dając miki. Przypuszczalnie możliwy jest także metasomatyczny proces powstawania myrmekitów, gdy reakcja zachodzi wskutek migrujących roztworów pochodzących z młodszych intruzji zasadowych w obrębie starszych granitoidów.

</doc>
<doc id="2064417" url="https://pl.wikipedia.org/wiki?curid=2064417" title="Salomon Bochner">
Salomon Bochner

Salomon Bochner (ur. 20 sierpnia 1899 w Podgórzu, obecnie dzielnicy Krakowa, zm. 2 maja 1982 w Houston) – amerykański matematyk pochodzenia polsko-żydowskiego zajmujący się głównie analizą matematyczną, rachunkiem prawdopodobieństwa oraz geometrią różniczkową. Do matematyki wprowadził m.in. pojęcie całki dla funkcji o wartościach w przestrzeniach Banacha – tzw. całkę Bochnera.

</doc>
<doc id="2064418" url="https://pl.wikipedia.org/wiki?curid=2064418" title="Miss World 1974">
Miss World 1974

Miss World 1974 - 24. wybory najpiękniejszej kobiety świata. Gala finałowa odbyła się 22 listopada 1974 r. w Royal Albert Hall w Londynie. Zwyciężyła Helen Morgan reprezentująca gospodarzy konkursu, zrezygnowała jednak 4 dni później, gdy odkryto, że ma ona dziecko. Obowiązki Miss World przejęła wówczas reprezentantka Południowej Afryki - Anneline Kriel.
Notatki dot. państw uczestniczących.
Powracające państwa i terytoria.
Ostatnio uczestniczące w 1961:
Ostatnio uczestniczące w 1970:
Ostatnio uczestniczące w 1971:
Ostatnio uczestniczące w 1972:

</doc>
<doc id="2064419" url="https://pl.wikipedia.org/wiki?curid=2064419" title="Maciej Wierzbicki">
Maciej Wierzbicki

Maciej Wierzbicki (ur. 19 marca 1971 w Warszawie) – polski aktor teatralny, filmowy i serialowy.
Życiorys.
W 1996 ukończył studia na PWST w Warszawie.

</doc>
<doc id="2064423" url="https://pl.wikipedia.org/wiki?curid=2064423" title="Katarzyna Karpowicz">
Katarzyna Karpowicz

Katarzyna Karpowicz (ur. 4 listopada 1985 w Krakowie) – polska malarka.
Życiorys.
Urodziła się w Krakowie w rodzinie malarskiej. Jej rodzicami byli Anna Karpowicz-Westner (z domu Wiejak) i Sławomir Karpowicz, profesor Akademii Sztuk Pięknych w Krakowie. Rodzina z córkami Katarzyną i Joanną mieszkała i pracowała w pracowni przy ulicy Piłsudskiego, które uprzednio było pracownią Olgi Boznańskiej.
W 2005 roku ukończyła Państwowe Liceum Sztuk Plastycznych w Krakowie i zaczęła studia na Wydziale Malarstwa krakowskiej ASP. Do 2008 roku studiowała w pracowni Grzegorza Bednarskiego. Dyplom z malarstwa obroniła w 2010 w pracowni Leszka Misiaka.
Mieszkała i malowała na Węgrzech w Budapeszcie (2013-2015), a później w Anglii (2015-2016) w Pangbourne. Obecnie pracuje w Krakowie.
Prace Katarzyny Karpowicz znajdują się w wielu kolekcjach w kraju i za granicą oraz w kolekcji Muzeum Sztuki Współczesnej w Gdańsku. W 2019 zdobyła stypendium Fundacji Grazella im. Anny Marii Siemieńskiej dla wybitnych młodych twórców. Dała szereg wywiadów, w których opowiada o sobie i swoim malarstwie. W Magayr Nemzet ukazał się wywiad przeprowadzony w czasie jej pobytu w Budapeszcie.
Krytyka artystyczna.
Jej prace znalazły uznanie u szeregu niezależnych krytyków. W latach 2017–2019 zajęła wysokie miejsca w klasyfikacji
Rzeczpospolitej „Kompas Sztuki Młodych”.
Małgorzata Czyńska pisze, że „niemal
w każdym z jej [Karpowicz] obrazów jest jeszcze dziecięca uroda, nieco naiwna ufność, ale już podszyta strachem i doświadczeniem okrucieństwa losu.”
Samanta Belling w wywiadzie opublikowanym w czasopiśmie "Artysta i sztuka" pisze, że doznała olśnienia przy zetknięciu się ze sztuką Katarzyny Karpowicz. Krytyczka kontynuuje: „Katarzyna Karpowicz wydaje się być nie z tej epoki, tak jakby żyła poza czasem i ponad czasem, podobnie jak jej malarstwo. Celowo upraszczając formę swoich prac, pozostawia nam miejsce na wrażenia, domysły, osobiste interpretacje.”
Grafik Stanisław Tabisz uważa, że malarstwo Karpowicz bazuje na jej życiowych przeżyciach, zdarzeniach i spotkaniach, „choćby tych z areny cyrkowej” w Budapeszcie „czy dotyczących zaćmienia słońca” obserwowanego z ojcem w Szczebrzeszynie.
Daniel Czepiński wyraża opinię, że znalezienie się w pracowni Karpowicz jest jak wejście do magicznego pokoju, „w którym otacza cię mnogość drzwi, wrót i drzwiczek, a każde z nich prowadzi do innego świata”.
Adam Szczuciński znajduje
w jej obrazach „porywający urok nieznanego”, a w jej ostatnich pracach „sztuka i medycyna splatają
się w nierozdzielną magiczną całość” gdzie „lekarz jawi się nam jako czuły konstruktor,
delikatny stroiciel.
Ewa Ogłoza pisze, że jest zachwycona obrazami Katarzyny Karpowicz i jej postawą życiową nacechowaną „wdzięcznością, życzliwością, pokorą, powagą, uważnością i czułością wobec świata, ludzi oraz kultury”. Dalej krytyczka stwierdza, że „Karpowicz kocha malarstwo, literaturę i film; w tym tkwi dla niej sens życia. Patrzy na siebie i maluje siebie, w sztuce szukając pociechy i nadziei, a przedstawiając siebie, projektując własne lęki, nadzieję, sny i marzenia, daje pociechę innym w podobnych sytuacjach”.

</doc>
<doc id="2064429" url="https://pl.wikipedia.org/wiki?curid=2064429" title="Cerkiew Przemienienia Pańskiego w Topolanach">
Cerkiew Przemienienia Pańskiego w Topolanach

Cerkiew pod wezwaniem Przemienienia Pańskiego – prawosławna cerkiew parafialna w Topolanach. Należy do dekanatu Gródek diecezji białostocko-gdańskiej Polskiego Autokefalicznego Kościoła Prawosławnego. 
Zbudowana na przełomie XVII i XVIII w. na planie prostokąta. Jej fundatorami byli Radziwiłłowie herbu Trąby. Jest to cerkiew drewniana, szalowana, o konstrukcji zrębowej. Główne wejście poprzedzone gankiem wspartym na dwóch słupach. Od frontu kruchta z nadbudowaną ośmioboczną wieżą. Prezbiterium mniejsze od nawy, zamknięte trójbocznie. Dachy cerkwi blaszane. Wieża zwieńczona ostrosłupowym hełmem z kopułką. Nad nawą i prezbiterium dachy jednokalenicowe.
Świątynia została wpisana do rejestru zabytków 11 września 1979 pod nr A-427.
W 1991 cerkiew okradziono z ikon.

</doc>
<doc id="2064430" url="https://pl.wikipedia.org/wiki?curid=2064430" title="Julio Rey">
Julio Rey

Julio Rey de Paz (ur. 13 stycznia 1972 w Toledo) – hiszpański lekkoatleta specjalizujący się w biegach długodystansowych, przede wszystkim w maratonie. Uczestnik letnich igrzysk olimpijskich w Atenach (2004) i Pekinie (2008), wicemistrz świata z Paryża (2003), dwukrotny brązowy medalista mistrzostw Europy z Monachium (2002) oraz Göteborga (2006).

</doc>
<doc id="2064433" url="https://pl.wikipedia.org/wiki?curid=2064433" title="Maciej Bartoszek">
Maciej Bartoszek

Maciej Bartoszek (ur. 12 kwietnia 1977 we Włocławku) – polski trener piłkarski.
Przebieg kariery.
Bartoszek pracę w zawodzie trenera rozpoczął od prowadzenia juniorskich zespołów Zdroju Ciechocinek. W sezonie 2003/04 objął pierwszy zespół tego klubu, który rok później wprowadził do III ligi, gdzie zajął z nim piąte miejsce. 26 czerwca 2006 został szkoleniowcem Kani Gostyń, lecz już kilka dni później przeniósł się do beniaminka II ligi, Unii Janikowo. Zwolniony został w marcu 2007, po czym wrócił do Ciechocinka. W sezonie 2008/09 wspólnie z Mirosławem Westfallem ponownie pracował w Zdroju, w międzyczasie krótko był też zatrudniony w Legii Chełmża. W kolejnych rozgrywkach prowadził grający w Młodej Ekstraklasie zespół GKS Bełchatów, z którym zajął piątą lokatę w tabeli. W sezonie 2010/11 piastował stanowisko pierwszego trenera Bełchatowa, z którym zajął dziesiąte miejsce w Ekstraklasie. Z końcem czerwca 2011 umowa Bartoszka z klubem wygasła i nie zdecydowano się na jej przedłużenie.
W 2011 Bartoszek wygrał konkurs i został prezesem Przedsiębiorstwa Użyteczności Publicznej "Ekoskład" Sp. z o.o. w Służewie koło Aleksandrowa Kujawskiego.
Do pracy w zawodzie trenera wrócił w 2014 w Pelikanie Łowicz. W lipcu 2015 został trenerem Legionovii Legionowo. Po ponad dwóch miesiącach pracy złożył rezygnację z funkcji trenera grającego na trzecim szczeblu ligowym zespołu, którą zarząd klubu zaakceptował. Pod jego wodzą Legionovia zdobyła 11 punktów w ligowej tabeli i zajmowała ósmą lokatę. Wkrótce potem został menedżerem Zawiszy Bydgoszcz. W kwietniu 2016 ogłoszono go nowym trenerem piłkarzy Chojniczanki Chojnice. W szesnastu meczach rundy jesiennej sezonu 2016/17 Chojniczanka uzyskała 31 punktów i zajmowała drugie miejsce w I lidze. Trener zdecydował się wówczas na przyjęcie oferty od ekstraklasowej Korony Kielce.
20 września 2017 został trenerem Bruk-Betu Termaliki Nieciecza. 20 lutego 2018 został zwolniony z tego klubu. 10 października 2018 ponownie został szkoleniowcem Chojniczanki. Funkcję trenera tego klubu przestał pełnić 16 maja 2019. 6 marca 2020 znów został trenerem Korony Kielce, która kilka miesięcy później spadła z Ekstraklasy. 18 lutego 2021 został również jej dyrektorem sportowym. Z klubem rozstał się 11 marca tego samego roku.
13 kwietnia 2021 roku podpisał umowę z Wisłą Płock.

</doc>
<doc id="2064435" url="https://pl.wikipedia.org/wiki?curid=2064435" title="Fleet Foxes">
Fleet Foxes

Fleet Foxes – pochodzący z Seattle w USA zespół folkowo-popowy, którego płyty wydaje wytwórnia Sub Pop i Bella Union. Zespół powstał w 2006 roku i stał się bardziej znany po wydaniu drugiej EP pod tytułem "Sun Giant". W czerwcu 2008 roku wydał debiutancki album zatytułowany "Fleet Foxes", który uzyskał bardzo pozytywne recenzje w prasie muzycznej. W 2009 roku wystąpił na festiwalu Roskilde.
W maju 2011 ukazał się drugi album zespołu pod tytułem Helplessness Blues.
Zespół zagrał wraz z Portishead na lipcowym koncercie w Poznaniu oraz na koncercie kameralnym w ramach Festiwalu Ars Cameralis w Chorzowie.
W latach 2013–2016 działalność zespołu była zawieszona.
Trzeci album grupy – Crack-Up zapowiedziany jest na 16 czerwca 2017 roku.

</doc>
<doc id="2064437" url="https://pl.wikipedia.org/wiki?curid=2064437" title="Ambroise Dubois">
Ambroise Dubois

Ambroise Dubois (ur. 1543 w Antwerpii, zm. 1614 w Fontainebleau) – malarz i grafik pochodzenia flamandzkiego czynny we Francji.
Jego życie zostało słabo poznane, urodził się w Antwerpii, ale dość wcześnie przeniósł się na stałe do Francji. Po raz pierwszy wzmiankowany jest w źródłach w 1595, gdy otrzymał zlecenie namalowania dekoracji w pałacu Fontainebleau, w 1601 uzyskał obywatelstwo francuskie i otrzymał tytuł szlachecki. Był malarzem dworskim Marii Medycejskiej i Henryka IV Burbona.
Ambroise Dubois był przedstawicielem drugiej Szkoły z Fontainebleau. Zajmował się malarstwem dekoracyjnym, malował głównie przedstawienia o tematyce mitologicznej i literackiej, rzadziej portrety. Był również cenionym rysownikiem. Na jego styl największy wpływ mieli manieryści włoscy Niccolò dell’Abbate i Francesco Primaticcio.
Największe zbiory prac Dubois`a znajdują się w pałacu w Fontainebleau.

</doc>
<doc id="2064438" url="https://pl.wikipedia.org/wiki?curid=2064438" title="Armin Assinger">
Armin Assinger

Armin Assinger (ur. 7 czerwca 1964 w Grazu) – austriacki narciarz alpejski i obecnie prezenter telewizyjny, znany z austriackiej wersji lokalnej teleturnieju Who Wants to Be a Millionaire? – "Die Milionenshow".
Kariera sportowa.
Najlepsze wyniki w Pucharze Świata osiągnął w sezonie 1992/1993, kiedy to zajął 10. miejsce w klasyfikacji generalnej, a w klasyfikacji zjazdu był czwarty. Najlepszym wynikiem Assingera na mistrzostwach świata było 14. miejsce w zjeździe podczas mistrzostw świata w Morioce. Zajął także 11. miejsce w supergigancie na Igrzyskach w Lillehammer.
Jego brat Roland Assinger również uprawiał narciarstwo alpejskie.

</doc>
<doc id="2064443" url="https://pl.wikipedia.org/wiki?curid=2064443" title="Nampouroku">
Nampouroku



</doc>
<doc id="2064444" url="https://pl.wikipedia.org/wiki?curid=2064444" title="Werner Perathoner">
Werner Perathoner

Werner Perathoner (ur. 21 września 1967 w Bressanone) – włoski narciarz alpejski. Najlepsze wyniki w Pucharze Świata osiągnął w sezonie 1994/1995, kiedy to zajął 15. miejsce w klasyfikacji generalnej, a w klasyfikacji supergiganta był trzeci. Najlepszym wynikiem Perathonera na mistrzostwach świata było 7. miejsce w zjeździe podczas mistrzostw świata w Sierra Nevada. Zajął także 5. miejsce w supergigancie na Igrzyskach w Lillehammer.

</doc>
<doc id="2064445" url="https://pl.wikipedia.org/wiki?curid=2064445" title="Armann Smari Bjornsson">
Armann Smari Bjornsson



</doc>
<doc id="2064449" url="https://pl.wikipedia.org/wiki?curid=2064449" title="Cary Mullen">
Cary Mullen

Cary Lee Mullen (ur. 12 października 1969 r.) – kanadyjski narciarz alpejski. Najlepsze wyniki w Pucharze Świata osiągnął w sezonie 1993/1994, kiedy to zajął 10. miejsce w klasyfikacji generalnej, a w klasyfikacji zjazdu był czwarty. Najlepszym wynikiem Mullena na mistrzostwach świata było 7. miejsce w zjeździe podczas mistrzostw świata w Morioce. Zajął także 14. miejsce w kombinacji na Igrzyskach w Albertville.

</doc>
<doc id="2064450" url="https://pl.wikipedia.org/wiki?curid=2064450" title="Pięciu braci polskich">
Pięciu braci polskich



</doc>
<doc id="2064451" url="https://pl.wikipedia.org/wiki?curid=2064451" title="Anatol Sawicki">
Anatol Sawicki

Anatol Sawicki (ur. w Berdyczowie, zm. 9 sierpnia 1948 we Wrocławiu) – podpułkownik artylerii Wojska Polskiego, żołnierz Armii Krajowej oraz Zrzeszenia Wolność i Niezawisłość.
Życiorys.
Był wnukiem Antoniego „Jan-Luba” Sawickiego, właściciela niewielkiego majątku w okolicach miejscowości Zaklików, synem Leona-Wincentego Sawickiego, architekta, i Teresy z domu Bajer-Koczubej. W latach 1907 – 1913 uczył się w gimnazjum w Odessie. 
Od 13 sierpnia 1916 do 13 marca 1918 służył w 48 zapasowym pułku piechoty Armii Imperium Rosyjskiego, następnie w 1 pułku inżynieryjnym I Korpusu Polskiego w Rosji, do rozbrojenia korpusu przez Niemców w twierdzy w Bobrujsku. Do 7 listopada członek Polskiej Organizacji Wojskowej w Kijowie. 
Od 11 listopada 1918 w odrodzonym Wojsku Polskim. Do 7 lutego 1919 służył w zbrojowni twierdzy Modlin, następnie był słuchaczem 1 Szkoły Podoficerów Artylerii w Rembertowie. Po jej ukończeniu od 27 lipca 1919 do 30 września 1922 służył w artylerii konnej. Walczył w wojnie polsko-bolszewickiej – w bitwie pod Zamościem odznaczony został Krzyżem Walecznych.
Był absolwentem Oficerskiej Szkoły dla Podoficerów w Bydgoszczy. 26 sierpnia 1924 roku Prezydent RP mianował go podporucznikiem ze starszeństwem z dniem 31 sierpnia 1924 roku i 22. lokatą w korpusie oficerów artylerii, a minister spraw wojskowych wcielił do 22 pułku artylerii polowej w Rzeszowie. Porucznik ze starszeństwem z dniem 31 sierpnia 1926 roku w korpusie oficerów artylerii. W marcu 1931 został przeniesiony do 28 pułku artylerii lekkiej w Dęblinie-Zajezierzu. Na stopień kapitana został awansowany ze starszeństwem z dniem 1 stycznia 1936 i 63. lokatą w korpusie oficerów artylerii. W marcu 1939 w dalszym ciągu pełnił służbę w 28 pal na stanowisku oficera mobilizacyjnego.
W czasie kampanii wrześniowej 1939 roku pełnił obowiązki zastępcy oficera operacyjnego sztabu Podlaskiej Brygady Kawalerii. Wzięty do niewoli niemieckiej, zbiegł z niej. Komendant Obwodu Krasnystaw i Chełm, inspektor Inspektoratu Południowego Okręgu AK Lwów (styczeń 1943 – 31 lipca 1944). 
Po zajęciu Lwowa przez Armię Czerwoną w lipcu 1944 nie ujawnił się. Był komendantem Okręgu Lwów NIE. W grudniu 1945, zagrożony aresztowaniem przez NKWD wyjechał przez Kraków na Dolny Śląsk i zamieszkał w Lubaniu, tam zorganizował Eksterytorialny Okręg Lwowski Zrzeszenia Wolność i Niezawisłość, którego był komendantem do aresztowania 16 marca 1948 przez funkcjonariuszy Ministerstwa Bezpieczeństwa Publicznego i oficera NKWD. W więzieniu śledczym MBP we Wrocławiu został skatowany podczas przesłuchania tak, że nie mógł chodzić, po czym zmarł w szpitalu. Według innej wersji został wyrzucony albo też sam wyskoczył z okna więzienia podczas próby samobójczej.
W 1965 został pośmiertnie rehabilitowany. 
Anatol Sawicki był żonaty z Emilią Marią z Ostrowskich (1908-1997), żołnierzem AK, działaczką WiN, z którą miał córkę Annę (ur. 1930).

</doc>
<doc id="2064453" url="https://pl.wikipedia.org/wiki?curid=2064453" title="Osada Orle">
Osada Orle



</doc>
<doc id="2064455" url="https://pl.wikipedia.org/wiki?curid=2064455" title="Liriope (mitologia)">
Liriope (mitologia)

Liriope (także Lejriope; gr. Liriópē, gr. Leiriópē, łac. Liriope) – w mitologii greckiej jedna z nimf.
Z bogiem Kefisosem, który był jej mężem, miała syna Narcyza.

</doc>
<doc id="2064457" url="https://pl.wikipedia.org/wiki?curid=2064457" title="Stanisław Ludkewycz">
Stanisław Ludkewycz

Stanisław Pyłypowycz Ludkewycz (ukr. Станісла́в Пили́пович Людке́вич, ur. 24 stycznia 1879 w Jarosławiu, zm. 10 września 1979 we Lwowie) – ukraiński kompozytor, muzykolog, pedagog, badacz folkloru.
Ukończył filozofię na Uniwersytecie Lwowskim. Od 1901 pracował jako nauczyciel, m.in. we Lwowie (Ukraińskie gimnazjum akademickie we Lwowie) i w Przemyślu (ukraińskie gimnazjum w Przemyślu). Był jednym z organizatorów Wyższego Instytutu Muzycznego im. Łysenki we Lwowie, w latach 1912-1915 jego dyrektorem.
Jego dziadkiem był ksiądz dziekan Ołesij Giżowskyj.
Odznaczenia.
I medale.

</doc>
<doc id="2064459" url="https://pl.wikipedia.org/wiki?curid=2064459" title="Regiopedia">
Regiopedia

Regiopedia – encyklopedia internetowa redagowana przez internautów. Regiopedia miała za zadanie zebrać wiedzę na temat geografii i historii Polski. Oprócz tekstów można było dodawać zdjęcia oraz pliki filmowe. Kierownikiem projektu był Krzysztof Zyzik.
Dnia 5 grudnia 2012 roku encyklopedia zawierała 46 610 haseł.
Historia.
Regiopedia powstała w 2008 roku początkowo jako encyklopedia o województwie podkarpackim. Projekt ten powstał dzięki akcji społecznej Gazety Codziennej Nowiny. Pierwszy wpis do tego projektu stworzył Zygmunt Cholewiński – Marszałek Województwa Podkarpackiego.
Inauguracja projektu (już opisującego całą Polskę) nastąpiła w tym samym roku, w Otmicach (Opolszczyzna). Na inauguracji można było spotkać minister edukacji Katarzynę Hall.
Twórcy projektu zapowiadali możliwość powstania Regiopedii w formie książkowej, do czego nie doszło. W 2019 regiopedia nie była już dostępna w sieci a adres "regiopedia.pl" kieruje do serwisu Polska The Times spółki Polska Press.

</doc>
<doc id="2064460" url="https://pl.wikipedia.org/wiki?curid=2064460" title="Kyle Rasmussen">
Kyle Rasmussen

Kyle Rasmussen (ur. 20 czerwca 1968 r.) – amerykański narciarz alpejski. Najlepsze wyniki w Pucharze Świata osiągnął w sezonie 1994/1995, kiedy to zajął 17. miejsce w klasyfikacji generalnej, w klasyfikacji zjazdu był szósty, a w klasyfikacji supergiganta był piąty. Najlepszym wynikiem Rasmussena na mistrzostwach świata było 14. miejsce w zjeździe podczas mistrzostw świata w Sierra Nevada. Zajął także 9. miejsce w zjeździe na Igrzyskach w Nagano.

</doc>
<doc id="2064461" url="https://pl.wikipedia.org/wiki?curid=2064461" title="Tarpeda-Kadina Mohylew">
Tarpeda-Kadina Mohylew



</doc>
<doc id="2064463" url="https://pl.wikipedia.org/wiki?curid=2064463" title="Alessandro Fattori">
Alessandro Fattori

Alessandro Fattori (ur. 21 czerwca 1973 w Parmie) – włoski narciarz alpejski. Najlepsze wyniki w Pucharze Świata osiągnął w sezonie 1995/1996, kiedy to zajął 21. miejsce w klasyfikacji generalnej, a w klasyfikacji kombinacji był trzeci. Najlepszym wynikiem Fattoriego na mistrzostwach świata było 5. miejsce w kombinacji podczas mistrzostw świata w Sankt Anton. Zajął także 4. miejsce w supergigancie na Igrzyskach w Nagano.

</doc>
<doc id="2064466" url="https://pl.wikipedia.org/wiki?curid=2064466" title="Gu Xiaobing">
Gu Xiaobing

Gu Xiaobing, chiń. 谷笑冰 (ur. 12 lipca 1985 w Xinghua) – chińska szachistka, arcymistrzyni od 2003 roku.
Kariera szachowa.
W 2001 zajęła IV m. w rozegranych w Atenach mistrzostwach świata juniorek do 20 lat oraz zajęła V miejsce w turnieju strefowym w Handanie, w obu turniejach wypełniając normy arcymistrzowskie. W tym samym roku wystąpiła w Moskwie w pucharowym turnieju o mistrzostwo świata, w I rundzie przegrywając z Cristiną Foisor. Trzecią normę na tytuł arcymistrzyni zdobyła w 2002 w Qinhuangdao, zdobywając tytuł indywidualnej wicemistrzyni Chin. W 2005 w Stambule zdobyła tytuł wicemistrzyni świata juniorek do 20 lat. W 2009 podzieliła I m. (za Natalią Pogoniną, wspólnie z Bathuyag Mongontuul, Swietłaną Matwiejewą, Walentiną Guniną i Tatjaną Mołczanową) w otwartym turnieju w Moskwie.
Najwyższy ranking w dotychczasowej karierze osiągnęła 1 stycznia 2006, z wynikiem 2371 punktów dzieliła wówczas 83–85. miejsce na światowej liście FIDE, jednocześnie dzieląc 10-11. miejsce wśród chińskich szachistek.

</doc>
<doc id="2064467" url="https://pl.wikipedia.org/wiki?curid=2064467" title="Luuk de Jong">
Luuk de Jong

Luuk de Jong (wym. []; ur. 27 sierpnia 1990 w Aigle) – holenderski piłkarz, występujący na pozycji napastnika w holenderskim klubie PSV Eindhoven oraz w reprezentacji Holandii.
Kariera klubowa.
Początki.
Luuk de Jong rozpoczął swoją piłkarską karierę w amatorskim klubie DZC'68 – grał tam razem ze swoim starszym bratem Siemem.
De Graafschap.
Swój pierwszy mecz w lidze Eredivisie rozegrał przeciwko NAC Breda, wchodząc z ławki rezerwowych.
FC Twente.
6 kwietnia 2009 zawodnik podpisał 3-letni kontrakt z FC Twente. Pierwszy raz wystąpił w barwach nowego klubu 23 września w meczu przeciwko SC Joure zmieniając w drugiej połowie Dario Vujičevića. W tym meczu FC Twente wygrało 8:0, a Luuk de Jong zaliczył 2 asysty. Swoje dwie pierwsze bramki strzelił w zwycięskim meczu przeciwko Capelle, wtedy FC Twente wygrało 3:0.
Borussia Mönchengladbach.
17 lipca 2012 Borussia Mönchengladbach osiągnęła porozumienie w sprawie transferu de Jonga.
Kariera reprezentacyjna.
9 lutego 2011 de Jong zadebiutował w reprezentacji Holandii w wygranym 3:1 towarzyskim meczu z Austrią.
Statystyki kariery.
"Stan na 19 sierpnia 2022 roku"

</doc>
<doc id="2064469" url="https://pl.wikipedia.org/wiki?curid=2064469" title="Pistolet maszynowy FAMAE SAF">
Pistolet maszynowy FAMAE SAF

FAMAE SAF – pistolet maszynowy produkowany od 1993 roku przez FAMAE (Fábricas y Maestranzas del Ejército), państwową chilijską fabrykę broni strzeleckiej. Jest używany przez chilijskie siły zbrojne i policję, oraz eksportowany. Także portugalska paramilitarna policja Republican National Guard (GNR - Guarda Nacional Republicana) i straż więzienna (Guarda Prisional) używają FAMAE SAF. W GNR 4500 SAF zastąpiło starsze pistolety maszynowe, oraz częściowo karabiny automatyczne G3.
Konstruując SAF wykorzystano zmodyfikowane podzespoły karabinu SIG SG 540 produkowanego od 1980 roku na licencji w Chile. SAF przypomina skróconego SIG 540 w którym ryglowany przez obrót zamek zastąpiono zamkiem swobodnym.
SAF jest produkowany w czterech wersjach: standardowej z kolbą stałą z polimeru, standardowej z rurową, metalową kolbą składaną na lewą stronę broni, wytłumionej z zintegrowanym tłumikiem dźwięku i kolbą składaną, oraz Mini-SAF. Mini-SAF który ma skróconą lufę o długości 12 cm , nie ma kolby (istnieje możliwość przyłączenia standardowej składanej kolby) i pionowy chwyt przedni. Mini-SAF może być zasilany ze standardowych magazynków 30-nabojowych, ale specjalnie dla tej wersji powstały krótsze magazynki 20-nabojowe.
Opis.
SAF jest bronią samoczynno-samopowtarzalną, działająca na zasadzie odrzutu zamka swobodnego. Strzela z zamka zamkniętego. SAF jest wyposażony w zatrzask zespołu ruchomego, zatrzymujący go w tylnym położeniu po wystrzeleniu ostatniego naboju. Komory spustowa i zamkowa wykonane są ze stali. Chwyt pistoletowy i kolba wykonane są z polimeru. Magazynki wykonane są z transparentnego tworzywa sztucznego, dzięki czemu możliwe jest kontrolowanie liczby naboi w magazynku. Magazynki są wyposażone w wystające występy na jednym boku i w odpowiednie zatrzaski na drugim, dzięki czemu można je łączyć razem. Wersja kalibru.40 S&amp;W wyposażona jest w magazynki ze stali o pojemności 30 naboi. Mechanizm spustowy SAF ma cztery ustawienia: zabezpieczony, pojedynczy strzał, seria 3 strzały, ogień ciągły. Istnieją wersje pozbawione możliwości strzelania ogniem ciągłym i seriami (samopowtarzalne) przeznaczone na rynek cywilny. SAF wyposażony jest w mechaniczne przyrządy celownicze składające się z muszki w osłonie i celownika bębnowego.

</doc>
<doc id="2064470" url="https://pl.wikipedia.org/wiki?curid=2064470" title="Republika Dahomej">
Republika Dahomej



</doc>
<doc id="2064472" url="https://pl.wikipedia.org/wiki?curid=2064472" title="Komórki Purkiniego">
Komórki Purkiniego

Komórki Purkiniego (inaczej Purkinjego, lub gruszkowate) – typ neuronów GABA-ergicznych kory móżdżku. Obok komórek Betza należą do największych neuronów występujących w mózgu człowieka. Aksony komórek Purkiniego dochodzą do istoty białej móżdżku i ulegają przełączeniu na jądra móżdżku i jądra przedsionkowe. Zostały opisane po raz pierwszy przez czeskiego anatoma Jana Evangelisté Purkyniego w 1837 roku.  
Struktura.
Komórki Purkinjego znajdują się w móżdżku i są jego najważniejszym komórkowym elementem. Kora móżdżku jest trzywarstwowa i składa się z warstwy drobinowej, zwojowej i ziarnistej. Najbardziej powierzchniową jest warstwa drobinowa, poniżej której położona jest wąska warstwa zwojowa komórek Purkinjego. Na drzewkowato rozgałęzionych dendrytach tych komórek kończą się włókna pnące i włókna równoległe. Od podstawy komórek Purkinjego odchodzi akson biegnący przez warstwę ziarnistą do neuronów jąder móżdżku. Najgłębiej położoną warstwą kory móżdżku jest warstwa ziarnista, w której znajdują się bardzo liczne komórki ziarniste małe i rzadziej występujące duże, ziarniste komórki Golgiego. Małe komórki ziarniste charakteryzują się obecnością silnie rozgałęzionych dendrytów (na kształt szponów). Aksony tych komórek wędrują do komórek Purkinjego. 
Komórki Purkinego jako duże, wielobiegunowe neurony rozciągają się na wszystkie trzy warstwy. Ich silnie rozgałęzione w jednej płaszczyźnie dendryty znajdują się w warstwie drobinowej, perykariony tworzą warstwę zwojową, a akson biegnie do istoty białej móżdżku (do jądra zębatego, jądra czopowatego, kulkowatego i jądra wierzchu) poprzez warstwę ziarnistą. 
Aksony komórek Purkinjego to jedyne włókna, jakie opuszczają korę móżdżku. Natomiast do kory móżdżku docierają dwa typy włókien – pnące (rozpoczynające się w jądrze oliwki) i kiciaste (inaczej mszyste; rozpoczynające się w rdzeniu kręgowym i neuronach jąder mostu). Włókna pnące kończą się na dendrytach komórek Purkinjego, w warstwie drobinowej. Pojedyncze włókno pnące pobudza zaledwie kilka neuronów Purkinjego, ale jest to pobudzenie o niezwykłej sile. Połączenia włókien pnących z komórkami Purkinjego to jedne z najsilniejszych synaps w układzie nerwowym, a każde wyładowanie wywołuje pobudzający potencjał postsynaptyczny. Wyładowania te są rzadkie – 1/s. Wyładowania z włókien pnących nakładają się na pobudzenia pochodzące z włókien kiciastych, modyfikując ich oddziaływanie na komórki Purkinjego. Ogólnie, włókna pnące dostarczają komórkom Purkinjego informacji dotyczących wzorca ruchowego wykonywanej czynności. Włókno kiciaste pobudza wiele komórek ziarnistych, których aksony po rozdwojeniu tworzą włókna równoległe. Włókna równoległe są niezmiernie liczne i tworzą około 200 tys. synaps na każdej komórce Purkinjego. Dzięki częstym wyładowaniom następuje sumowanie czasowe i przestrzenne, które powoduje stałe pobudzenie komórek Purkinjego. Włókna kiciaste (za pośrednictwem włókien równoległych) są dla komórek Purkinjego źródłem informacji o „poleceniach”, jakie zostały wydane motoneuronom rogów przednich rdzenia przez korę mózgu oraz o stanie realizacji tych „poleceń” przez mięśnie. 
Dendryty apikalne komórek Purkinjego mają ogromną liczbę kolców dendrytycznych (ponad 80 tys. na komórkę). 
Komórki Purkinjego zawierają kwas gamma-aminomasłowy (GABA) – neurotransmiter hamujący (przez co działają hamująco na swoje miejsca docelowe). Charakterystyczną cechą tych komórek jest także ekspresja białka kalbindyny. Barwienie kalbindyny z mózgu szczura po przewlekłym jednostronnym uszkodzeniu nerwu kulszowego sugeruje, że nowe neurony Purkinjego mogą być tworzone w dorosłym mózgu, inicjując organizowanie nowych płatów móżdżku.
Obwód nerwowy.
Włókna pnące pobudzają nie tylko komórki Purkinjego, ale też jądra głębokie móżdżku. Jądra te wysyłają sygnały do neuronów rdzeniowych, kontrolujących mięśnie postawne ciała (jądro wierzchu) lub ruchy precyzyjne kończyn (jądro kulkowate i czopowate) oraz do wzgórza. Ponieważ pobudzenia z włókien pnących aktywują zarówno jądra głębokie móżdżku, jak i komórki Purkinjego, jądra móżdżkowe są najpierw pobudzane (przez włókna pnące), a sekundę później hamowane przez komórki Purkinjego. W ten sposób sygnały wychodzące z jąder móżdżku są modyfikowane w zależności od ruchu, który jest właśnie wykonywany, w związku z następnym jego etapem. Taki obwód nerwowy służy korygowaniu na bieżąco przez jądra głębokie móżdżku odchylenia wykonywanego właśnie ruchu od jego zaplanowanej wcześniej wersji. 
Poziom molekularny.
W warstwie zwojowej kory móżdżku, która zawiera ciała komórek Purkinjego i komórki glejowe Bergmanna, ekspresji ulega bardzo wiele unikatowych genów. Markery genetyczne komórek Purkinjego zostały także zaproponowane poprzez porównanie transkryptomu myszy pozbawionej komórek Purkinjego i myszy typu dzikiego. Dobrym przykładem jest białko PCP4 (ang. "Purkinje cell protein 4"). Myszy pozbawione genu kodującego to białko (knock-out) mają zaburzone zdolności nauki lokomotorycznej i nieco zmienioną plastyczność synaptyczną w neuronach Purkinjego. PCP4 przyspiesza  przyłączanie i odłączanie jonów wapnia z kalmoduliną (CaM) w cytoplazmie komórek Purkinjego, a jego brak upośledza fizjologię tych neuronów.
Znaczenie kliniczne.
Ataksja rdzeniowo-móżdżkowa, ciężkie zaburzenie łączące chód ataktyczny (chód bezładny) i upośledzenie ruchów dłoni, któremu towarzyszy dysartria i wstrząs jest bezpośrednio związane z degeneracją komórek Purkinjego.

</doc>
<doc id="2064473" url="https://pl.wikipedia.org/wiki?curid=2064473" title="Harry Sichrovsky">
Harry Sichrovsky

Harry Sichrovsky (ur. 3 czerwca 1921, zm. 3 listopada 2000 w Wiedniu) – niemieckojęzyczny dziennikarz i pisarz austriacki.
Życiorys.
Pochodził z rodziny zasłużonej dla kraju (jego dziadek Heinrich Ritter von Sichrovsky był fundatorem kolei na północy Austrii). Zmarł 3 listopada 2000 roku.
Miał poglądy komunistyczne. Wojnę spędził na emigracji w Anglii. W 1942 roku jako ochotnik zaciągnął się na służbę do armii brytyjskiej i przez pięć lat służył w Azji (Indie, Malezja, Cejlon, Birma) w kwaterze Lord Mountbattena. Tam zainteresował się problemami Azji. Pozostał w Azji przez wiele lat pisząc artykuły i książki, przede wszystkim o Indiach, Korei, Chinach. Przeprowadził wywiady m.in. z premierem Chin Zhou Enlai i z premier Indii Indirą Gandhi. 
Wykładowca w Instytucie Chin Południowo-Wschodniej Azji Ludwig-Boltzmanna w Wiedniu. Od lat 70. występy w TV i radiu na temat Chin, Korei i Południowo-Wschodniej Azji.

</doc>
<doc id="2064474" url="https://pl.wikipedia.org/wiki?curid=2064474" title="Adam Moszumański">
Adam Moszumański

Adam Moszumański – polski gitarzysta basowy i wiolonczelista występujący w zespołach Marka Grechuty i Grzegorza Turnaua, członek grup Wawele (od grudnia 1971 do 1976 roku) i Anawa (od 1980 roku) oraz piwnicy pod Baranami.

</doc>
<doc id="2064475" url="https://pl.wikipedia.org/wiki?curid=2064475" title="Bitwa na przełęczy Motien">
Bitwa na przełęczy Motien



</doc>
<doc id="2064483" url="https://pl.wikipedia.org/wiki?curid=2064483" title="Pietro Vitalini">
Pietro Vitalini

Pietro Vitalini (ur. 29 czerwca 1967 w Bormio) – włoski narciarz alpejski. Najlepsze wyniki w Pucharze Świata osiągnął w sezonie 1996/1997, kiedy to zajął 17. miejsce w klasyfikacji generalnej, a w klasyfikacji zjazdu był siódmy. Najlepszym wynikiem Vitaliniego na mistrzostwach świata było 7. miejsce w zjeździe podczas mistrzostw świata w Sestriere. Zajął także 13. miejsce w zjeździe i 16 w supergigancie na Igrzyskach w Lillehammer.

</doc>
<doc id="2064484" url="https://pl.wikipedia.org/wiki?curid=2064484" title="Realm of Chaos">
Realm of Chaos

Realm of Chaos – drugi album brytyjskiej grupy muzycznej Bolt Thrower. Wydawnictwo ukazało się 28 października 1989 roku nakładem wytwórni muzycznej Earache Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2064492" url="https://pl.wikipedia.org/wiki?curid=2064492" title="Rekursja ogonowa">
Rekursja ogonowa



</doc>
<doc id="2064500" url="https://pl.wikipedia.org/wiki?curid=2064500" title="Thomas Grandi">
Thomas Grandi

Thomas Grandi (ur. 27 grudnia 1972 w Bolzano we Włoszech) – kanadyjski narciarz alpejski. Najlepsze wyniki w Pucharze Świata osiągnął w sezonie 2005/2006, kiedy to zajął 11. miejsce w klasyfikacji generalnej. Rok wcześniej był trzeci w klasyfikacji giganta. Najlepszym wynikiem Grandiego na mistrzostwach świata było 5. miejsce w slalomie gigancie podczas mistrzostw świata w Bormio. Zajął także 10. miejsce w slalomie gigancie oraz 9 w slalomie na Igrzyskach w Turynie.
Jego żoną jest kanadyjska biegaczka narciarska Sara Renner, z którą ma córkę o imieniu Aria.

</doc>
<doc id="2064502" url="https://pl.wikipedia.org/wiki?curid=2064502" title="War Master">
War Master

War Master - trzeci album brytyjskiej grupy muzycznej Bolt Thrower. Wydawnictwo ukazało się 1 lipca 1991 roku nakładem wytwórni muzycznej Earache Records. Nagrania odbyły w Slaughterhouse Studios, które spłonęły dwa tygodnie później.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2064504" url="https://pl.wikipedia.org/wiki?curid=2064504" title="Pistolet maszynowy Agram 2000">
Pistolet maszynowy Agram 2000

Agram 2000 – chorwacki pistolet maszynowy. 
Po rozpadzie Jugosławii na terenie Chorwacji rozpoczęto produkcję broni w niewielkich, lokalnych zakładach przemysłowych. Ze względu na prostotę konstrukcji najczęściej produkowane były pistolety maszynowy. Jednym z nich był Agram 2000. Jego konstrukcja oparta jest na włoskim pistolecie maszynowym Beretta M12S. Agram 2000 i jego udoskonalony wersja Agram 2002 były używane na niewielką skalę podczas konfliktów na terenie byłej Jugosławii. W czasie jej trwania i po jej zakończeniu niewielka liczba tych peemów znalazła się w rękach grup przestępczych całej Europy.
Opis.
Agram 2000 jest bronią samoczynno-samopowtarzalną działającą na zasadzie odrzutu zamka swobodnego. Strzela z zamka otwartego. Komora zamkowa rurowa, ze stali, komora spustowa z polimeru. Po lewej stronie, nad spustem znajduje się skrzydełko bezpiecznika-przełącznika rodzaju ognia. Mechanizm spustowy umożliwia prowadzenie ognia pojedynczego i seriami. Rękojeść napinania zamka znajduje się po lewej stronie, okno wyrzutowe po prawej. Agram 2000 zasilany jest z dwurzędowych magazynków łukowych wykonanych w znacznym stopniu z polimeru. Gniazdo magazynka znajduje się u dołu broni pomiędzy chwytami. Przedni chwyt ma nietypowy kształt pierścienia. jego ukształtowanie ma ułatwić opanowanie broni podczas strzelania seriami. Broń pozbawiona jest kolby. Przyrządy celownicze składają się z muszki i przerzutowego celownika o nastawach 75 i 150 m.

</doc>
<doc id="2064506" url="https://pl.wikipedia.org/wiki?curid=2064506" title="Marián Jarabica">
Marián Jarabica

Marián Jarabica (ur. 27 kwietnia 1989 w Czadcy) – słowacki piłkarz występujący na pozycji środkowego obrońcy, reprezentant Słowacji U-21.
Kariera.
Jarabica rozpoczynał karierę w barwach miejscowego klubu FK Čadca. W latach 2004–2009 był piłkarzem Dukli Bańska Bystrzyca. Następnie zdecydował się na transfer do czeskiego Dynama Czeskie Budziejowice, w którym występował przez jeden sezon. W 2010 roku został zawodnikiem Cracovii. Rok później trafił na wypożyczenie do bułgarskiego Ludogorca Razgrad, po czym wrócił do Polski.

</doc>
<doc id="2064512" url="https://pl.wikipedia.org/wiki?curid=2064512" title="Harutiun Alpiar">
Harutiun Alpiar

Harutiun Alpiar (orm. Հարություն Ալփիարը, ur. 12 lipca 1864 w Smyrnie, zm. 5 kwietnia 1919) – ormiański dziennikarz i pisarz satyryk. Publikował pod pseudonimami Krizantem i Ratames. W Egipcie wydawał czasopismo "Paros". Większość jego dorobku pozostaje rozproszona w czasopismach.

</doc>
<doc id="2064513" url="https://pl.wikipedia.org/wiki?curid=2064513" title="Antek kombinator">
Antek kombinator

Antek kombinator – polska, czarno-biała, niema komedia z roku 1913.

</doc>
<doc id="2064515" url="https://pl.wikipedia.org/wiki?curid=2064515" title="The IVth Crusade">
The IVth Crusade

The IVth Crusade - czwarty album brytyjskiej grupy muzycznej Bolt Thrower. Wydawnictwo ukazało się 2 września 1992 roku nakładem wytwórni muzycznej Earache Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2064517" url="https://pl.wikipedia.org/wiki?curid=2064517" title="Paweł Przytocki">
Paweł Przytocki

Paweł Przytocki (ur. 13 września 1958, w Krośnie) – polski dyrygent.
Życiorys.
Absolwent Akademii Muzycznej w Krakowie w klasie dyrygentury prof. Jerzego Katlewicza (1985). Uczestniczył w kursach mistrzowskich Helmutha Rillinga. W 2014 uzyskał stopień doktora habilitowanego w dziedzinie sztuk muzycznych, w dyscyplinie artystycznej dyrygentura.
Przytocki był dyrygentem i dyrektorem artystycznym Filharmonii Bałtyckiej w Gdańsku (1988 – 1991), dyrektorem artystycznym Filharmonii im. Artura Rubinsteina w Łodzi (1995 – 1997), dyrygentem Teatru Wielkiego Opery Narodowej w Warszawie (od 2005), dyrektorem naczelnym i artystycznym Filharmonii im. Karola Szymanowskiego w Krakowie (marzec 2009 - wrzesień 2012).
Współpracował z polskimi orkiestrami filharmonicznymi oraz z orkiestrami symfonicznymi i kameralnymi za granicą. Dokonał nagrań dla wytwórni DUX, Aurophon i Point Classics.
Od 2007 roku jest wykładowcą krakowskiej Akademii Muzycznej, gdzie prowadzi swoją klasę dyrygentury.
Od sezonu 2017/2018 jest dyrektorem artystycznym Filharmonii Łódzkiej im. Artura Rubinsteina.
Mieszka w Krakowie.

</doc>
<doc id="2064522" url="https://pl.wikipedia.org/wiki?curid=2064522" title="Dramat Wieży Mariackiej">
Dramat Wieży Mariackiej

Dramat Wieży Mariackiej – polski, czarno-biały, niemy dramat z 1913 roku w reżyserii Wiktora Biegańskiego. W filmie wystąpił sam reżyser.

</doc>
<doc id="2064523" url="https://pl.wikipedia.org/wiki?curid=2064523" title="...For Victory">
...For Victory

...For Victory - piąty album brytyjskiej grupy muzycznej Bolt Thrower. Wydawnictwo ukazało się 24 listopada 1994 roku nakładem wytwórni muzycznej Earache Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2064525" url="https://pl.wikipedia.org/wiki?curid=2064525" title="Wacław Kapusto">
Wacław Kapusto

Wacław Kapusto (ur. 29 lipca 1925 w Bujwidzach koło Wilna, zm. 19 marca 2018 w Olsztynie) – polski artysta fotograf, fotoreporter.
Życiorys.
Jako polski wysiedleniec trafił do Mrągowa. Od 1951 roku mieszkał i pracował w Olsztynie. Od 1961 członek Związku Polskich Artystów Fotografików, od 1965 członek Międzynarodowej Federacji Sztuki Fotograficznej (FIAP). Pracownik administracji państwowej w latach 1946–1956. Fotoreporter „Głosu Olsztyńskiego” (1956–1957). Od 1957 roku fotoreporter oraz kierownik działu fotoreportażu w redakcji „Panoramy Północy”.
Autor wielu wystaw w kraju i zagranicą, albumów fotograficznych, ilustracji do wydawnictw, dokumentacji zdjęciowej ważnych wydarzeń politycznych i kulturalnych, fotoreporter prasowy, autor zdjęć okładkowych m.in. „Panoramy Północy”. Czterokrotnie fotografował komunistycznych notabli w rządowym ośrodku w Łańsku koło Olsztyna.

</doc>
<doc id="2064529" url="https://pl.wikipedia.org/wiki?curid=2064529" title="Rekordy mistrzostw Afryki w lekkoatletyce">
Rekordy mistrzostw Afryki w lekkoatletyce

Rekordy Mistrzostw Afryki w lekkoatletyce − najlepsze rezultaty w historii tej imprezy.

</doc>
<doc id="2064532" url="https://pl.wikipedia.org/wiki?curid=2064532" title="Piractwo radiowe">
Piractwo radiowe

Piractwo radiowe – nadawanie (radiodyfuzja) programu radiowego bez wymaganych uprawnień i licencji, bądź przekraczanie dopuszczonej licencją mocy nadajnika. Termin ten obejmuje również nadawanie programu radiowego z obszaru wód międzynarodowych w kierunku terytorium państwa.
Piractwo radiowe jest karalne, ze względu na częste łamanie przez piratów praw autorskich oraz możliwość zakłócania przez nadajniki pirackie pasm służb ratunkowych bądź częstotliwości użytkowanych przez lotnictwo.
Przykłady pirackich stacji:

</doc>
<doc id="2064535" url="https://pl.wikipedia.org/wiki?curid=2064535" title="Tonight I’m Yours">
Tonight I’m Yours

Tonight I’m Yours – jedenasty studyjny album angielskiego piosenkarza rockowego Roda Stewarta. Wydany został w 1981 roku przez wytwórnię Warner Bros. Records. Album zawiera elementy rocka, popu i nowej fali. Popularność wydawnictwo zdobyło dzięki dwóm piosenkom, tytułowej „Tonight I’m Yours (Don’t Hurt Me)” i „Young Turks”, które wydano także na singlach.

</doc>
<doc id="2064536" url="https://pl.wikipedia.org/wiki?curid=2064536" title="Apple Store">
Apple Store

Apple Store - sieć sklepów detalicznych należących do Apple Inc. W sklepach sprzedawane są komputery osobiste iMac oraz MacBook, smartfony iPhone, tablety iPad, smartwatche Apple Watch, odtwarzacze iPod oraz Apple TV, a także oprogramowanie i akcesoria firm trzecich.
Sieć liczy 521 sklepów zlokalizowanych w 24 państwach (stan na luty 2022).
Lokalizacja.
Apple otworzyło pierwszy sklep w Stanach Zjednoczonych w 2001 roku. W 2003 otwarto sklep w Japonii i był to pierwszy sklep poza USA. Następne sklepy zostały otwarte w Wielkiej Brytanii, Kanadzie, Włoszech, Australii, Chinach, Szwajcarii, Niemczech, Francji i Hiszpanii.

</doc>
<doc id="2064537" url="https://pl.wikipedia.org/wiki?curid=2064537" title="Droga międzynarodowa M17 (Ukraina)">
Droga międzynarodowa M17 (Ukraina)

Droga magistralna M17 (ukr. "Магістраль M17") − droga na Ukrainie prowadząca z Chersonia do Cieśniny Kerczeńskiej (gdzie jest prom do Rosji) o długości 443 km i składająca się z drogi europejskiej E58 i E97, która przechodzi przez południową Ukrainę.

</doc>
<doc id="2064539" url="https://pl.wikipedia.org/wiki?curid=2064539" title="Kościół Najświętszego Serca Pana Jezusa w Krakowie (ul. Ludźmierska)">
Kościół Najświętszego Serca Pana Jezusa w Krakowie (ul. Ludźmierska)

Kościół Najświętszego Serca Pana Jezusa – rzymskokatolicki kościół parafialny, znajdujący się w Krakowie w dzielnicy XVIII na os. Teatralnym przy ul. Ludźmierskiej 2, w Nowej Hucie.
Niewielki kościół projektu Krzysztofa Ingardena i Przemysława Gawora zbudowano w miejscu, gdzie miała powstać pierwsza nowohucka świątynia, bo taką przewidziano w planach budowy Nowej Huty.
W dniu 17 marca 1952 roku arcybiskup Eugeniusz Baziak, w parafii bieńczyckiej, poświęcił krzyż (zwany potem Nowohuckim), który następnie w uroczystej procesji przeniesiono i postawiono na miejscu budowy kościoła. Ówczesne władze zaostrzyły jednak politykę wobec Kościoła i cofnięto zezwolenie na budowę. Komuniści zamiast kościoła postanowili wybudować szkołę „tysiąclatkę” (dzisiejsza Szkoła Podstawowa nr 87 w Zespole Szkół Ogólnokształcących Sportowych nr 2). Krzyż chciano usunąć ale mieszkańcy Nowej Huty stanęli w jego obronie i w dniu 27 kwietnia 1960 r. i kilku następnych doszło do starć z milicją. Krzyż pozostał na swoim miejscu, wybudowano szkołę, a kościół zaczęto budować dopiero w 1996 roku. Poświęcił go, w dniu 22 czerwca 2001, ks. kard. Franciszek Macharski.
Przed kościołem, na pamiątkę tamtych wydarzeń, postawiono w 2007 roku, Pomnik Krzyża Nowohuckiego.

</doc>
<doc id="2064543" url="https://pl.wikipedia.org/wiki?curid=2064543" title="Nicolas Burtin">
Nicolas Burtin

Nicolas Burtin (ur. 15 stycznia 1972 r.) – francuski narciarz alpejski. Najlepsze wyniki w Pucharze Świata osiągnął w sezonie 1997/1998, kiedy to zajął 16. miejsce w klasyfikacji generalnej, a w klasyfikacji zjazdu był trzeci. Najlepszym wynikiem Burtina na mistrzostwach świata było 23. miejsce w zjeździe podczas mistrzostw świata w Sankt Anton, wynik ten powtórzył 2 lata później na mistrzostwach świata w Sankt Moritz. Zajął także 6. miejsce w zjeździe na Igrzyskach w Albertville.

</doc>
<doc id="2064544" url="https://pl.wikipedia.org/wiki?curid=2064544" title="Tunel Świętego Bernarda">
Tunel Świętego Bernarda



</doc>
<doc id="2064546" url="https://pl.wikipedia.org/wiki?curid=2064546" title="Joannici">
Joannici



</doc>
<doc id="2064550" url="https://pl.wikipedia.org/wiki?curid=2064550" title="Zdanowiczowie">
Zdanowiczowie

Zdanowicz, także Żdanowicz – nazwisko kilku polskich rodów szlacheckich. Znane są następujące rody noszące to nazwisko:
Zdanowiczowie herbu Białynia.
Zdanowiczowie herbu Białynia - polski ród szlachecki, którego pochodzenie dotychczas nie zostało gruntownie zbadane.
W zaborze austriackim wylegitymował się ze szlachectwa Wojciech Zdanowicz w 1782 r. przed Halickim Sądem Ziemskim.
Od XVIII w. do II wojny światowej ród Zdanowiczów zamieszkiwał w powiecie tłumackim.
Zdanowiczowie herbu Hippocentaurus.
Zdanowiczowie herbu Hippocentaurus - polski ród szlachecki, którego pochodzenie dotychczas nie zostało gruntownie zbadane.
Zdanowiczowie herbu Jastrzębiec.
Zdanowiczowie herbu Jastrzębiec - polski ród szlachecki, którego pochodzenie dotychczas nie zostało gruntownie zbadane.
W zaborze austriackim wylegitymował się ze szlachectwa ksiądz Tomasz Józef Zdanowicz z przydomkiem "Zub" (proboszcz brzeżański, kanonik lwowski) w 1782 r. przed Lwowskim Sądem Ziemskim.
Zdanowiczowie herbu Przeginia.
Zdanowiczowie herbu Przeginia - polski ród szlachecki, którego pochodzenie dotychczas nie zostało gruntownie zbadane.

</doc>
<doc id="2064551" url="https://pl.wikipedia.org/wiki?curid=2064551" title="Ulica Bytkowska w Katowicach">
Ulica Bytkowska w Katowicach

Ulica Bytkowska w Katowicach – jedna z historycznych i ważniejszych ulic w katowickiej jednostce pomocniczej Wełnowiec-Józefowiec. Swoją nazwę wzięła od dzielnicy Siemianowic Śląskich – Bytkowa, do którego prowadzi w kierunku północnym. W jej rejonie powstała dawna kolonia Dobra Myśl oraz kolonia Agnieszki, a także zabudowa zlikwidowanych Międzynarodowych Targów Katowickich.
Przebieg.
Ulica rozpoczyna swój bieg na północy od skrzyżowania na granicy trzech miast: z ulicą Walerego Wróblewskiego (Siemianowice Śląskie), ulicą Siemianowicką (Chorzów) i ulicą Telewizyjną (Katowice). Biegnąc w kierunku południowym, krzyżuje się z aleją Planetarium (dojazd do parku Śląskiego w Chorzowie), aleją Targową (dojazd do dawnych hal Międzynarodowych Targów Katowickich), ulicą Stanisława Rożanowicza, ulicą Józefowską i ulicą Bytomską. Kończy swój bieg przy skrzyżowaniu z ulicami profesora Jana Mikusińskiego i Agnieszki.
Ulica częściowo jest granicą między miastami Katowice i Chorzów. Pomiędzy ulicą Bytkowską a ulicą prof. J. Mikusińskiego znajdują się dawne zabudowania kolonii Dobra Myśl.
Opis.
Ulica Bytkowska posiada przeznaczenie na cele komunikacji drogowej publicznej jako ulicy o przekroju jednojezdniowym klasy technicznej Z. Pod ulicą zlokalizowany jest wodociąg magistralny o średnicy 1200 mm, będący w eksploatacji Katowickich Wodociągów. Przy ulicy istnieje stacja redukcyjno-pomiarowa sieci gazu niskiego ciśnienia.
Ulice Józefowska i Bytkowska, z dość regularnie uformowaną siatką ulic poprzecznych stanowią zastany, ukształtowany historycznie układ komunikacyjny dzielnicy Wełnowiec-Józefowiec. W planach jest przedłużenie ulicy Złotej do ulicy Bytkowskiej na styku Chorzowa i Katowic. Ciąg ulic Bytkowska − Agnieszki − Bukowa − Złota − Bracka − Feliksa Bocheńskiego pełni funkcję ulicy głównej. W godzinie popołudniowego szczytu ulicą przejeżdża 1385 samochodów (91,6% to samochody osobowe, 5% − samochody dostawcze, 1,8% − autobusy, 0,6% − samochody ciężarowe).
W czasach Polski Ludowej ulica nosiła nazwę "Mariana Buczka". W 2006 roku jedna z hal Międzynarodowych Targów Katowickich zawaliła się; zginęło w niej 65 osób. Była to największa tego typu katastrofa budowlana we współczesnych dziejach Polski. Dnia 29 września 2010 roku przy ulicy został oddany do użytku hotel Best Western Premier. Budynek hotelu przeszedł remont za 80 milionów złotych. Wcześniej mieścił się w nim hotel uniwersytecki. W latach 2016–2018 w rejonie skrzyżowania ulic: Bytkowskiej i Telewizyjnej powstał zespół budynków mieszkalnych Bytkowska Park, zawierających łącznie 242 mieszkania.
Ulicą kursuje linia autobusowa ZTM. Na całej długości ulicy znajdują się dwa przystanki: Kolonia Agnieszki Bytomska i Bytkowska Centrum Targowe. Z drugiego z nich w kwietniu 2021 roku odjeżdżało 7 linii autobusowych, w tym jedna linia nocna.
Przy ulicy Bytkowskiej swoją siedzibę miały bądź mają: Międzynarodowe Targi Katowickie (powstałe w 1992 w oparciu o zaplecze lokalowe byłego Ośrodka Postępu Technicznego; obecnie zlikwidowane), przedsiębiorstwa handlowo-usługowe, restauracja i Park Inn By Radisson Katowice.
Obiekty historyczne.
Przy ulicy Bytkowskiej znajdują się następujące obiekty, objęte ochroną konserwatorską, będące świadectwem kultury materialnej, typowe dla regionu oraz objęte ochroną konserwatorską budynki mieszkalne:

</doc>
<doc id="2064554" url="https://pl.wikipedia.org/wiki?curid=2064554" title="It’s My Life (singel Bon Jovi)">
It’s My Life (singel Bon Jovi)

It’s My Life – singel zespołu Bon Jovi wydany w 2000 za pośrednictwem wytwórni Island Records, promujący album "Crush". Autorami utworu są Jon Bon Jovi, Richie Sambora i Max Martin. Paul Anka nagrał cover utworu i umieścił go w albumie "Rock Swings" (2005).
Sambora w utworze używa sprzętu zwanego talkbox, modulującego głos – za pomocą urządzenia powstał główny motyw instrumentalny piosenki. Utwór w swoim tekście odwołuje się do wydanego w 1986 „Livin’ on a Prayer”, a także do utworu „My Way”, autorstwa Franka Sinatry.
Reżyserem teledysku do utworu jest Wayne Isham. W filmie udział wzięli m.in. Will Estes i Shiri Appleby.

</doc>
<doc id="2064557" url="https://pl.wikipedia.org/wiki?curid=2064557" title="Sanktuarium Matki Bożej Bolesnej Misericordia Domini w Sulisławicach">
Sanktuarium Matki Bożej Bolesnej Misericordia Domini w Sulisławicach

Sanktuarium Matki Bożej Bolesnej Misericordia Domini, kościół Narodzenia Najświętszej Marii Panny w Sulisławicach – rzymskokatolickie sanktuarium maryjne diecezji sandomierskiej, będące siedzibą parafii pw. Narodzenia NMP w dekanacie Koprzywnica.
Sanktuarium, pozostające pod opieką księży zmartwychwstańców, jest miejscem lokalnych pielgrzymek (m.in.: z Połańca, Staszowa, Tarnobrzega) oraz leży na odnodze Małopolskiej Drogi św. Jakuba (odcinek z Tarnobrzega do Rybnicy).
Historia.
Kościół wybudowano w XIX wieku (1871–1888) tuż obok starego kościoła z XII/XIII wieku. Oba kościoły wraz z dzwonnicą tworzą zabytkowy kompleks budynków sakralnych otoczony murowanym ogrodzeniem, do którego przylega, również zabytkowy, cmentarz parafialny. 
Obecna świątynia zbudowana jest w stylu angielskiego neogotyku. W główny ołtarz wykonany z piaskowca wkomponowano cudowny obraz Matki Bożej Bolesnej - Misericordia Domini, pochodzący z ok. 1450 r. Dwa witraże w prezbiterium pochodzą z 1912 r.

</doc>
<doc id="2064558" url="https://pl.wikipedia.org/wiki?curid=2064558" title="Patrick Holzer">
Patrick Holzer

Patrick Holzer (ur. 24 marca 1970) – włoski narciarz alpejski. Najlepsze wyniki w Pucharze Świata osiągnął w sezonie 1998/1999, kiedy zajął 26. miejsce w klasyfikacji generalnej. Najlepszym wynikiem Holzera na mistrzostwach świata było 6. miejsce w gigancie podczas mistrzostw świata w Vail i Beaver Creek. Startował na Igrzyskach w Albertville i Igrzyskach w Nagano, ale nie ukończył żadnej konkurencji.

</doc>
<doc id="2064559" url="https://pl.wikipedia.org/wiki?curid=2064559" title="Rzepeccy herbu Białynia">
Rzepeccy herbu Białynia

Rzepeccy – polski ród szlachecki pieczętujący się herbem Białynia, który wziął swoje nazwisko od miejscowości Rzepki w przedrozbiorowym województwie sieradzkim. Poszczególne linie używały dla rozróżnienia m.in. następujących przydomków: "Ostałkiewicz", "Czubik", "Brodawka".
W zaborze austriackim wylegitymowali się ze szlachectwa:
Od XVIII w. do II wojny światowej jedna z linii rodu Rzepeckich zamieszkiwała w powiecie tłumackim.

</doc>
<doc id="2064564" url="https://pl.wikipedia.org/wiki?curid=2064564" title="Proskuriwka (obwód chmielnicki)">
Proskuriwka (obwód chmielnicki)

Proskuriwka (ukr. Проскурівка) – wieś na Ukrainie, w obwodzie chmielnickim, w rejonie jarmolińskim.

</doc>
<doc id="2064566" url="https://pl.wikipedia.org/wiki?curid=2064566" title="Fertones">
Fertones



</doc>
<doc id="2064567" url="https://pl.wikipedia.org/wiki?curid=2064567" title="Pożary lasów w Rosji (2010)">
Pożary lasów w Rosji (2010)

Pożary lasów w Rosji wywołane suszą, które nawiedziły obszar Rosji od końca lipca do początku września 2010. W żywiole zginęły 54 osoby, wiele zostało poszkodowanych. Ogień strawił ponad 2000 budynków. W akcji ratunkowej brali udział strażacy, wojsko oraz inne służby ratunkowe. Do walki z pożarem włączali się także zwykli ludzie, próbujący uratować swój dobytek.
Prezydent Dmitrij Miedwiediew ogłosił stan wyjątkowy w 7 regionach z powodu pożarów, a w 28 innych z powodu nieurodzaju wywołanego suszą.
Preludium.
W 2010 roku w Rosji, począwszy od przełomu maja i czerwca, panowała sucha i gorąca pogoda. 12 czerwca temperatura po raz pierwszy osiągnęła 35 °C (na początku czerwca temperatura rzadko osiąga 30 °C). W drugiej połowie czerwca na terenach znajdujących się głównie w Azji, jak również części tajgi temperatura osiągała ok. 38–40 °C. Ciepłe powietrze przenosiło się na zachód od Uralu, a w połowie lipca osiedliło się w europejskiej części Rosji.
25 czerwca w Biełogorsku została zanotowana najwyższa temperatura w azjatyckiej części Rosji – 42,3 °C, pobijając poprzedni rekord 41,7 °C z 21 lipca 2004. 11 lipca w miejscowości Jaszkul została zanotowana najwyższa temperatura w Rosji – 44 °C, pobijając rekord 43,8 °C z 6 sierpnia 1940.
Średnie temperatury w tym regionie wyniosły ponad 35 °C. 26 lipca średnia temperatura w europejskiej części Rosji wyniosła 40 °C w ciągu dnia. W lipcu w dużej części europejskiej Rosji temperatura osiągała ponad 7 °C więcej niż normalnie.
Akcja ratunkowa.
Akcja ratunkowa była prowadzona nieustannie, 24 godziny na dobę. Przez długi czas ratownicy Federacji Rosyjskiej nie byli w stanie zapanować nad szalejącym żywiołem. Stolica Rosji, Moskwa znajdowała się w coraz większym niebezpieczeństwie. Szkodliwe gazy w powietrzu przekroczyły trzykrotnie normy bezpieczeństwa. W mieście niemal całą dobę panowała temperatura ponad 30 stopni Celsjusza. W wyniku tragicznego obrotu sprawy premier Polski, Donald Tusk złożył na ręce Władimira Putina kondolencje oraz wyrazy szacunku.
Wpływ na zdrowie.
W Moskwie liczba zgonów wzrosła do 700 dziennie, dwukrotnie powyżej średniej, oświadczył Andriej Seltowski. Obwiniał o to wysokie temperatury i duszący smog. Upały w Rosji mogą być największe od 1000 lat i mogą być przyczyną śmierci ponad 15 000 osób.
Pożary dotknęły również obszary zanieczyszczone przez katastrofę w Czarnobylu. Głównie okolice Briańska i tereny przygraniczne z Ukrainą i Białorusią, przez co radioaktywne cząsteczki mogły się dostać do powietrza i rozprzestrzenić na większe obszary. Rząd Rosji wskazuje, że nie było dostrzegalne zwiększenie promieniowania.
Francuski Instytut Ochrony Radiologicznej i Bezpieczeństwa Jądrowego wydał własną analizę ryzyka pożaru w Czarnobylu 12 sierpnia stwierdzając, że obecnie brak jest zagrożenia dla zdrowia, ale możliwy jest wzrost promieniowania w przyszłości.
Reakcje międzynarodowe.
Do walki z pożarami stopniowo włączają się ratownicy z innych krajów. W akcji ratunkowej udział brali strażacy z Polski, Serbii, Włoch, Ukrainy, Białorusi, Armenii, Kazachstanu, Azerbejdżanu, Bułgarii, Litwy, Iranu, Estonii, Uzbekistanu, Wenezueli, Francji oraz Niemiec.
Pomoc z Polski.
7 sierpnia do Rosji wyruszyło 155 polskich strażaków, do których dyspozycji jest ponad 40 wozów ratownictwa gaśniczego oraz cysterny, w tym największa w Polsce cysterna, należąca do podlaskiej straży pożarnej. Ratownicy wyruszyli w drogę kolumną ze sprzętem po godzinie 12 z Suwałk. Wrócili do kraju 21 sierpnia w sobotę po południu, wszyscy – 159 ludzi – wrócili do Polski zdrowi, nikt nie ucierpiał w akcji.
13 października prezydent Rosji Dmitrij Miedwiediew wręczył na Kremlu wysokie odznaczenia państwowe rosyjskim oraz zagranicznym ratownikom i strażakom, którzy wyróżnili się w walce z pożarami lasów, jakie latem tego roku ogarnęły jego kraj. Wśród 46 odznaczonych był też Polak starszy brygadier Tomasz Rzewuski z Komendy Głównej Straży Pożarnej. Miedwiediew uhonorował go Orderem Męstwa.

</doc>
<doc id="2064568" url="https://pl.wikipedia.org/wiki?curid=2064568" title="Heinz Schilchegger">
Heinz Schilchegger

Heinz Schilchegger (ur. 16 października 1973 r.) – austriacki narciarz alpejski. Najlepsze wyniki w Pucharze Świata osiągnął w sezonie 2000/2001, kiedy to zajął 6. miejsce w klasyfikacji generalnej, a klasyfikacji slalomu był drugi. Najlepszym wynikiem Holzera na mistrzostwach świata było 4. miejsce w slalomie podczas mistrzostw świata w Sankt Anton. Na tych samych mistrzostwach był także szósty w slalomie gigancie. Nigdy nie startował na Igrzyskach Olimpijskich.

</doc>
<doc id="2064570" url="https://pl.wikipedia.org/wiki?curid=2064570" title="Sołodkowce">
Sołodkowce

Sołodkowce (ukr. Солобківці, "Sołobkiwci") – wieś na Ukrainie, w obwodzie chmielnickim, w rejonie jarmolińskim.

</doc>
<doc id="2064572" url="https://pl.wikipedia.org/wiki?curid=2064572" title="Zátor (przystanek kolejowy)">
Zátor (przystanek kolejowy)

Zátor – przystanek kolejowy w Zátorze, w kraju morawsko-śląskim, w Czechach. Przystanek znajduje się na wysokości 400 m n.p.m. i leży na linii kolejowej nr 310.

</doc>
<doc id="2064573" url="https://pl.wikipedia.org/wiki?curid=2064573" title="Jean Falba">
Jean Falba

Jean Falba (13 września 1766, zm. 9 października 1848) – francuski oficer Marynarki Wojennej w okresie rewolucji francuskiej. Swoją karierę rozpoczął w 1791 roku jako zwykły ochotnik, w roku 1829 - po 38 latach służby przeszedł na emeryturę jako "maréchal de camp" (odpowiednik generała brygady).

</doc>
<doc id="2064575" url="https://pl.wikipedia.org/wiki?curid=2064575" title="Mariusz Fyrstenberg i Marcin Matkowski">
Mariusz Fyrstenberg i Marcin Matkowski

Mariusz Fyrstenberg i Marcin Matkowski – polski debel tenisowy występujący wspólnie w turniejach od 2000 roku. Wygrali 15 turniejów rangi ATP i 5 razy wystąpili w deblowych mistrzostwach kończących sezon ATP World Tour Finals (2006, 2008, 2009, 2010, 2011), a raz doszli w nich do finału (2011).
Puchar Davisa.
Wspólne występy deblowe pary. Występy singlowe i deblowe z innymi partnerami są na indywidualnych stronach zawodników.

</doc>
<doc id="2064576" url="https://pl.wikipedia.org/wiki?curid=2064576" title="Didier Plaschy">
Didier Plaschy

Didier Plaschy (ur. 2 maja 1973 r.) – szwajcarski narciarz alpejski. Najlepsze wyniki w Pucharze Świata osiągnął w sezonie 1999/2000, kiedy to zajął 28. miejsce w klasyfikacji generalnej. Startował w slalomie na mistrzostwach świata w Sierra Nevada, mistrzostwach świata w Sankt Anton oraz w slalomie i slalomie gigancie na mistrzostwach świata w Vail, lecz nie ukończył żadnej konkurencji. Zajął także 12. miejsce w slalomie na Igrzyskach w Nagano.

</doc>
<doc id="2064578" url="https://pl.wikipedia.org/wiki?curid=2064578" title="Maryte Melnikaite">
Maryte Melnikaite



</doc>
<doc id="2064579" url="https://pl.wikipedia.org/wiki?curid=2064579" title="Gdzie jest Fred?">
Gdzie jest Fred?

Gdzie jest Fred (niem. "Wo ist Fred?") – niemiecki film komediowy z 2006 roku. Znany też w Polsce pod alternatywnym tytułem "Sprytny plan".
Treść.
Główny bohater Fred, planuje pobrać się z piękną Marą. Mara ma nieznośnego syna Linusa, który pasjonuje się koszykówką. Fred postanawia przypodobać się narzeczonej i zdobyć dla jej syna piłkę z podpisami koszykarzy z jego ulubionej drużyny. Piłkę tę tradycyjnie, zawsze po meczu koszykarze rzucają w trybuny. Problem w tym, iż piłka zawsze trafia do sektora dla osób niepełnosprawnych. Z pomocą przyjaciela Aleksa, Fred postanawia dostać się tam udając niepełnosprawnego... 

</doc>
<doc id="2064580" url="https://pl.wikipedia.org/wiki?curid=2064580" title="Piłka ręczna na Letnich Igrzyskach Olimpijskich Młodzieży 2010">
Piłka ręczna na Letnich Igrzyskach Olimpijskich Młodzieży 2010

Piłka ręczna na Letnich Igrzyskach Olimpijskich Młodzieży 2010 odbyło się w dniach 20 - 25 sierpnia w Suntec Singapore International Convention and Exhibition Centre w Singapurze. Został rozegrany turniej chłopców i dziewcząt, w którym wystąpiło po 6 zespołów.

</doc>
<doc id="2064584" url="https://pl.wikipedia.org/wiki?curid=2064584" title="Matjaž Vrhovnik">
Matjaž Vrhovnik

Matjaž Vrhovnik (ur. 6 maja 1972 w Lublanie) – słoweński narciarz alpejski reprezentujący także Jugosławię.
Kariera.
Po raz pierwszy na arenie międzynarodowej pojawił się w 1991 roku, startując na mistrzostwach świata juniorów w Geilo. Zajął tam 29. miejsce w supergigancie i 32. miejsce w gigancie. Były to jego jedyne starty w zawodach tego cyklu.
W zawodach Pucharu Świata zadebiutował 20 grudnia 1994 roku w Lech, gdzie nie zakwalifikował się do drugiego przejazdu w slalomie. Pierwsze pucharowe punkty wywalczył 19 lutego 1995 roku w Furano, zajmując 14. miejsce w tej samej konkurencji. Na podium zawodów tego cyklu pierwszy raz stanął 9 stycznia 2000 roku w Chamonix, kończąc rywalizację w slalomie na trzeciej pozycji. W zawodach tych wyprzedzili go tylko Włoch Angelo Weiss i Kjetil André Aamodt z Norwegii. W kolejnych startach jeszcze trzykrotnie stawał na podium: 23 stycznia 2000 roku w Kitzbühel był drugi, 20 lutego 2000 roku w Adelboden zwyciężył, a 19 marca 2000 roku w Bormio był trzeci w slalomie. W sezonie 1999/2000 zajął 17. miejsce w klasyfikacji generalnej, w klasyfikacji slalomu był trzeci.
Wystartował na igrzyskach olimpijskich w Nagano w 1998 roku, zajmując 17. miejsce w slalomie. Na rozgrywanych rok wcześniej mistrzostwach świata w Sestriere w tej samej konkurencji zajął 22. miejsce. Brał też udział mistrzostwach świata w Sankt Anton w 2001 roku, gdzie został zdyskwalifikowany w drugim przejeździe slalomu.

</doc>
<doc id="2064585" url="https://pl.wikipedia.org/wiki?curid=2064585" title="Kuniów (Ukraina)">
Kuniów (Ukraina)

Kuniów (ukr. Кунів) – wieś na Ukrainie w rejonie zasławskim obwodu chmielnickiego.
Miasto wraz z folwarkiem wchodziło w skład dóbr wołyńskich księżnej Anny Jabłonowskiej.
W Kuniowie znajduje się murowany kościół rzymskokatolicki z 1832 r. pw. Wniebowzięcia Najświętszej Maryi Panny i św. Michała.

</doc>
<doc id="2064587" url="https://pl.wikipedia.org/wiki?curid=2064587" title="Sobór Zmartwychwstania Pańskiego w Kowlu">
Sobór Zmartwychwstania Pańskiego w Kowlu

Sobór Zmartwychwstania Pańskiego – prawosławny sobór w Kowlu, w eparchii włodzimiersko-wołyńskiej Ukraińskiego Kościoła Prawosławnego Patriarchatu Moskiewskiego. Usytuowany przy skrzyżowaniu majdanu Niezależności i ul. Sahajdacznego.
Historia.
Pierwsze wzmianki o istnieniu cerkwi Zmartwychwstania Pańskiego w centrum Kowla pochodzą z dokumentu wydanego 17 sierpnia 1549. Czynna w tym czasie świątynia spłonęła na początku XVII w. Drugą cerkiew w tym samym miejscu wzniesiono w 1696; w jej najbliższym sąsiedztwie znajdowała się dzwonnica z zegarem i pięcioma dzwonami. Istniała ona do 1718, kiedy również została całkowicie zniszczona przez pożar. Zastąpiła ją tymczasowa kaplica, która funkcjonowała do wzniesienia w ostatnich dekadach wieku kolejnej drewnianej cerkwi. W 1842 rozebrano ją i zastąpiono podobną budowlą na kamiennym fundamencie; ta jednak przestała istnieć po sześciu latach, znowu na skutek pożaru.
19 czerwca 1874, z inicjatywy ks. protojereja Ołeksandra Rotkewycza, został położony kamień węgielny pod budowę nowej świątyni pod wezwaniem Zmartwychwstania Pańskiego. Prace budowlane ukończono po trzech latach. Obiekt został wyświęcony jako sobór przez arcybiskupa wołyńskiego Dymitra. Budynek pełni funkcje sakralne przez cały okres swojego istnienia, mimo istniejących w okresie przynależności Kowla do Ukraińskiej SRR planów jego rozbiórki. W 1988 sobór został wyremontowany.
W 1996, w momencie reaktywacji prawosławnej eparchii włodzimiersko-wołyńskiej sobór w Kowlu został jej drugą katedrą (obok soboru we Włodzimierzu Wołyńskim). W latach 2005–2007 w obiekcie wykonano nowe freski. Szczególną czcią są otaczane przechowywane w świątyni relikwie: św. Andrzeja Apostoła, św. Sergiusza z Radoneża, św. Mikołaja oraz świętych mniszek Aleksandry, Heleny oraz Marty Diwiejewskich.
Architektura.
Sobór Zmartwychwstania Pańskiego w Kowlu wzniesiony jest na planie wieloboku, zwieńczony kopułą ponad nawą główną oraz czterema mniejszymi zgrupowanymi wokół niej i usytuowanymi na bębnach. Ściany zewnętrzne nawy i kaplic bocznych malowane są na kolor różowy, z białymi fryzami, półkolumnami i obramowaniami okien; z kolei dach głównej nawy obiektu ma barwę granatową z motywem złotych gwiazd (również kopuły są całkowicie złocone). Wejście do budynku prowadzi przez wysunięty przedsionek, ponad którym umieszczone zostały dwa freski: Zmartwychwstanie Chrystusa oraz spotkanie Jezusa z Marią Magdaleną. Wszystkie kopuły oraz dwa szczyty fasady soboru zwieńczone są złoconymi krzyżami. We wnętrzu znajduje się trzyrzędowy ikonostas.
Świątynia jest przeznaczona dla równoczesnego udziału w nabożeństwie 400 wiernych.

</doc>
<doc id="2064589" url="https://pl.wikipedia.org/wiki?curid=2064589" title="Cerkiew cmentarna Świętych Cyryla i Metodego w Białowieży">
Cerkiew cmentarna Świętych Cyryla i Metodego w Białowieży

Cerkiew pod wezwaniem Świętych Cyryla i Metodego – prawosławna cerkiew cmentarna w Białowieży. Należy do parafii św. Mikołaja w Białowieży, w dekanacie Hajnówka diecezji warszawsko-bielskiej Polskiego Autokefalicznego Kościoła Prawosławnego.
Wzniesiona w 1873 na planie prostokąta. Drewniana, o konstrukcji zrębowej, orientowana, oszalowana. Od frontu kruchta. Prezbiterium mniejsze od nawy, zamknięte trójbocznie, z zakrystią od strony południowej. Dachy cerkwi blaszane. Nad nawą czterospadowy dach namiotowy, zwieńczony metalową wieżyczką z baniastym hełmem.
Cerkiew wpisano do rejestru zabytków 19 października 1977 pod nr A–551.
Na cmentarzu parafialnym istniejącym od XVIII wieku pochowani są m.in.:

</doc>
<doc id="2064594" url="https://pl.wikipedia.org/wiki?curid=2064594" title="Mark Winterbottom">
Mark Winterbottom

Mark „Frosty” Winterbottom (ur. 20 maja 1981 w Sydney) – australijski kierowca wyścigowy startujący w wyścigach Supercars. Mistrz tej serii w roku 2015 oraz zwycięzca prestiżowego wyścigu Bathurst 1000 rozgrywanego w ramach tej serii w 2013.
Życiorys.
Winterbottom rozpoczął ściganie od motocykli w wieku 8 lat. W wieku 10 lat zaczął startować w kartingu i odnosił w nim wiele sukcesów na arenie australijskiej. W 2001 rozpoczął starty w Formule Ford gdzie rok później zdobył tytuł wicemistrza Australii.
W 2003 przeniósł się do serii Konica V8 Supercar (niższa seria V8 Supercars) i wygrał w niej cztery z sześciu rund zdobywając tytuł mistrzowski jeżdżąc dla zespołu Stone Brothers Racing. W tym samym roku zadebiutował również w głównej serii startując w dwóch długodystansowych wyścigach (do każdego samochodu zgłaszani są w nich po dwaj kierowcy).
W 2004 wystartował już w pełnym cyklu serii V8 Supercars w barwach zespołu Larkham Motor Sport. Przez dwa lata startów w tym zespole nie odniósł większych sukcesów, najlepszym jego miejscem w wyścigu było piąte (Bathurst 1000 2004).
W 2006 Mark Winterbottom przeniósł się do jednego z głównych zespołów Forda w serii - Ford Performance Racing. Początek sezonu nie był udany ale w późniejszej jego fazie wyniki były już lepsze przynosząc m.in. pierwsze zwycięstwo (wspólnie z Jasonem Brightem wygrali długodystansowy wyścig Sandown 500) oraz trzecie miejsce w klasyfikacji generalnej sezonu. W 2007 zdobył swoje pierwsze pole position w serii, a cały sezon zakończył na piątej pozycji.
W 2008 odniósł kolejny sukces - zdobył tytuł wicemistrza serii V8 Supercars wygrywając po drodze siedem wyścigów. Był to także najlepszy wynik kierowcy zespołu Ford Performance Racing. Sezon 2009 był mniej udany, wygrał w nim 3 wyścigi (wyścig kwalifikacyjny w Phillip Island oraz dwie części wyścigów w Surfers Paradise), ale kilka słabych wyników w pierwszej części sezonu pozwoliły mu na zajęcie tylko piątego miejsca w klasyfikacji generalnej.
Sezon 2010 rozpoczął od czterech podiów z rzędu. W dalszej części sezonu wygrał trzy wyścigi, ale zdarzyło się też kilka słabszych wyników, co w sumie zaowocowało trzecim miejscem w klasyfikacji generalnej. W 2011 miał natomiast słabszy początek sezonu, w dalszej jego części jednak lepsze wyniki (w tym dwa zwycięstwa), pozwoliły ponownie zająć trzecie miejsce. W 2012 dla odmiany po dobrym początku sezonu, w dalszej jego części przydarzyło mu się kilka słabszych występów, m.in. w ostatnim wyścigu, w którym stracił drugie miejsce w klasyfikacji i ostatecznie ponownie zajął trzecie miejsce.
W 2013 w parze ze Stevenem Richardsem wygrał prestiżowy wyścig Bathurst 1000. W 2014 po raz kolejny zajął trzecie miejsce w klasyfikacji, aż w końcu w 2015, w swoim dwunastym pełnym sezonie startów sięgnął po tytuł mistrzowski serii V8 Supercars.

</doc>
<doc id="2064595" url="https://pl.wikipedia.org/wiki?curid=2064595" title="Spirala domaciczna">
Spirala domaciczna



</doc>
<doc id="2064596" url="https://pl.wikipedia.org/wiki?curid=2064596" title="Spirala antykoncepcyjna">
Spirala antykoncepcyjna



</doc>
<doc id="2064597" url="https://pl.wikipedia.org/wiki?curid=2064597" title="Nowosielica (obwód chmielnicki)">
Nowosielica (obwód chmielnicki)

Nowosielica (ukr. Новоселиця, "Nowosełycia") – wieś na Ukrainie, w obwodzie chmielnickim, w rejonie połońskim

</doc>
<doc id="2064601" url="https://pl.wikipedia.org/wiki?curid=2064601" title="Álvaro Luiz Maior de Aquino">
Álvaro Luiz Maior de Aquino

Álvaro, właśc. Álvaro Luiz Maior de Aquino (ur. 1 listopada 1977 w São Paulo) – brazylijski piłkarz, występujący na pozycji środkowego obrońcy.
Kariera klubowa.
Álvaro rozpoczął piłkarską karierę w São Paulo FC w 1997 roku. W 1998 występował w Américe Belo Horizonte, po czym przeszedł do Goiás EC. Z Goiás zdobył mistrzostwo stanu Goiás – Campeonato Goiano w 1999 roku. W pod koniec 2000 roku wyjechał po raz pierwszy do Europy do UD Las Palmas. W klubie z Wysp Kanaryjskich występował przez dwa i pół sezonu. W 2002 roku spadł do drugiej ligi.
W latach 2003-2006 występował w Realu Saragossa. Z Realem zdobył Puchar Króla 2004 po pokonaniu w finale Realu Madryt i pokonaniu Valencii Superpuchar Hiszpanii 2004. W latach 2006-2008 był zawodnikiem Levante UD, z którym w 2008 roku spadł do Segunda División. W 2008 roku powrócił do Brazylii i grał w SC Internacional. Z Internacionalem zdobył mistrzostwo Rio Grande do Sul – Campeonato Gaúcho 2009.
Od połowy 2009 jest zawodnikiem CR Flamengo. Z Flamengo zdobył mistrzostwo Brazylii 2009.
Kariera reprezentacyjna.
Álvaro ma za sobą powołania do olimpijskiej reprezentacji Brazylii. W 2000 roku wystąpił w eliminacjach Igrzysk Olimpijskich w Sydney. W Igrzyskach w Australii wystąpił we wszystkich czterech meczach ze Słowacją, RPA, Japonią i Kamerunem. W reprezentacji olimpijskiej wystąpił 20 razy i strzelił 4 bramki.

</doc>
<doc id="2064602" url="https://pl.wikipedia.org/wiki?curid=2064602" title="Kilian Albrecht">
Kilian Albrecht

Kilian Albrecht (ur. 13 kwietnia 1973 w Au) – austriacki narciarz alpejski reprezentujący Austrię, a od sezonu 2006/2007 Bułgarię.
Kariera.
Po raz pierwszy na arenie międzynarodowej pojawił się w 1992 roku, startując na mistrzostwach świata juniorów w Mariborze. Wywalczył tam brązowy medal w slalomie, w gigancie był trzynasty, a w zjeździe zajął 34. miejsce.
W zawodach Pucharu Świata zadebiutował 3 grudnia 1994 roku w Tignes, gdzie nie zakwalifikował się do drugiego przejazdu w gigancie. Pierwsze pucharowe punkty wywalczył blisko rok później, 12 listopada 1995 roku w tej samej miejscowości, zajmując 21. miejsce w gigancie. Na podium zawodów tego cyklu po raz pierwszy stanął 11 grudnia 2000 roku w Sestriere, kończąc slalom na drugiej pozycji. W zawodach tych rozdzielił na podium Hansa Pettera Buraasa z Norwegii i Francuza Pierricka Bourgeata. W kolejnych startach jeszcze jeden raz stanął na podium: 20 stycznia 2002 roku w Kitzbühel ponownie był drugi w slalomie. Najlepsze wyniki w Pucharze Świata osiągnął w sezonie 2000/2001, kiedy to zajął 30. miejsce w klasyfikacji generalnej.
W 2002 roku wystartował na igrzyskach olimpijskich w Salt Lake City, gdzie zajął czwarte miejsce w slalomie. Walkę o podium przegrał tam ze swym rodakiem Benjaminem Raichem o 0,04 sekundy. Na rozgrywanych osiem lat później igrzyskach w Vancouver był dwudziesty w tej samej konkurencji. Był też między innymi trzynasty podczas mistrzostw świata w Åre w 2007 roku.

</doc>
<doc id="2064604" url="https://pl.wikipedia.org/wiki?curid=2064604" title="Sofoklis Schortsanitis">
Sofoklis Schortsanitis

Sofoklis Schortsanitis (ur. 22 czerwca 1985 roku w Tiko) – grecki koszykarz, występujący na pozycji środkowego, posiada również obywatelstwo kameruńskie, obecnie zawodnik Aries Trikala.
Urodził się w Tiko, w Kamerunie. Wraz z rodzicami przeprowadził się do Grecji, gdzie zaczęła się jego kariera koszykarza. Dwukrotnie opuszczał Grecję, grając we włoskich oraz izraelskich klubach. W 2003 został wybrany w 2 rundzie draftu przez Los Angeles Clippers z numerem 34. Do podpisania kontraktu jednak nie doszło, a Sofoklis kontynuował karierę w Grecji. W 2010 roku podpisał kontrakt z Maccabi Tel Awiw.
18 października 2017 został zawodnikiem greckiego Ariesu Trikala.

</doc>
<doc id="2064607" url="https://pl.wikipedia.org/wiki?curid=2064607" title="Inea (sieć telefonii komórkowej)">
Inea (sieć telefonii komórkowej)

Inea - wirtualna sieć telefonii komórkowej w Polsce, której operatorem jest INEA sp. z o.o
Informacje ogólne.
INEA jako operator wirtualnej sieci ruchomej (MVNO) początkowo korzystał z infrastruktury sieci należącej do PTK Centertel, od 2014 r. korzysta jednak z sieci P4. Klienci usług głosowych zostali zmigrowani, natomiast klienci transmisji danych otrzymali karty z nowymi numerami.
Historia.
INEA rozpoczęła działalność 18 stycznia 2010.
Oferta.
INEA udostępnia usługi wyłącznie w systemie abonamentowym.

</doc>
<doc id="2064608" url="https://pl.wikipedia.org/wiki?curid=2064608" title="Mercenary (album Bolt Thrower)">
Mercenary (album Bolt Thrower)

Mercenary - szósty album brytyjskiej grupy muzycznej Bolt Thrower. Wydawnictwo ukazało się 10 listopada 1998 roku nakładem wytwórni muzycznej Metal Blade Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2064610" url="https://pl.wikipedia.org/wiki?curid=2064610" title="Czernijiwka">
Czernijiwka

Czernijiwka (ukr. Черніївка) – wieś na Ukrainie, w obwodzie chmielnickim, w rejonie połońskim

</doc>
<doc id="2064615" url="https://pl.wikipedia.org/wiki?curid=2064615" title="Fábio Bilica">
Fábio Bilica

Fábio Bilica, właśc. Fábio Alves da Silva (ur. 4 stycznia 1979 w Campina Grande) – brazylijski piłkarz, występujący na pozycji środkowego obrońcy.
Kariera klubowa.
Fábio Bilica rozpoczął piłkarską karierę w EC Bahia w 1996 roku. Z Bahią zdobył mistrzostwo stanu Bahia – Campeonato Baiano w 1998 roku. W tym samym roku wyjechał po raz pierwszy do Europy do SSC Venezia. W Venezii występował przez 4 lata. W 2000 roku spadł z Venezią do Serie B. W 2002 roku przeszedł do innego włoskiego klubu US Palermo. W 2003 został wypożyczony do pierwszoligowego klubu Brescia Calcio. W 2003 został wypożyczony do Ancony, z korą Serie B.
W 2004 roku powrócił do Brazylii i grał w Grêmio Porto Alegre. Po pół roku powrócił do Europy do 1. FC Köln. Z 1. FC Köln wygrał 2. Bundesligę. Na początku 2006 roku przeszedł do francuskiego FC Istres, który występował wówczas w Ligue 2. W grudniu 2007 roku został zawodnikiem rumuńskiej Universitatei Cluj. Od 2008 roku Fábio Bilica występuje w Turcji.
W sezonie 2008–2009 występował w Sivassporze, z którym wywalczył wicemistrzostwo Turcji. Od 2009 roku był zawodnikiem Fenerbahçe SK. W barwach Fenerbahçe zadebiutował 30 lipca 2009 w wygranym 5-1 meczu z wgierskim Honvédem Budapeszt w Lidze Europy UEFA (2009/2010). W pierwszym sezonie w Fenerbahçe Fábio Bilica wywalczył wicemistrzostwo Turcji. W 2012 roku przeszedł do Elazığsporu. Jego zawodnikiem był do 2015 roku.
Następnie grał w brazylijskich drużynach Auto oraz Atlético Cajazeirense.
Kariera reprezentacyjna.
Fábio Bilica ma za sobą powołania do olimpijskiej reprezentacji Brazylii. W 2000 roku wystąpił w eliminacjach Igrzysk Olimpijskich w Sydney. W Igrzyskach w Australii wystąpił we wszystkich czterech meczach ze Słowacją, RPA, Japonią i Kamerunem. W reprezentacji olimpijskiej wystąpił 16 razy i strzelił 2 bramki.

</doc>
<doc id="2064616" url="https://pl.wikipedia.org/wiki?curid=2064616" title="Lucy Saroyan">
Lucy Saroyan

Lucy Saroyan (ur. 11 stycznia 1946 − zm. 11 kwietnia 2003) − amerykańska aktorka, modelka i fotografka.
Lucy Saroyan urodziła się w San Francisco jako jedyna córka pisarza Williama Saroyana i aktorki Carol Grace. Grała małe role na Broadwayu, w filmach i serialach telewizyjnych, pracowała także w księgarni i jako archiwistka w bibliotece filmowej. 

</doc>
<doc id="2064620" url="https://pl.wikipedia.org/wiki?curid=2064620" title="Petyr Popangełow">
Petyr Popangełow

Petyr Petrow Popangełow (; ur. 31 stycznia 1959 w Samokowie) – bułgarski narciarz alpejski. Pierwsze pucharowe punkty wywalczył 10 stycznia 1977 roku w Berchtesgaden, zajmując 10. miejsce w slalomie. Na podium zawodów tego cyklu pierwszy raz stanął nieco ponad rok później, 15 stycznia 1978 roku w Wengen, kończąc slalom na drugiej pozycji. W zawodach tych rozdzielił Austriaka Klausa Heideggera i Włocha Mauro Bernardiego. W kolejnych startach jeszcze dziesięć razy plasował się w najlepszej trójce, odnosząc jedno zwycięstwo: 8 stycznia 1980 roku w Lenggries był najlepszy w slalomie. Wyprzedził tam na podium Aleksandra Żyrowa z ZSRR i Szweda Ingemara Stenmarka. Najlepsze wyniki osiągnął w sezonie 1977/1978, kiedy to zajął 12. miejsce w klasyfikacji generalnej.
W 1976 roku wystartował na igrzyskach olimpijskich w Innsbrucku, zajmując 26. miejsce w gigancie. Podczas igrzysk w Lake Placid w 1980 roku oraz rozgrywanych cztery lata później igrzyskach w Sarajewie zajmował szóste miejsca w slalomie. Ponadto był też między innymi dwunasty w gigancie na mistrzostwach świata w Garmisch-Partenkirchen w 1978 roku.

</doc>
<doc id="2064621" url="https://pl.wikipedia.org/wiki?curid=2064621" title="Petar Popangełow">
Petar Popangełow



</doc>
<doc id="2064622" url="https://pl.wikipedia.org/wiki?curid=2064622" title="Katastrofa lotu Air Transat 236">
Katastrofa lotu Air Transat 236



</doc>
<doc id="2064624" url="https://pl.wikipedia.org/wiki?curid=2064624" title="Honour Valour Pride">
Honour Valour Pride

Honour Valour Pride – siódmy album brytyjskiej grupy muzycznej Bolt Thrower. Wydawnictwo ukazało się 14 listopada 2001 roku nakładem wytwórni muzycznej Metal Blade Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2064625" url="https://pl.wikipedia.org/wiki?curid=2064625" title="Oldrišovský potok">
Oldrišovský potok



</doc>
<doc id="2064627" url="https://pl.wikipedia.org/wiki?curid=2064627" title="Michał (biskup wrocławski i szczeciński)">
Michał (biskup wrocławski i szczeciński)



</doc>
<doc id="2064628" url="https://pl.wikipedia.org/wiki?curid=2064628" title="Aram Saroyan">
Aram Saroyan

Aram Saroyan (ur. 25 września 1943) – amerykański poeta, powieściopisarz, pamiętnikarz, biograf i dramatopisarz. 
Aram Saroyan urodził się w Nowym Jorku jako jedyny syn pisarza Williama Saroyana i aktorki Carol Grace. Jest bratem aktorki Lucy Saroyan, ojcem Cream Saroyan i dziennikarki Strawberry Saroyan, piszącej m.in. dla The New York Times. Saroyan uczy na Uniwersytecie Południowej Kalifornii kreatywnego pisania.

</doc>
<doc id="2064630" url="https://pl.wikipedia.org/wiki?curid=2064630" title="Dymitr Iwanowicz Bogdaszewski">
Dymitr Iwanowicz Bogdaszewski



</doc>
<doc id="2064632" url="https://pl.wikipedia.org/wiki?curid=2064632" title="Feodosij (Pecyna)">
Feodosij (Pecyna)



</doc>
<doc id="2064633" url="https://pl.wikipedia.org/wiki?curid=2064633" title="Dymitrij (Jarema)">
Dymitrij (Jarema)



</doc>
<doc id="2064639" url="https://pl.wikipedia.org/wiki?curid=2064639" title="Boy-Żeleński">
Boy-Żeleński



</doc>
<doc id="2064640" url="https://pl.wikipedia.org/wiki?curid=2064640" title="Detektywi w służbie miłości">
Detektywi w służbie miłości

Detektywi w służbie miłości (ang. "Problem at Pollensa Bay and Other Stories") – zbiór ośmiu opowiadań autorstwa Agathy Christie wydanych w formie książkowej w 1991 roku, już po śmierci autorki.
Zbiór zawiera sześć opowiadań detektywistycznych, po dwa z udziałem Herkulesa Poirota, Harleya Quina oraz Parkera Pyne'a, a także dwa opowiadania natury obyczajowej. Opowiadania nie są ze sobą w żaden sposób powiązane. Ich motywem wspólnym jest miłość.
Zarys fabuły.
Kłopoty nad zatoką Pollensa.
Kłopoty nad zatoką Pollensa (ang. "Problem at Pollensa Bay") to opowiadanie, w którym pojawia się Parker Pyne. Akcja opowiadania rozgrywa się na Majorce. Detektyw pomaga parze młodych ludzi w zdobyciu dla ich związku akceptacji matki narzeczonego.
Drugi gong.
Drugi gong (ang. "The Second Gong") to opowiadanie, w którym pojawia się Herkules Poirot. Detektyw przyjeżdża na kolację do posiadłości Huberta Lytchama Roche'a i zastaje go martwego. Wydaje się, że popełnił samobójstwo, jednak Poirota niepokoi nietypowa poza w której znaleziono denata.
Żółty irys.
Żółty irys (ang. "Yellow Iris") to opowiadanie, w którym pojawia się Herkules Poirot. Do detektywa dzwoni przerażona kobieta i prosi go o pomoc. Poirot staje się uczestnikiem niezwykłej kolacji wydanej przez Bartona Russella z okazji czwartej rocznicy tragicznej śmierci jego żony. Russell twierdzi, że jeden z jej uczestników zabił jego żonę i zamierza odkryć prawdę.
Serwis do herbaty „Arlekin”.
Serwis do herbaty „Arlekin” (ang. "The Harlequin Tea Set") to opowiadanie, w którym pojawia się Harley Quin. Jadąc w odwiedziny do przyjaciela panu Satterthwaite'owi psuje się samochód. W czasie oczekiwania na naprawę usterki spotyka swego przyjaciela Harleya Quina. Dzięki rozmowie z przyjacielem Satterthwaite może zapobiec morderstwu.
Gwiazda Zaranna.
Gwiazda Zaranna (ang. "The Regatta Mystery") to opowiadanie, w którym pojawia się Parker Pyne. Podczas kolacji Ewa Leathern zakłada się z Isaakiem Pointzem, że potrafi ukraść jego cenny diament. Po udanym przedstawieniu okazuje się, że diament zaginął naprawdę. Parker Pyne musi odkryć kto był prawdziwym złodziejem.
Detektywi w służbie miłości.
Detektywi w służbie miłości (ang. "The Love Detectives") to opowiadanie, w którym pojawia się Harley Quin. Pan Satterthwaite jadąc z naczelnikiem policji na miejsce morderstwa spotyka Quina. Proponuje mu, żeby im towarzyszył. Na miejscu zdarzenia do morderstwa przyznają się dwie osoby. Jednak każda z nich twierdzi, że dokonała zamachu w inny sposób. Harley Quin pomaga rozwiązać zagadkę i uratować niewinnego człowieka od śmierci.
Najukochańszy pies.
Najukochańszy pies (ang. "Next To A Dog") Młoda dziewczyna w ciężkiej sytuacji materialnej stara się o pracę guwernantki. Niestety nie może na stałe zamieszkać ze swoimi podopiecznymi, ponieważ ma psa, którego bardzo kocha i nie ma komu powierzyć. Postanawia wbrew sobie poślubić bogatego człowieka by zapewnić byt sobie i psu.
Kwiat magnolii.
Kwiat magnolii (ang. "Magnolia Blossom") Theodora Darrell postanawia opuścić męża dla niedawno poznanego mężczyzny – Vincenta Eastona. W połowie drogi za granicę spostrzega w gazecie artykuł o bankructwie firmy męża. Postanawia wrócić do domu ku niezadowoleniu towarzysza. Niebawem okazuje się, że jej mąż jest oszustem, a Vincent ma dokumenty mogące mu zagrozić.

</doc>
<doc id="2064641" url="https://pl.wikipedia.org/wiki?curid=2064641" title="Sobór Trójcy Świętej w Kowlu">
Sobór Trójcy Świętej w Kowlu

Sobór Trójcy Świętej – prawosławny sobór w Kowlu, należący do eparchii włodzimiersko-wołyńskiej Ukraińskiego Kościoła Prawosławnego Patriarchatu Moskiewskiego. 
Sobór Trójcy Świętej był jedną ze świątyń wzniesionych w Kowlu po proklamowaniu niepodległości przez Ukrainę. 25 marca 1991 została zarejestrowana parafia pod wezwaniem Trójcy Świętej; w tym samym roku biskup wołyński i łucki Bartłomiej (Waszczuk) poświęcił fundamenty wznoszonej na jej potrzeby cerkwi. Jej budowa została całkowicie sfinansowana przez wiernych, bez wsparcia ze strony państwa. Pierwsze nabożeństwo w świątyni miało miejsce w 1994, w czasie obchodów Paschy. 1 września 1997 metropolita kijowski i całej Ukrainy Włodzimierz (Sabodan) poświęcił gotowy sobór.
W świątyni szczególną czcią otaczane są relikwie św. Marii Magdaleny oraz św. nowomęczennika metropolity kijowskiego Włodzimierza (Bogojawleńskiego).

</doc>
<doc id="2064644" url="https://pl.wikipedia.org/wiki?curid=2064644" title="Christian Greber">
Christian Greber

Christian Greber (ur. 8 lutego 1972 r.) – austriacki narciarz alpejski. Najlepsze wyniki w Pucharze Świata osiągnął w sezonie 2001/2002, kiedy to zajął 16. miejsce w klasyfikacji generalnej. Nie startował na żadnych mistrzostwach świata w narciarstwie alpejskim. Na Igrzyskach w Salt Lake City zajął 6. miejsce w biegu zjazdowym.

</doc>
<doc id="2064645" url="https://pl.wikipedia.org/wiki?curid=2064645" title="Małdrat">
Małdrat

Małdrat – (łac. "tremodius", niem. "Drömt", "Malter"; także: maldrat, małdyt, małdr, osep, maltter, maldrum, maltrum, zentmalter) – średniowieczna miara dziesięciny pobieranej z jednego łanu uprawnej roli. W późniejszych czasach oznaczał jednostkę objętości zboża, stosowaną w krajach niemieckich oraz Szwajcarii.
Małdratem nazywano daninę pobieraną nie w sposób tradycyjny, czyli w snopach (dziesięcina snopowa), lecz zamienioną na gotowe ziarno. Wielkość takiej daniny wynosiła 12 korcy zboża – po 4 korce pszenicy, żyta i owsa. W średniowieczu na Śląsku małdrat równał się 660 litrom, czyli około 530 kilogramom zboża. Na Pomorzu Zachodnim w XVI w. małdrat mógł odpowiadać około 600-700 litrom i ważył w przybliżeniu 730-750 kg zbóż ciężkich (żyto, jęczmień, pszenica).
W poszczególnych okresach i krajach małdrat był zróżnicowany:

</doc>
<doc id="2064647" url="https://pl.wikipedia.org/wiki?curid=2064647" title="Priesthood">
Priesthood

Priesthood to trzeci studyjny album amerykańskiego rapera Killah Priesta członka Sunz of Man wydany 10 lipca 2001 roku nakładem wytwórni Proverbs.

</doc>
<doc id="2064648" url="https://pl.wikipedia.org/wiki?curid=2064648" title="Piet Norval">
Piet Norval

Pieter (Piet) Norval (ur. 7 kwietnia 1970 w Kapsztadzie) – południowoafrykański tenisista, zwycięzca French Open 1999 w grze mieszanej, srebrny medalista igrzysk olimpijskich w Barcelonie (1992), reprezentant w Pucharze Davisa.
Kariera tenisowa.
jako zawodowy tneisista Norval występował w latach 1988–2001.
Sukcesy odnosił głównie w grze podwójnej, w której triumfował w 14 turniejach rangi ATP World Tour, w tym w kończącym sezon zawodach Tennis Masters Cup (2000). Wspólnie z Donaldem Johnsonem pokonali w finale parę Mahesh Bhupathi–Leander Paes. Ponadto Norval był uczestnikiem 21 finałów.
W roku 1999 wygrał wspólnie z Katariną Srebotnik mikstowy turniej French Open. W rundzie finałowej pokonali wynikiem 6:3, 3:6, 6:3 duet Łarysa Sawczenko-Neiland–Rick Leach.
Norval jest również srebrnym medalistą igrzysk olimpijskich z Barcelony w grze podwójnej. Razem z Wayne’em Ferreirą przegrali mecz o mistrzostwo z Borisem Beckerem i Michaelem Stichem.
W latach 1993–1995, 1998 i 2000 Norval reprezentował RPA w Pucharze Davisa. Rozegrał przez ten okres 7 meczów, wygrywając z nich 3 pojedynki deblowe.
Najwyżej sklasyfikowany w rankingu deblistów był na 16. miejscu w połowie stycznia 1995 roku.

</doc>
<doc id="2064652" url="https://pl.wikipedia.org/wiki?curid=2064652" title="Kamienica Amodejowska w Krakowie">
Kamienica Amodejowska w Krakowie

Kamienica Amodejowska – jedna z zabytkowych kamienic przy Rynku w Krakowie. Nosi numer 18.
Najwcześniejsze zapisy, wspominające o kamienicy, pochodzą z końca XVI wieku, ale dom na tym miejscu istniał już w średniowieczu. Przebudowana na przełomie XVI i XVII w stylu renesansowym.
Jej nazwa pochodzi podobno od węgierskiego wojewody Amadeja Aby, który wsparł Łokietka podczas buntu wójta Alberta.
W drugiej połowie XVII wieku była własnością rajcy B. Amadei. Uległa zniszczeniu w wielkim pożarze Krakowa w 1850 roku. Została odbudowana, według projektu Feliksa Radwańskiego, lecz połączono ją z sąsiadującą kamienicą Hetmańską. Pierwotny kształt odzyskała po rewaloryzacji w latach 1980–1987.
Obecnie znajduje się w niej „Cracow Hostel”.

</doc>
<doc id="2064657" url="https://pl.wikipedia.org/wiki?curid=2064657" title="Black August">
Black August

Black August to czwarty studyjny album amerykańskiego rapera Killah Priesta wydany 3 lipca 2003 roku nakładem wytwórni Recon Records.

</doc>
<doc id="2064659" url="https://pl.wikipedia.org/wiki?curid=2064659" title="Tarpeda-MAZ Mińsk">
Tarpeda-MAZ Mińsk



</doc>
<doc id="2064661" url="https://pl.wikipedia.org/wiki?curid=2064661" title="Ziemia sandomierska">
Ziemia sandomierska

Ziemia sandomierska, Sandomierszczyzna () – polska jednostka terytorialna, położona między Pilicą a Wisłą oraz między Sanem a Dunajcem. Od średniowiecza wraz z ziemią krakowską tworzyły tzw. Małopolskę. Zakres obszarowy ziemi sandomierskiej zmieniał się wydzielając ziemię lubelską, ziemię łukowską, a w 1568 r. ziemię stężycką. Główna część obszaru została włączona w XIV wieku do województwa sandomierskiego.
Głównymi ośrodkami ziemi sandomierskiej były Sandomierz i Wiślica, których rejony podlegały prężnemu osadnictwu z dominującym udziałem handlu i rolnictwa.
Razem z ziemią krakowską spinała w jedną całość Małopolskę. Odrębność ziemi sandomierskiej podkreślono w testamencie Bolesława Krzywoustego, czyniąc ją jedną z dzielnic.
Historia.
W 1138 r. rozpoczął się okres rozbicia dzielnicowego. Według ustawy sukcesyjnej Bolesława Krzywoustego ziemia sandomierska miała przypaść Henrykowi Sandomierskiemu (Księstwo sandomierskie). Jednakże z powodu jego małoletności tymczasowo władał nią senior Władysław II Wygnaniec. W 1146 r. w wyniku wojny seniora z juniorami, buntu możnych w całym państwie ziemię sandomierską przejął Henryk Sandomierski. Książę zginął w 1166 r. w zasadzce podczas wyprawy na Prusów. Henryk nie był żonaty i nie pozostawił potomstwa. Całość swojego dziedzictwa zostawił najmłodszemu bratu, nieposiadającemu jeszcze własnej dzielnicy Kazimierzowi II Sprawiedliwemu. Ostatnia wola Henryka została wykonana tylko częściowo. O losach księstwa sandomierskiego wiemy dzięki dokumentowi z 31 grudnia 1167 roku w którym zapisano
Zatem w 1166 r. Wiślica dostała się Kazimierzowi, Sandomierz – Bolesławowi, trzecia bliżej nieznana Mieszkowi III.
Na rok przed śmiercią Bolesława w 1172 r. doszło też do próby buntu części panów niezadowolonych ze zbyt silnych rządów seniora. Buntownicy na tron w Krakowie zaprosili wtedy księcia wiślickiego Kazimierza II Sprawiedliwego – przejął wtedy też należny Sandomierz. W 1173 r. Mieszko III Stary oddał Kazimierzowi resztę obszaru ziemi sandomierskiej przyznanego przez testament Henryka Sandomierskiego.
Po śmierci Kazimierza II od 1194 r. władzę nad jego dziedzictwem (w tym ziemią sandomierską) mieli regenci małoletnich Leszka i Konrada – biskup krakowski Gedko, wojewoda Mikołaj Gryfita i matka książąt Helena. Około 1200 r. bracia podzielili się ojcowizną i ziemia sandomierska przypadła Leszkowi Białemu.
W 2. połowie 1289 r. Władysław I Łokietek zdołał umocnić swoje panowanie w ziemi sandomierskiej.
Władysław I został wyparty z ziemi sandomierskiej w 1292 r. przez Wacława II. W 1304 r. Władysław I Łokietek opanował gród w Wiślicy, a po śmierci Wacława II objął znów ziemią sandomierską.
Podziały ziemi.
W XIII wieku z ziemi sandomierskiej zaczęły wydzielać się ziemia lubelska i ziemia łukowska. W XIV wieku z tych 3 ziem utworzono województwo sandomierskie. W 1474 r. wraz z ziemią lubelską i łukowską wydzielono województwo lubelskie.
W 1568 r. w obrębie województwa sandomierskiego ustanowiono ziemię stężycką, obejmującą tereny na wschodnim brzegu Wisły. Tak okrojona ziemia sandomierska funkcjonowała zwyczajowo do sejmu grodzieńskiego w 1793 r., kiedy były plany ustanowienia ziemi chęcińskiej i radomskiej, a ziemię stężycką postanowiono przyłączyć do województwa lubelskiego.
Kasztelanie.
Za czasów Władysława I Łokietka po zjednoczeniu jego państwa w rozległej ziemi sandomierskiej funkcjonowało 12 kasztelanii: w Łukowie, Lublinie, Sieciechowie, Radomiu, Skrzynnie, Żarnowie, Małogoszczu, Czechowie, Wiślicy, Połańcu, Zawichoście i Sandomierzu.
Od XIV wieku kasztelani tracili na znaczeniu na rzecz powstających urzędów starosty grodowego, a w miejsce kasztelanii zaczęły pojawiać się nowe jednostki – powiaty.
W czasach Kazimierza III Wielkiego w ziemi sandomierskiej było 11 kasztelanii, z których do 2. połowy XV wieku pozostało 8 kasztelanii: jednej dużej – sandomierskiej i 7 małych: wiślickiej, radomskiej, żarnowskiej, zawichojskiej, małogoskiej, połanieckiej i czechowskiej.
Herb.
Jan Długosz zawarł opis herbu ziemi sandomierskiej w dziele z lat 1464–1480, gdzie napisał:
Herbu tego następnie używało województwo sandomierskie z okresu I Rzeczypospolitej, województwo sandomierskie z okresu Królestwa Kongresowego oraz do 1866 roku gubernia radomska (po powstaniu styczniowym rosyjskie władze odeszły od tradycji heraldycznej regionu sandomiersko-radomskiego). Obecnie elementy herbu zostały umieszczone m.in. w herbach powiatów przysuskiego, radomskiego, sandomierskiego i szydłowieckiego oraz woj. świętokrzyskiego.
Nawiązania.
Na przestrzeni wieków tworzono jednostki administracyjne nawiązujące do historycznej ziemi sandomierskiej:
W 1939 r. planowano utworzenie województwa sandomierskiego w II Rzeczypospolitej.
Obecnie w języku potocznym "ziemia sandomierska" oznacza najbliższy obszar miastu Sandomierz, którego termin ma znaczenie wyłącznie geograficzne, nawiązujące do historycznej ziemi sandomierskiej, następnie do województwa sandomierskiego z Rzeczypospolitej Obojga Narodów czy też rzymskokatolickiej diecezji sandomierskiej.
Do terenu powiatu sandomierskiego nawiązuje Stowarzyszenie Lokalna Organizacja Turystyczna „Partnerstwo Ziemi Sandomierskiej” w Sandomierzu oraz wydawany w Sandomierzu magazyn społeczno-historyczny "Ziemia Sandomierska".

</doc>
<doc id="2064666" url="https://pl.wikipedia.org/wiki?curid=2064666" title="Australia na Letnich Igrzyskach Olimpijskich Młodzieży 2010">
Australia na Letnich Igrzyskach Olimpijskich Młodzieży 2010

Australię na Letnich Igrzyskach Olimpijskich Młodzieży w Singapurze w 2010 reprezentować będzie 100 sportowców w 20 dyscyplinach.
Skład kadry.
Koszykówka.
Dziewczyny:

</doc>
<doc id="2064667" url="https://pl.wikipedia.org/wiki?curid=2064667" title="Franco Cavegn">
Franco Cavegn

Franco Cavegn (ur. 6 stycznia 1971 r.) – szwajcarski narciarz alpejski. Najlepsze wyniki w Pucharze Świata osiągnął w sezonie 2001/2002, kiedy to zajął 19. miejsce w klasyfikacji generalnej, a w klasyfikacji zjazdu był czwarty. Najlepszym wynikiem Cavegna na mistrzostwach świata było 6. miejsce w zjeździe na mistrzostwach w Sestriere. Najlepszym wynikiem na Igrzyskach Olimpijskich było 14. miejsce w zjeździe na Igrzyskach w Nagano.

</doc>
<doc id="2064671" url="https://pl.wikipedia.org/wiki?curid=2064671" title="Bjarne Solbakken">
Bjarne Solbakken

Bjarne Solbakken (ur. 18 maja 1977 r.) – norweski narciarz alpejski. Najlepsze wyniki w Pucharze Świata osiągnął w sezonie 2003/2004, kiedy to zajął 11. miejsce w klasyfikacji generalnej, a w klasyfikacji zjazdu był czwarty. Najlepszym wynikiem Solbakkena na mistrzostwach świata było 10. miejsce w supergigancie na mistrzostwach w Sankt Anton. Najlepszym wynikiem na Igrzyskach Olimpijskich było 5. miejsce w supergigancie na Igrzyskach w Salt Lake City.
W 2008 r. zakończył karierę.

</doc>
<doc id="2064673" url="https://pl.wikipedia.org/wiki?curid=2064673" title="Hannover Roland CL.II">
Hannover Roland CL.II



</doc>
<doc id="2064675" url="https://pl.wikipedia.org/wiki?curid=2064675" title="Truls Ove Karlsen">
Truls Ove Karlsen

Truls Ove Karlsen (ur. 25 kwietnia 1975 w Oslo) – norweski narciarz alpejski. Najlepsze wyniki w Pucharze Świata osiągnął w sezonie 2003/2004, kiedy to zajął 22. miejsce w klasyfikacji generalnej. Najlepszym wynikiem Karlsena na mistrzostwach świata jest 6. miejsce w gigancie na mistrzostwach w Åre. Najlepszym wynikiem na Igrzyskach Olimpijskich jest 21. miejsce w gigancie na Igrzyskach w Vancouver.

</doc>
<doc id="2064677" url="https://pl.wikipedia.org/wiki?curid=2064677" title="Sandomierszczyzna">
Sandomierszczyzna



</doc>
<doc id="2064679" url="https://pl.wikipedia.org/wiki?curid=2064679" title="Akira Sasaki">
Akira Sasaki

 – japoński narciarz alpejski. Najlepsze wyniki w Pucharze Świata osiągnął w sezonie 2005/2006, kiedy to zajął 25. miejsce w klasyfikacji generalnej, a w klasyfikacji slalomu był siódmy. Najlepszym wynikiem Sasakiego na mistrzostwach świata jest 19. miejsce w slalomie na mistrzostwach w Sankt Anton. Najlepszym wynikiem na Igrzyskach Olimpijskich jest 18. miejsce w slalomie na Igrzyskach w Vancouver.

</doc>
<doc id="2064680" url="https://pl.wikipedia.org/wiki?curid=2064680" title="Terra Sandomiriensis">
Terra Sandomiriensis



</doc>
<doc id="2064688" url="https://pl.wikipedia.org/wiki?curid=2064688" title="Cykl demoniczny">
Cykl demoniczny

Cykl demoniczny – seria powieści fantasy autorstwa Petera V. Bretta. Jej akcja toczy się w fantastycznym świecie, w którym nocą grasują demony, zwane też otchłańcami, atakujące i mordujące ludzi. Ochronę przed nimi zapewniają jedynie runiczne kręgi i magiczne artefakty. Na cykl składa się: pięć powieści wydanych (w Polsce obejmujące po dwie księgi każda), a także jedna powieść samodzielna (poza cyklem) oraz trzy opowiadania. Seria została przetłumaczona na liczne języki obce.
Ekranizacja.
"Cykl demoniczny" ma zostać zekranizowany przez hollywoodzkiego reżysera Paula W.S. Andersona i producenta Jeremy'ego Bolt. Duet ten współpracował wcześniej przy serii filmów "Resident Evil""."

</doc>
<doc id="2064690" url="https://pl.wikipedia.org/wiki?curid=2064690" title="Tess Gerritsen">
Tess Gerritsen

Tess Gerritsen (ur. 12 czerwca 1953 w San Diego) – amerykańska współczesna pisarka, z zawodu lekarz internista.
Życiorys.
Po studiach praktykowała w Honolulu na Hawajach, wraz z mężem – Jacobem Gerritsenem, także lekarzem. W 1987 opublikowała pierwszą powieść, romans z wątkiem kryminalnym, a potem kolejno osiem książek o podobnej tematyce.
Kariera pisarska Gerritsen nabrała rozpędu w 1996, gdy ukazał się jej pierwszy thriller medyczny "Harvest" ("Dawca"), do którego prawa filmowe zakupiła wytwórnia Paramount. Dzięki odniesionemu sukcesowi mogła zrezygnować z praktyki lekarskiej. Wydała m.in. powieści: "Grawitacja" (1999), "Skalpel" (2002), "Grzesznik" (2003), "Sobowtór" (2004), "Autopsja" (2005) i "Klub Mefista" (2006).
Książki Gerritsen ukazały się w przekładzie na 20 języków i regularnie pojawiają się na listach bestsellerów w USA i Europie.
Matka pisarki jest imigrantką z Chin, a ojciec Amerykaninem pochodzenia chińskiego, szefem kuchni. Matka zapoznała ją z chińską kulturą. Takie motywy występują w powieści "The Silent Girl", np. Sun Wukong.

</doc>
<doc id="2064693" url="https://pl.wikipedia.org/wiki?curid=2064693" title="Nadgoplański Park Tysiąclecia">
Nadgoplański Park Tysiąclecia



</doc>
<doc id="2064695" url="https://pl.wikipedia.org/wiki?curid=2064695" title="Robert Erlacher">
Robert Erlacher

Robert Erlacher (ur. 16 września 1963 r.) – włoski narciarz alpejski. Najlepsze wyniki w Pucharze Świata osiągnął w sezonie 1986/1987, kiedy to zajął 8. miejsce w klasyfikacji generalnej, a w klasyfikacji supergiganta był czwarty. Najlepszym wynikiem Erlachera na mistrzostwach świata było 6. miejsce w gigancie podczas mistrzostw świata w Bormio oraz 6. miejsce w supergigancie na mistrzostwach świata w Crans-Montana. Zajął także 12. miejsce w gigancie na Igrzyskach w Sarajewie.

</doc>
<doc id="2064696" url="https://pl.wikipedia.org/wiki?curid=2064696" title="Roberto Erlacher">
Roberto Erlacher



</doc>
<doc id="2064699" url="https://pl.wikipedia.org/wiki?curid=2064699" title="Składy drużyn olimpijskich w piłce siatkowej kobiet 2004">
Składy drużyn olimpijskich w piłce siatkowej kobiet 2004

Artykuł grupuje składy wszystkich reprezentacji narodowych w piłce siatkowej, które wystąpiły w turnieju siatkówki kobiet na letnich igrzyskach olimpijskich w 2004 roku w Atenach.

</doc>
<doc id="2064701" url="https://pl.wikipedia.org/wiki?curid=2064701" title="Patrice Bianchi">
Patrice Bianchi

Patrice Bianchi (ur. 10 kwietnia 1969 r.) – francuski narciarz alpejski. Najlepsze wyniki w Pucharze Świata osiągnął w sezonie 1991/1992, kiedy to zajął 31. miejsce w klasyfikacji generalnej, a w klasyfikacji slalomu był piąty. Najlepszym wynikiem Bianchiego na mistrzostwach świata było 7. miejsce w slalomie podczas mistrzostw świata w Saalbach. Startował w slalomie specjalnym na Igrzyskach Olimpijskich w Albertville 1992, ale nie ukończył pierwszego przejazdu.

</doc>
<doc id="2064703" url="https://pl.wikipedia.org/wiki?curid=2064703" title="Didrik Marksten">
Didrik Marksten

Didrik Marksten (ur. 1 marca 1971) – norweski narciarz alpejski. Najlepsze wyniki w Pucharze Świata osiągnął w sezonie 1991/1992, kiedy to zajął 25. miejsce w klasyfikacji generalnej. Najlepszym wynikiem Markstena na mistrzostwach świata było 8. miejsce w gigancie i kombinacji na mistrzostwach w Saalbach. Nie startował na żadnych Igrzyskach Olimpijskich.

</doc>
<doc id="2064704" url="https://pl.wikipedia.org/wiki?curid=2064704" title="Pożary w Rosji (2010)">
Pożary w Rosji (2010)



</doc>
<doc id="2064710" url="https://pl.wikipedia.org/wiki?curid=2064710" title="Królestwo Bułgarii">
Królestwo Bułgarii



</doc>
<doc id="2064711" url="https://pl.wikipedia.org/wiki?curid=2064711" title="Grega Benedik">
Grega Benedik

Grega Benedik (ur. 11 maja 1962 w Žirovnicy) – słoweński narciarz alpejski reprezentujący Jugosławię.
Kariera.
W Pucharze Świata zadebiutował 4 stycznia 1981 roku w Ebnat-Kappel, gdzie zajął 10. miejsce w kombinacji. Tym samym wywalczył pierwsze pucharowe punkty. Na podium zawodów tego cyklu jedyny raz stanął 21 marca 1987 roku w Sarajewie, wygrywając rywalizację w slalomie. Wyprzedził tam swojego rodaka Bojana Križaja i Francuza Didiera Bouveta. W sezonie 1986/1987 zajął 26. miejsce w klasyfikacji generalnej, a w klasyfikacji slalomu był piąty.
Startował w gigancie na igrzyskach olimpijskich w Sarajewie, jednak nie ukończył pierwszego przejazdu. Na rozgrywanych cztery lata później igrzyskach w Calgary zajął dziewiąte miejsce w slalomie. Na mistrzostwach świata w Crans-Montana w 1987 roku był czternasty w slalomie. Brał także udział w mistrzostwach świata w Vail w 1989 roku, gdzie w tej samej konkurencji uplasował się na ósmej pozycji.

</doc>
<doc id="2064713" url="https://pl.wikipedia.org/wiki?curid=2064713" title="Piłka ręczna na Letnich Igrzyskach Olimpijskich Młodzieży 2010 – turniej chłopców">
Piłka ręczna na Letnich Igrzyskach Olimpijskich Młodzieży 2010 – turniej chłopców

Turniej młodzieżowych igrzysk olimpijskich w piłce ręcznej chłopców podczas I Letnich Igrzysk Olimpijskich Młodzieży w Singapurze był pierwszym w historii i odbył się w dniach od 20 do 25 sierpnia 2010 roku. Do rywalizacji przystąpiło 6 drużyn, podzielonych na dwie grupy. W każdej z nich zmagania toczyły się systemem kołowym (tj. każdy z każdym, po jednym meczu), a po dwie najlepsze zespoły uzyskały awans do półfinału. Od tej fazy pojedynki przeprowadzane były systemem pucharowym (jedno spotkanie, przegrywający odpada, a zwycięzca kwalifikuje się do kolejnej fazy).
Faza grupowa.
Grupa A.
Wyniki spotkań.
20 sierpnia 2010
21 sierpnia 2010
22 sierpnia 2010
Grupa B.
Wyniki spotkań.
20 sierpnia 2010
21 sierpnia 2010
22 sierpnia 2010
Faza finałowa.
Półfinały.
24 sierpnia 2010
24 sierpnia 2010
Mecz o 5. miejsce.
23 sierpnia 2010
24 sierpnia 2010
Mecz o 3. miejsce.
25 sierpnia 2010
Finał.
25 sierpnia 2010

</doc>
<doc id="2064718" url="https://pl.wikipedia.org/wiki?curid=2064718" title="Ivano Edalini">
Ivano Edalini

Ivano Edalini (ur. 20 sierpnia 1961 r.) – włoski narciarz alpejski. Najlepsze wyniki w Pucharze Świata osiągnął w sezonie 1985/1986, kiedy to zajął 31. miejsce w klasyfikacji generalnej. Najlepszym wynikiem Edaliniego na mistrzostwach świata było 9. miejsce w zjeździe podczas mistrzostw świata w Bormio. Nie startował na żadnych Igrzyskach Olimpijskich.

</doc>
<doc id="2064719" url="https://pl.wikipedia.org/wiki?curid=2064719" title="Piłka ręczna na Letnich Igrzyskach Olimpijskich Młodzieży 2010 – turniej dziewcząt">
Piłka ręczna na Letnich Igrzyskach Olimpijskich Młodzieży 2010 – turniej dziewcząt

Turniej młodzieżowych igrzysk olimpijskich w piłce ręcznej dziewcząt podczas I Letnich Igrzysk Olimpijskich Młodzieży w Singapurze jest pierwszym w historii i odbywa się w dniach od 20 do 25 sierpnia 2010 roku. Do rywalizacji przystąpiło 6 drużyn, podzielonych na dwie grupy. W każdej z nich zmagania toczyły się systemem kołowym (tj. każdy z każdym, po jednym meczu), a po dwie najlepsze zespoły uzyskały awans do półfinału. Od tej fazy pojedynki przeprowadzane były systemem pucharowym (jedno spotkanie, przegrywający odpada, a zwycięzca kwalifikuje się do kolejnej fazy).
Faza grupowa.
Grupa A.
Wyniki spotkań.
20 sierpnia 2010
21 sierpnia 2010
22 sierpnia 2010
Grupa B.
Wyniki spotkań.
20 sierpnia 2010
21 sierpnia 2010
22 sierpnia 2010
Faza finałowa.
Półfinały.
23 sierpnia 2010
23 sierpnia 2010
Mecz o 5. miejsce.
23 sierpnia 2010
24 sierpnia 2010
Mecz o 3. miejsce.
25 sierpnia 2010
Finał.
25 sierpnia 2010

</doc>
<doc id="2064721" url="https://pl.wikipedia.org/wiki?curid=2064721" title="Pabwehshi">
Pabwehshi

Pabwehshi – rodzaj krokodylomorfa z rodziny Baurusuchidae żyjącego w późnej kredzie na terenach współczesnego subkontynentu indyjskiego. Został opisany w 2001 roku przez Jeffreya Wilsona i współpracowników w oparciu o dobrze zachowaną przednią część pyska z zachowanymi zębami szczęki i żuchwy (GSP-UM 2000). Do "Pabwehshi" autorzy przypisali również niekompletną gałąź żuchwy, odpowiadającą holotypowi rozmiarami, liczbą zębów i ogólnym kształtem. Skamieniałości te odkryto w datowanych na mastrycht osadach formacji Pab, w okolicach wioski Vitakri na wschodzie pakistańskiego Beludżystanu. Są one pierwszymi diagnostycznymi szczątkami kredowego krokodylomorfa odkrytymi na subkontynencie indyjskim.
"Pabwehshi" był średniej wielkości krokodylomorfem. Z rodzajem "Baurusuchus" łączą go zredukowana przednia część pyska, w której znajdują się jedynie trzy zęby przedszczękowe, spośród których trzeci jest znacznie powiększony, zredukowany pierwszy ząb kości szczękowej, położony wzdłuż tylnej granicy szczerby przedszczękowo-szczękowej, oraz powiększony, przypominający kieł drugi ząb kości szczękowej. Wszystkie zachowane korony zębów są wydłużone i poprzecznie spłaszczone, z piłkowaniami na przedniej i tylnej krawędzi. Są nieco asymetryczne – przednia krawędź jest prostsza i krótsza niż tylna.
Na podstawie cech pyska i uzębienia Wilson i współpracownicy zasugerowali, że "Pabwehshi" należy do rodziny Baurusuchidae, obejmującej wówczas rodzaje "Baurusuchus" i "Cynodontosuchus". Według analizy filogenetycznej przeprowadzonej przez Larssona i Suesa (2007) "Pabwehshi" nie należy do Baurusuchidae, lecz do kladu Sebecia, obejmującego również m.in. rodzinę Peirosauridae. Hipotezę o przynależności "Pabwehshi" do Baurusuchidae wsparły jednak analizy Nascimento oraz Turnera i Calvo. Nascimento i Zaher (2010) zasugerowali, że podobnie jak inne Baurusuchidae "Pabwehshi" był prawdopodobnie kursorialnym (biegającym) krokodylomorfem.
Nazwa "Pabwehshi" pochodzi od formacji Pab oraz słowa "wehshi", oznaczającego w języku urdu „bestię”. Nazwa gatunkowa gatunku typowego, "pakistanensis", odnosi się do kraju, w którym odkryto holotyp.

</doc>
<doc id="2064722" url="https://pl.wikipedia.org/wiki?curid=2064722" title="Pabwehshi pakistanensis">
Pabwehshi pakistanensis



</doc>
<doc id="2064729" url="https://pl.wikipedia.org/wiki?curid=2064729" title="Hokej na trawie na Letnich Igrzyskach Olimpijskich Młodzieży 2010">
Hokej na trawie na Letnich Igrzyskach Olimpijskich Młodzieży 2010

Hokej na trawie na Letnich Igrzyskach Olimpijskich Młodzieży 2010 odbył się w dniach 16 - 25 sierpnia w Sengkang Hockey Stadium w Singapurze. Został rozegrany turniej chłopców i dziewcząt w którym wystąpiło po 6 zespołów.

</doc>
<doc id="2064736" url="https://pl.wikipedia.org/wiki?curid=2064736" title="Nadgoplański Park Tysiąclecia (województwo wielkopolskie)">
Nadgoplański Park Tysiąclecia (województwo wielkopolskie)

Nadgoplański Park Tysiąclecia – park krajobrazowy o powierzchni 3074,59 ha, utworzony na mocy rozporządzenia nr 2/09 Wojewody Wielkopolskiego z dnia 8 maja 2009 roku w sprawie utworzenia parku krajobrazowego „Nadgoplański Park Tysiąclecia” w województwie wielkopolskim (Dz. Urz. Woj. Wlkp. z 2009 r. Nr 112 poz. 1798). Leży na terenie gminy Skulsk w powiecie konińskim.

</doc>
<doc id="2064739" url="https://pl.wikipedia.org/wiki?curid=2064739" title="O Żydach i ich kłamstwach">
O Żydach i ich kłamstwach

O Żydach i ich kłamstwach (niem. "Von den Jüden und iren Lügen") – traktat Marcina Lutra, wydany po raz pierwszy w 1543 przez drukarnię Hansa Luffta.
Poglądy Lutra wobec Żydów.
Początkowo Marcin Luter darzył Żydów sympatią. Gdy jednak zauważył, że nie są oni skłonni przejść na protestantyzm, zaczął ich poddawać ostrej krytyce, noszącej niejednokrotnie wyraźne znamiona antysemityzmu. Pierwsze antyżydowskie pismo Lutra powstało w 1538 ("Pismo przeciwko Sabatyjczykom do dobrego przyjaciela").
Treść rozprawy.
Luter upatruje w Żydach przyczyny wszystkich nieszczęść, które od stuleci nękają chrześcijan. Określa Żydów jako leniwych i nieuczciwych, pisząc: „[…] zdobyli nas i nasze dobra przez ich przeklętą lichwę […]”, po czym dodaje, że taki stan rzeczy czyni z chrześcijan żydowskich niewolników.
Traktat "O Żydach i ich kłamstwach" zawiera także konkretne postulaty rozprawy z Żydami, streszczające się w siedmiu punktach:
Odbiór antysemickich tez Lutra w świecie współczesnym.
Antysemickie pisma Lutra w XX wieku cytowali nazistowscy ideolodzy: Alfred Rosenberg i Julius Streicher, tłumacząc w ten sposób przyczyny prześladowań i zbrodni ludobójstwa (holocaust).
Po II wojnie światowej Kościoły ewangelickie zaczęły oficjalnie dystansować się od antyżydowskich poglądów ojca reformacji. M.in. Kościół Ewangelicko-Luterański w Bawarii wydał w 1998 oświadczenie dotyczące stosunków chrześcijańsko-żydowskich, w którym określił swój krytyczny stosunek do przejawów antysemityzmu w teologii Lutra.

</doc>
<doc id="2064740" url="https://pl.wikipedia.org/wiki?curid=2064740" title="Torfowisko Borówki">
Torfowisko Borówki



</doc>
<doc id="2064744" url="https://pl.wikipedia.org/wiki?curid=2064744" title="Teen Choice Awards 2010">
Teen Choice Awards 2010

Teen Choice Awards 2010 odbyło się 8 sierpnia 2010 roku. Transmisja z rozdania nagród odbyła się natomiast dzień później, 9 sierpnia 2010 roku, w telewizji Fox. W tym roku nagrody podzielono na kategorie. Galę prowadziła Katy Perry, która wykonała swój hit "Teenage Dream". Oprócz niej wystąpili również Jason Derülo, Travis McCoy, Justin Bieber i wiele więcej.

</doc>
<doc id="2064749" url="https://pl.wikipedia.org/wiki?curid=2064749" title="Statuty westminsterskie">
Statuty westminsterskie



</doc>
<doc id="2064751" url="https://pl.wikipedia.org/wiki?curid=2064751" title="Alien Swarm">
Alien Swarm

Alien Swarm – strzelanka, wyprodukowana i wydana przez Valve Corporation 19 lipca 2010. Gra jest remakiem modyfikacji do gry "Unreal Tournament 2004" o tym samym tytule.
20 kwietnia 2017 wydano ulepszoną wersję gry pt. "Alien Swarm: Reactive Drop". Zawiera ona nowe kampanie, trzy nowe rodzaje broni, możliwość gry w kooperacji do ośmiu graczy oraz możliwość gry z botami.
Rozgrywka.
Alien Swarm ukazuje świat gry w rzucie izometrycznym. W trakcie gry jednocześnie na mapie może pojawić się do czterech graczy, którzy przemieszczając się po poziomie mają za zadanie przedrzeć się przez hordy pojawiających się przeciwników, wykonując przy tym określone zadania. W tym celu możliwe jest użycie 23 rodzajów broni i 17 przedmiotów. Gracze mogą wybierać pomiędzy ośmioma różnymi postaciami należącymi do czterech różnych klas. Są to: oficer, specjalista, medyk i technik.

</doc>
<doc id="2064752" url="https://pl.wikipedia.org/wiki?curid=2064752" title="Statut westminsterski">
Statut westminsterski



</doc>
<doc id="2064753" url="https://pl.wikipedia.org/wiki?curid=2064753" title="Budynek Centralnego Telegrafu">
Budynek Centralnego Telegrafu

Budynek Centralnego Telegrafu (здание Центрального телеграфа) – moskiewski zabytek architektury położony przy ulicy Twerskiej 7. 
Został zbudowany w latach 1925-1927 według projektu Iwana Rerberga. Jego styl określany jest jako pośredni między modernizmem a konstruktywizmem.
Obecnie budynek jest siedzibą sieci ОАО «Центральный телеграф», jednego z operatorów telefonii. 

</doc>
<doc id="2064758" url="https://pl.wikipedia.org/wiki?curid=2064758" title="34 Estoński Policyjny Batalion Schutzmannschaft">
34 Estoński Policyjny Batalion Schutzmannschaft

34 Estoński Policyjny Batalion Schutzmannschaft (niem. Estnische Polizei Front Batallion 34, est. 34. Eesti Politsei Rindepataljoniks) – pomocniczy oddział policyjny złożony z Estończyków podczas II wojny światowej.
Historia.
Batalion został sformowany pod koniec 1942 r. w okręgach Valga i Võru jako Schutzmannschaft Front Bataillon 34. Powstał na bazie czterech estońskich kompanii Organizacji Todta. Na jego czele stanął mjr Rudolf Martinson. Liczył ok. 500 ludzi. Działał w rejonie Pskowa. W grudniu 1943 r. przemianowano go na Estnische Polizei Front Batallion 34. Ostatnim dowódcą batalionu był prawdopodobnie por. Henrik Sillapere. Na pocz. 1944 r. oddział nadal operował w okolicach Pskowa. Dalsze jego losy są nieznane.

</doc>
<doc id="2064759" url="https://pl.wikipedia.org/wiki?curid=2064759" title="1 Estoński Batalion SD">
1 Estoński Batalion SD

1 Estoński Batalion SD (niem. Estnische Sicherheitspolizei-Bataillon der SD 1, est. Eesti Julgeolekupolitsei ja SD pataljonides) - oddział wojskowy SD złożony z Estończyków podczas II wojny światowej.
Historia.
Został sformowany jesienią 1943 r. w obozie szkoleniowym pod Rygą spośród Estończyków zmobilizowanych do Legionu Estońskiego SS, którzy nie spełnili wszystkich wymagań zdrowotnych i pozostałych. Liczył ok. 500 ludzi. Na jego czele stanął Waffen-Haupsturmführer Manivald-Vilhelm Randla. Po kilku miesiącach przeszkolenia batalion przeniesiono na obszar okupowanej Estonii. 1 kompania stacjonowała w Männiku pod Tallinnem, 2 kompania - w Kiviöli, 3 i 4 kompanie - w Pankjavitsa w rejonie Tartu. Pierwsze dwie kompanie zabezpieczały rejon Narwy, zaś pozostałe dwie - Tartu. Zwalczały głównie sowieckie grupy dywersyjno-rozpoznawcze zrzucane na spadochronach. W marcu 1944 r. nowym dowódcą został Waffen–Obersturmführer Kristjan Pett. W sierpniu tego roku batalion wziął udział w walkach z Armią Czerwoną na froncie w rejonie Tartu, ponosząc ciężkie straty. Na przełomie września i października tego roku resztki oddziału zostały wycofane do Prus Wschodnich. Ostatnim dowódcą był Waffen–Untersturmführer Felix Rommisto.
Linki zewnętrzne.
Estonian Citizens in the German Armed Forces 

</doc>
<doc id="2064761" url="https://pl.wikipedia.org/wiki?curid=2064761" title="Manivald-Vilhelm Randla">
Manivald-Vilhelm Randla

Manivald-Vilhelm Randla (ur. 15 listopada 1907 r. w Haapsalu, zm. 5 września 1979 r. w Toronto) − estoński wojskowy (kapitan), dowódca oddziału Omakaitse w okręgu Harju, 3 kompanii 29 Estońskiego Batalionu Wartowniczego Schutzmannschaft, a następnie 1 Estońskiego Batalionu SD, oficer SD w dowództwie SD w Estonii podczas II wojny światowej.
W 1928 r. ukończył szkołę wojskową w Tallinnie. Służył jako młodszy oficer w Skouts Üksik Jalaväepataljon. Od 1937 r. był wykładowcą w dziedzinie piechoty w szkole wojskowej w Tallinnie. 16 lutego 1940 r. awansował do stopnia kapitana. Po zajęciu Estonii w czerwcu tego roku, przeszedł do Armii Czerwonej. Kiedy wojska niemieckie zaatakowały ZSRR 22 czerwca 1941 r., zdezerterował. Powrócił do okupowanej Estonii, gdzie stanął na czele oddziału samoobrony Omakaitse w okręgu Harju. W 1942 r. został dowódcą 3 kompanii Schutzmannschaft Front Bataillon 29, który działał w rejonie Ligowo-Uricki pod Leningradem. Od jesieni 1943 r. w stopniu Waffen-Hauptsturmführera der SS dowodził 1 Estońskim Batalionem SD. W marcu 1944 r. stanął na czele wydziału B IA departamentu IA (osobowego) w dowództwie SD w Estonii. Następnie ewakuował się do Niemiec. Po zakończeniu wojny wyjechał do Kanady.
Linki zewnętrzne.
Krótka biografia Manivalda-Vilhelma Randla (jęz. angielski)

</doc>
<doc id="2064763" url="https://pl.wikipedia.org/wiki?curid=2064763" title="658 Wschodni Batalion">
658 Wschodni Batalion

658 Wschodni Batalion (niem. Ost Bataillon 658, est. 658 Idapataljon), zwany też 658 Estońskim Batalionem Ochotniczym – oddział wojskowy Wehrmachtu złożony z Estończyków podczas II wojny światowej.
Historia.
Został sformowany 23 października 1942 na bazie Estnische Sicherungs-Abteilung 181. Składał się z czterech kompanii. Na jego czele stanął mjr Alfons Rebane. Był podporządkowany niemieckiej 18 Armii. Działał w okupowanych północnych obszarach ZSRR. Prowadził operacje karne i antypartyzanckie w rejonie miejscowości Kingisepp w rejonie Leningradu.
Od jesieni 1943 walczył na froncie z Armią Czerwoną nad Jeziorem Ładoga. W lutym 1944 batalion przeniesiono w rejon Narwy, gdzie przydzielono go niemieckiemu XXVI Korpusowi Armijnemu. Za zasługi w walkach mjr A. Rebane jako pierwszy z Estończyków został odznaczony Krzyżem Rycerskim Żelaznego Krzyża. W czerwcu tego roku oddział został rozwiązany, zaś Estończycy zasilili SS Freiwillige Grenadier Regiment 47 20 Dywizji Grenadierów SS.

</doc>
<doc id="2064771" url="https://pl.wikipedia.org/wiki?curid=2064771" title="Alan Kulwicki">
Alan Kulwicki

Alan Dennis Kulwicki (ur. 14 grudnia 1954 w Greenfield w Wisconsin, zm. 1 kwietnia 1993 w Blountville) – amerykański kierowca wyścigowy polskiego pochodzenia, mistrz serii NASCAR z 1992. Znany także jako „Special K” lub „Polish Prince” (polski książę).
Karierę wyścigową zaczął od startów na krótkich torach wyścigowych w Wisconsin. Później przeszedł do regionalnych wyścigów Stock carów. Trafił do wyścigów Nascar nie posiadając żadnych sponsorów i z mocno ograniczonym budżetem. W Winston Cup zadebiutował w 1985. Pierwszy wyścig wygrał na torze Phoenix International Raceway, po czym przejechał „Polish Victory lap”. W 1992 wygrał mistrzostwa Winston Cup, głównej serii Nascar. Zginął w 1993 w wypadku samolotu. Ścigał się dla zespołu AK Racing.
Życie prywatne.
Alan Kulwicki urodził się i dorastał w dzielnicy w Greenfield nieopodal toru wyścigowego Milwaukee Mile. Po śmierci matki jego rodzina przeprowadziła się do babci, która zmarła, gdy Alan chodził do siódmej klasy. Rok później na hemofilię zmarł jego jedyny brat. Kulwicki uczęszczał do Pius XI High School, wyższej szkoły katolickiej w Milwaukee. W 1977 otrzymał stopień „Bachelor of Science” inżynierii mechanicznej na uniwersytecie Wisconsin–Milwaukee.
Kariera.
1967–1984.
Alan Kulwicki rozpoczął starty w wyścigach w wieku 13 lat. Jak wielu kierowców, pierwsze kroki stawiał w kartingu. Jego ojciec budował silniki dla zespołu Norma Nelsona i Rogera McCluskey startującego w wyścigach USAC (United States Automobile Club).
W 1973 wygrał klasyfikację debiutantów na torze Hales Corners Speedway, a w następnym roku, na tym samym torze, miał już szansę startować najmocniejszymi i najbardziej skomplikowanymi stock carami, samochodami late models. Tego samego roku wygrał wyścig na Speedway Leo w Oshkosh. W 1977 skończył starty na dirt ovalach i zaczął ścigać się na torach z asfaltową nawierzchnią. Nawiązał współpracę z inżynierem Gregiem Kriegerem, którego samochody odznaczały się większą sztywnością nadwozia. Umożliwiło to lepsze panowanie nad samochodem, a co za tym idzie, większą prędkość, dzięki czemu Kulwicki wygrał mistrzostwa na torze Slinger Super Speedway. W następnym roku, poza mistrzostwami na torze Slinger, dołączył także do mistrzostw na obiekcie Wisconsin International Raceway, gdzie ukończył mistrzostwa jako trzeci wśród debiutantów. Kolejne dwa lata przyniosły dwa zwycięstwa w mistrzostwach na torze Winsconsin. W 1979 Kulwicki dołączył do serii USAC Stock Car series oraz American Speed Association, gdzie startował także w 1980, jeszcze jako amator. W tej drugiej serii poznał swojego przyjaciela, a także przyszłego mistrza Nascar, Rusty Wallace’a. W 1982 i 1985 zakończył mistrzostwa na trzecim miejscu, zdobywając podczas wszystkich swoich startów 5. zwycięstw oraz 12. pole position.
W 1984 Alan Kulwicki rozpoczął starty w serii Busch Grand National Series, obecnie Xfinity Series. W swoim pierwszym wyścigu na torze Milwaukee Mile zajął drugie miejsce. Wyścig w Charlotte ukończył na siódmym miejscu, a w Bristol na piątym. Sezon ukończył z 377 punktami na 50 miejscu, ale wystartował tylko w 4. z 29. wyścigów w sezonie. W następnym roku wystartował w zaledwie dwóch wyścigach. Zajął szesnaste miejsce w otwierającym sezon wyścigu na Daytonie. Zdobył także pole position do wyścigu w Milwaukee, ale ukończył go na 14. pozycji. W 1984 Bill Terry zaproponował Kulwickiemu kilka startów w Winston Cup.
1985.
W 1985 Kulwicki przeprowadził się do Charlotte, a Terry umożliwił Kulwickiemu 5 startów w jego zespole Fordem z numerem 32. Jego debiut miał miejsce na torze Richmond International Speedway. Ukończył wyścig na 19. pozycji. Podczas następnego wyścigu, na Dover International Speedway został sklasyfikowany na 21. pozycji tracąc 88. okrążeń do zwycięzcy. Na torze Charlotte Motor Speedway był trzynasty. Wyścig na torze North Carolina Motor Speedway zakończył na 27. pozycji, z powodu awarii skrzyni biegów. Kolejny wyścig, na torze Atlanta International Raceway ukończył na 22 miejscu. Zdobył 509 punktów, co dało mu 40 miejsce w klasyfikacji generalnej.
1986.
Sezon 1986 był jego pierwszym sezonem w Winston Cup. W trakcie tego sezonu Bill Terry wycofał się ze swoim zespołem, dlatego Kulwicki założył własny zespół, AK Racing. Sam prowadził swój zespół i był w nim kierowcą, szefem, właścicielem i szefem mechaników. Kulwicki startował mając do dyspozycji jeden samochód oraz dwa silniki na cały sezon. Wziął udział w 23 z 29 wyścigów. Został sklasyfikowany w 20. Cztery razy ukończył wyścig w pierwszej dziesiątce. Na Martinsville Speedway był czwarty, na torach Daytona International Speedway i Bristol dziesiąty, a na Dover International Speedway siódmy. Ukończył sezon na 21. miejscu z 2705 punktami, co dało mu zwycięstwo w klasyfikacji debiutantów.
1987.
W 1987 Kulwicki pozyskał nowego sponsora, którym była firma Zerex. Na torze wywalczył pierwsze pole startowe do wyścigu w Richmond. Wyścig ukończył na szóstym miejscu. Na North Wilkesboro Speedway był czwarty, a na owalu w Bristolu piąty. Do wyścigu na Pocono Raceway startował z drugiego pola i miał duże szanse na zwycięstwo, ale na ostatnim okrążeniu wyprzedził go Dale Earnhardt. Mimo to, zajął w dotychczasowych startach najlepsze (drugie) miejsce. Zdobył także pierwsze pole startowe do wyścigów na torach Richmond i Dover. Zakończył sezon z 3. pierwszymi polami startowymi, finiszując 3. razy w pierwszej piątce, a 9. w pierwszej dziesiątce. Zdobył 3238 punktów, które pozwoliły mu zająć 15. miejsce w klasyfikacji generalnej.
1988.
W 1988 Kulwicki zatrudnił Paula Andrewsa jako szefa zespołu. Zarekomendował mu go Rusty Wallace w 1987. Sezon rozpoczął 32. pozycją w Daytonie 500. Zajął 3. miejsce na Rockingham, na Darlington był drugi, a na Charlotte trzeci. Wywalczył pierwsze pole startowe do wyścigów na Dover, Pocono i Bristol, a wyścigi te ukończył na pozycjach 3, 27 (awaria silnika) i 5. Na Richmond także był piąty, a podczas drugiego w sezonie wyścigu na Martinsville zajął drugie miejsce. Na Charlotte zdobył pole position, ale z powodu wypadku dojechał na 28. pozycji. Do wyścigu na Phoenix International Raceway zakwalifikował się na 21. pozycji. Wygrał przedostatni wyścig sezonu z przewagą 18,5 sekundy. Uczcił to słynnym „Polish Victory Lap”. Polegało ono na przejechaniu okrążenia honorowego pod prąd.
Sezon zakończył ze zdobytymi dwoma pole position i jednym zwycięstwem. Siedem razy był w pierwszej piątce, dziewięć w pierwszej dziesiątce. Zdobył 3176 punktów i zajął 14. miejsce w klasyfikacji generalnej.
1989.
Sezon rozpoczął się od siódmego miejsca Kulwickiego na Daytonie. W kolejnym wyścigu był drugi. Na torze Atlanta wywalczył pole position. W wyścigach na Richmond i North Wilkensboro zajął drugie miejsce. Na Charlotte zdobył kolejne Pole position. Podczas drugiego wyścigu sezonu na Daytonie był piąty. Na torze Bristol pierwsze pole startowe pozwoliło mu zająć drugie miejsce w wyścigu. Wyścig na Darlington, mimo pole position, zakończył na 32. pozycji, co było spowodowane kolejną awarią silnika. Zdobył także pole position na torach Rockingham i Atlanta, nie odniósł jednak większych sukcesów w tych wyścigach. Głównym problemem złych wyników była awaryjna jednostka napędowa. Nie ukończył dziewięciu wyścigów, z czego sześciokrotnie z powodu awarii silnika. Sezon ukończył jednak znowu na czternastej pozycji zdobywając 3236 punktów. Wyścig w pierwszej piątce ukończył pięć razy, a dziewięć razy w pierwszej dziesiątce.
1990.
W 1990 Junior Johnson zaproponował Kulwickiemu starty w swoim zespole, lecz Kulwicki odmówił. Pierwsze duże osiągnięcie przyszło w piętnastym wyścigu sezonu. Było nim drugie miejsce podczas drugiego w sezonie wyścigu na Daytonie. Na Talladega Superspeedway był czwarty, a do wyścigu Champion 400 na torze Michigan International Speedway zdobył pole position. Wyścig ukończył jednak na jedenastej pozycji. Na torze Darlington był trzeci. Do wyścigu na Rockingham startował z trzeciej pozycji. W wyścigu tym odniósł drugie zwycięstwo w swojej karierze. Sezon zakończył z jednym zdobytym pole position i jednym zwycięstwem. Pięć razy był w pierwszej piątce, a trzynaście w dziesiątce. Zdobył 3599 punktów, które dały mu siódme miejsce w klasyfikacji generalnej. Do następnego zawodnika w klasyfikacji tracił zaledwie 2 punkty.
1991.
Firma Zerex w 1991 wycofała się ze sponsorowania zespołu Kulwickiego. Junior Johnson, który wystawił w tym roku dwa samochody, ponownie zaproponował Kulwickiemu posadę kierowcy wyścigowego wartą 1. milion dolarów. Odmówił jednak, licząc, że uda mu się podpisać umowę z producentem kawy, Maxwell House. Tak się jednak nie stało, a Johnson zrezygnował z drugiego samochodu. Alan Kulwicki rozpoczął sezon bez sponsorów, płacąc z własnych pieniędzy. Jednak, w pierwszym wyścigu sezonu, Daytonie 500 wystartowało pięć samochodów pomalowanych w barwy różnych oddziałów amerykańskiej armii w celu pokazania poparcia dla działań wojskowych Stanów Zjednoczonych w Zatoce Perskiej. Jeden z tych samochodów należał do Kulwickiego. Umowa z armią amerykańską była jednak umową na jeden wyścig. Po ósmym miejscu Kulwickiego w pierwszym wyścigu przez kolejne dwa samochód nie miał żadnych reklam sponsorów. Wyścigi te ukończył na piątej i siedemnastej pozycji. Do kolejnego wyścigu, na torze Atlanta Motor Speedway, wywalczył pierwsze pole startowe. Sponsorowany przez sieć restauracji Hooters, Mark Stahl nie zakwalifikował się do wyścigu. Firma podpisała z nim umowę na jeden wyścig. Jednak Kulwicki ukończył wyścig na ósmej pozycji, a Hooters podpisał z nim długoterminową umowę. Na Torach Pocono i Michigan wywalczył w kwalifikacjach kolejne dwa Pole position w sezonie, ale wyścigi te ukończył odpowiednio na 16. i 8. miejscu. Odniósł jednak trzecie w swojej karierze zwycięstwo w kolejnym wyścigu, na torze Bristol, do którego startował z piątej pozycji. Zdobył jeszcze jedno pole position na Dover, a także trzecie miejsce na Charlotte i czwarte na Phoenix. Sezon ukończył na trzynastym miejscu zdobywając 3354 punkty. Wygrał jeden wyścig, cztery razy kończył w pierwszej piątce, a jedenaście w czołowej dziesiątce.
1992.
Kulwicki rozpoczął sezon od czwartego miejsca podczas wyścigu Daytona 500. Na Richmond był drugi. Wygrał wyścig Food City 500 na torze Bristol po starcie z pole position. W wyścigu tym walczył o zwycięstwo z Dalem Jarrettem. Wywalczył także pole position do wyścigu na North Wilkesboro, który ukończył na siódmej pozycji. Po starcie z szóstej pozycji wygrał wyścig na torze Pocono. Na torze Michigan i podczas drugiego w sezonie wyścigu na Pocono był trzeci. Wywalczył także pole position do wyścigów na torach Michigan, Dover, North Wilkensboro i Charlotte. Ostatni z tych wyścigów ukończył na drugiej pozycji przegrywając nieznacznie z Markiem Martinem.
W przedostatnim wyścigu lider mistrzostw, Bill Eliott odpadł z wyścigu z powodu problemów z silnikiem, dzięki czemu na powadzeniu znalazł się zwycięzca wyścigu, Davey Allison, a Kulwicki pozostał na drugiej pozycji, dzięki czwartemu miejscu w wyścigu. Ostatni wyścig sezonu rozgrywany na torze Atlanta Motor Speedway ukończył na drugiej pozycji, za Billem Elliotem. Wygrał mistrzostwa z dziesięcioma punktami przewagi nad Elliotem, zdobywając 4078 punktów. Tytuł mistrza świata uczcił drugim polish victory lap. Wygrał dwa wyścigi, jedenaście razy kończył wyścigi w pierwszej piątce, a siedemnaście w dziesiątce. Alan Kulwicki był ostatnim w historii kierowcą który wywalczył tytuł w swoim własnym zespole i pierwszym mistrzem z północy USA. W styczniu 1993 wrócił do Greenfield, swojego rodzinnego miasta.
1993.
Podczas wyścigu Daytona 500 Kulwicki zajął 26. miejsce. Na torze Rockingham Speedway zajął czwartą pozycję. Trzeci był na Richmond, a w Atlancie zajął 36. miejsce. Na Darlington był szósty. Był to jego ostatni wyścig w karierze. Alan Kulwicki zginął w wypadku awionetki przed wyścigiem Food City 500. Po pięciu wyścigach zajmował dziewiąte miejsce, na koniec sezonu był czterdziesty pierwszy.
W całej swojej karierze wygrał pięć wyścigów, dwadzieścia cztery razy startował z pierwszego pola. Wystartował w 207 wyścigach, 38 ukończył w pierwszej piątce, a 75 w pierwszej dziesiątce. W 1992 wygrał mistrzostwa.
Wypadek samolotu.
W czwartek 1 kwietnia 1993 Alan Kulwicki wracał z krótkiego lotu z Knoxville na lotnisko w Blountville. Przy podchodzeniu do lądowania na lotnisku Tri-Cities Regional Airport samolot rozbił się. W katastrofie zginęło czterech ludzi. Byli to pilot samolotu, Charles Campbell, Dan Duncan, syn właściciela firmy Hooters, Mark Brooks oraz Alan Kulwicki. Narodowa Rada Bezpieczeństwa Transportu uznała za przyczynę katastrofy błąd pilota, który nie użył systemu oczyszczającego silniki z lodu.
Alana Kulwickiego pochowano na cmentarzu St. Adalbert w Milwaukee. Na pogrzeb przybył prezydent NASCAR, Bill France, a także wielu kierowców wyścigowych.
Samochodem Kulwickiego ścigali się później Jimmy Hensley na owalach, a na torach drogowych specjalista od tego typu obiektów, Tommy Kendall. Po roku 1993 samochód trafił do zespołu Geoff Bodine Racing.
Alan Kulwicki miał wystartować w International Race of Champions jako urzędujący mistrz świata. Wziął udział w dwóch pierwszych wyścigach na torach Daytona i Darlington. Zajął w nich dziewiąte i jedenaste miejsce. Po jego śmierci, w jego imieniu wystąpił Dale Earnhardt w ostatnich dwóch wyścigach (zdobył trzecie i piąte miejsce). Dało to Kulwickiemu piąte miejsce na podium. Jego wygrana została przekazana trzem organizacjom charytatywnym – , oraz funduszowi Winston Cup Racing Wives Auxiliary.
Uhonorowanie.
3 kwietnia 1993 zwycięzca wyścigu Busch Series na torze Bristol, Michael Waltrip wykonał Polish Victory Lap, by uczcić zmarłego dwa dni wcześniej Kulwickiego. Dzień później uczynił to samo zwycięzca wyścigu Winston Cup, Rusty Wallace. Polish Victory Lap było wykonywane wiele razy przez zwycięzców wyścigów Nascar w 1993. W ostatnim wyścigu sezonu zwycięzca wyścigu, Wallace, a także zdobywca tytułu mistrzowskiego wykonali Polish Victory Lap jadąc bok w bok, by jeszcze raz oddać hołd mistrzowi Nascar z poprzedniego roku. Polish Victory Lap wykonał także Paul Menard po zwycięstwie w Busch Series na torze w Millwaukee w 2006. W ten sam sposób zwycięstwo na torze Phoenix świętował rok wcześniej Kurt Busch, a w 2009 na torze w Bristolu Kyle Busch. Polish Victory Lap było także wykonywane w wielu lokalnych wyścigach.
W 1993 Alan Kulwicki został uhonorowany miejscem w Court of Legends, a także w Wisconsin Athletic Hall of Fame.
Na Slinger Super Speedway zorganizowano natomiast w 1994 Memoriał Alana Kulwickiego.
W mieście Milwaukee County w Winsconsin stworzono w 1996 park poświęcony pamięci Alana Kulwickiego. Park o powierzchni 0,11 km kwadratowych znajduje się na skrzyżowaniu Autostrady 100 i Cold Spring Road. Znajduje się w nim także muzeum Alana Kulwickiego zbudowane w Brooks Pavilion.
W 1996 trafił do Talladega-Texaco Hall of Fame, a rok później znalazł się także wśród Bristol Motor Speedway Heroes of Bristol Hall of Fame.
Firma Hooters stworzyła w 1997 mistrzostwa Four Champions Challenge, który miały być hołdem dla ofiar wypadku samolotu, którym leciał Alan Kulwicki.
W 1998 został uznany za jednego z 50 najlepszych kierowców NASCAR (NASCAR’s 50 Greatest Drivers). W 2001 uhonorowano go w National Polish-American Sports Hall of Fame, a w 2002 w International Motorsports Hall of Fame.
Trybunę przy zakrętach jeden i dwa na torze Bristol Motor Speedway oraz taras nad trybuną nazwano imieniem Kulwickiego. 
W 2004 wyścig serii Nationwide Series na torze Milwaukee Mile nazwano „Alan Kulwicki 250”. Zwycięzca tego wyścigu w 2006, pochodzący z Winsconsin Paul Menard wykonał Polish Victory Lap.
Uniwersytet Wisconsin-Milwaukee (UWM) otworzył Alan Kulwicki Memorial Student Center na wydziale inżynierii i nauk matematycznych. Stypendium dla studentów, a także wybudowanie centrum było możliwe dzięki darowiźnie Thelmy H. Kulwickiej, macochy Kulwickiego, która ofiarowała także wiele pamiątek dla centrum.
1 kwietnia 2005 wydano niskobudżetowy film fabularny „Dare to Dream: The Alan Kulwicki Story”. Opowiada on o początkach jego kariery, startach w Nascar i śmierci. Film został stworzony przez jego fanów z Winsconsin. Gwiazda filmu, Brad Weber, był fanem Kulwickiego. W 2009 ojciec Dale Grubba, kapłan, który prowadził pogrzeb Alana Kulwickiego, wydał biografię swojego przyjaciela, zatytułowaną „Alan Kulwicki: NASCAR champion Against All Odds”, opartą na filmie.
W 2010 znalazł się w Motorsports Hall of Fame w .
W maju 2014 rodzina Kulwickiego ogłosiła utworzenie programu Kulwicki Driver Development Program, aby pomóc lokalnym kierowcom w pozyskiwaniu funduszy sponsorskich. Do programu zakwalifikowali się: Ty Majeski (2015), Alex Prunty (2016), Cody Haskins (2017), Brett Yackey (2018), Jeremy Doss (2019), Luke Fenhaus (2021) i Dylan Zampa (2022).
2 lutego 2019 roku, Kulwicki trafił do Galerii Sław Nascar.
Starty w NASCAR Winston Cup.
Źródło.

</doc>
<doc id="2064772" url="https://pl.wikipedia.org/wiki?curid=2064772" title="Hjalmar Mäe">
Hjalmar Mäe

Hjalmar-Johannes Mäe (ur. 24 października 1901 r. w Tuhala, zm. 10 kwietnia 1978 r. w Grazu) – estoński naukowiec i działacz narodowy, przewodniczący Estońskiego Dyrektoriatu podczas II wojny światowej
Uczęszczał do gimnazjum w Rewlu. Następnie studiował filozofię, nauki społeczne i prawo na uniwersytetach w Berlinie, Wiedniu, Innsbrucku i Grazu. W tym ostatnim w 1930 r. uzyskał dyplom doktorski z zakresu prawa. Po powrocie do Estonii pracował jako nauczyciel. Wstąpił do radykalnego Estońskiego Związku Uczestników Wojny Wyzwoleńczej. Doszedł do funkcji szefa propagandy. 12 marca 1934 r., kiedy Związek został zdelegalizowany, został aresztowany, ale wkrótce wyszedł na wolność. W grudniu 1935 r. ponownie go aresztowano pod zarzutem próby obalenia rządu siłą, po czym skazano na karę 20 lat pozbawienia wolności. W 1938 r. został przedterminowo zwolniony. Założył własną firmę. W poł. 1940 r., na krótko przed zajęciem Estonii przez Sowietów, wyjechał do Niemiec. W maju 1941 r. przybył do Helsinek, gdzie współtworzył Estoński Komitet Wyzwoleńczy (Eesti Vabastamise Komitee). Po ataku wojsk niemieckich na ZSRR 22 czerwca tego roku powrócił do Berlina. Wystosował pismo do ministra spraw zagranicznych III Rzeszy Joachima von Ribbentropa, w którym prosił o odbudowanie niezawisłej Estonii. 15 września z mianowania gen. Franza von Roquesa, komendanta obszarów tyłowych Grupy Armii "Północ", stanął na czele odbudowywującej się estońskiej administracji. 5 grudnia został przewodniczącym Estońskiego Dyrektoriatu w ramach Komisariatu Rzeszy "Ostland". Jednocześnie pełnił funkcję dyrektora generalnego spraw wewnętrznych. Dodatkowo do 1943 r. był inspektorem prawnym. Kiedy Armia Czerwona wkroczyła w granice Estonii we wrześniu 1944 r., ewakuował się do Niemiec. W styczniu 1945 r. Niemcy oficjalnie rozwiązali Estoński Dyrektoriat. Po zakończeniu wojny do 1947 r. H. Mäe przebywał w alianckim obozie dla uchodźców. Występował jako świadek w procesie norymberskim. Następnie zamieszkał w Austrii, gdzie był dziennikarzem. Później pracował jako urzędnik samorządowy. Działał w emigracyjnych estońskich organizacjach narodowych.

</doc>
<doc id="2064773" url="https://pl.wikipedia.org/wiki?curid=2064773" title="Diego Ulissi">
Diego Ulissi

Diego Ulissi (ur. 15 lipca 1989 w Cecina) – włoski kolarz szosowy, zawodnik profesjonalnej grupy UAE Team Emirates. 
Jego największe dotychczasowe sukcesy to osiem etapowych zwycięstw w Giro d’Italia (2011, 2014, 2015, 2016 i 2020) oraz ósme miejsce w Tour de Pologne w 2010. Dwukrotny mistrz świata juniorów ze startu wspólnego (2006, 2007).

</doc>
<doc id="2064774" url="https://pl.wikipedia.org/wiki?curid=2064774" title="Równania niezależne">
Równania niezależne



</doc>
<doc id="2064775" url="https://pl.wikipedia.org/wiki?curid=2064775" title="Tiago Machado">
Tiago Machado

Tiago Machado (ur. 18 października 1985 w Vila Nova de Famalicão) – portugalski kolarz szosowy, zawodnik profesjonalnej grupy Team Katusha-Alpecin. 
Jego największym dotychczasowym sukcesem wśród kolarzy profesjonalistów jest siódme miejsce w prestiżowym wyścigu Tour de Romandie w 2010 roku. Mistrz Portugalii 2009 w jeździe indywidualnej na czas oraz dwukrotny triumfator (2006, 2007) w tej specjalności wśród juniorów. Dziesiąty kolarz Tour de Pologne.

</doc>
<doc id="2064776" url="https://pl.wikipedia.org/wiki?curid=2064776" title="Dmitrij Niepogodow">
Dmitrij Niepogodow

Dmitrij Michajłowicz Niepogodow (, , "Dmytro Mychajłowycz Nepohodow", ur. 17 lutego 1988 w Kijowie) – kazachski piłkarz pochodzenia ukraińskiego, grający na pozycji bramkarza, w ukraińskim klubie Czornomoreć Odessa.
Kariera piłkarska.
Kariera klubowa.
Wychowanek klubów Dynamo Kijów, Obołoń Kijów i Widradny Kijów. Pierwszy trener - Wałerij Szabelnykow. Występował w juniorskich mistrzostwach Ukrainy (DJuFL). Karierę piłkarską rozpoczął we francuskim klubie Olympique Marsylia, ale grał tylko w drugiej drużynie. Latem 2009 po zakończeniu kontraktu powrócił do Ukrainy, gdzie został piłkarzem Metałurha Donieck. 18 kwietnia 2010 debiutował w podstawowej jedenastce Metałurha w Premier-lidze w meczu z Czornomorcem Odessa. W czerwcu 2011 został wypożyczony do Bananca Erywań, w którym występował do końca 2011 roku. Po zakończeniu sezonu 2011/12 opuścił doniecki klub, a już wkrótce został piłkarzem Worskły Połtawa. 28 grudnia 2016 opuścił połtawski klub, a w styczniu podpisał kontrakt z kazachskim Tobołem Kustanaj. 14 stycznia 2019 zmienił klub na Ordabasy Szymkent.
Kariera reprezentacyjna.
W latach 2005–2006 występował w juniorskich reprezentacjach Ukrainy różnych kategorii wiekowych. 5 lutego 2008 debiutował w młodzieżowej reprezentacji Ukrainy w przegranym 0:1 meczu przeciwko reprezentacji Szwecji U-21.

</doc>
<doc id="2064778" url="https://pl.wikipedia.org/wiki?curid=2064778" title="Zuk Mikajil">
Zuk Mikajil

Zuk Mikajil (arab. زوق مكايل, "Zūq Mikāyil") – miasto w Libanie, w kadzie Kasarwan, pomiędzy Bejrutem a Dżuniją, 14 km od wybrzeża Morza Śródziemnego. Zamieszkiwane jest głównie przez maronitów i grekokatolików. W 1999 roku UNESCO wyróżniło Zuk Mikajil tytułem Miasta Pokoju.
Historia.
Miejscowość została założona ok. roku 1305 przez mameluków, jako jeden z posterunków strażniczych w zdobytym nieco wcześniej Kasarwanie. W 1541 roku Zuk Mikajil był siedzibą tureckich władz. W XVII wieku został nabyty przez ród chrześcijańskich feudałów, Khazenów. W latach 1884-1920 Zuk Mikajil był stolicą dystryktu Kasarwan.
W okresie II wojny światowej w mieście osiedlono uchodźców polskich. Krótkie wspomnienia Polaków, którzy jako tułacze dzieci wyprowadzone przez Armię Andersa z sowieckiej niewoli uczyły się w Zuk Mikale, znaleźć można na łamach czasopisma "MY : biuletyn" wydawanego w latach 1988-2012 przez Koło Wychowanków Szkół Polskich Isfahan-Liban z siedzibą w Londynie.

</doc>
<doc id="2064779" url="https://pl.wikipedia.org/wiki?curid=2064779" title="Tom Danielson">
Tom Danielson

Tom Danielson (ur. 13 marca 1978 w East Lyme) – amerykański kolarz szosowy, zawodnik profesjonalnej grupy Cannodale-Garmin.

</doc>
<doc id="2064780" url="https://pl.wikipedia.org/wiki?curid=2064780" title="Grzech (film)">
Grzech (film)

Grzech – polski, czarno-biały, krótkometrażowy, niemy dramat z 1913. Film nie zachował się do dnia dzisiejszego.

</doc>
<doc id="2064781" url="https://pl.wikipedia.org/wiki?curid=2064781" title="Catherine Quittet">
Catherine Quittet

Catherine Quittet (ur. 22 stycznia 1964 w Megève) – francuska narciarka alpejska, złota medalistka mistrzostw świata juniorów.
Kariera.
W zawodach Pucharu Świata pierwsze punkty zdobyła 14 grudnia 1979 roku w Limone Piemonte, gdzie zajęła dziewiąte miejsce w kombinacji. Na podium zawodów PŚ pierwszy raz stanęła 20 stycznia 1985 roku w St. Gervais, kończąc zjazd na drugiej pozycji. W zawodach tych rozdzieliła Michelę Figini ze Szwajcarii i swą rodaczkę Claudine Emonet. W kolejnych startach jeszcze sześć razy stanęła na podium, odnosząc przy tym dwa zwycięstwa: 17 stycznia 1987 roku w Pfronten wygrała supergiganta, a 20 grudnia 1987 roku w Piancavallo była najlepsza w gigancie. W sezonie 1987/1988 zajęła dziewiąte miejsce w klasyfikacji generalnej, a w klasyfikacji giganta była druga. Ponadto w sezonie 1986/1987 była dziesiąta w klasyfikacji generalnej i druga w klasyfikacji supergiganta.
Wystartowała na igrzyskach olimpijskich w Calgary w 1988 roku, gdzie była ósma w gigancie i szesnasta w supergigancie. Była też między innymi dziewiąta w gigancie podczas mistrzostw świata w Crans-Montana w 1987 roku. W 1982 roku zdobyła złoty medal w zjeździe na mistrzostwach świata juniorów w Auron w 1982 roku.
W 1990 roku zakończyła karierę.

</doc>
<doc id="2064784" url="https://pl.wikipedia.org/wiki?curid=2064784" title="Beatrice Gafner">
Beatrice Gafner

Beatrice Gafner (ur. 19 listopada 1964 w Beatenbergu) – szwajcarska narciarka alpejska.
W zawodach Pucharu Świata zadebiutowała 13 grudnia 1985 roku w Val d’Isère, gdzie nie ukończyła rywalizacji w zjeździe. Pierwsze punkty wywalczyła 10 stycznia 1987 roku w Mellau, gdzie wygrała zawody w tej samej konkurencji. Tym samym nie tylko zdobyła punkty ale od razu stanęła na najwyższym stopniu podium. W zawodach tych wyprzedziła swą rodaczkę, Marię Walliser i Austriaczkę Sieglinde Winkler. W kolejnych startach jeszcze dwa razy stanęła na podium: 23 stycznia 1988 roku w Bad Gastein ponownie była najlepsza w zjeździe, a 12 stycznia 1989 roku w Grindelwald zajęła drugie miejsce w supergigancie. W sezonie 1987/1988 zajęła 29. miejsce w klasyfikacji generalnej, a w klasyfikacji zjazdu była siódma.
Wystartowała w kombinacji na igrzyskach olimpijskich w Calgary w 1988 roku, ale nie ukończyła rywalizacji. Nigdy nie wystąpiła na mistrzostwach świata.

</doc>
<doc id="2064786" url="https://pl.wikipedia.org/wiki?curid=2064786" title="Johnny Hoogerland">
Johnny Hoogerland

Johnny Hoogerland (ur. 13 maja 1983 w Yerseke) – holenderski kolarz szosowy, zawodnik profesjonalnej grupy Team Roompot Oranje Peloton.
Kolarz profesjonalny od 2004 roku. Zwycięzca belgijskiego wyścigu Driedaagse van West-Vlaanderen w 2009 roku. Zdobywca dwóch koszulek Tour de Pologne w 2010 roku - różowej, najlepszego kolarza klasyfikacji górskiej oraz czerwonej, kolarza najaktywniejszego. Podczas Tour de France 2011 po 5. etapie został Liderem klasyfikacji górskiej, następnie stracił koszulkę po 7. etapie, by ponownie ją zdobyć po 9. etapie. Podczas tego etapu brał udział w wypadku, w którym samochód francuskiej telewizji potrącił jego i Juana Antonio Flechę. Hoogerland wpadł na drut kolczasty, lecz mimo wielu ran pojechał dalej, a na mecie odebrał koszulkę dla lidera klasyfikacji górskiej.

</doc>
<doc id="2064787" url="https://pl.wikipedia.org/wiki?curid=2064787" title="Ihdin">
Ihdin

Ihdin () – górskie miasto w Libanie, w kadzie Zagharta, 124 km na północ od Bejrutu. Historia miejscowości sięga starożytności. W VI wieku jej mieszkańcy przyjęli chrześcijaństwo w obrządku maronickim. Mieszkańcy Ihdin wspierali krzyżowców z Hrabstwa Trypolisu w walce z muzułmanami. W 1283 roku miejscowość została spalona przez wojska sułtana Kalawuna i ponownie zniszczona w 1586 roku. W XVI wieku ehdeńczycy założyli Zaghartę i od tego czasu mieszkańcy obu miast tworzą jedną wspólnotę.

</doc>
<doc id="2064789" url="https://pl.wikipedia.org/wiki?curid=2064789" title="Monika Maierhofer">
Monika Maierhofer

Monika Maierhofer (ur. 10 stycznia 1967 w Trofaiach) – austriacka narciarka alpejska, mistrzyni świata juniorów.
Kariera.
Po raz pierwszy na arenie międzynarodowej pojawiła się w 1984 roku, startując na mistrzostwach świata juniorów w Sugarloaf. Zdobyła tam złoty medal w slalomie.
W zawodach Pucharu Świata zadebiutowała 1 grudnia 1984 roku w Courmayeur, gdzie zajęła 14. miejsce w slalomie. Tym samym zdobyła pierwsze pucharowe punkty. Na podium zawodów tego cyklu pierwszy raz stanęła 18 grudnia 1986 roku w tej samej miejscowości, kończąc rywalizację w slalomie na trzeciej pozycji. W zawodach tych wyprzedziły ją jedynie Tamara McKinney z USA i kolejna Austriaczka, Roswitha Steiner. W kolejnych startach jeszcze jedenaście razy stawała na podium zawodów pucharowych (za każdym razem w slalomie), odnosząc przy tym jedno zwycięstwo: 2 lutego 1992 roku w Grindelwald była najlepsza w slalomie. W sezonie 1988/1989 zajęła 13. miejsce w klasyfikacji generalnej, a w klasyfikacji giganta była druga.
Wystartowała w slalomie na igrzyskach olimpijskich w Albertville w 1992 roku, jednak nie ukończyła drugiego przejazdu. Na rozgrywanych dwa lata później igrzyskach olimpijskich w Lillehammer w tej samej konkurencji była dwunasta. Zajęła też między innymi szóste miejsce w swej koronnej konkurencji na mistrzostwach świata w Vail w 1989 roku.

</doc>
<doc id="2064790" url="https://pl.wikipedia.org/wiki?curid=2064790" title="Mała Radohoszcz">
Mała Radohoszcz

Mała Radohoszcz (ukr. Мала Радогощ) – wieś na Ukrainie w rejonie zasławskim obwodu chmielnickiego.

</doc>
<doc id="2064791" url="https://pl.wikipedia.org/wiki?curid=2064791" title="Najmilszy ze złodziei">
Najmilszy ze złodziei

Najmilszy ze złodziei – polska, czarno-biała, krótkometrażowa, niema komedia z roku 1913 w reżyserii Zygmunta Wesołowskiego, oparty na noweli Kornela Makuszyńskiego o tym samym tytule. W filmie wystąpił sam reżyser.

</doc>
<doc id="2064795" url="https://pl.wikipedia.org/wiki?curid=2064795" title="Camilla Nilsson">
Camilla Nilsson

Camilla Margareta Nilsson (ur. 3 sierpnia 1967 w Östersund) – szwedzka narciarka alpejska.
Kariera.
Po raz pierwszy na arenie międzynarodowej pojawiła się w 1983 roku, startując na mistrzostwach świata juniorów w Sestriere. Zajęła tam dziewiąte miejsce w gigancie. Podczas rozgrywanych rok później mistrzostw świata juniorów w Sugarloaf była czwarta w tej samej konkurencji, przegrywając walkę o medal z Veroniką Šarec z Jugosławii o 0,10 sekundy.
W zawodach Pucharu Świata zadebiutowała 16 marca 1985 roku w Waterville Valley, gdzie zajęła szóste miejsce w slalomie. Tym samym zdobyła pierwsze pucharowe punkty. Na podium zawodów tego cyklu pierwszy raz stanęła 4 stycznia 1987 roku w Mariborze, wygrywając rywalizację w slalomie. W zawodach tych wyprzedziła dwie Szwajcarki: Vreni Schneider i Corinne Schmidhauser. W kolejnych startach jeszcze jeden raz stanęła podium zawodów pucharowych: 13 grudnia 1987 roku w Leukerbad była druga w slalomie. W sezonie 1986/1987 zajęła 18. miejsce w klasyfikacji generalnej, a w klasyfikacji slalomu była ósma.
Wystartowała na igrzyskach olimpijskich w Calgary w 1988 roku, gdzie nie ukończyła rywalizacji w slalomie i gigancie. Po pierwszym przejeździe slalomu zajmowała drugie miejsce, tracąc do prowadzącej Vreni Schneider 0,01 sekundy. Była też ósma w gigancie podczas mistrzostw świata w Crans-Montana w 1987 roku.

</doc>
<doc id="2064797" url="https://pl.wikipedia.org/wiki?curid=2064797" title="Golborne">
Golborne

Golborne – miasto w Anglii, w hrabstwie Wielki Manchester w dystrykcie metropolitalnym Wigan. 23 111 mieszkańców. Do 1989 ośrodek wydobycia węgla kamiennego.

</doc>
<doc id="2064799" url="https://pl.wikipedia.org/wiki?curid=2064799" title="Hannopil (obwód chmielnicki)">
Hannopil (obwód chmielnicki)

Hannopil (ukr. Ганнопіль; pol. hist. "Annopol") – wieś na Ukrainie, w obwodzie chmielnickim, w rejonie sławuckim. W 2001 roku liczyła 860 mieszkańców.
Historia.
Miejsce ostatnich lat życia księdza Marka, kapelana konfederacji barskiej.
Po rozbiorach miejscowość znalazła się w guberni wołyńskej, w powiecie zwiahelskim. Po 1831 roku należący do księcia Stanisława Jabłonowskiego, obejmujący 726 osób majątek został sekwestrowany przez władze zaborcze.
Zabytki.
W Hannopilu znajdują się ruiny pałacu wzniesionego przed 1757 rokiem przez księcia Antoniego Barnabę Jabłonowskiego (1732-1799), męża księżnej Anny Sanguszkówny (1739-1765), herbu Pogoń Litewska. Pałac otoczony był rozległym parkiem z okazami dębów, jesionów, lip. Obiekt pozbawiony opieki kolejnych właścicieli zamienił się w ruinę. Część pałacu zniszczonego przez pożar rozebrano. Druga część, która przetrwała I i II wo­jnę światową nie przypominała pierwotnego założenia. Na początku XIX wieku pałac został przebudowany na styl romantyczny.

</doc>
<doc id="2064801" url="https://pl.wikipedia.org/wiki?curid=2064801" title="Ferdusi">
Ferdusi



</doc>
<doc id="2064803" url="https://pl.wikipedia.org/wiki?curid=2064803" title="Lechosław Fularski">
Lechosław Fularski

Lechosław Fularski (ur. 30 maja 1921 w Sosnowcu, zm. 19 sierpnia 2007 w Łodzi) – mgr inż. mechanik, projektant malarni i galwanizerni, krajoznawca, turysta górski, historyk turystyki górskiej, działacz turystyczny w strukturach Polskiego Towarzystwa Turystyczno-Krajoznawczego (PTTK).
Życiorys.
Syn Adama Fularskiego – inżyniera odlewnika, twórcy Wydz. Odlewniczego i jego pierwszego kierownika w Szkole Rzemiosł Towarzystwa Salezjańskiego w Łodzi – i Władysławy z domu Koźlik. Żonaty z Bronisławą Wandą z domu Gołębiowską, prawnikiem, też działaczem turystycznym, współzałożycielką Klubu Turystów Górskich „Kosówka”. Syn Tomasz Adam (ur. 1957).
Nauka.
Przed wojną uczył się w prywatnym Gimnazjum Męskim Aleksego Zimowskiego w Łodzi oraz w Państwowym Gimnazjum im. S. Żeromskiego w Łodzi. Maturę uzyskał w r. 1939 w I Państwowym Liceum i Gimnazjum im. M. Kopernika (obecnie I Liceum Ogólnokształcące im. Mikołaja Kopernika).
W czasie wojny zatrzymany w maju 1940 r. podczas akcji łódzkiego gestapo przeciwko łódzkiej młodzieży. Osadzony w więzieniu na Radogoszczu, przebywał tam ok. 10 dni i został wywieziony do obozu koncentracyjnego Dachau (nr obozowy 11925). Zwolniony w 1941 r., powrócił do Łodzi.
Po wojnie ukończył studia wyższe na Wydziale Mechanicznym Politechniki Łódzkiej uzyskując tytuł mgr. inż. mechanika (1950).
Praca zawodowa.
W latach 1941–1945 (po powrocie z KL Dachau) pracował jako kreślarz i technik w biurze technologicznym w fabryce Aparatów Elektrycznych „Imass” (później ZAE „Ema-Elester”).
Po wojnie, w latach 1946–1954 pracował jako młodszy asystent, a następnie starszy asystent w Katedrze Części Maszyn Politechniki Łódzkiej, równocześnie w latach 1949–1950 był nauczycielem w Państwowej Szkole Techniczno-Przemysłowej w Zduńskiej Woli.
Od 1950 starszy projektant, potem kolejno: kierownik Pracowni Technologicznej i Konstrukcyjnej, przewodniczący Rady Technologicznej, główny specjalista do spraw powłok ochronnych, zastępca dyrektora pionu powłok ochronnych w Biurze Projektów Zakładu Przemysłu Maszynowego „Prozamet”. W latach 1965–1970 zastępca dyrektora do spraw technicznych w Biurze Projektowania Urządzeń Technologicznych „Protech”. W latach 1970–1972 główny specjalista do spraw powłok malarskich. Do 1981 główny specjalista do spraw powłok malarskich w Zakładzie Projektowania i Konstrukcji Galwanizerni i Lakierni w Wieluniu ZUGiL.
Zorganizował i prowadził pierwszą w kraju pracownię projektowania malarni (1950) i galwanizerni (1951) oraz pracowni konstrukcyjnej urządzeń branży powłok ochronnych (1952). Zaprojektował wiele malarni, w tym pierwszą w kraju zmechanizowaną malarnię kabin kierowcy polskiego samochodu Star w FSC w Starachowicach (1951–1952). Koordynował realizację prototypowej krajowej linii malowania elektroforycznego („Pafal” Świdnica 1972–1973). W latach 1987–1989 kierownik pracowni rozwoju techniki w reaktywowanym „Protech T”.
W latach 1966–1978 organizował sympozja i wystawy poświęcone branży.
Publikacje zawodowe.
Autor szeregu prac z dziedziny powłok malarskich, w tym kilku rozdziałów w książkach: "Poradnik lakiernika" (od 1964), "Poradnik warsztatowca mechanika" (1964) i "Produkcja wyposażenia technologicznego dla modernizacji procesów obróbki powierzchniowej przed malowaniem" (1964).
Działalność społeczna w strukturach zawodowych.
W latach 1950–1956 był członkiem Zarządu Oddziału Stowarzyszenia Inżynierów Mechaników Polskich (SIMP) w Łodzi, w latach 1957–1959 przewodniczący Sekcji Powłok Ochronnych przy Komisji Postępu Technicznego Zarządu Głównego Naczelnej Organizacji Technicznej (NOT).
W latach 1968–1971 był członkiem Rady Naukowej Instytutu Mechaniki Precyzyjnej, zaś w latach 1967–1978 członkiem Zespołu Ochrony Metali przed Korozją Komitetu Nauki i Techniki. Od 1964 rzeczoznawca SIMP.
Działalność pozazawodowa w dziedzinie turystyki.
Najpełniej realizował się w działalności społecznej w dziedzinie turystyki na wszystkich szczeblach od oddziału miejskiego do Zarządu Głównego. W 1947 został członkiem Polskiego Towarzystwa Tatrzańskiego (PTT). 2 sierpnia 1951 wstąpił do PTTK, w którym przez lata, aż do śmierci pełnił rozliczne funkcje.
Autor opracowań i publikacji turystycznych.
Był autorem wielu opracowań programowych i historycznych, w tym wielu artykułów historycznych publikowanych w różnych latach od 1959, w różnych numerach w Biuletynie PTTK Łódź (istnieje do dziś, nosi nazwę: Kwartalnik Krajoznawczy RPK PTTK w Łodzi „Wędrownik”, w 2009 ukazał się 400. numer) np.
Był także autorem kilku opracowań z historii PTT i PTTK w Łodzi publikowanych przez Łódzki Oddział PTTK im. Jana Czeraszkiewicza np.
Miejsce spoczynku.
Zmarł w Łodzi 20 września 2007. Pochowany na Starym Cmentarzu przy ul. Ogrodowej w Łodzi.

</doc>
<doc id="2064806" url="https://pl.wikipedia.org/wiki?curid=2064806" title="Horodyszcze (rejon szepetowski)">
Horodyszcze (rejon szepetowski)

Horodyszcze (ukr. Городище) – wieś na Ukrainie w rejonie szepetowskim obwodu chmielnickiego.
W Horodyszczu znajduje się prawosławny monaster Narodzenia Matki Bożej, założony przez Świątobliwy Synod Rządzący Rosyjskiego Kościoła Prawosławnego w dawnym klasztorze karmelickim, ufundowanym w 1740 przez Lubomirskich.
W klasztorze karmelitów w Horodyszczu spoczywały zwłoki znanego z literatury romantycznej kapelana konfederacji barskiej, księdza Marka.
Pod rozbiorami siedziba w powiecie zasławskim guberni wołyńskiej.

</doc>
<doc id="2064807" url="https://pl.wikipedia.org/wiki?curid=2064807" title="Zoë Haas">
Zoë Haas

Zoë Haas (ur. 24 stycznia 1962 w Calgary) – szwajcarska narciarka alpejska.
Kariera.
W zawodach Pucharu Świata zadebiutowała 10 grudnia 1978 roku w Piancavallo, gdzie nie ukończyła pierwszego przejazdu w gigancie. Pierwsze punkty wywalczyła 4 lutego 1979 roku w Pfronten, gdzie zajęła 19. miejsce w zjeździe. Na podium zawodów tego cyklu pierwszy raz stanęła 10 stycznia 1983 roku w Verbier, kończąc rywalizację w supergigancie ukończyła na drugiej pozycji. W zawodach tych rozdzieliła Cindy Nelson z USA i Irene Epple z RFN. W kolejnych startach jeszcze osiem razy stawała na podium: 6 grudnia 1984 roku w Puy-Saint-Vincent wygrała zjazd, 15 grudnia 1984 roku w Madonna di Campiglio i 3 marca 1985 roku w Vail była trzecia w gigancie, 2 lutego 1986 roku w Crans-Montana i 4 grudnia 1987 roku w Val d’Isère była trzecia w zjeździe, 9 stycznia 1988 roku w Lech była najlepsza w supergigancie, 28 stycznia 1990 roku w Santa Caterina zajęła trzecie miejsce w gigancie, a 19 marca 1992 roku w Crans-Montana była trzecia w supergigancie. W sezonie 1984/1985 zajęła jedenaste miejsce w klasyfikacji generalnej, w klasyfikacji giganta była ósma, a w klasyfikacji zjazdu dziewiąta.
Wystartowała na igrzyskach olimpijskich w Calgary w 1988 roku, gdzie zajęła siódme miejsce w supergigancie. Podczas rozgrywanych cztery lata później igrzysk w Albertville w tej samej konkurencji była dziesiąta, a w gigancie zajęła osiemnastą pozycję. Była też między innymi czwarta w supergigancie na mistrzostwach świata w Saalbach-Hinterglemm w 1991 roku. Walkę o medal przegrała tam z Austriaczką Anitą Wachter o 0,22 sekundy.

</doc>
<doc id="2064809" url="https://pl.wikipedia.org/wiki?curid=2064809" title="Vacheron Constantin">
Vacheron Constantin

Vacheron Constantin – (wymowa va.ʃə.rɔ̃ kɔ̃s.tɑ̃.tɛ̃]) manufaktura zajmująca się produkcją ekskluzywnych zegarków. Założył ją w Genewie Jean-Marc Vacheron.
Historia.
Zachodnia Szwajcaria z połowy XVIII wieku była terenem, na którym zegarmistrzowskie rzemiosło zaczęło się prężnie rozwijać i wielu cabinotierów, jak wówczas nazywano zegarmistrzów, zakładało własne zakłady. W 1755 roku w Genewie swój warsztat otworzył również Jean-Marc Vacheron. Szybko zyskał on uznanie swoich klientów, a sława jego marki sięgnęła poza granice Szwajcarii. Dopiero jednak jego wnuk – Jaques-Barthélemy Vacheron po objęciu firmy w 1810 roku rozpoczął sprzedaż także we Francji i Włoszech. W niecałe dziesięć lat później sprzedażą w firmie zaczął zajmować się podróżnik i subiekt François Constantin, co okazało się przełomowe dla firmy, która zaczęła zdobywać kolejne rynki, on stał się też autorem motta firmy: "Rób wszystko lepiej, jeśli to możliwe. A możliwe jest zawsze." Zasługi Constantina i jego wkład spowodowały, że Vacheron zaproponował mu spółkę, która zmieniła nazwę na Vacheron et Constantin.
Do rozwoju firmy przyczynił się także w roku 1839 jej dyrektor techniczny Georges-Auguste Leschot, który zaczął do produkcji stosować pantograf. Zrezygnowano również z kluczyka do nakręcania zegarków zastępując go od 1855 roku koronką, która w powszechnym użyciu pozostaje do dziś. W celu zabezpieczenia sprężyny przed zerwaniem opracowano i opatentowano mechanizm maltański, co miało miejsce w roku 1880. Nazwa pochodzi od kształtu mechanizmu, który przypomina krzyż maltański. Wydarzenie to upamiętnia logo firmy, którym od tamtej pory jest właśnie krzyż zakonu maltańskiego. 
Manufaktura otrzymała także prawo oznaczania swoich wyrobów pieczęcią genewską, stosowaną w celu ochrony ekskluzywnych towarów produkowanych w mieście przed podróbkami ze strony fałszerzy. Jednak użycie herbu miasta było również obwarowane ścisłymi regułami dotyczącymi jakości takich produktów, z których spełnieniem jednak Vacheron Constantin nie miał problemów. Standardy stosowane przez markę zawsze były wysokie, co doceniało wiele znanych osób, w tym przywódców wielu państw, wśród których znajdują się także koronowane głowy. Właścicielem najbardziej skomplikowanego mechanizmu, jaki do tej pory stworzyła firma był egipski król Faruk I. Wśród znanych posiadaczy tych zegarków należy też wymienić takie osoby jak: Napoleon Bonaparte, Pius XI, księżna Diana, królowa Wiktoria, czy car Mikołaj II Romanow.
Najdroższym zegarkiem świata jest model Kallista, który został sprzedany za pięć i pół miliona dolarów amerykańskich, zaś obecna jego wartość jest szacowana na jedenaście milionów dolarów. Zegarek ten powstawał przez ok. 6 tys. godzin, a masa diamentów, które dla tego modelu wyszukiwano przez cztery lata, wynosi 130 karatów. Dziełem zegarmistrzów z Vacheron Constantin jest także mechanizm zegarka męskiego o grubości 1,64 mm, najcieńszy mechanizm automatyczny ma grubość 2,45 mm. Firma jako jedna z nielicznych jest sama producentem mechanizmów. Powstające tu zegarki są produkowane na indywidualne zamówienia. Linia Kalla osiąga ceny rzędu 2-3 mln EUR, te zegarki sprzedaje osobiście prezes i tylko on wie kim są ich nabywcy. Linia ta obok Les Masques jest częścią kolekcji Metiers d'Art. Firma stosuje także zabezpieczenia przed podróbkami takie jak napisy na wskazówkach (kolekcja Quai de l'Ile). Roczna produkcja, która w 2002 wynosiła 15000 sztuk, nadal wzrasta.
Manufaktura obok Patek Philippe, Jaeger-LeCoultre, Audemars Piguet, Breguet, A. Lange &amp; Söhne, IWC International Watch Company, Breitling, Rolex, Piaget czy Zenith, należy do najbardziej prestiżowych na świecie.

</doc>
<doc id="2064816" url="https://pl.wikipedia.org/wiki?curid=2064816" title="Ida Ladstätter">
Ida Ladstätter

Ida Ladstätter (ur. 13 lutego 1965 w St. Jakob in Defereggen) – austriacka narciarka alpejska, brązowa medalistka mistrzostw świata juniorów.
Kariera.
Wystartowała na mistrzostwach świata juniorów w Sestriere w 1983 roku, gdzie zdobyła brązowy srebrny medal w slalomie.
W zawodach Pucharu Świata zadebiutowała 25 marca 1982 roku w San Sicario, gdzie zajęła siódme miejsce w gigancie. Tym samym zdobyła pierwsze pucharowe punkty. Na podium zawodów tego cyklu pierwszy raz stanęła 5 stycznia 1986 roku w Mariborze, kończąc rywalizację w slalomie na trzeciej pozycji. W zawodach tych wyprzedziły ją jedynie jej rodaczka, Roswitha Steiner i Erika Hess ze Szwajcarii. W kolejnych startach jeszcze czterokrotnie stawała na podium zawodów pucharowych: 30 listopada 1987 roku w Courmayeur była druga, 13 grudnia 1987 roku w Leukerbad wygrała, a 21 stycznia 1990 roku w Mariborze i 13 marca 1990 roku w Vemdalen ponownie była druga w slalomie. W sezonie 1989/1990 zajęła 15. miejsce w klasyfikacji generalnej, w klasyfikacji slalomu była trzecia.
Podczas igrzysk olimpijskich w Calgary w 1988 roku zajęła szóste miejsce w slalomie. Był to jej jedyny start olimpijski.

</doc>
<doc id="2064817" url="https://pl.wikipedia.org/wiki?curid=2064817" title="Żukiw">
Żukiw

Żukiw (ukr. Жуків) – wieś na Ukrainie, w obwodzie chmielnickim, w rejonie sławuckim.
Pod rozbiorami siedziba w powiecie zasławskim guberni wołyńskiej. 

</doc>
<doc id="2064818" url="https://pl.wikipedia.org/wiki?curid=2064818" title="Festung Silberberg">
Festung Silberberg



</doc>
<doc id="2064821" url="https://pl.wikipedia.org/wiki?curid=2064821" title="Nardo di Cione">
Nardo di Cione

Nardo di Cione (aktywny w latach 1343-1365) − florencki malarz, rzeźbiarz i architekt, tworzył w okresie późnego średniowiecza.
Życiorys.
Nardo di Cione był bratem Andrei di Cione, nazywanego Orcagną, Jacopo di Cione oraz Benciego i Matteo di Cione.
Co najmniej trzej z ww. : Nardo, Andrea i Jacopo należeli do malarskiego cechu we Florencji. Bracia współpracowali przy tworzeniu wielu dzieł, wśród nich wystroju kaplicy Strozzich w kościele Santa Maria Novella we Florencji. Podczas gdy Orcagna tworzył obrazy nastawy ołtarzowej, Nardo namalował freski przedstawiające "Sąd Ostateczny", "Raj" i "Piekło". Nardo di Cipione namalował je w 1356, współpracując z Giovannim del Biondo.
Na twórczość Nardo wywarł ogromny wpływ Giotto di Bondone.
Wśród dzieł przypisywanych Nardo di Cione wymienić należy "Ukrzyżowanie" z ołtarza głównego, dzisiaj w Galerii Uffizi we Florencji, "Madonnę z Dzieciątkiem" (Minneapolis Institute of Art w Minneapolis) oraz "Madonnę z Dzieciątkiem, św. Piotrem i św. Janem Ewangelistą" (National Gallery of Art w Waszyngtonie). Pozostałości fresków przypisywanych Nardo di Cione znajdują się również w kościele Badia Fiorentina we Florencji.

</doc>
<doc id="2064822" url="https://pl.wikipedia.org/wiki?curid=2064822" title="Transit Transit">
Transit Transit

Transit Transit – drugi album grupy Autolux, wydany w 2010 roku. Pierwszym singlem promującym album był „Audience No. 2” wydany w maju 2008 roku.

</doc>
<doc id="2064823" url="https://pl.wikipedia.org/wiki?curid=2064823" title="Christina Meier-Höck">
Christina Meier-Höck

Christina Anna Meier-Höck (ur. 20 lutego 1966 w Rottach-Egern) – niemiecka narciarka alpejska reprezentująca też RFN.
Kariera.
W zawodach Pucharu Świata zadebiutowała 12 grudnia 1986 roku w Val d’Isère, gdzie zajęła 14. miejsce w zjeździe. Tym samym zdobyła pierwsze pucharowe punkty. Na podium zawodów tego cyklu pierwszy raz stanęła 7 marca 1988 roku w Aspen, wygrywając rywalizację w gigancie. W zawodach tych wyprzedziła Blancę Fernández Ochoę z Hiszpanii i Austriaczkę Ulrike Maier. W kolejnych startach jeszcze trzykrotnie stawała na podium zawodów pucharowych: 27 marca 1988 roku w Saalbach była najlepsza w slalomie równoległym, 8 marca 1989 roku w Shiga Kōgen była trzecia w gigancie, a 15 marca 1993 roku w Hafjell zwyciężyła w gigancie. W sezonie 1987/1988 zajęła 22. miejsce w klasyfikacji generalnej, w klasyfikacji giganta była siódma.
Wystartowała na igrzyskach olimpijskich w Calgary w 1988 roku, zajmując 5. miejsce w gigancie i 21. miejsce w zjeździe. Na rozgrywanych cztery lata później igrzyskach olimpijskich w Albertville uplasowała się na jedenastej pozycji w gigancie. Brała też udział w igrzyskach olimpijskich w Lillehammer w 1994 roku, gdzie w gigancie była dziesiąta. Była też między innymi dwunasta w Kombinacji podczas mistrzostw świata w Crans-Montana w 1987 roku.

</doc>
<doc id="2064824" url="https://pl.wikipedia.org/wiki?curid=2064824" title="Metoda barwienia Schaeffera-Fultona">
Metoda barwienia Schaeffera-Fultona



</doc>
<doc id="2064828" url="https://pl.wikipedia.org/wiki?curid=2064828" title="Vujadin Savić">
Vujadin Savić

Vujadin Savić (ur. 1 lipca 1990 w Belgradzie) – serbski piłkarz grający na pozycji środkowego obrońcy w Girondins Bordeaux. Juniorski i młodzieżowy reprezentant Serbii.
Kariera klubowa.
Vujadin Savić rozpoczynał piłkarską karierę w Crvenej Zvezdzie Belgrad. W 2007 roku został wypożyczony do FK Rad. W jego barwach zadebiutował 23 marca 2008 roku w derbowym meczu z FK Zemun Belgrad, w którym wyszedł w podstawowym składzie, a w 78. minucie został zmieniony przez Nemanję Obradovicia. Do końca sezonu wystąpił jeszcze w sześciu innych ligowych spotkaniach, w pięciu z nich jako gracz wyjściowej jedenastki. Został także ukarany jedną żółtą kartką, w pojedynku przeciwko FK Srem Sremska Mitrovica. Jego klub wywalczył po wygranych barażach awans do Super Ligi. Po raz pierwszy w najwyższej klasie rozgrywkowej w Serbii Savić zagrał w sierpniu 2008 roku przeciwko FK Čukarički Stankom, a w sezonie 2008/2009 regularnie pojawiał się na boisku. FK Rad uplasował się w tabeli na ósmej lokacie.
W 2009 roku Savić powrócił do Crvenej Zvezdy Belgrad. Zadebiutował w niej w spotkaniu kwalifikacji Ligi Europy, zaś później wystąpił jeszcze w dwóch innych meczach w europejskich pucharach. W rozgrywkach ligowych zaliczył 14. pojedynków, lecz pełnił głównie rolę rezerwowego, wchodząc na murawę w drugich połowach. W sezonie 2009/2010 zajął ze swwoim klubem drugą lokatę w tabeli. W 2010 roku przeszedł do Girondins Bordeaux. Był z niego wypożyczany do Dynama Drezno i Arminii Bielefeld. Następnie w 2015 najpierw trafił do Watfordu, a następnie do Sheriffa Tyraspol.
Życie prywatne.
Vujadin Savić jest synem Dušana Savicia. Jego ojciec również był piłkarzem i występował w reprezentacji Jugosławii, w której rozegrał 12. meczów i strzelił cztery gole.

</doc>
<doc id="2064830" url="https://pl.wikipedia.org/wiki?curid=2064830" title="Sztuka pasyjna">
Sztuka pasyjna



</doc>
<doc id="2064832" url="https://pl.wikipedia.org/wiki?curid=2064832" title="Veronika Šarec">
Veronika Šarec

Veronika Šarec (ur. 6 maja 1968 w Lublanie) – słoweńska narciarka alpejska reprezentująca także Jugosławię, dwukrotna medalistka mistrzostw świata juniorów.
Kariera.
W 1984 roku wystartowała na mistrzostwach świata juniorów w Sugarloaf, zdobywając brązowe medale slalomie i gigancie. Podczas rozgrywanych dwa lata później mistrzostw świata juniorów w Bad Kleinkirchheim była siódma w gigancie.
W zawodach Pucharu Świata zadebiutowała 5 stycznia 1986 roku w Mariborze, gdzie zajęła 10. miejsce w slalomie. Tym samym zdobyła pierwsze pucharowe punkty. Na podium zawodów tego cyklu pierwszy raz stanęła 19 grudnia 1987 roku w Piancavallo, kończąc rywalizację w slalomie na trzeciej pozycji. W zawodach tych wyprzedziły ją jedynie Christa Kinshofer z RFN i Francuzka Patricia Chauvet. Łącznie siedem razy stawała na podium, odnosząc przy tym jedno zwycięstwo: 14 stycznia 1990 roku w Haus była najlepsza w slalomie. W sezonie 1988/1989 zajęła 17. miejsce w klasyfikacji generalnej, w klasyfikacji slalomu była czwarta.
Wystartowała na igrzyskach olimpijskich w Sarajewie w 1984 roku, zajmując 20. miejsce w gigancie. Na rozgrywanych cztery lata później igrzyskach w Calgary zajęła 27. miejsce w supergigancie, a giganta i slalomu nie ukończyła. Brała również udział w igrzyskach olimpijskich w Albertville w 1992 roku, jednak nie ukończyła tam rywalizacji w slalomie. Była też między innymi czwarta w gigancie na mistrzostwach świata w Saalbach-Hinterglemm w 1991 roku.

</doc>
<doc id="2064837" url="https://pl.wikipedia.org/wiki?curid=2064837" title="Marian Taniewski">
Marian Taniewski

Marian Taniewski (ur. 5 lutego 1930 w Radomiu, zm. 3 grudnia 2020) – polski chemik, specjalizujący się w organicznej technologii chemicznej.
Życiorys.
Urodził się w Radomiu, gdzie jego ojciec Michał Taniewski (doktor inżynier chemii) był dyrektorem technicznym fabryki farb i lakierów. Po wybuchu wojny jego rodzina przeniosła się do Lwowa, a następnie została wywieziona w głąb Związku Radzieckiego. Do szkoły średniej uczęszczał w Kubaniu, gimnazjum (po przymusowym wysiedleniu w 1946) ukończył w Łodzi, a maturę uzyskał w 1948 roku w Państwowym Liceum Męskim w Gliwicach.
W 1948 roku podjął studia na Wydziale Chemicznym Politechniki Śląskiej, ukończył je w 1954 z tytułem magistra inżyniera chemii. Przez rok pracował w Instytucie Syntezy Chemicznej w Oświęcimiu, a w 1955 roku podjął pracę w Katedrze Technologii Chemicznej Organicznej Politechniki Śląskiej w Gliwicach. W 1959 roku uzyskał stopień doktora, tematem jego rozprawy doktorskiej, przygotowywanej początkowo pod kierunkiem Wacława Leśniańskiego, a po jego śmierci Tadeusza Mazońskiego był "Rozkład termiczny alkanów i odwodornienie izopropylo-benzenu w procesie otrzymywania a-metylostyrenu z krajowych gazoli". W 1960 roku przebywał na stypendium na University of Oxford, gdzie współpracował z Cyrilem Hinshelwoodem. W 1962 roku uzyskał, na podstawie rozprawy "Kinetyka i mechanizm termicznego rozkładu izomerycznych heksanów oraz wtórnego rozkładu powstających olefin", stopień doktora habilitowanego. Tytuł profesora nauk technicznych otrzymał w 1969 roku.
W latach 1964-2001 pełnił funkcję kierownika Zakładu naukowo-dydaktycznego, początkowo Zakładu Olefin, potem Zakładu Surowców Podstawowej Syntezy, a następnie Zakładu Technologii Organicznej Petrochemicznej. Od 1981 do 1984 roku był dziekanem Wydziału Chemicznego Politechniki Śląskiej. Współpracował także z Instytutem Ciężkiej Syntezy Organicznej. W latach 1959-61 był tam kierownikiem Pracowni Pirolizy, a od 1985 do 1989 dyrektorem ICSO.
Jego zainteresowania badawcze dotyczyły głównie kinetyki i mechanizmu reakcji węglowodorów, ich katalitycznego odwodornienia, pirolizy olefinowej, termicznego rozkładu i hydropirolizy, a także katalitycznych przemian olefin oraz katalitycznego utleniającego sprzęgania metanu do etylenu i etanu oraz aromatyzacją i rozkładem metanu.
Był członkiem Akademii Inżynierskiej w Polsce.
Siostra Mariana Taniewskiego, Stefania Taniewska-Osińska również była profesorem nauk chemicznych.

</doc>
<doc id="2064838" url="https://pl.wikipedia.org/wiki?curid=2064838" title="Kim Tae-ho">
Kim Tae-ho

Kim Tae-ho (kor. 김태호, ur. 21 sierpnia 1962), południowokoreański polityk, gubernator prowincji Gyeongsang Południowy w latach 2004-2010. Desygnowany na stanowisko premiera Korei Południowej 8 sierpnia 2010. Wycofał swoją kandydaturę 29 sierpnia 2010, jeszcze przed akceptacją ze strony parlamentu. 
Życiorys.
Kim Tae-ho urodził się w Geochang w prowincji Gyeongsang Południowy jako drugie z czworga dzieci. Jego rodzina, trudniąca się rolnictwem, nie należała do zamożnych. Po ukończeniu szkoły podstawowej i średniej, kształcił się w lokalnej Wyższej Szkole Rolniczej, a następnie ukończył nauki rolnicze na Uniwersytecie Narodowym w Seulu. 
Po zakończeniu studiów pracował przez pewien czas jako wykładowca akademicki, jednak ostatecznie związał się z polityką. Pod koniec lat 90. wstąpił do Wielkiej Partii Narodowej. W 1998 został wybrany w skład Rady Prowincji Kyŏngsang Południowy. W wyborach regionalnych w czerwcu 2004 został wybrany na urząd gubernatora tej prowincji. W kolejnych wyborach uzyskał reelekcję na tym stanowisku. Na początku 2010 ogłosił, że nie będzie ubiegać się o kolejną kadencję w wyborach regionalnych w czerwcu 2010. Urząd opuścił 30 czerwca 2010. 
8 sierpnia 2010 został desygnowany przez prezydenta Lee Myung-baka na stanowisko premiera Korei Południowej. Jego nominacja nastąpiła po rezygnacji premiera Chung Un-chana 29 lipca 2010 z powodu przyjęcia przez parlament wbrew woli rządu planów przeniesienia części ministerstw do projektowanego miasta Sedżong na południe od Seulu, mającego pełnić również rolę nowego centrum przemysłowego i naukowego w regionie. Jednocześnie z jego nominacją prezydent dokonał zmian na stanowiskach 7 ministrów. Zdaniem komentatorów nominacja Kima była częścią akcji zmiany pokoleniowej w strukturach władzy po porażce Wielkiej Partii Narodowej w wyborach lokalnych w czerwcu 2010. 
Debata nad zatwierdzeniem składu nowego rządu odbyła się w Zgromadzeniu Narodowym od 24 do 26 sierpnia 2010. 26 sierpnia 2010 głosowanie nad udzieleniem wotum zaufania zostało przesunięte na 1 września 2010 z powodu etycznych i korupcyjnych oskarżeń, jakie pojawiły się pod adresem desygnowanego na urząd premiera. Został on oskarżony o wzięcie nielegalnych funduszy finansowych od biznesmena powiązanego z aferą korupcyjną w czasie gdy był burmistrzem prowincji. Kim Tae-ho odrzucił te zarzuty, jednak opozycja zażądała od niego przedstawienia dowodów potwierdzających jego słowa. Dodatkowo, w czasie debaty zarzucono mu niepodanie do publicznej wiadomości całości swoich dochodów w okresie zajmowania stanowiska gubernatora, a także skrytykowano wykorzystywanie podwładnych do wykonywania prywatnych obowiązków. Również żona Kima została skrytykowana za wykorzystywanie podwładnych małżonka do wykonywania domowych obowiązków oraz za używanie państwowych pojazdów w celach prywatnych. 
29 sierpnia 2010 Kim Tae-ho wycofał swoją kandydaturę. Jak argumentował, dokonał tego w celu nieszkodzenia dalszym działaniom politycznym prezydenta Lee.

</doc>
<doc id="2064840" url="https://pl.wikipedia.org/wiki?curid=2064840" title="USS Tucker (DD-57)">
USS Tucker (DD-57)

USS Tucker (Destroyer No. 57) później (DD-57) – okręt prototypowy niszczycieli typu "Tucker", zbudowanych dla United States Navy przed wejściem Stanów Zjednoczonych do I wojny światowej. Był pierwszą jednostką amerykańską noszącą nazwę upamiętniającą Samuela Tuckera.
Stępkę niszczyciela położono w stoczni Fore River Shipbuilding Company w Quincy (Massachusetts) w listopadzie 1914 roku. Został zwodowany w maju następnego roku. Okręt miał ponad 96 metrów długości, 9,1 m szerokości, a jego standardowa wyporność wynosiła 1090 długich ton (1110 t). Był uzbrojony w cztery działa kal. 102 mm i osiem wyrzutni torpedowych kal. 533 mm. „Tucker” był napędzany przez parę turbin parowych, które mogły rozpędzić go do prędkości 29,5 węzła.
Po wejściu do służby w kwietniu 1916 roku niszczyciel pływał po Atlantyku i w rejonie Karaibów. Po tym jak Stany Zjednoczone w kwietniu 1917 roku przystąpiły do I wojny światowej, „Tucker” był częścią drugiej eskadry (ang. "squadron") amerykańskich niszczycieli wysłanej do Europy. Patrolował Morze Irlandzkie, bazując w Queenstown. Przeprowadził kilka akcji ratowniczych pasażerów i załóg zatopionych jednostek. Za udział w akcji ratowniczej po zatopieniu francuskiego krążownika „Dupetit-Thouars” w sierpniu 1918 roku otrzymał pochwałę od "Préfet Maritime". W czerwcu przeszedł do Brestu i przez resztę wojny bazował w tym porcie.
Po powrocie do USA pod koniec 1918 roku okręt przeszedł remont w Boston Navy Yard. Po rejsie poborowym wzdłuż wybrzeża Nowej Anglii w październiku 1919 roku został przeniesiony do ograniczonej służby (ang. "reduced commission"), a następnie w maju 1921 roku wycofany ze służby. W marcu 1926 roku niszczyciel został przekazany United States Coast Guard, by w ramach patroli rumowych zwalczać przemyt alkoholu do USA. W Straży Przybrzeżnej do 1933 roku pływał pod nazwą USCGC Tucker (CG-23). W czasie tej służby był pierwszym amerykańskim okrętem, który przybył na miejsce katastrofy sterowca USS „Akron” (ZRS-4). Po przekazaniu w 1933 roku marynarce wojennej został przemianowany na „DD-57”, by zwolnić nazwę dla innego niszczyciela. W grudniu 1936 roku został sprzedany i zamieniony na hulk.
Projekt i budowa.
Budowa okrętu, jako pierwszej jednostki typu "Tucker", została zatwierdzona w 1913 roku. Typ ten, podobnie jak "O'Brien", był ulepszoną wersją okrętów typu "Cassin", zatwierdzonych do budowy w 1911 roku. Kontrakt na budowę został przyznany firmie Fore River Shipbuilding Company z Quincy, która położyła stępkę 9 listopada 1914 roku. Okręt otrzymał numer stoczniowy 226. Sześć miesięcy później, 4 maja 1915 roku, „Tucker” został zwodowany, a matką chrzestną okrętu została pani Garty, prapraprawnuczka patrona jednostki – Samuela Tuckera (1747–1833), oficera Continental Navy. Po zbudowaniu niszczyciel miał długość 96,1 m, szerokość 9,3 m oraz zanurzenie 2,8 m. Miał standardową wyporność 1090 długich ton (1110 t), a wyporność pełną 1205 długich ton (1224 t).
„Tucker” był wyposażony w dwie turbiny parowe Curtisa, które napędzały dwie śruby. Okręt był także wyposażony w dodatkową turbinę parową napędzającą jedną ze śrub, która była wykorzystywana w czasie rejsu z prędkością ekonomiczną. Maszynownia mogła wygenerować moc 17000 shp i teoretycznie rozpędzić okręt do prędkości 29,5 węzła, choć „Tucker” podczas prób osiągał prędkość nawet 30,03 węzła.
Główna artyleria okrętu składała się z 4 dział kal. 102 mm L/50 Mark 9. Każde działo ważyło ponad 2800 kg. Działa wystrzeliwały 15-kilogramowe pociski przeciwpancerne z prędkością początkową 880 m/s. Przy podniesieniu luf równym 20° pociski miały zasięg 14 560 metrów.
„Tucker” był także wyposażony w osiem wyrzutni torped kal. 533 mm. General Board of the United States Navy zalecała umieszczenie dwóch dział przeciwlotniczych na każdej jednostce typu "Tucker", a także zapewnienie możliwości postawienia 36 min morskich; źródła nie podają jednak, czy rekomendacje te zostały wprowadzone w życie na „Tuckerze” lub innej jednostce tego typu.
Początek służby.
USS „Tucker” wszedł do służby w United States Navy 11 kwietnia 1916 roku. Jego tymczasowym dowódcą został podporucznik marynarki Frank Slingluff Jr., komandor podporucznik Benyaurd B. Wygant objął stałe dowództwo 13 dni później. Po uroczystościach okręt wyszedł w rejs próbny w pobliżu wschodniego wybrzeża USA, a następnie został przydzielony do 8. Dywizjonu Sił Niszczycieli Floty Atlantyku (ang. Division 8, Destroyer Force, United States Atlantic Fleet). Po wybuchu I wojny światowej w Europie „Tucker” wraz z innymi jednostkami floty do wiosny 1917 roku przeprowadzały ćwiczenia i manewry na południowych wodach USA i w pobliżu Kuby.
W czasie samotnego rejsu po wodach Indii Zachodnich 6 kwietnia 1917 roku okręt otrzymał informację o przystąpieniu Stanów Zjednoczonych do wojny. „Tucker” dołączył do floty na jej kotwicowisku na York River, a następnie otrzymał rozkaz udania się do Boston Navy Yard w celu pobrania wyposażenia wojennego.
I wojna światowa.
Duże zapotrzebowanie na jednostki eskortowe w Europie doprowadziło do wysłania do Queenstown w Irlandii amerykańskich niszczycieli: „Tucker”, „Rowan” (DD-64), „Cassin” (DD-43), „Ericsson” (DD-56), „Winslow” (DD-53) i „Jacob Jones” (DD-61) wyszły z Bostonu 7 maja 1918 roku jako drugi kontyngent amerykańskich okrętów przydzielonych do operowania z brytyjskimi siłami nawodnymi patrolującymi wybrzeże Irlandii. Po dotarciu do celu, dziesięć dni później „Tucker” wraz z okrętami siostrzanymi szybko rozpoczął rejsy bojowe. 12 czerwca uratował 47 rozbitków z SS „Poluxena”, zaś 1 sierpnia uratował 39 osób z SS „Karina”, który został storpedowany przez niemiecki okręt podwodny SM UC-75. Przez resztę 1917 i do późnej wiosny 1918 roku „Tucker” operował z Queenstown, polując na niemieckie okręty podwodne, eskortując i konwojując jednostki przepływające przez strefę działań U-bootów i zapewniając asystę uszkodzonym jednostkom.
W czerwcu 1918 roku „Tucker” dołączył do sił eskortowych bazujących w Breście we Francji. 1 sierpnia, podczas rejsu na spotkanie nadpływającego konwoju, okręt otrzymał informację, że francuski krążownik „Dupetit-Thuoars” został storpedowany i zatopiony przez niemiecki okręt podwodny. Amerykański niszczyciel wkrótce pojawił się na miejscu zdarzenia i pomagał ratować rozbitków z wód Zatoki Biskajskiej. Wysiłki załogi „Tucker” i pięciu innych amerykańskich niszczycieli, które także były obecne w tym rejonie, zostały nagrodzone pochwałą ze strony "Préfet Maritime", w imieniu francuskiego ministerstwa do spraw morskich.
8 sierpnia, dzień po akcji ratunkowej, załoga niszczyciela zobaczyła U-boota i zaatakowała go, zrzucając bomby głębinowe. Brytyjska Admiralicja uznała to za „prawdopodobne zatopienie”. Późniejsze próby potwierdzenia tego zatopienia nie dały rozstrzygającego wyniku. 11 listopada 1918 roku podpisano zawieszenie broni i walki zostały wstrzymane.
Okres powojenny.
Podczas wycofywania sił amerykańskich z Europy „Tucker” przewoził pasażerów i pocztę pomiędzy portami francuskimi i brytyjskimi. Po raz ostatni z Brestu wyruszył 16 grudnia 1918 roku i udał się do Bostonu, gdzie w miejscowej stoczni przeszedł większy remont.
W lipcu 1919 roku okręt opuścił Boston i popłynął wzdłuż wybrzeża Massachusetts i Maine, uczestnicząc w akcji poborowej. W październiku 1919 roku został umieszczony w rezerwie w Filadelfii, gdzie pozostawał do momentu wycofania ze służby 16 maja 1921 roku. 17 lipca 1920 roku „Tucker” otrzymał numer identyfikacyjny "DD-57" w ramach akcji obejmującej całą flotę.
Służba w United States Coast Guard.
17 stycznia 1920 roku została w USA wprowadzona w życie prohibicja. Wkrótce przemyt wyrobów alkoholowych wzdłuż wybrzeża Stanów Zjednoczonych bardzo się zwiększył. Departament Skarbu zdawał sobie sprawę, że United States Coast Guard nie ma odpowiedniej liczby jednostek, by prowadzić z odpowiednią intensywnością patrole. By rozwiązać ten problem, prezydent Calvin Coolidge w 1924 roku wyraził zgodę na przekazanie z US Navy do USCG dwunastu starych niszczycieli, znajdujących się wtedy w rezerwie lub poza służbą. „Tucker” po okresie przebywania poza służbą został uruchomiony ponownie – na stan Coast Guard wszedł 25 marca 1926 roku, jako część drugiej grupy pięciu niszczycieli mającej wzmocnić pierwotną dwunastkę.
„Tucker” otrzymał oznaczenie CG-23 i wszedł do służby 29 września. Dołączył do tzw. patroli rumowych, których zadaniem było egzekwowanie przepisów o prohibicji. Okręt służył jako jednostka flagowa 4. Dywizjonu Sił Niszczycieli (ang. Division 4 of the Destroyer Force) do października 1927 roku, gdy przeszedł do 1. Dywizjonu. 4 kwietnia 1933 roku w pobliżu wybrzeża New Jersey wydarzyła się największa (do tego czasu) katastrofa w historii amerykańskiej aeronautyki: sterowiec US Navy USS „Akron” (ZRS-4) rozbił się w czasie burzy, powodując śmierć 73 osób, w tym kontradmirała Williama A. Moffetta, szefa Biura Aeronautycznego (ang. Bureau of Aeronautics). „Tucker” otrzymał informację o katastrofie i pośpieszył w tym kierunku. Po przybyciu na miejsce okazało się, że niemiecki statek motorowy MS „Phoebus” już podjął z morza cztery osoby (jedna z nich zmarła krótko potem). Rozbitkowie zostali przekazani na niszczyciel i wysadzeni na ląd w New York Navy Yard.
Po przegłosowaniu przez Kongres 21. poprawki do konstytucji USA, znoszącej w lutym 1933 roku prohibicję, planowano, że niszczyciel powróci do marynarki. 26 maja „Tucker” dotarł do Philadelphia Navy Yard, gdzie dziesięć dni później, 5 czerwca, został wycofany ze służby. 30 czerwca okręt został przekazany US Navy. 1 listopada nazwę okrętu zmieniono z „Tucker” na „DD-57”, by zwolnić nazwę dla budowanego niszczyciela. Stary okręt przez jakiś czas służył jako okręt szkolny dla Sea Scout w Sandy Hook (New Jersey). Jednostka została skreślona z rejestrów 24 października 1936 roku. 10 grudnia „DD-57” został sprzedany, a 23 grudnia zaczął pełnić rolę hulku.

</doc>
<doc id="2064841" url="https://pl.wikipedia.org/wiki?curid=2064841" title="Timothy J. Crow">
Timothy J. Crow

Timothy John Crow (ur. 1938) – brytyjski lekarz psychiatra, badacz schizofrenii. Jest honorowym dyrektorem Prince of Wales International Centre for Research into Schizophrenia and Depression. Wyróżnił schizofrenię typu 1, w której przeważają objawy wytwórcze (pozytywne) i schizofrenię typu 2, z przewagą objawów deficytowych (negatywnych). Jest też autorem hipotezy, wedle której schizofrenia jest ceną, jaką gatunek ludzki płaci za rozwinięcie zdolności językowych.
Ukończył szkołę medyczną Royal London Hospital w 1964 i otrzymał tytuł PhD na University of Aberdeen w 1970 roku. Przez dwadzieścia lat kierował oddziałem psychiatrii MRC Clinical Research Centre w Northwick Park. W 1994 roku przeniósł się do Oksfordu.
Należy do Royal College of Physicians, Royal College of Psychiatrists, Academy of Medical Sciences.

</doc>
<doc id="2064842" url="https://pl.wikipedia.org/wiki?curid=2064842" title="Państwowe Produkcyjno-Badawcze Centrum Kosmiczne im. M. Chruniczewa">
Państwowe Produkcyjno-Badawcze Centrum Kosmiczne im. M. Chruniczewa

Państwowe Produkcyjno-Badawcze Centrum Kosmiczne im. M. Chruniczewa (ros. Государственный космический научно-производственный центр имени М. В. Хруничева, w skrócie: ГКНПЦ имени М. В. Хруничева; trb. "Gosudarstwiennyj kosmiczieski nauczno-proizwodstwiennyj cientr imieni M. W. Chruniczewa", w skrócie: "GKNPC imieni M. W. Chruniczewa") – rosyjskie zakłady produkujące rakiety nośne, znajdujące się w Moskwie. Ich nazwa pochodzi od nazwiska generała Michaiła Chruniczewa (1901-1961), radzieckiego ministra przemysłu lotniczego.
Zakład został założony podczas II wojny światowej jako Zakład nr 23, celem produkcji bombowców. Umieszczony został w Moskwie w halach poprzednio istniejącego tam zakładu nr 22, ewakuowanego w 1941 roku do Kazania. Po zakończeniu wojny produkcja ta była kontynuowana przez lata 50. W 1951 r. Zakłady zostały powiększony o własne biuro konstrukcyjne OKB-23.
W latach 70. XX wieku Zakłady zostały włączone w Biuro Konstrukcyjne Salut, a w latach 1981-1989 były częścią NPO Energia. W 1988 roky Zakłady stały się samodzielną jednostką, a od 1993 roku noszą aktualną nazwę.
Obecnie Zakłady w ramach "International Launch Services" (ILS) prowadzą również komercyjną sprzedaż usług wprowadzania satelitów na orbitę, oraz zarządzania misjami, za pomocą produkowanych przez nie rakiet nośnych Proton.
W 2006 roku przedsiębiorstwo nawiązało współpracę z narodową agencją kosmiczną Republiki Korei. Efektem tej współpracy jest pierwsza południowokoreańska rakieta nośna Naro-1, której pierwszy stopień pochodzi z rakiety Angara.
Zakłady są również producentem stacji orbitalnych serii Salut i Ałmaz oraz stacji Mir.

</doc>
<doc id="2064843" url="https://pl.wikipedia.org/wiki?curid=2064843" title="Volley Masters Montreux 2010/składy">
Volley Masters Montreux 2010/składy

Chiny.
Trener: Wang BaoquanAsystent: Yu Juemin
Holandia.
Trener: Avital SelingerAsystent: Kristian van Der Vel
Japonia.
Trener: Masayoshi ManabeAsystent: Kiyoshi Abo
Polska.
Trener: Jerzy MatlakAsystent: Piotr Makowski

</doc>
<doc id="2064844" url="https://pl.wikipedia.org/wiki?curid=2064844" title="Tim Crow">
Tim Crow



</doc>
<doc id="2064845" url="https://pl.wikipedia.org/wiki?curid=2064845" title="Claudia Strobl">
Claudia Strobl

Claudia Strobl (ur. 4 listopada 1965 w Afritz am See) – austriacka narciarka alpejska.
Kariera.
W zawodach Pucharu Świata zadebiutowała 15 grudnia 1985 roku w Savognin, gdzie została zdyskwalifikowana w drugim przejeździe slalomu. Pierwsze punkty wywalczyła 5 stycznia 1986 roku w Mariborze, gdzie zajęła szóste miejsce w tej samej konkurencji. Na podium zawodów tego cyklu pierwszy raz stanęła 21 grudnia 1986 roku w Valzoldana, kończąc rywalizację w slalomie na trzeciej pozycji. W zawodach tych wyprzedziły ją jedynie dwie Szwajcarki: Erika Hess i Brigitte Oertli. W kolejnych startach jeszcze pięć razy stanęła na podium, za każdym razem w slalomie: 10 grudnia 1989 roku w Steamboat Springs była najlepsza, 6 stycznia 1990 roku w Piancavallo i 14 stycznia 1990 roku w Haus była trzecia, 11 marca 1990 roku w Stranda była druga, a 13 marca 1990 roku w Vemdalen ponownie zajęła trzecie miejsce. W sezonie 1989/1990 zajęła trzynaste miejsce w klasyfikacji generalnej, a w klasyfikacji slalomu była druga.
Wystartowała w slalomie na igrzyskach olimpijskich w Albertville w 1992 roku, ale nie ukończyła rywalizacji. Po pierwszym przejeździe zajmowała dziesiątą pozycję, tracąc do prowadzącej Julie Parisien z USA 0,86 sekundy. Nigdy nie wystąpiła na mistrzostwach świata.

</doc>
<doc id="2064846" url="https://pl.wikipedia.org/wiki?curid=2064846" title="Chick Corea Elektric Band">
Chick Corea Elektric Band

Chick Corea Elektric Band – grupa muzyczna wykonująca muzykę jazz fusion założona w 1986 przez pianistę, Chicka Coreę.

</doc>
<doc id="2064847" url="https://pl.wikipedia.org/wiki?curid=2064847" title="Timothy Crow">
Timothy Crow



</doc>
<doc id="2064848" url="https://pl.wikipedia.org/wiki?curid=2064848" title="Eric Marienthal">
Eric Marienthal

Eric Marienthal (ur. 13 grudnia 1957 w Sacramento) – amerykański saksofonista, najbardziej znany z dokonań w gatunkach jazz, jazz fusion, smooth jazz i pop. Muzyk sesyjny.
Absolwent Berklee College of Music. Członek grupy Chick Corea Elektric Band.
Marienthal współpracował z takimi artystami jak Walk Away, Elton John, Barbra Streisand, Billy Joel, Stevie Wonder, Dionne Warwick, Burt Bacharach, Aaron Neville, Johnny Mathis, Dave Grusin, Lee Ritenour, David Benoit, The Rippingtons, Patti Austin, Lou Rawls, David Lee Roth, Yellowjackets, B.B. King, Ramsey Lewis, Patti LaBelle, Olivia Newton-John, Jeff Lorber i wieloma innymi.
Jest wykonawcą przewodniego tematu serialu "Moda na sukces".

</doc>
<doc id="2064849" url="https://pl.wikipedia.org/wiki?curid=2064849" title="Lotus 93T">
Lotus 93T

Lotus 93T – bolid Formuły 1 zespołu Lotus używany w sezonie 1983 przez Elio de Angelis od GP USA zachód do GP Kanady. Był to ostatni projekt Colina Chapmana modelu Lotusa przed jego śmiercią. Był to pierwszy samochód Lotus który korzystał z silnika Turbo Renault.

</doc>
<doc id="2064851" url="https://pl.wikipedia.org/wiki?curid=2064851" title="Fokker D.II">
Fokker D.II

Fokker D.II – niemiecki samolot myśliwski z okresu I wojny światowej, zaprojektowany w 1916 w wytwórni Fokker Aeroplanbau w Schwerinie.
Historia.
Fokker D.II został zaprojektowany w odpowiedzi na nowe myśliwce państw ententy, przede wszystkim Nieuport 11, które były lepsze od używanych wcześniej jednopłatowców Fokker E.I - E.IV. Jego prototyp był oznaczony Fokker M17z.
Konstrukcja samolotu wywodziła się z jednopłatowców serii E. Analogiczna do nich były przede wszystkim konstrukcja kadłuba - stalowej kratownicy obciągniętej płótnem, o pionowych bokach i klinowato schodzących się w stronę ogona płaszczyznach górnej i dolnej, a także kształt osłony silnika rotacyjnego oraz kształt usterzenia płytowego. Konstrukcja była podobna do równoległej linii dwupłatowców z silnikiem rzędowym - Fokker D.I, lecz D.II był mniejszy i lżejszy, a przez to dysponował nieco lepszą manewrowością. Podobnie jak w D.I i jednopłatowcach, skrzydła nie miały lotek, lecz skręcane elastyczne końcówki.
Samolotów tych zbudowano 132 (spotykane też są inne liczby). Dalszym rozwinięciem D.II był Fokker D.III, z mocniejszym silnikiem.
Użycie w lotnictwie.
Fokker D.II wszedł do służby w lotnictwie niemieckim w 1916 roku. Początkowo wchodził w skład mieszanych oddziałów lotniczych (Fl. Abt.), zastępując jednopłatowce Fokkera w roli samolotów eskortujących samoloty rozpoznawcze. Od lata 1916 roku Fokkery D.II zaczęły wchodzić w skład nowo tworzonych eskadr myśliwskich (Jasta).
Fokker D.II uważany był za mało udany samolot. Z uwagi na umiarkowane osiągi, przede wszystkim prędkość poziomą i wznoszenie, zbudowano ich stosunkowo niewielką ilość, a w jednostkach bojowych zostały szybko zastąpione przez Fokkery D.III oraz lepsze myśliwce Halberstadt D.II i Albatros D.I i ich wersje.
Opis konstrukcji.
Samolot Fokker D.II był jednomiejscowym samolotem myśliwskim, dwupłatem o konstrukcji mieszanej, przeważnie drewnianej. Kadłub spawany z rur stalowych, usztywnianych drutami. Skrzydła dwudźwigarowe, bez wzniosu, o równej rozpiętości i kształcie trapezowym. Komora płatów z dwoma parami rozpórek po każdej ze stron, usztywniona drutami, górny płat nieco wysunięty do przodu. Skrzydła bez lotek, ze skręcanymi elastycznymi końcówkami. Usterzenie płytowe, bez stateczników - ster kierunku w kształcie przecinka, stery wysokości o kształcie trapezowym. Podwozie klasyczne – stałe, z płozą ogonową. Podwozie główne ze wspólną osią, charakterystycznie wysunięte do przodu. 
Napęd – 1 9-cylindrowy silnik rotacyjny Oberursel U.I, o mocy 100 KM (75 kW), w podkowiastej osłonie, otwartej od dołu. Śmigło dwułopatowe, drewniane.
Uzbrojenie:

</doc>
<doc id="2064853" url="https://pl.wikipedia.org/wiki?curid=2064853" title="Schlüter">
Schlüter



</doc>
<doc id="2064859" url="https://pl.wikipedia.org/wiki?curid=2064859" title="Maurycy Godowski">
Maurycy Godowski

Maurycy Godowski herbu Odrowąż (ur. 8 marca 1877 we Lwowie, zm. 19 listopada 1952 w Tarnowie) – polski nauczyciel, oficer, dziennikarz, działacz Towarzystwa Szkoły Ludowej i Związku Harcerstwa Polskiego.
Życiorys.
Maurycy Godowski był synem Władysława (powstaniec styczniowy, architekt) i Malwiny z domu Krammer. Miał brata Feliksa (1878-1940, prawnik, oficer).
W 1897 ukończył naukę w C. K. III Gimnazjum im. Franciszka Józefa we Lwowie. W latach 1896−1900 studiował na Wydziale Przyrodniczym Uniwersytetu Lwowskiego.
6 września 1900 w charakterze kandydata stanu nauczycielskiego został mianowany zastępcą nauczyciela w C. K. IV Gimnazjum we Lwowie. Uczył tam historii naturalnej, matematyki, geografii, języka polskiego. W 1902 przeniósł się do Tarnowa, gdzie otrzymał posadę nauczyciela w Wyższej Szkole Realnej. W 1905 otrzymał tytuł profesora szkół średnich.
Był współorganizatorem i od listopada 1911 pierwszym drużynowym I Drużyny Skautowej im. Zawiszy Czarnego (znanej powszechnie jako "Czarna Jedynka"), dwa lata później wziął udział w jamboree skautów w Birmingham.
W rezerwie artylerii (polowej i górskiej) C. K. Armii został mianowany kadetem z dniem 1 stycznia 1903, a potem awansowany na stopień podporucznika z dniem 1 stycznia 1908. Był przydzielony do 32 pułku artylerii dywizyjnej we Lwowie do około 1910. Następnie został przeniesiony do C. K. Obrony Krajowej i zweryfikowany w stopniu podporucznika piechoty w grupie nieaktywnych z dniem 1 stycznia 1908. Od tego czasu do około 1912 był przydzielony do 19 pułku piechoty obrony krajowej we Lwowie (około 1911-1912 przydział do tej jednostki miał wówczas także jego brat Feliks). Następnie,około 1913 został zweryfikowany w stopniu podporucznika artylerii obrony krajowej w stosunku ewidencji z dniem 1 stycznia 1908 i pozostawał w tej randze co najmniej do 1914. Po wybuchu I wojny światowej został awansowany na stopień porucznika artylerii obrony krajowej w stosunku ewidencji z dniem 1 listopada 1914. Walczył między innymi na froncie włoskim.
Po odzyskaniu przez Polskę niepodległości został przyjęty do Wojska Polskiego. W 1919 zakończył służbę wojskową w stopniu kapitana artylerii, zweryfikowany w tym stopniu w rezerwie z dniem 1 czerwca 1919. W 1923, 1924 był oficerem rezerwowym 22 pułku artylerii polowej z Rzeszowie. W 1934 jako oficer pospolitego ruszenia rezerwy artylerii był przydzielony do Oficerskiej Kadry Okręgowej nr V jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Tarnów.
Po odejściu z wojska powrócił do pracy jako nauczyciel. W latach 1921−1929 był dyrektorem Seminarium Nauczycielskiego Żeńskiego SS Urszulanek w Tarnowie, następnie do 1934 uczył w I Gimnazjum w Tarnowie. W latach 1922−1931 pełnił funkcję komendanta Hufca Harcerzy w Tarnowie.
Był wieloletnim działaczem i wiceprezesem tarnowskiego koła Towarzystwa Szkoły Ludowej. Między innymi z jego inicjatywy rozpoczęto w Tarnowie budowę kina „Marzenie” oraz Domu Oświatowego TSL, który po ukończeniu w 1937 przeznaczono na siedzibę Prywatnej Męskiej Szkoły Mechanicznej. Maurycy Godowski zajmował w latach 1937−1950 stanowisko dyrektora tej placówki oświatowej. Podczas II wojny światowej prowadzono w niej tajne komplety.
Ponadto działał w Polskim Towarzystwie Tatrzańskim, Towarzystwie Gimnastycznym "Sokół" i Towarzystwie Ogrodniczym. W dwudziestoleciu międzywojennym publikował artykuły na łamach czasopism "Pogoń" i "Głos Ziemi Tarnowskiej" oraz wydawnictw harcerskich.
Po zakończeniu wojny włączył się w odbudowę struktur harcerstwa w Tarnowie, był członkiem Rady Nadzorczej Spółdzielni Harcerskiej i członkiem zarządu Koła Przyjaciół Harcerstwa. 19 października 1947, w trakcie jubileuszowych obchodów 35-lecia harcerstwa przekazał sztandar Hufca ówczesnemu komendantowi, harcmistrzowi Tadeuszowi Skiminie.
Maurycy Godowski zmarł 19 listopada 1952 i został pochowany na Cmentarzu Komunalnym w tarnowskiej dzielnicy Krzyż. W 1983 jego imieniem nazwano jedną z ulic w przyłączonej do miasta części Zbylitowskiej Góry.
Odznaczenia.
austro-węgierskie

</doc>
<doc id="2064860" url="https://pl.wikipedia.org/wiki?curid=2064860" title="Gmina Środa">
Gmina Środa

Zobacz też: gmina Piątek, gmina Sobota

</doc>
<doc id="2064861" url="https://pl.wikipedia.org/wiki?curid=2064861" title="Laura Dijekma">
Laura Dijekma



</doc>
<doc id="2064863" url="https://pl.wikipedia.org/wiki?curid=2064863" title="Bronisław Ryś">
Bronisław Ryś

Bronisław Ryś (ur. 28 czerwca 1907 w Nowym Sączu, zm. 11 grudnia 1941 w Mauthausen) − nauczyciel, działacz harcerski.
Bronisław Ryś był synem Józefa i Heleny Malinowskiej, bratem aktorki Zofii Rysiówny. W rodzinnym Nowym Sączu ukończył szkołę powszechną i Gimnazjum im. Bolesława Chrobrego, tam również rozpoczął aktywną działalność w Związku Harcerstwa Polskiego. W latach 1926−1930 studiował polonistykę na Uniwersytecie Jagiellońskim. W 1929 roku uczestniczył w III Jamboree skautowym, które odbyło się w Birkenhead w Wielkiej Brytanii.
Po ukończeniu studiów podjął pracę w II Gimnazjum w Tarnowie, wciąż udzielając się w harcerstwie. W latach 1931−1932 pełnił funkcję komendanta Hufca Harcerzy w Tarnowie. Później został przeniesiony do Olkusza, gdzie został między innymi dyrektorem tamtejszego gimnazjum i liceum ogólnokształcącego. 20 maja 1940 roku został aresztowany i wywieziony do obozu koncentracyjnego w Mauthausen, gdzie zmarł 11 grudnia 1941 roku.

</doc>
<doc id="2064864" url="https://pl.wikipedia.org/wiki?curid=2064864" title="Wilhelm Ohlenbusch">
Wilhelm Ohlenbusch

Wilhelm Ohlenbusch (ur. 28 grudnia 1899, zm. 1997) - kierownik wydziału propagandy w urzędzie dystryktu warszawskiego, powołany 1 lutego 1941 na prezydenta głównego wydziału propagandy (niem. Haupteilung Propaganda) w rządzie Generalnego Gubernatorstwa podporządkowanego Ministerstwu Propagandy Rzeszy (niem. Propagandaministerium) w skrócie PROMI.
Po ukończeniu służby wojskowej podczas I wojny światowej przez pięć lat był nauczycielem w szkole podstawowej, następnie przez siedem semestrów studiował ekonomię we Frankfurcie nad Menem i Hamburgu, ale nie ukończył studiów, a następnie pracował jako urzędnik ds. handlowych w Bremie. Do NSDAP wstąpił pod koniec 1930 roku, gdzie był m.in. okręgowym kierownikiem propagandy. Szansa na karierę nadarzyła mu się latem 1933 roku, kiedy to Ministerstwo Propagandy Rzeszy rekrutowało personel do swoich biur regionalnych spośród partyjnych propagandystów. Ohlenbusch zaczynał jako rzecznik prasowy w Hamburgu. Rok później został przeniesiony do centrali w Berlinie, gdzie w dziale prasowym awansował na stanowisko radcy rządowego. Zanim Ohlenbusch przybył do Polski we wrześniu 1939 roku, zdobył już odznaczenia podczas pracy w Austrii i Sudetach.Od 1939 Ohlenbusch przez prawie półtora roku kierował w dystrykcie warszawskim wydziałem Propagandy. Polscy współpracownicy określili go jako naiwnego i niezbyt inteligentnego. Hans Frank w połowie stycznia 1941 r. powołał go jako swego "zaufanego człowieka" na zastępcę prezydenta wydziału propagandy Ericha Schmidta, a wkrótce potem, w porozumieniu z Goebbelsem zastąpił go na tym stanowisku. Jednak według wielu opinii, tak jak jego poprzednik Schmidt, Ohlenbusch nie posiadał wystarczających kwalifikacji do sprawowania takiego urzędu. 

</doc>
<doc id="2064866" url="https://pl.wikipedia.org/wiki?curid=2064866" title="Małorosja">
Małorosja

Małorosja, Małoruś (również "Ruś Mała", "Mała Rosja") – obszar historyczny; termin utrwalony w XIV wieku w nomenklaturze państwowej i cerkiewnej dla nazwania południowo-zachodnich ziem Rusi, w przeciwieństwie do Wielkorusi, czyli północno-wschodnich ziem ruskich. Nazwa wprowadzona pierwotnie dla oznaczenia księstwa halicko-wołyńskiego i prawosławnej Metropolii Małoruskiej, następnie ruskich ziem Królestwa Polskiego i południowych ziem Wielkiego Księstwa Litewskiego. Po ugodzie perejasławskiej (1654) i rozejmie andruszowskim (1667) oficjalna nazwa podległego Rosji Hetmanatu lewobrzeżnego (przekształconego następnie w gubernię małorosyjską), po II rozbiorze Polski (1793) również guberni podolskiej, wołyńskiej i kijowskiej, a po 1832 całego Kraju Południowo-Zachodniego (generał-gubernatorstwa kijowskiego) Imperium Rosyjskiego. Nazwa przestała być używana oficjalnie w Rosji po rewolucji lutowej i obaleniu caratu. Dowódcy "Białych" (jak Anton Denikin) stosowali ją do końca wojny domowej w Rosji (1920).
Nazwy „Mała Ruś” i „Małorusini” były nazwami własnymi, stosowanymi pierwotnie przez Ukraińców, m.in. przez kniaziów i metropolitów halickich i wołyńskich, hetmana Bohdana Chmielnickiego, atamana Iwana Sirkę, historyka Mykołę Kostomarowa i poetę Tarasa Szewczenkę. Nazwa „Małorosja” była również potocznie używana do początku XX wieku w Rosji i innych krajach w celu określenia ziem ukraińskich, a samych Ukraińców ówcześnie określano jako "Małorosjan""," "Małorusinów", lub pokrótce jako "Rusinów".
Pojęcie „Małorosji” zaczęło być w XIX wieku kojarzone z koncepcją jedności ziem ruskich, caratem, nacjonalizmem rosyjskim i hasłem "trójjedynego narodu rosyjskiego: Rosjanie, Białorusini, Ukraińcy". W Galicji Wschodniej w XIX i na początku XX wieku koncepcję tę popierali m.in. tzw. "moskalofile", inaczej "starorusini", a w samej Małorosji przeciwnicy idei odrębnego narodu ukraińskiego, zwolennicy caratu i panslawiści.
Do lat 20. XX wieku Rosjanami w państwie rosyjskim nazywano potocznie również Ukraińców (Małorusinów) i Białorusinów, następnie tylko Wielkorusinów.
Etymologia i znaczenie.
Najstarszym zachowanym dokumentem, w którym pojawia się nazwa „Małoruś” jest list łaciński księcia halicko-wołyńskiego Bolesława Jerzego II z 1335 roku, gdzie władca posłużył się tytułem „dux totius Rusiæ Minoris” (pol. "Książę całej Rusi Małej"). Nazwa następnie pojawia się w szeregu łacińskich dokumentów jako "Russia" "minor" lub "Ruthenia minor." Przypuszczalnie termin „Małorosja” jest jednak słowiańską kalką z języka średniogreckiego. Bizantyjczycy używali terminów "Μεγάλη Ῥωσσία" ("Megálē Rhōssía") – „Wielka Rosja” w celu określenia Rusi północno-wschodniej i "Μικρὰ Ῥωσσία" ("Mikrà Rhōssía") – „Mała Rosja” w celu nazwania zachodniej Rusi. W terminologii rosyjskiej występuje pod postaciami: "Малая Русь (Malaja Rus), Малая Россия (Malaja Rossija)" i "Малороссия (Malorossija)."
Nazwy zostały utrwalone przez patriarchę Konstantynopola Kaliksta I, który w 1361 roku dokonał podziału ruskiej Cerkwi prawosławnej na Metropolię Wielkoruską z siedzibami we Włodzimierzu i Kijowie oraz Metropolię Małoruską z siedzibami w Haliczu oraz Nowogródku. Termin Małoruś oznaczał mniejszą oraz młodszą część kraju i metropolii ruskiej, w przeciwieństwie do większej Wielkorusi, gdzie znajdowała się kolebka państwowości ruskiej (grody: Kijów, Nowogród Wielki, Włodzimierz, Moskwa). Podobny podział zastosowano dla rozróżnienia ziem polskich (Małopolska i Wielkopolska) oraz starożytnych ziem greckich. W okresie późniejszym termin zaczął oznaczać nie tylko ziemie halicką i wołyńską, ale w ogóle wszystkie zachodnie ziemie ruskie wchodzące w skład Wielkiego Księstwa Litewskiego, a po unii lubelskiej Rzeczypospolitej Obojga Narodów (terytorium dzisiejszej Białorusi, zachodniej i środkowej Ukrainy).
Historia użycia nazwy.
Księstwo halicko-wołyńskie i Metropolia Małoruska.
Po raz pierwszy termin „Mała Ruś” został zastosowany przez księcia halicko-wołyńskiego Bolesława Jerzego II dla nazwania swojego państwa. Użyty przez niego tytuł w liście po łacinie do wielkiego mistrza krzyżackiego Dietricha von Altenburga z 1335 roku brzmiał «dux totius Rusiæ Minoris». List jest najstarszym znanym dokumentem, w którym występuje nazwa „Mała Ruś”, choć sam termin jest zapewne starszy. Nazwa zostaje utrwalona przez patriarchę Konstantynopola Kaliksta I, który w 1361 roku dokonał podziału ruskiej Cerkwi prawosławnej na Metropolię Wielkoruską z siedzibami we Włodzimierzu i Kijowie oraz Metropolię Małoruską z siedzibami w Haliczu oraz Nowogródku. Nazwa „Małorosja” była używana na przestrzeni wieków w oficjalnej nomenklaturze państwowej i cerkiewnej: Królestwa Polskiego, Wielkiego Księstwa Litewskiego, Carstwa Rosyjskiego i Cerkwi prawosławnej. Po wcieleniu zachodnich ziem ruskich w skład Polski, król polski Kazimierz III Wielki, używał m.in. tytułu „króla Polski i Małej Rusi”. Po ostatecznej likwidacji księstwa halicko-wołyńskiego (1392) i podziale jego terytoriów między Polskę i Litwę, nazwa „Małoruś” przestaje występować w dokumentach państwowych i kościelnych, ewentualnie dokumenty takie nie zostały zachowane.
Polskie i litewskie ziemie ruskie.
Nazwa „Małoruś” pojawia się ponownie na przełomie XVI i XVII wieku w związku z zawarciem unii brzeskiej (1596) i jest charakterystyczna dla kręgów prawosławnych i obozu antyunickiego. Pojawia się m.in. w pismach polemicznych Iwana Wyszeńskiego, Hioba Boreckiego, Izajasza Kopińskiego, Zachariasza Kopysteńskiego, korespondencji bractwa lwowskiego i dokumentach wojska zaporoskiego. Znaczenie użytych w tekstach nazw zazwyczaj nie jest przez autorów tłumaczone, co pozwala przypuszczać, że były one wówczas stosowane w języku potocznym ruskiej ludności prawosławnej. W okresie tym nazwa pojawia się również w relacjach urzędowych pomiędzy prawosławnymi metropoliami ruskimi (kijowską i moskiewską) oraz greckimi. Nazwa „Małoruś” zasadniczo nie występuje w nomenklaturze unickiej, rzymskokatolickiej i polskim nazewnictwie urzędowym w okresie od XV do końca XVIII wieku.
Wojsko Zaporoskie i rosyjski region administracyjny.
Po zawarciu ugody perejasławskiej w 1654 roku nazwa „Małoruś” została wprowadzona w administracji rosyjskiej, a car zmienił swój tytuł na władcę "Wszystkiej Wielkiej i Małej Rusi". Tytuł ten był nieuznawany do 1764 przez Rzeczpospolitą, jako stanowiący wyraz pretensji terytorialnych Moskwy do ziem ruskich w granicach państwa polsko-litewskiego. Nazwa "Małoruś" oznaczała obszary województw Korony: czernihowskiego, kijowskiego i bracławskiego (od ugody zborowskiej 1649 uznawanych za terytorium kozackiego Hetmanatu), ziem należących dawniej do Rusi Kijowskiej, które carowie zamierzali zjednoczyć pod swoim berłem. Pojęcie "Małorusi" było używane dla odróżnienia zajętych po 1654 obszarów od Wielkorusi, czyli starych ziem Carstwa Rosyjskiego. Po nieudanej probie utworzenia Księstwa Ruskiego jako trzeciego członu Rzeczypospolitej (Unia Hadziacka (1658)) i kilkuletniej wojnie polsko-kozacko-rosyjskiej nastąpił podział terytorium Hetmanatu pomiędzy Rzecząpospolitą a Rosją wzdłuż linii Dniepru. Podporządkowanie Ukrainy Lewobrzeżnej Rosji zostało wstępnie uznane przez rozejm andruszowski (1667) między Carstwem Rosyjskim a Rzecząpospolitą, a definitywnie przez traktat pokojowy Grzymułtowskiego (1686), w którym Rzeczpospolita zrzekła się ziem województwa czernihowskiego i wschodniej części województwa kijowskiego (z Kijowem) na rzecz Carstwa Rosyjskiego.
Na przejętych przez Rosję obszarach funkcjonowała do roku 1764 autonomia kozacka (Hetmanat), która w oficjalnych rosyjskich i kozackich dokumentach nazywana była Małorosją lub Wojskiem Zaporoskim, a miejscowi Kozacy sami nazywali siebie Małorusinami. W 1662 roku ustanowiono w Moskwie Prikaz Małoruski, a w 1722 roku utworzono Kolegium Małorosyjskie w celu kontroli działań kozackiego hetmana i Starszyzny Generalnej. Pojęcie Małorusi, później Małorosji, w sensie administracyjnym obejmowało w latach 1654–1764 autonomię kozacką, a następnie ziemie guberni małorosyjskiej, podzielonej w 1781 r. na trzy namiestnictwa: czernihowskie, nowogrodzko-siewierskie i kijowskie. W wyniku II rozbioru Polski (1793) Imperium Rosyjskie anektowało zachodnią część województwa kijowskiego i województwo bracławskie. W 1796 roku utworzono ponownie gubernię małorosyjską, z siedzibą władz w Czernihowie. W sensie szerokim pojęcie Małorosji obejmowało także Kraj Południowo-Zachodni (gubernie kijowską, podolską i wołyńską).
Ideologizacja i upolitycznienie terminu w XIX w..
Termin „Małorosja” w XIX wieku nabrał nowego znaczenia wobec kształtowania się tożsamości narodu ukraińskiego i zaczął być kojarzony z koncepcją jedności ziem ruskich oraz ideą "trójjedynego narodu rosyjskiego (Rosjanie, Białorusini, Ukraińcy)", która była głoszona w Rosji tradycyjnie przez monarchistów oraz uformowany w II połowie XIX wieku obóz nacjonalistów rosyjskich. Koncepcja ta była rozwijana od początku XIX wieku również w Galicji Wschodniej przez tzw. "moskalofili", inaczej "starorusinów"[12], a w samej Małorosji zyskała poparcie wśród przeciwników idei odrębnego narodu ukraińskiego, zwolenników caratu i panslawistów.
Formowanie się ukraińskiego ruchu narodowego i powstanie styczniowe na przedrozbiorowych ziemiach Rzeczypospolitej skłoniło carat w 1863 r. do wydania cyrkularza wałujewskiego, ograniczającego wydawanie literatury ukraińskiej do niskonakładowych publikacji ściśle literackich. W 1876 Aleksander II wydał ukaz emski, zakazujący publikacji w języku ukraińskim, stosowania nazwy „Ukraina” oraz wprowadzający w szkołach obowiązek nauki w języku rosyjskim. Nazwa „Małorosja” stała się od tej pory jedyną obowiązującą nazwą ziem południowo-zachodnich Imperium Rosyjskiego i z tego powodu może wzbudzać negatywne konotacje na współczesnej Ukrainie. Polski slawista Aleksander Brückner tak wyjaśnił (1903) stosowanie przez siebie terminów „małoruski” i „Małorusini”: "Użyłem terminu" "„małoruski”, ponieważ jest to jedyny termin historyczny, znany, uświęcony przez wieki i historię, a którego dziś Rusini zupełnie się wyzbyli. Rusini-haliczanie, nie wiem, jakim cudem, przestroili się w „Ukraińców”. Tak samo, z tym samym prawem fantastycznym, mogłaby się nasza Ruś halicka nazywać kijowską, wołyńską, poleską, podolską, kozacką, hajdamacką itd.: wszystkich tych terminów nie zna żadna historia – ale raczej onych by używać można, niż owego świeżuteńkiego, najmniej historycznego a najwięcej dowolnego: ukraiński. Tego terminu więc, „ukraiński”, używać nie mogę; jedynym bowiem terminem właściwym, bo umiejętnym zarówno, jak i historycznym, jest (od XIV wieku i od Bohdana Chmielnickiego samego) termin „małoruski”, obok którego dla krótkości i „ruski” (...)" "W XVI i XVII wieku piszą Małorusini we Lwowie (...) książki po rusku, to znaczy cyrylicą, ruską ortografią, o ruskich brzmieniach i formach""."
Nazwy „Małorosja” i „Wielkorosja” przestały być oficjalnie używane w latach 1917–1921 na skutek upadku caratu i klęski "Białych" w wojnie domowej. W marcu 1917 roku powołano Ukraińską Centralną Radę, autonomiczny organ ukraiński w ramach państwa rosyjskiego, któremu Rząd Tymczasowy Rosji przekazał władzę w guberniach dotychczasowej Małorosji. Po przewrocie bolszewickim w Piotrogrodzie Centralna Rada proklamowała Ukraińską Republikę Ludową w federacji z Rosją, a po likwidacji Konstytuanty przez bolszewików w styczniu 1918 roku Rada ogłosiła niepodległość Ukrainy. Nazwa „Małorosja” była następnie konsekwentnie zwalczana w ZSRR i Ukraińskiej SRR.

</doc>
<doc id="2064868" url="https://pl.wikipedia.org/wiki?curid=2064868" title="Serencza">
Serencza

Serencza – łemkowski zespół folkowy, utworzony w Gorlicach w 1997. Założycielami byli: Roman Korbicz, Piotr Kwoka i Mirosław Trochanowski.
W twórczości Serenczy muzyka łemkowska przeobraża się we współczesny, aczkolwiek wciąż akustyczny, folk. Nowe aranżacje, czasem przesiąknięte klimatami z innych stron świata, sprawiają, że tradycyjne pieśni i tańce stają się bardziej atrakcyjne dla współczesnego słuchacza.

</doc>
<doc id="2064870" url="https://pl.wikipedia.org/wiki?curid=2064870" title="Loud Jazz Band">
Loud Jazz Band

Loud Jazz Band, polsko-norweski zespół założony w 1989 roku przez gitarzystę Mirosława "Carlosa" Kaczmarczyka. Grupa jako pierwsza i jedyna polska formacja wydała płytę w wytwórni Mercury Records - 4Ever 2U. Tytułowa kompozycja znalazła się na II edycji składanki Marka Niedźwieckiego Smooth Jazz Cafe. LJB występował na festiwalach jazzowych w Polsce.

</doc>
<doc id="2064871" url="https://pl.wikipedia.org/wiki?curid=2064871" title="Gmina Oborniki (ujednoznacznienie)">
Gmina Oborniki (ujednoznacznienie)

dawne gminy:

</doc>
<doc id="2064872" url="https://pl.wikipedia.org/wiki?curid=2064872" title="Naprzód, Ukraino!">
Naprzód, Ukraino!



</doc>
<doc id="2064873" url="https://pl.wikipedia.org/wiki?curid=2064873" title="Help! Help! The Globolinks!">
Help! Help! The Globolinks!

Help! Help! The Globolinks! ("Na pomoc! Globolinkowie!") – opera fantasy w czterech odsłonach autorstwa Gian Carlo Menottiego, do której libretto napisał sam kompozytor, a jego wersję niemiecką Kurt Honolka. Premiera miała miejsce 21 grudnia 1968 roku w Hamburgu. 
Treść.
Obcy, przybyli z kosmosu Globolinkowie, wszystkich napotkanych ludzi dotykiem zmieniają w istoty podobne sobie. Jedynym sposobem obrony przed Globolinkami jest muzyka.
O operze.
Menotti po sukcesie jaki odniosła jego poprzednia przeznaczona dla dzieci opera ("Amahl and the Night Visitors" z 1951 roku) otrzymał zamówienie z Hamburga, a ponieważ koniec lat sześćdziesiątych XX wieku przyniósł modę na fantasy, toteż opera jest zgodna z tym trendem. Również muzyka jest odpowiednio dobrana dla młodych widzów, Globolinkom towarzyszą dźwięki elektroniczne, zaś dzieciom szkolnym pojawiającym się na scenie – tematy marszowe. Każde z tych dzieci gra na innym instrumencie. Ważną postacią jest dyrektor szkoły, gdy dotknięty przez kosmitę traci mowę, jego bezradne jąkanie naśladuje również orkiestra. Opera połączona z wystawieniem "Amahla" była dużym sukcesem dla autorów.

</doc>
<doc id="2064875" url="https://pl.wikipedia.org/wiki?curid=2064875" title="Hrabstwo Kent (Teksas)">
Hrabstwo Kent (Teksas)

Hrabstwo Kent – hrabstwo położone w USA w stanie Teksas z siedzibą w mieście Jayton. Utworzone w 1876 r. Jest jednym z najsłabiej zaludnionych hrabstw Teksasu i Stanów Zjednoczonych.
Gospodarka hrabstwa opiera się na wydobyciu ropy naftowej (36. miejsce w stanie – 2017) i w mniejszym stopniu gazu ziemnego, oraz hodowli bydła i koni. 

</doc>
<doc id="2064877" url="https://pl.wikipedia.org/wiki?curid=2064877" title="Christine von Grünigen">
Christine von Grünigen

Christine von Grünigen (ur. 25 marca 1964 w Schönried) – szwajcarska narciarka alpejska.
Kariera.
W zawodach Pucharu Świata zadebiutowała 11 stycznia 1983 roku w Davos, gdzie zajęła 20. miejsce w slalomie. Pierwsze punkty (w latach 1980–1991 punktowało 15 najlepszych zawodniczek) wywalczyła 1 grudnia 1983 roku w Kranjskiej Gorze, gdzie zajęła piąte miejsce w tej samej konkurencji. Na podium zawodów tego cyklu pierwszy raz stanęła 9 stycznia 1990 roku w Hinterstoder, kończąc rywalizację w slalomie na trzeciej pozycji. W zawodach tych wyprzedziły ją jedynie jej rodaczka, Vreni Schneider i Austriaczka Anita Wachter. W kolejnych startach jeszcze dwa razy stanęła na podium, za każdym razem w slalomie: 7 stycznia 1991 roku w Bad Kleinkirchheim i 12 grudnia 1993 roku w Veysonnaz ponownie zajmowała trzecie miejsce. W sezonie 1989/1990 zajęła 24. miejsce w klasyfikacji generalnej, a w klasyfikacji slalomu była siódma. Była też piąta w klasyfikacji slalomu w sezonie 1988/1989 i szósta w sezonie 1990/1991 (w obu przypadkach w klasyfikacji generalnej zajmowała 25. miejsce).
Wystartowała na igrzyskach olimpijskich w Albertville w 1992 roku, gdzie zajęła trzynaste miejsce w slalomie. Podczas rozgrywanych dwa lata później igrzysk w Lillehammer w tej samej konkurencji była szósta. Była też między innymi ósma w slalomie podczas mistrzostw świata w Morioce w 1993 roku.
Jej brat, Michael von Grünigen, także uprawiał narciarstwo alpejskie.

</doc>
<doc id="2064878" url="https://pl.wikipedia.org/wiki?curid=2064878" title="Na pomoc! Globolinkowie!">
Na pomoc! Globolinkowie!



</doc>
<doc id="2064879" url="https://pl.wikipedia.org/wiki?curid=2064879" title="Vacansoleil-DCM Pro Cycling Team">
Vacansoleil-DCM Pro Cycling Team

Vacansoleil-DCM – holenderska profesjonalna grupa kolarska istniejąca w latach 2005-2013. Początkowo brała udział w wyścigach z kalendarza UCI Europe Tour. Jako zawodowa grupa kolarska zadebiutowała w 2009. Wskutek nieprzedłużenia umowy sponsorskiej przez firmę Vacansoleil grupa została rozwiązana po zakończeniu sezonu 2013.

</doc>
<doc id="2064880" url="https://pl.wikipedia.org/wiki?curid=2064880" title="Wilhelm Palezieux">
Wilhelm Palezieux

Wilhelm Ernst Palezieux (ur. 3 listopada 1906, zm. 1955) – od 15 września 1941 urzędnik dyrekcji budownictwa w Warszawie, od końca 1942 roku w kancelarii rządu Generalnego Gubernatora Hansa Franka jako intendent na Wawelu oraz referent do spraw sztuki. Brał udział w grabieży zbiorów kultury i sztuki na terenie okupowanej Polski.
Działalność w Polsce.
W 1943 roku został następcą Standartenfuehrera SS Kajetana Mühlmanna na stanowisku specjalnego pełnomocnika do spraw zabezpieczenia skarbów sztuki i dóbr kultury w okupowanej Polsce. Od Hansa Franka otrzymał zadanie wyszukania na Dolnym Śląsku obiektu, który mógłby służyć jako biuro (niem. Dienststelle) dla ewakuującego się z Generalnego Gubernatorstwa rządu okupacyjnego. W tym celu wynajął zamek rodziny von Richthoffen w Sichowie (niem. Siechau) koło Jawora, gdzie zdeponowano szereg zrabowanych przez nazistów dzieł sztuki. 
Później, uciekając przed Armią Czerwoną, wraz z Frankiem udali się do Bawarii, gdzie pomagał mu ukrywać obrazy Leonarda i Rembrandta. Gdy 4 maja 1945 roku Amerykanie aresztowali Franka, w jego osobistym bagażu znaleziono haftowany złotem ornat fundacji Piotra Kmity, przedstawiający męczeńską śmierć św. Stanisława. Wkrótce potem Palezieux, chcąc zdobyć względy Amerykanów, zdradził im miejsce ukrycia obrazów Leonarda i Rembrandta: "Dama z gronostajem" i "Krajobraz z miłosiernym Samarytaninem", które ukryte były w willi Franka w Fischhausen nad Schliersee, w rejonie Neuhaus.

</doc>
<doc id="2064881" url="https://pl.wikipedia.org/wiki?curid=2064881" title="Operacja Suslina">
Operacja Suslina

Operacja Suslina – operacja na rodzinie zbiorów indeksowanych elementami przestrzeni formula_1 tzn. przestrzeni wszystkich skończonych ciągów liczb naturalnych, szeroko wykorzystywana w opisowej teorii mnogości i kombinatoryce nieskończonej. Operacja wprowadzona została przez rosyjskiego matematyka Pawła Aleksandrowa, jednak nazwa pojęcia pochodzi od nazwiska Michaiła Suslina, który również zajmował się tą tematyką.
Konstrukcja.
Niech formula_2 oznacza rodzinę wszystkich skończonych ciągów liczb naturalnych oraz niech formula_3 będzie dowolną rodzinę zbiorów indeksowaną elementami przestrzeni formula_4 Zbiór
nazywa się zbiorem wynikowym operacji Suslina na rodzinie formula_6 W powyższym wzorze symbol formula_7 oznacza
przestrzeń Baire’a wszystkich nieskończonych ciągów liczb naturalnych. Dla formula_8 symbol formula_9 oznacza ciąg formula_10
Przykładowe zastosowanie.
Używając pojęcia operacji Suslina, można udowodnić, że podzbiór przestrzeni polskiej jest zbiorem analitycznym wtedy i tylko wtedy, gdy jest zbiorem wynikowym operacji Suslina na pewnej rodzinie domkniętych podzbiorów przestrzeni.

</doc>
<doc id="2064882" url="https://pl.wikipedia.org/wiki?curid=2064882" title="Zespół Lermoyeza">
Zespół Lermoyeza

Zespół Lermoyeza – rzadka choroba ucha wewnętrznego, przez niektórych autorów traktowana jako jedna z postaci choroby Ménière’a. Charakteryzuje się napadowymi zawrotami głowy pochodzenia obwodowego, trwającymi od kilku sekund do kilku minut. W przeciwieństwie do typowych napadów menierowskich, pogorszenie słuchu pojawia się kilka godzin lub dni przed wystąpieniem zawrotów. W trakcie ataku zawrotów głowy dochodzi do poprawy słuchu.

</doc>
<doc id="2064884" url="https://pl.wikipedia.org/wiki?curid=2064884" title="Paulo Tura">
Paulo Tura



</doc>
<doc id="2064886" url="https://pl.wikipedia.org/wiki?curid=2064886" title="Carla Azar">
Carla Azar

Carla Azar – amerykańska multiinstrumentalistka, członkini zespołu Autolux. Gra przede wszystkim na perkusji, ale także na dzwonkach, ksylofonie, melotronie, pianinie i gitarze basowej.
Kariera.
W 1987 roku brała udział w nagraniu debiutanckiego albumu Wendy and Lisa. W 1993 roku Azar została zaproszona przez Scotta Cutlera i Anne Preven do utworzonego przez nich zespołu – Ednaswap. Składu dopełnili Paul Bushnel i Rusty Anderson. Zagrała na dwóch pierwszych albumach grupy, wydanych przez East West/Elektra Records, debiutanckim "Endaswap" i drugim "Wacko Magneto". Po odejściu z grupy zastąpił ją Scot Coogan.
W 2000 roku w Los Angeles przy okazji pracy nad muzyką do przedstawienia "Accidental Death of an Anarchist" według sztuki Dario Fo poznała Eugene'a Goreshtera. Razem z nim i z Gregiem Edwardsem utworzyli zespół Autolux. Azar poznała Edwardsa podczas wspólnej trasy koncertowej Ednaswap i poprzedniej grupy Edwardsa, Failure and Local H. W sierpniu 2000 jako Autolux zadebiutowali dając dwa koncerty na Silverlake Lounge. W marcu 2001 grupa wydała własnym sumptem EPkę "Demonstration". Niedługo potem podpisali kontrakt z wytwórnią DMZ.
W 2002 roku Azar i Josh Klinghoffer koncertowali wspólnie z Vincentem Gallo; oprócz perkusji, Azar grała na koncertach na gitarze i melotronie.
W 2005 roku gościnnie zagrała na perkusji na albumie T-Bone Burnetta "The True False Identity" i Johna Frusciante "Curtains".
W styczniu 2008 wspólnie z PJ Harvey, Johnem Parishem, Erikiem Drew Feldmanem i Giovannim Ferrario brała udział w nagraniu albumu "A Woman a Man Walked By" (2009)
W 2014 roku zagrała w filmie "Frank" Lenny′ego Abrahamsona, wcieliła się w postać perkusistki Nany.
Życie osobiste.
W 2002 roku Azar spadła ze sceny podczas koncertu Autolux przed występem Elvisa Costello. Doznała skomplikowanego złamania i podejrzewano, że nie będzie mogła więcej grać na perkusji. Dzięki specjalistycznemu leczeniu udało się jednak uzyskać pomyślne zrośnięcie kości.

</doc>
<doc id="2064887" url="https://pl.wikipedia.org/wiki?curid=2064887" title="Konstantin Kosaczew">
Konstantin Kosaczew

Konstantin Iosifowicz Kosaczew, ros. Константин Иосифович Косачев (ur. 17 września 1962 we wsi Mamontowka, obwód moskiewski) – rosyjski dyplomata, polityk, deputowany do Dumy III, IV i V kadencji (od 1999).
Życiorys.
W 1984 ukończył studia w Moskiewskim Państwowym Instytucie Stosunków Międzynarodowych, a w 1991 studia podyplomowe w Akademii Dyplomatycznej MSZ ZSRR. Posiada stopień kandydata nauk prawnych.
W latach 1984–1998 pracował w służbie dyplomatycznej ZSRR i Rosji, m.in. w placówkach w Szwecji. W 1991 został I sekretarzem, a w 1994 radcą Ambasady Federacji Rosyjskiej w Sztokholmie. Po powrocie do kraju pracował w Departamencie Europejskim II MSZ jako szef wydziału ds. Szwecji i Finlandii, a następnie jako wicedyrektor ds. krajów północnoeuropejskich.
Od 1998 pełnił funkcję doradcy, a następnie zastępcy szefa Sekretariatu Przewodniczącego Rządu Federacji Rosyjskiej odpowiedzialnego za sprawy międzynarodowe. Z pracy w administracji rządowej odszedł w sierpniu 1999 po dymisji rządu Siergieja Stiepaszyna.
W 1999 został wybrany do Dumy III kadencji z listy bloku wyborczego „Ojczyzna – Cała Rosja”. Pełnił funkcje wiceprzewodniczącego frakcji „Ojczyzna – Cała Rosja”, a następnie „Ojczyzna – Jedna Rosja” i wiceprzewodniczącego komisji do spraw międzynarodowych. W 2003 uzyskał reelekcję jako kandydat partii Jedna Rosja. Objął kierownictwo komisji do spraw międzynarodowych. Cztery lata później po raz kolejny zdobył mandat deputowanego i ponownie został przewodniczącym komisji do spraw międzynarodowych. Zasiada we frakcji Jednej Rosji.
Od 2004 przewodniczy rosyjskiej delegacji do Zgromadzenia Parlamentarnego Rady Europy. Pełni również funkcję wiceprzewodniczącego Zgromadzenia.
Jest członkiem partii Jedna Rosja. Pełni funkcję zastępcy sekretarza Prezydium Rady Generalnej ds. międzynarodowych.
Życie prywatne.
Dzieciństwo spędził w Sztokholmie, gdzie jego ojciec pracował jako dyplomata. Żonaty, ma troje dzieci.

</doc>
<doc id="2064888" url="https://pl.wikipedia.org/wiki?curid=2064888" title="Shah Wali Kot (dystrykt)">
Shah Wali Kot (dystrykt)

Shah Wali Kot – dystrykt (powiat) leżący w północnej części afgańskiej prowincji Kandahar. Populacja ludności w 2006 liczyła 38 400 ludzi.
Podczas natowskiej interwencji w Afganistanie dystrykt znajdował się pod kontrolą talibską. 6 października 2008 w nalocie sił NATO w dystrykcie zginęło 40 cywilów. W lipcu 2010 siły koalicji przeszły tam do ofensywy antytalibskiej.

</doc>
<doc id="2064890" url="https://pl.wikipedia.org/wiki?curid=2064890" title="Jan Boyen">
Jan Boyen

Jan Boyen (ur. 20 kwietnia 1970 w Tienen, Belgia) - belgijski niepełnosprawny kolarz. Brązowy medalista paraolimpijski z Pekinu.

</doc>
<doc id="2064891" url="https://pl.wikipedia.org/wiki?curid=2064891" title="Ofensywa przeciwko Talibom w okręgu Arghandab">
Ofensywa przeciwko Talibom w okręgu Arghandab



</doc>
<doc id="2064894" url="https://pl.wikipedia.org/wiki?curid=2064894" title="Hrabstwo Lynn">
Hrabstwo Lynn

Hrabstwo Lynn – hrabstwo położone w USA w stanie Teksas. Utworzone w 1876 r. Siedzibą hrabstwa jest miasto Tahoka. Według spisu w 2020 roku liczy 5596 mieszkańców, w tym 44,8% stanowili Latynosi.
Gospodarka.
W 2017 roku hrabstwo zajęło 3. miejsce w stanie i 5. miejsce w kraju pod względem wpływów z bawełny. Ponadto ważną rolę w gospodarce hrabstwa mają uprawy sorgo i kukurydzy, hodowla trzody chlewnej i owiec, oraz wydobycie ropy naftowej. 

</doc>
<doc id="2064895" url="https://pl.wikipedia.org/wiki?curid=2064895" title="Arghandab (dystrykt)">
Arghandab (dystrykt)

Arghandab – dystrykt (powiat) leżący w centralnej części afgańskiej prowincji Kandahar. Populacja ludności w 2006 liczyła 54 900 ludzi. Przez dystrykt płynie rzeka o takiej samej nazwie.
Podczas natowskiej interwencji w Afganistanie dystrykt stał się w czerwcu 2008 areną bitwy z talibami. 9 czerwca 2010 doszło tam do zamachu samobójczego na weselu, podczas którego zginęło 40 osób, a 77 odniosło rany.

</doc>
<doc id="2064897" url="https://pl.wikipedia.org/wiki?curid=2064897" title="Cmentarz wojenny nr 376 – Suchoraba">
Cmentarz wojenny nr 376 – Suchoraba

Cmentarz wojenny nr 376 – Suchoraba – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie i znajdujący się na terenie jego okręgu X Limanowa.
Znajduje się w zachodniej części miejscowości Suchoraba, w województwie małopolskim, w powiecie wielickim, w gminie Niepołomice.
Niewielki cmentarz zbudowano na rozstajach dróg, pochowano na nim 24 żołnierzy armii austriacko-węgierskiej oraz 14 żołnierzy rosyjskich. Polegli jesienią 1914 r.
Cmentarz projektował Gustaw Ludwig.

</doc>
<doc id="2064900" url="https://pl.wikipedia.org/wiki?curid=2064900" title="Objaw Hitselbergera">
Objaw Hitselbergera

Objaw Hitselbergera - objaw występujący u 95% chorych z guzem nerwu VIII, polegający na braku czucia w obrębie tylno-górnej ściany przewodu słuchowego zewnętrznego i łódki małżowiny usznej. Jest skutkiem uszkodzenia włókien nerwu pośredniego.

</doc>
<doc id="2064901" url="https://pl.wikipedia.org/wiki?curid=2064901" title="Aalborg Volley">
Aalborg Volley

Aalborg Volley – duński klub siatkarski z Aalborg. Obecnie występuje w najwyższej klasie rozgrywkowej (Elitedivision).
Powstał w 2016 roku poprzez połączenie klubów Aalborg HIK ("Hobrovejens Idræts Klub Aalborg") oraz VK74.

</doc>
<doc id="2064902" url="https://pl.wikipedia.org/wiki?curid=2064902" title="Tobias Graf">
Tobias Graf

Tobias Graf (ur. 17 marca 1984) – niemiecki niepełnosprawny kolarz. Mistrz paraolimpijski oraz srebrny i brązowy medalista z Londynu, srebrny i brązowy medalista z Aten, brązowy medalista z Pekinu.

</doc>
<doc id="2064903" url="https://pl.wikipedia.org/wiki?curid=2064903" title="Philips Angel">
Philips Angel

 
Philips Angel (ochrzczony 14 września 1616 w Middelburgu, zm. po 22 października 1683 tamże) – holenderski malarz barokowy, grafik i pisarz.
Jego życie i twórczość zostały słabo poznane, gdyż równolegle działał inny malarz o tych samych personaliach, określany jako Philips Angel II. Artystę notowano w gildii św. Łukasza w Haarlemie w latach 1639–1643, później był aktywny w Lejdzie, a po 1652 powrócił do Middelburga. Kilkakrotnie pełnił odpowiedzialne funkcje w cechach malarskich.
Philips Angel malował przede wszystkim martwe natury, jego prace odznaczają się prostotą i surowością kompozycji charakterystyczną dla szkoły lejdejskiej. W zbiorach Muzeum Narodowego w Warszawie znajduje się obraz przypisywany Angelowi "Prosty posiłek" ("Śniadanie wiejskie").

</doc>
<doc id="2064904" url="https://pl.wikipedia.org/wiki?curid=2064904" title="Warwara Zielenska">
Warwara Zielenska

Warwara Władimirowna Zielenska-Degeorges (ros. Варвара Владимировна Зеленская, ur. 5 października 1972 w Pietropawłowsku Kamczackim) – rosyjska narciarka alpejska reprezentująca ZSRR, a później Rosję, brązowa medalistka mistrzostw świata.
Kariera.
Po raz pierwszy na arenie międzynarodowej pojawiła się w 1988 roku, startując na mistrzostwach świata juniorów w Madonna di Campiglio. Zajęła tam 15. miejsce w zjeździe, 25. w supergigancie i 29. w gigancie. Jeszcze dwukrotnie startowała na imprezach tego cyklu, zdobywając brązowy medal w zjeździe podczas mistrzostw świata juniorów w Zinal w 1990 roku.
W zawodach Pucharu Świata zadebiutowała 18 lutego 1989 roku w Lake Louise, gdzie zajęła 13. miejsce w zjeździe. Tym samym już w debiucie zdobyła pierwsze pucharowe punkty. Na podium zawodów PŚ po raz pierwszy stanęła 21 grudnia 1990 roku w Morzine, kończąc zjazd na trzeciej pozycji. W zawodach tych wyprzedziły ją jedynie Austriaczka Petra Kronberger i Chantal Bournissen ze Szwajcarii. W kolejnych startach jeszcze dwanaście razy stanęła na podium, odnosząc przy tym cztery zwycięstwa: 1 marca 1996 roku w Narwiku, 1 lutego 1997 roku w Laax, 28 lutego 1997 roku w Happo One i 2 marca 1997 roku w Happo One była najlepsza w zjeździe. W sezonie 1996/1997 zajęła 10. miejsce w klasyfikacji generalnej, a w klasyfikacji zjazdu była trzecia.
Wystartowała na igrzyskach olimpijskich w Albertville w 1992 roku, gdzie zajęła 24. miejsce w supergigancie. Na rozgrywanych dwa lata później igrzyskach w Lillehammer była ósma w zjeździe, a w supergigancie zajęła 21. miejsce. Podczas igrzysk olimpijskich w Nagano w 1998 roku była dwunasta w supergigancie i trzynasta w zjeździe. Brała również udział w igrzyskach olimpijskich w Salt Lake City w 2002 roku, zajmując odpowiednio 26. i 21. pozycję. Była też między innymi szósta w zjeździe i dziesiąta w supergigancie podczas mistrzostw świata w Sestriere w 1997 roku.

</doc>
<doc id="2064905" url="https://pl.wikipedia.org/wiki?curid=2064905" title="Warwara Zielienskaja">
Warwara Zielienskaja



</doc>
<doc id="2064908" url="https://pl.wikipedia.org/wiki?curid=2064908" title="Park Wiśniowy Sad w Krakowie">
Park Wiśniowy Sad w Krakowie

Park Wiśniowy Sad – park miejski w Krakowie, znajdujący się w Dzielnicy XVIII Nowa Huta pomiędzy osiedlami Kolorowym i Spółdzielczym. Od strony wschodniej przylega do ulicy gen. Boruty-Spiechowicza. Powierzchnia parku wynosi 2,73 ha.
Historia.
Park został założony na początku lat 60. XX wieku, podczas budowy osiedli sektora D Nowej Huty, zrealizowanych w stylu modernizmu już po odwilży w stosunkach politycznych z roku 1956, w odmienności od pozostałych sektorów A, B oraz C, które jako, że realizowane były wcześniej w mniejszym lub większym stopniu reprezentują styl socrealistyczny. Pochodzenie nazwy jest nieznane. Istnieje hipoteza, iż może się ona wywodzić od istniejących w tym miejscu pozostałości sadów z czasów przed budową osiedli, jakkolwiek może także pochodzić od nazwy dramatu "Wiśniowy sad" autorstwa Antona Czechowa.
Park został zaprojektowany w oparciu o deptak przebiegający ze wschodu na zachód. Zachodnia część charakteryzuje się funkcją rekreacyjną, znajdują się tu place zabaw. Dawniej w tej części parku znajdował się także basen letni. Funkcjonował on do drugiej połowy lat 70., kiedy to zepsuła się instalacja filtrująca wodę. Po tym czasie do zbiornika nasypano ziemię i urządzono ogródek. Wśród charakterystycznych elementów małej architektury w Parku Wiśniowy Sad z pierwszych lat jego istnienia można wyróżnić kosze na śmieci w kształcie misiów trzymających plaster miodu. Wschodnia część posiada charakter bardziej spacerowy z trawnikami, klombami i rzeźbami plenerowymi.
W latach 2014–2017 stopniowo przeprowadzony został generalny remont parku w ramach którego w 2014 roku opracowano projekt architektoniczno-budowlany na zagospodarowanie parku, zmieniono nawierzchnię alejek, ławki parkowe, kosze na śmieci i latarnie. W 2015 roku zamontowano nowe urządzenia zabawowe. Z kolei w 2016 roku zamontowano pozostałe latarnie, linarium i urządzenia do ćwiczeń dla dorosłych.
Roślinność.
Na terenie parku występują 23 gatunki drzew i 16 gatunków krzewów. Najliczniej wśród drzew występują klon jawor, jesion pensylwański i lipa drobnolistna. Najczęściej występującymi gatunkami krzewów są dereń biały, bez czarny, głóg jednoszyjkowy i śnieguliczka biała. Kilka drzew w parku, głównie klonów oraz lip posiada bardzo okazały harmonijny pokrój i rozbudowaną koronę.
Rzeźby.
Charakterystycznym elementem parku Wiśniowy Sad są rzeźby plenerowe. Do czasów współczesnych zachowały się dwie rzeźby:
Wcześniej w parku istniały również inne rzeźby jak np. betonowa, zdobiona ceramiką rzeźba małego osiołka, znajdująca się przy drodze w kierunku osiedla Kolorowego oraz umiejscowiona w podobnej lokalizacji metaloplastyczna żyrafa, zlikwidowana pod koniec lat 70. Usunięcie obu rzeźb ma związek z dużą ilością wypadków wśród dzieci, wspinających się na konstrukcje. We wschodniej części parku znajdowała się rzeźba "Macierzyństwo (" nazywana również "Matka i dzieci)", przedstawiająca postać matki trzymającej za ręce dwoje dzieci w charakterze zabawy w kółko graniaste .Żelbetonowa rzeźba mająca 2,20 m wysokości została ustawiona 30 maja 1965 roku. Jej autorka była absolwentka krakowskiej ASP Waleria Bukowiecka. W listopadzie 1981 roku Głos Nowej Huty opublikował informację (ze zdjęciem), że z rzeźby pozostały „kikuty”.

</doc>
<doc id="2064913" url="https://pl.wikipedia.org/wiki?curid=2064913" title="Kenichirou Mogi">
Kenichirou Mogi



</doc>
<doc id="2064915" url="https://pl.wikipedia.org/wiki?curid=2064915" title="Paolo Viganò">
Paolo Viganò

Paolo Viganò (ur. 12 kwietnia 1969 w Monzy, Włochy) – włoski niepełnosprawny kolarz. Mistrz paraolimpijski z Pekinu w 2008 roku.

</doc>
<doc id="2064916" url="https://pl.wikipedia.org/wiki?curid=2064916" title="Julie Lunde Hansen">
Julie Lunde Hansen

Julie Lunde Hansen (ur. 19 marca 1972 w Oslo) – norweska narciarka alpejska, mistrzyni świata juniorów.
Kariera.
Po raz pierwszy na arenie międzynarodowej pojawiła się w 1989 roku, startując na mistrzostwach świata juniorów w Aleyska. Zajęła tam 12. miejsce w gigancie i 22. miejsce w slalomie. Podczas rozgrywanych dwa lata później mistrzostw świata juniorów w Geilo zwyciężyła w supergigancie.
W zawodach Pucharu Świata zadebiutowała 20 stycznia 1990 roku w Mariborze, gdzie zajęła 10. miejsce w gigancie. Tym samym już w debiucie zdobyła pierwsze pucharowe punkty. Na podium zawodów PŚ po raz pierwszy stanęła 14 marca 1990 roku w Klövsjö, kończąc giganta na drugiej pozycji. W zawodach tych rozdzieliła Francuzkę Carole Merle i Mateję Svet z Jugosławii. W kolejnych startach jeszcze jeden raz stanęła na podium: 22 marca 1991 roku w Waterville Valley była trzecia w gigancie. W sezonie 1990/1991 zajęła 30. miejsce w klasyfikacji generalnej, a w klasyfikacji giganta była piąta.
Wystąpiła na mistrzostwach świata w Saalbach-Hinterglemm w 1991 roku, gdzie zajęła 12. miejsce w gigancie i 21. w supergigancie. Nigdy nie startowała na igrzyskach olimpijskich.

</doc>
<doc id="2064919" url="https://pl.wikipedia.org/wiki?curid=2064919" title="Yakuza (gra komputerowa)">
Yakuza (gra komputerowa)

Yakuza – przygodowa gra akcji, wyprodukowana i wydana przez firmę Sega na platformę PlayStation 2 w 2005 roku. W Japonii gra nosi tytuł . Pierwsza gra z serii "Yakuza".
Historia.
Gra przedstawia historię , byłego członka yakuzy, znanego w światku przestępczym jako „Smok Rodziny Dojima”. W obronie przyjaciela i ukochanej kobiety, Kazuma bierze na siebie winę zabójstwa własnego szefa, przez co traci twarz w mafii i zostaje skazany na dziesięć lat pozbawienia wolności. Po odsiedzeniu wyroku wraca do Kamuro-chō, gdzie wpada w pułapkę zastawioną na niego przez pragnących zemsty członków mafii. Po lawinie niekorzystnych wypadków Kazuma spotyka dziewczynę, która stanowi klucz do rozwiązania tajemnicy zniknięcia dziesięciu miliardów jenów skradzionych mafii. Poprzysięga bronić dziewczyny i zrobić wszystko, aby uratować stracony honor.
Obszar działań.
Większa część gry odbywa się na terenie tokijskiej dzielnicy Shinjuku, przede wszystkim w rejonie Kabuki-chō (w grze jako "Kamuro-chō"), sławnym z kin pornograficznych, salonów pachinko, klubów z hosstesami, „hoteli miłości” (wynajem na godziny), barów, restauracji, klubów nocnych oraz obecności przestępczości zorganizowanej. Na potrzeby gry większość nazw własnych miejsc i obszarów została zmieniona. Tak też w grze można odwiedzić teatr Koma (jako Kamuro Theater), Plac Teatralny, Milano Bowl (jako Shunjiku Mach Bowl), sklepy Don Quijote, stację Seibu-Shinjuku, ulicę Kabuki-chō Sakura (jako Kamuro-chō Pink Street), sklepy FamilyMart (przemianowane na Poppo). Obszar Shinjuku Golden Gai, sławny z małych barów, również został odwzorowany w grze jako "Kamuro Champion Gai".
W odwzorowaniu "Kabuki-chō" pominięto najwyższy budynek tego obszaru, oraz otaczające go tereny. W jego miejsce wprowadzono fikcyjne ulice oraz podobny wieżowiec, nazwany "Millenium Tower".
Przebieg gry.
Główny motyw gry został podzielony na 13 rozdziałów. Każdy rozdział został podzielony na trzy tryby gry, zwane Event, Adventure i Battle.
Event.
Przerywniki filmowe, zwane "events", pojawiają się po wykonaniu określonych czynności lub pokonaniu określonej postaci w trybie "adventure". Przedstawiają także zadania postawione przed graczem w każdym rozdziale.
Adventure.
W trybie "adventure" postać porusza się po mieście, gromadzi informacje, wypełnia zadania (główne i poboczne), kupuje przedmioty oraz ma możliwość wzięcia udziału w przeróżnych mini-grach (UFO Catcher, batting cage, bakarat, blackjack, ruletka, toba, pachinko, flirt w hostess barze).
Battle.
Podczas eksploracji gry w trybie "adventure" postać losowo napotyka sytuacje, w których konieczne jest użycie siły. Podczas walki postać zyskuje możliwość wykorzystania elementów otoczenia. Po zakończeniu starcia gracz uzyskuje doświadczenie niezbędne do podnoszenia statystyk i umiejętności.
Oprawa dźwiękowa.
Za oprawę dźwiękową odpowiedzialny jest Hidenori Shōji. Standardowo gra obsługuje dźwięk w trybach mono i stereo. Przy wykorzystaniu przewodu TOSLINK gra oferuje odtwarzanie dźwięku wielokanałowego w technologii A/52 podczas przerywników wideo oraz Dolby Surround Pro Logic II w czasie gry.
Obsada aktorska.
"Yakuza" jest jedyną grą w serii, w której do wersji na rynek zachodni głosu użyczyli aktorzy angielskojęzyczni. W pozostałych częściach gry dostępny jest jedynie dubbing japoński.
Ścieżka dźwiękowa.
25 stycznia 2007 roku w Japonii firma Wave Master wydała dwupłytowy album zawierający ścieżkę dźwiękową z dwóch pierwszych części gry – "Yakuza &amp; Yakuza 2 Original Sound Track" (HCV-287). Muzykę skomponowali Hidenori Shōji, Sachio Ogawa, Keitarō Hanada, Fumio Itō, Yuri Fukuda. Motywem końcowym gry jest kompozycja Johna Newtona "Amazing Grace" – klasyczny utwór gospel w wykonaniu Eri Kawai. W albumie znajdują się 23 utwory (szczegóły poniżej).
Wprowadzanie gry na rynek.
Product placement.
Aby uzyskać środki na kosztowną produkcję gry oraz aby stworzyć realistyczną kopię Kabukichou Sega zawarła umowy ze sławnymi japońskimi firmami. W wyniku tych umów miejsca w grze, jak na przykład sklepy Don Quijote i salony gier Club Sega zostały realistycznie odwzorowane.
Sega wykorzystała także strategię product placement do promocji firm wewnątrz gry. Współpraca z japońską grupą Suntory zaowocowała bannerami reklamującymi firmę. Reklamy i automaty sprzedające firmy Boss Coffee należącej do tej grupy widoczne są wszędzie na obszarze Kamurachou, a ich produkty w puszkach można kupić w sklepach. Suntory zajmuje się także importem alkoholi, tak też wszystkie pojawiające się w grze whisky, burbony od Jack Daniel's czy piwa Carlsberg są rzeczywistym odwzorowaniem tych marek spod szyldu Suntory.
Innymi produktami promowanymi w grze są magazyny Sabra wydawnictwa Shōgakukan, SPA! firmy Fujisankei Communications Group, World Club Cup firmy Panini Group. Spoty tej ostatniej wraz z reklamami drinków od Suntory i grą Madżong od Segi wyświetlane są na telebimie Koma Theatre (modelu teatru Kamuro).
UFO Catcher od Segi został udostępniony jako mini-gra, a w salonach gier Club Sega stoją automaty do gier Virtua Fighter 4 i SpikeOut.
Wersje gry.
Dla zamawiających grę przed premierą firma przygotowała prezenty w postaci przypinki z herbem klanu Toujou oraz monografii "Kamutai Magazine" (grudzień 2005). Od tego momentu do każdej kolejnej gry z serii "Yakuza" zamówionej przed premierą Sega dodaje kolejny nr "Kamutai Magazine".
Wydanie gry w serii PlayStation 2 the Best zawiera dodatkową płytę DVD z zwiastunen gry Yakuza 2, natomiast wydanie wznowione gry zyskało odświeżoną okładkę z różami w tle i dodatkową płytę DVD ze zwiastunem gry Ryuu ga Gotoku Kenzan! na Playstation 3, wiadomością od aktorów użyczających głosu postaciom oraz 20-minutowym wywiadem z producentem gry.
Wydania gry na zachodzie nie zawierały żadnych dodatków, zamiast tego oddziały Sega w Ameryce i Europie skupiły się na promocji gry w sieci. Stworzono grę przeglądarkową „CodeYakuza.com” oraz film aktorski na podstawie gry z angielskimi napisami w reżyserii Takeshi Miyasaka, zatytułowany , który było można pobrać za darmo z oficjalnej strony gry.
Wyniki sprzedaży.
Gra odniosła komercyjny sukces na rynku japońskim i już 26 października 2006 roku osiągnęła status PlayStation 2 the Best. Wydanie wznowione gry ujrzało światło dzienne 6 grudnia 2007 roku. W przeciwieństwie do rynku Azji, na Zachodzie gra nigdy nie osiągnęła statusu gry platynowej czy "Greatest Hits", chociaż ogólne wyniki sprzedaży sięgają 1 miliona kopii.
Odbiór gry.
Gra spotkała się z entuzjastycznym przyjęciem na rynku japońskim za innowacyjne połączenie interesującego przebiegu rozgrywki z emocjonującą historią rodem z filmów akcji, psychologizmem i rozwojem postaci, w świecie japońskich organizacji przestępczych. Ogółem "Yakuza" otrzymała dobre oceny wśród krytyków.
IGN docenił system walki w grze i wyczucie stylu, lecz skrytykował monotonny przebieg gry.
Adaptacje filmowe.
Direct-to-video.
W 2006 roku Takeshi Miyasaka wyreżyserował film direct-to-video z mistrzami mieszanych sztuk walki i japońskim wrestlerem Masakatsu Funaki w roli Kazumy Kiryū.
Film kinowy.
Kinowa adaptacja zatytułowana wyreżyserowana przez Takashi Miike weszła na ekrany kin w 2007 roku. Rolę Kazumy Kiryū odegrał Kazuki Kitamura.

</doc>
<doc id="2064921" url="https://pl.wikipedia.org/wiki?curid=2064921" title="Wacław Olak">
Wacław Olak

Wacław Czesław Olak (ur. 17 sierpnia 1927 w Warszawie, zm. 7 marca 2017) – polski inżynier, poseł na Sejm III kadencji.
Życiorys.
Syn Aleksandra i Anny. Z wykształcenia inżynier. Ukończył w 1956 na jednej z akademii w Moskwie studia na kierunku eksploatacja samolotów. Był zawodowym wojskowym, dosłużył się stopnia pułkownika. Należał do Stowarzyszenia Seniorów Lotnictwa Wojskowego Rzeczypospolitej Polskiej.
W wyborach parlamentarnych w 1997 kandydował z ramienia SLD w okręgu warszawskim, mandat poselski uzyskał z ogólnopolskiej listy wyborczej. W trakcie pracy w parlamencie zasiadał w Komisji Odpowiedzialności Konstytucyjnej, Komisji Rodziny (do 1998) i Komisji Obrony Narodowej (od 1998). W 2001 nie ubiegał się o reelekcję.

</doc>
<doc id="2064922" url="https://pl.wikipedia.org/wiki?curid=2064922" title="VII symfonia Schuberta">
VII symfonia Schuberta

VII Symfonia E-dur (D729) – symfonia skomponowana przez Franza Schuberta w 1821 roku.
Historia.
Schubert rozpoczął prace nad VII Symfonią E-dur w sierpniu 1821 roku. W międzyczasie pracował nad oratorium "Lazarus", które przerwał przed ukończeniem II aktu, naszkicował dwa akty opery "Sakuntala" oraz ukończył zamówioną operę "Die Zauberharfe". Rozpoczął również pracę nad "Mszą As-dur" (D678).
Rękopis Symfonii E-dur jest wyjątkowy. Jest to w pełni zinstrumentowany utwór. Są to szkice orkiestrowe a nie fortepianowe, jak w przypadku innych dzieł Schuberta. Ponad 2/3 rękopisu (ok. 950 z 1.340 taktów) zawiera jedynie pojedynczą linię melodyczną. Schubert zostawił w partyturze miejsce na brakujące partie instrumentalne. Na ostatniej stronie rękopisu Schubert napisał "Fine" co świadczy, że dzieło zostało przez niego ukończone. Mimo to pozostawienie Symfonii E-dur w szkicach potraktowane zostało jako „fragment wielkiej, nie zrealizowanej do końca koncepcji”.
Po śmierci Schuberta szkice symfonii zostały przekazane przez jego brata Ferdynanda Felixowi Mendelssohnowi. O.E. Deutsch odnotował, że F. Mendelssohn, A. Sullivan oraz J. Brahms rozważali dokończenie "VII Symfonii" ze szkiców.
Części utworu.
VII Symfonia E-dur składa się z czterech części:
W 1819 roku Schubert skomponował "Uwerturę e-moll D 648" oraz rozpoczął kopiowanie IV Symfonii B-dur Beethovena, w której wolny wstęp jest w tonacji molowej a później przechodzi w dur. W przypadku "Symfonii E-dur" Schuberta początkowe "Adagio" jest w tonacji e-moll a później przechodzi w "Allegro" E-dur. Fragmenty utworu, które pozostały w szkicach orkiestrowych zostały zrekonstruowane. 
Autorzy rekonstrukcji "VII Symfonii E-dur D 729" (w nawiasie podano datę rekonstrukcji):
Numeracja.
Numeracja Symfonii E-dur zmieniała się na przestrzeni lat. Lista kompozycji Schuberta został opracowana w latach 40. XIX wieku przez Aloisa Fuscha po konsultacji z bratem kompozytora, Ferdynandem. W katalogu tym numer VIII otrzymała Symfonia E-dur. W drugiej połowie XIX wieku George Grove zestawił symfonie Schuberta w porządku chronologicznym, w którym numer VIII otrzymała Symfonia h-moll. Twórcy zrewidowanego katalogu Deutscha z 1978 roku, Walter Durr i Arnold Feil wyłączyli z Katalogu Deutscha VII Symfonię E-dur. Ich stanowisko jest kwestionowane i szeroko dyskutowane w świecie muzycznym.
Nagrania.
Schubert The 10 Symphonies, Academy of St Martin in the Fields – Neville Marriner, 6 CD Set, PHILIPS, 470 886-2.

</doc>
<doc id="2064924" url="https://pl.wikipedia.org/wiki?curid=2064924" title="Arghestan (powiat)">
Arghestan (powiat)



</doc>
<doc id="2064925" url="https://pl.wikipedia.org/wiki?curid=2064925" title="Fajzabad (powiat)">
Fajzabad (powiat)



</doc>
<doc id="2064926" url="https://pl.wikipedia.org/wiki?curid=2064926" title="Gizab (powiat)">
Gizab (powiat)



</doc>
<doc id="2064927" url="https://pl.wikipedia.org/wiki?curid=2064927" title="Kama (powiat)">
Kama (powiat)



</doc>
<doc id="2064928" url="https://pl.wikipedia.org/wiki?curid=2064928" title="Maruf (powiat)">
Maruf (powiat)



</doc>
<doc id="2064929" url="https://pl.wikipedia.org/wiki?curid=2064929" title="Golestan (powiat)">
Golestan (powiat)



</doc>
<doc id="2064930" url="https://pl.wikipedia.org/wiki?curid=2064930" title="Reg (powiat)">
Reg (powiat)



</doc>
<doc id="2064931" url="https://pl.wikipedia.org/wiki?curid=2064931" title="Spin Boldak (powiat)">
Spin Boldak (powiat)



</doc>
<doc id="2064932" url="https://pl.wikipedia.org/wiki?curid=2064932" title="Szahrestan (powiat)">
Szahrestan (powiat)



</doc>
<doc id="2064933" url="https://pl.wikipedia.org/wiki?curid=2064933" title="Tirin Kot (powiat)">
Tirin Kot (powiat)



</doc>
<doc id="2064934" url="https://pl.wikipedia.org/wiki?curid=2064934" title="Merete Fjeldavlie">
Merete Fjeldavlie

Merete Fjeldavlie (ur. 13 sierpnia 1968 w Oslo) – norweska narciarka alpejska.
Kariera.
W zawodach Pucharu Świata zadebiutowała w sezonie 1989/1990. Pierwsze punkty wywalczyła 28 stycznia 1990 roku w Santa Caterina, gdzie zajęła dziesiąte miejsce w gigancie. Na podium zawodów tego cyklu pierwszy raz stanęła 26 stycznia 1992 roku w Morzine, kończąc rywalizację w supergigancie na trzeciej pozycji. W zawodach tych wyprzedziły ją jedynie Włoszka Deborah Compagnoni i Austriaczka Ulrike Maier. W kolejnych startach jeszcze dwa razy stanęła na podium: 8 marca 1992 roku w Vail wygrała supergiganta, a 19 marca 1992 roku w Crans-Montana była druga w tej samej konkurencji. W sezonie 1991/1992 zajęła 21. miejsce w klasyfikacji generalnej, a w klasyfikacji slalomu była druga.
Wystartowała na igrzyskach olimpijskich w Albertville w 1992 roku, gdzie zajęła 15. miejsce w gigancie, 22. w slalomie, a supergiganta i kombinacji nie ukończyła. Była też między innymi dziewiąta w zjeździe na mistrzostwach świata w Sankt Anton w 2001 roku.

</doc>
<doc id="2064935" url="https://pl.wikipedia.org/wiki?curid=2064935" title="Wyspa Świętego Jana">
Wyspa Świętego Jana

Wyspa Świętego Jana [ "Sweti Iwan" (остров Cв. Иван)] – leży na Morzu Czarnym w odległości 1 km od wybrzeża Bułgarii, w rejonie miasta Sozopol. Towarzyszy jej znacznie mniejsza wyspa Świętego Piotra, zwana również "wyspą ptaków". W czasach starożytnych pomiędzy wyspami a brzegiem znajdowały się dwie inne wyspy: Milos i Gata. Obecnie są one pod wodą.
Wyspa Świętego Jana jest zamieszkana przez liczne gatunki zwierząt. Cały jej obszar zajmuje obecnie rezerwat przyrody. Można tu znaleźć siedliska ok. 72 gatunków ptaków. Wśród nich 3 gatunków znajdujących się na liście gatunków zagrożonych wyginięciem na świecie, a 15 gatunków zagrożonych wyginięciem w Europie. Na wyspie występują również inne rzadkie gatunki zwierząt, np. mniszka śródziemnomorska z rodziny fokowatych.
Budowle.
W 1884 roku Francuzi zbudowali tu latarnię morską, która ułatwiała żeglugę do zatoki Burgas. Obok znajdują się pozostałości starożytnej, rzymskiej latarni, zbudowanej w II wieku. Na wyspie można zobaczyć ruiny zbudowanego w X wieku klasztoru św. Iwana (św. Jana). Od 1985 prowadzono na wyspie badania archeologiczne. W 2010 roku podczas prac w zrujnowanym klasztorze odnaleziono zamurowany w ołtarzu relikwiarz ze szczątkami św. Jana Chrzciciela. Obecnie na wyspie oprócz ruin klasztoru św. Iwana znaleźć można pozostałości klasztoru "Św. Bogurodica Kaleosa" (trzynawowa bazylika z X w.), cerkwi, rezydencji królewskiej, biblioteki, fragmenty fortyfikacji z bramą i kilka cel mnichów.
Klasztor świętego Jana Chrzciciela powstał w X wieku. Fakt, że był on pod specjalną jurysdykcją patriarchy Konstantynopola, daje pewność archeologom, że w znalezionym relikwiarzu, pochodzącym z końca IV wieku, są właśnie relikwie św. Jana Chrzciciela. Jeden z napisów na relikwiarzu brzmi "Św. Jan". Jest jeszcze drugi napis z prośbą do Boga, by miał w opiece człowieka o imieniu Toma. Według archeologów jest to imię osoby, która przywiozła relikwie z Konstantynopola na wyspę. Część relikwii – głowa i ręka świętego – według tradycji znajduje się w Stambule (dawnym Konstantynopolu), stąd archeologów nie dziwi, że ich fragment został przekazany klasztorowi, prawdopodobnie w XI wieku – mówi prof. Popkonstantinow. Zbudowano wtedy cerkiew noszącą imię świętego. Relikwiarz, opieczętowany czerwonym woskiem, był zamurowany w ołtarzu. Do chwili jego otwarcia, dokonanego w obecności licznych ekspertów i duchownych w Muzeum Historycznym miasta Sozopol, pieczęć była nienaruszona. W relikwiarzu znajdują się część kości twarzy, palca oraz ząb świętego. Relikwie przekazano patriarchatowi Bułgarskiej Cerkwi Prawosławnej, który ma podjąć decyzję o nowym miejscu ich wystawienia.

</doc>
<doc id="2064937" url="https://pl.wikipedia.org/wiki?curid=2064937" title="Niwea">
Niwea

Niwea – polski duet wykonujący eksperymentalną muzykę elektroniczną. Formację utworzyli autor tekstów i wokalista Wojciech Bąkowski oraz producent muzyczny Dawid Szczęsny.
Debiutancki album Niwea zatytułowany "01" ukazał się 1 marca 2010 roku nakładem wytwórni muzycznej Qulturap. Do pochodzącej z wydawnictwa kompozycji „Miły, młody człowiek” został zrealizowany teledysk. W ramach promocji duet dał szereg koncertów w Polsce, m.in. w Warszawie, Poznaniu, Krakowie i Wrocławiu. Ponadto muzycy wystąpili na festiwalu Tauron Nowa Muzyka, Selector Festival i Off Festival.
W sierpniu 2010 roku pierwsza płyta formacji uzyskała nominacje do nagrody Superjedynki w kategorii "album debiutancki".

</doc>
<doc id="2064941" url="https://pl.wikipedia.org/wiki?curid=2064941" title="Marian Juśko">
Marian Juśko

Marian Juśko (ur. 4 grudnia 1942 w Lublinie, zm. 2018) – polski polityk, inżynier, poseł na Sejm III kadencji.
Życiorys.
W 1972 ukończył studia na Wydziale Elektrycznym Wyższej Szkoły Inżynierskiej.
Od lat 60. do rozwiązania należał do Polskiej Zjednoczonej Partii Robotniczej. Zawodowo związany przez wiele lat z Fabryką Samochodów Ciężarowych w Lublinie, zaczynając jako robotnik i awansując ostatecznie na stanowisko głównego energetyka. W 1992 został dyrektorem Lubelskiego Przedsiębiorstwa Energetyki Cieplnej (którym kierował do 1998). W latach 90. był także radnym Lublina.
W wyborach parlamentarnych w 1997 uzyskał mandat posła z ramienia Sojuszu Lewicy Demokratycznej. W 2001 nie ubiegał się o reelekcję. Był później etatowym doradcą wojewody lubelskiego.

</doc>
<doc id="2064943" url="https://pl.wikipedia.org/wiki?curid=2064943" title="Ludovic Sané">
Ludovic Sané

Lamine Ludovic Sané (ur. 22 marca 1987 w Villeneuve-sur-Lot) – senegalski piłkarz występujący na pozycji obrońcy w amerykańskim klubie Orlando City SC oraz w reprezentacji Senegalu. Brat Salifa Sané.
Kariera klubowa.
Ludovic Sané rozpoczynał piłkarską karierę w US Lormont, następnie występował w Stade Bordelais, a od 2006 roku był zawodnikiem RCO Agde. W jego barwach grał w rozgrywkach Championnat de France amateur. W sezonie 2007/2008 reprezentował ponownie barwy klubu z Lormont. W 2008 roku trafił do rezerw Girondins Bordeaux, w których występował przez jeden sezon. W 2009 roku został włączony do pierwszej drużyny ówczesnego mistrza Francji.
W pierwszym zespole Girondins Bordeaux Sané zadebiutował 3 listopada 2009 roku w meczu Ligi Mistrzów z Bayernem Monachium, w którym na boisku pojawił się w 84. minucie zmieniając Jaroslava Plašila. Po raz pierwszy w Ligue 1 wystąpił w połowie grudnia, grając w pojedynku przeciwko Lyonowi. Pierwszego gola w rozgrywkach francuskiej ekstraklasy strzelił natomiast w kwietniowym meczu z Paris Saint-Germain, a jego bramka okazała się trafieniem honorowym. Gola zdobył także w przegranym 1:3 pojedynku finału Coupe de la Ligue z Olympique Marsylia. Łącznie w sezonie 2009/2010 wystąpił w 28. spotkaniach.
Kariera reprezentacja.
W 2010 roku Sané zadebiutował w reprezentacji Senegalu.

</doc>
<doc id="2064946" url="https://pl.wikipedia.org/wiki?curid=2064946" title="William Ruto">
William Ruto

William Kipchirchir Samoei arap Ruto (ur. 21 grudnia 1966 w Kamagut) – kenijski polityk, minister rolnictwa w latach 2008–2010, minister szkolnictwa wyższego w latach 2010–2011, wiceprezydent Kenii w latach 2013–2022, prezydent Kenii od 2022. 
Życiorys.
William Ruto urodził się w 1966 roku w wiosce Kamagut w dystrykcie Uasin Gishu w prowincji Rift Valley. Uczęszczał do szkoły podstawowej w Sambut, a następnie do szkoły średniej Wareng Secondary School w Eldoret oraz Kapabet Boys High School (1985–1986). W latach 1987–1990 studiował botanikę i zoologię (licencjat) na Uniwersytecie w Nairobi.
Po zakończeniu studiów rozpoczął pracę jako nauczyciel w szkole średniej w Sirgoi i w Kamagut. Po pewnym czasie zrezygnował jednak z pracy w szkole i założył firmę African Venture Tours and Hotels. W 1992 roku związał się z organizacją Youth for Kanu '92, wspierającą reelekcję prezydenta Daniela Moi w pierwszych wielopartyjnych wyborach. 
W 1997 roku został wybrany w skład parlamentu w okręgu Eldoret North z ramienia Afrykańskiego Narodowego Związku Kenii (KANU). Objął następnie funkcję wiceministra administracji regionalnej, a w sierpniu 2002 roku stanowisko ministra spraw wewnętrznych. W wyborach w grudniu 2002 roku wsparł kandydaturę prezydencką Uhuru Kenyatty oraz uzyskał reelekcję w parlamencie. Po przegranych przez KANU wyborach opuścił stanowisko w rządzie. 
W 2007 roku ubiegał się o nominację prezydencką z ramienia Pomarańczowego Ruchu Demokratycznego (ODM). Przegrał jednak z liderem partii Railą Odingą. W tym roku zrezygnował z członkostwa w KANU. W wyborach w grudniu 2007 roku zdobył mandat deputowanego z ramienia ODM. Po krwawych zamieszkach etnicznych i utworzeniu wspólnego rządu przez ODM i Partię Jedności Narodowej, 17 kwietnia 2008 objął w nim stanowisko ministra rolnictwa. 21 kwietnia 2010 został mianowany ministrem szkolnictwa wyższego. W czasie kampanii referendalnej w 2010 roku był jednym z głównych przeciwników przyjęcia nowej konstytucji.
W marcu 2011 roku prokurator Międzynarodowego Trybunału Karnego wysunął wobec Ruto oraz pięciu innych kenijskich polityków oskarżenie o dokonanie zbrodni przeciwko ludzkości w czasie zamieszek po wyborach prezydenckich z 2007 roku. 23 stycznia 2012 Biuro Prokuratora wysunęło oficjalny akt oskarżenia, w którym potwierdziło zarzut zbrodni przeciwko ludzkości, w tym morderstwa, deportacji bądź przymusowych przesiedleń oraz prześladowań . MTK uznał go za pośredniego współprzestępcę, odpowiedzialnego za dokonanie ataków pomiędzy 30 grudnia 2007 a końcem stycznia 2008 roku na mieszkańców miast Turbo, Kapsabet i Nandi Hills, popierających w czasie wyborów kandydaturę Mwai Kibakiego. Zginęło wtedy ponad 1200 ludzi, a kilkaset tysięcy było zmuszonych opuścić domy. 
W październiku 2010 roku został zawieszony w obowiązkach ministra pod zarzutem korupcji, jednakże w kwietniu 2011 roku został z nich oczyszczony. 24 sierpnia 2011, kilka miesięcy po wysunięciu oskarżeń przez MTK, został zdymisjonowany ze stanowiska ministra szkolnictwa wyższego. Na jego dymisję miał również wpływ spór z premierem Odingą i zapowiedzi możliwości startu Ruto w nadchodzących wyborach prezydenckich. W grudniu 2012 roku zawarł sojusz polityczny z Uhuru Kenyattą, również oskarżonym przez MTK o zbrodnie przeciwko ludzkości w czasie zamieszek z 2008 roku. W wyniku porozumienia Ruto zrezygnował z wysunięcia własnej kandydatury, wspierając kandydaturę Kenyatty w wyborach prezydenckich w 2013 roku oraz zostając kandydatem na urząd wiceprezydenta u jego boku. 
Wybory prezydenckie z 4 marca 2013, które w odróżnieniu od poprzednich z 2007 roku, przebiegły w pokojowej atmosferze, zakończyły się zwycięstwem Kenyatty już w pierwszej turze. Według oficjalnych wyników podanych do publicznej wiadomości 9 marca 2013, z kilkudniowym opóźnieniem z powodu awarii elektronicznego systemu zliczania głosów i konieczności ręcznego liczenia, uzyskał on 50,07% głosów poparcia, podczas gdy jego główny rywal, premier Raila Odinga 43,31% głosów. Premier Odinga zakwestionował wyniki głosowania, wysuwając zarzut masowych fałszerstw oraz zapowiadając złożenie skargi do Sądu Najwyższego.
W maju 2013 roku Ruto trafił przed Międzynarodowy Trybunał Karny w Hadze, gdzie rozpoczął się jego proces. Oskarżony o dokonanie zbrodni przeciwko ludzkości nie przyznał się do winy. Po raz pierwszy w historii trybunału tak wysoki, wciąż pełniący urząd przedstawiciel rządu, pełniący swój urząd, stawił się osobiście w międzynarodowym trybunale. Ruto oskarżony został o podżeganie do wojny jego rodaków z ludu Kalendżin. Po raz drugi na rozprawie Ruto stawił się we wrześniu 2013 roku. Kenijski wiceprezydent zarzuty określił mianem "steku kłamstw i intryg". Poprosił także, by nie musiał uczestniczyć w dalszych rozprawach, gdyż utrudni mu to pełnienie obowiązków wiceprezydenta.
W sierpniu 2022 roku Ruto zwyciężył w wyborach prezydenckich zdobywając 50,49% głosów i pokonując byłego premiera Railę Odingę. 13 września 2022 objął urząd prezydenta Kenii.
William Ruto od 1991 roku jest żonaty z Rachel Chebet, z zawodu nauczycielką, mają sześcioro dzieci. Jest pierwszym prezydentem Kenii, który wyznaje ewangeliczny nurt chrześcijaństwa i często cytuje Pismo Święte.

</doc>
<doc id="2064947" url="https://pl.wikipedia.org/wiki?curid=2064947" title="Swietłana Pietrenko">
Swietłana Pietrenko

Swietłana Pietrenko (ur. 27 maja 1974) – mołdawska szachistka, arcymistrzyni od 2001, posiadaczka męskiego tytułu mistrza międzynarodowego od 2004 roku.
Kariera szachowa.
W turniejach międzynarodowych zaczęła uczestniczyć po rozpadzie Związku Radzieckiego. W 1992 r. reprezentowała Mołdawię na mistrzostwach świata do 18 lat w Duisburgu, natomiast w 1993 r. – na mistrzostwach Europy do 20 lat w Svitavach. W 1995 r. uczestniczyła w rozegranym w Kiszyniowie turnieju międzystrefowym (eliminacji mistrzostw świata). W 1999 r. zwyciężyła (wspólnie z Adiną-Marią Bogzą) w kołowym międzynarodowym turnieju w Bukareszcie, natomiast w 2000 r. w tym mieście podzieliła II miejsce. W 2001 i 2004 r. dwukrotnie zakwalifikowała się do pucharowych turniejów o mistrzostwo świata. W pierwszym przypadku (w Moskwie) w I rundzie zwyciężyła Tatianę Kononenko, ale w II rundzie przegrała ze zwyciężczynią turnieju Zhu Chen, natomiast w drugim (w Eliście) w I rundzie wyeliminowana została przez Nataliję Żukową. W 2004 r. zajęła również I m. we Lwowie, w 2005 r. zwyciężyła w Petersburgu oraz podzieliła I m. (wspólnie z Gabrielą Olarasu, Ljilją Drljević i Iriną Czeluszkiną) w Belgradzie, w 2006 i 2007 r. w tym mieście dwukrotnie samodzielnie zwyciężyła, a w 2008 r. podzieliła II m. (za Natašą Bojković, wspólnie z Swietłaną Matwiejewą i Jovanką Houską), natomiast w 2009 r. podzieliła II m. (za Jewgieniją Dołuchanową, wspólnie z Anastazją Karłowicz) w Charkowie. W 2010 r. zdobyła w Kiszyniowie tytuł indywidualnej wicemistrzyni Mołdawii.
W latach 1998–2008 pięciokrotnie (w tym 4 razy na I szachownicy) reprezentowała swój kraj na szachowych olimpiadach. Była również dwukrotną (2001, 2003) uczestniczką drużynowych mistrzostw Europy, największy sukces osiągając w 2001 r. w León, gdzie wspólnie z Almirą Skripczenko-Lautier zdobyła srebrny medal.
Najwyższy ranking w karierze osiągnęła 1 stycznia 2005 r., z wynikiem 2364 punktów zajmowała wówczas 93. miejsce na światowej liście FIDE, jednocześnie zajmując 1. miejsce wśród mołdawskich szachistek.

</doc>
<doc id="2064956" url="https://pl.wikipedia.org/wiki?curid=2064956" title="Marek Piotrowicz (polityk)">
Marek Piotrowicz (polityk)

Marek Piotrowicz (ur. 18 stycznia 1962 w Gostyninie) – polski przedsiębiorca i polityk, poseł na Sejm III kadencji.
W 1981 ukończył technikum elektryczne. Zajął się prowadzeniem własnej działalności gospodarczej. W wyborach parlamentarnych w 1997 wystartował w okręgu podwarszawskim z listy Akcji Wyborczej Solidarność. 24 kwietnia 2001 objął mandat poselski po Jadwidze Zakrzewskiej. W wyborach parlamentarnych w tym samym roku bezskutecznie ubiegał się o reelekcję. Należał do Ruchu Społecznego AWS.

</doc>
<doc id="2064957" url="https://pl.wikipedia.org/wiki?curid=2064957" title="Nicolaus von Vormann">
Nicolaus von Vormann



</doc>
<doc id="2064958" url="https://pl.wikipedia.org/wiki?curid=2064958" title="Hamadasuchus">
Hamadasuchus

Hamadasuchus – rodzaj krokodylomorfa z grupy Peirosauridae żyjącego w późnej kredzie na terenach współczesnej Afryki. Gatunek typowy rodzaju, "Hamadasuchus rebouli", został opisany w 1994 roku przez Érica Buffetauta w oparciu o niekompletną lewą kość zębową z sześcioma zębami (MDE C001) odkrytą w datowanych na alb–cenoman osadach na pustyni Hamada w południowym Maroku. W 1999 roku Larsson i Sidor opisali zęby "H. rebouli" pochodzące z górnych warstw Kem Kem w Maroku. Sugerują one, że "Hamadasuchus" miał stosunkowo heterodontyczne uzębienie, z trzema występującymi u niego morfotypami. W 2007 roku Larsson i Sues opisali znakomicie zachowane skamieniałości kilku okazów, w tym niemal kompletną czaszkę dużego osobnika (ROM 52620), co pozwoliło na dokładniejsze poznanie osteologii czaszki "Hamadasuchus" i jego pozycji filogenetycznej. Widziana od strony grzbietowej czaszka przypomina trójkąt o wydłużonych ramionach. Cechuje się ona długim pyskiem – u ROM 52620 stanowił około 70% długości czaszki, mierząc 22,8 cm z około 32,5 cm. Na lewej stronie czaszki ROM 52620 nie występuje okno przedoczodołowe, jednak niewielki, mierzący około 6 mm średnicy otwór znajduje się na jej prawej stronie.
Początkowo Buffetaut zaklasyfikował "Hamadasuchus rebouli" do rodziny Trematochampsidae, jednak później wielu autorów kwestionowało jej monofiletyzm. Według analizy filogenetycznej przeprowadzonej przez Larssona i Suesa "Hamadasuchus" należy do rodziny Peirosauridae jako takson siostrzany pozostałych jej przedstawicieli. Peirosauridae wraz z rodziną Sebecidae należały do kladu Sebecia. Przynależność "Hamadasuchus" do Sebecia potwierdziła również późniejsza analiza Sereno i Larssona, jednak inni autorzy, np. Turner i Sertich (2010), nie wyróżniają Sebecia, ale zgadzają się z przynależnością "Hamadasuchus" do Peirosauridae.

</doc>
<doc id="2064959" url="https://pl.wikipedia.org/wiki?curid=2064959" title="Black August Revisited">
Black August Revisited

Black August Revisited – cyfrowy album amerykańskiego rapera Killah Priesta członka Sunz of Man wydany w 2003 roku. W 2008 roku ukazała się reedycja płyty dostępna do kupienia tylko w internecie.

</doc>
<doc id="2064960" url="https://pl.wikipedia.org/wiki?curid=2064960" title="Hamadasuchus rebouli">
Hamadasuchus rebouli



</doc>
<doc id="2064961" url="https://pl.wikipedia.org/wiki?curid=2064961" title="Wybuch w cerkwi Opieki Matki Bożej w Zaporożu">
Wybuch w cerkwi Opieki Matki Bożej w Zaporożu

Wybuch w soborze Opieki Matki Bożej w Zaporożu – eksplozja, do jakiej doszło w soborze Opieki Matki Bożej w Zaporożu, należącym do Ukraińskiego Kościoła Prawosławnego Patriarchatu Moskiewskiego, 28 lipca 2010. Był to pierwszy w historii Ukrainy atak na świątynię prawosławną.
W wyniku wybuchu ładunku domowej roboty rannych zostało dziewięć osób, z czego jedna – 80-letnia prawosławna mniszka Ludmiła (Doniec) – zmarła na stole operacyjnym w wyniku odniesionych obrażeń.
Przebieg wydarzeń.
Dzień 28 lipca (15 lipca według kalendarza juliańskiego) jest w Ukraińskim Kościele Prawosławnym Patriarchatu Moskiewskiego dniem wspomnienia jednego ze szczególnie czczonych w tym kraju świętych, Równego Apostołom Księcia Włodzimierza Wielkiego. 
Do wybuchu w cerkwi Opieki Matki Bożej doszło około godz. 16.25, w czasie wieczornego nabożeństwa. W nabożeństwie uczestniczyło 15 osób. Ładunek wybuchowy znajdował się, według zeznań świadków, w niewielkim pakiecie leżącym na podłodze cerkwi w pobliżu drzwi wejściowych. Siła eksplozji wyrwała szyby i ramy z okien cerkwi. Według wykonanej następnie ekspertyzy zdetonowany ładunek miał siłę równą sile wybuchu 300–400 gramom trotylu. Po raz pierwszy w historii niepodległej Ukrainy doszło do tego typu przestępstwa dokonanego na terenie prawosławnej świątyni. Siła eksplozji była na tyle silna, że jej odgłos był słyszalny w promieniu kilometra. 
Dziewięć rannych wskutek eksplozji osób zostało przewiezionych do szpitala. Jedna z nich, 80-letnia mniszka Ludmiła (Doniec), zmarła tego samego dnia w czasie operacji z powodu upływu krwi i szerokich poparzeń. Była to najstarsza spośród ofiar wybuchu. Trzy inne hospitalizowane osoby zostały przyjęte do lecznicy w stanie ciężkim. 
Po wybuchu w cerkwi nie było możliwe odprawianie kolejnych nabożeństw. Z polecenia biskupa zaporoskiego i melitopolskiego Józefa zaczęły one być organizowane pod gołym niebem, w sąsiedztwie zniszczonego soboru. Na miejscu ma powstać tymczasowa cerkiew, służąca do czasu odbudowy zniszczonej świątyni.
Reakcje na wybuch.
Z komentarzem w sprawie wybuchu w świątyni wystąpił gubernator obwodu zaporoskiego Borys Petrow, twierdząc, że lokalizacja ładunku wskazuje na fakt, że sprawca wybuchu nie zamierzał nikogo zabić. Prosił również o modlitwę w intencji zmarłej mniszki i o wyzdrowienie pozostałych poszkodowanych.
29 lipca 2010 do Zaporoża przybył prezydent Ukrainy Wiktor Janukowycz, który spotkał się z przewodniczącym Służby Bezpieczeństwa Ukrainy, generalnym prokuratorem i ministrem spraw wewnętrznych. Prezydent apelował o jak najszybsze wyjaśnienie tła ataku na cerkiew. Minister spraw wewnętrznych Anatolij Mohylow zapowiedział, że osoba przekazująca informacje o sprawcach zamachu otrzyma nagrodę w wysokości 200 tys. hrywien.
Z posłaniem do wiernych wystąpił również biskup zaporoski i melitopolski Józef (Maslenikow), wzywając wiernych do przebaczenia sprawcom wybuchu oraz do czynnego włączenia się do odbudowy zniszczonego soboru. Z kolei przedstawiciele metropolii kijowskiej Ukraińskiego Kościoła Prawosławnego Patriarchatu Moskiewskiego stwierdzili, iż wykluczają pojawiającą się wersję o organizacji zamachu przez wiernych Ukraińskiego Kościoła Prawosławnego Patriarchatu Kijowskiego lub Cerkwi greckokatolickiej. Metropolita kijowski Włodzimierz (Sabodan) oznajmił, iż modli się za nawrócenie sprawcy wybuchu oraz za duszę zabitej zakonnicy.
Żal i oburzenie z powodu ataku na cerkiew wyraziły organizacje ukraińskich muzułmanów. Podkreślały one fakt, że napaść na świątynię miała miejsce w dniu szczególnego święta Ukraińców oraz zadeklarowały solidarność z wiernymi Kościoła prawosławnego.
Śledztwo.
W związku z eksplozją w cerkwi otwarte zostało śledztwo z art. 115 ukraińskiego kodeksu karnego, tj. w sprawie umyślnego zabójstwa połączonego z narażeniem życia wielu osób. Jako możliwe przyczyny wybuchu podawany był konflikt nieznanej osoby z duchowieństwem soboru oraz atak terrorystyczny. 
29 lipca 2010 prokurator obwodu zaporoskiego Wiaczesław Pawłow stwierdził, że śledczy odrzucili wersję o politycznym podłożu zamachu. Jego zdaniem sprawcą zamachu mogła być osoba chora psychicznie. 2 sierpnia media ukraińskie podały, że o dokonanie zamachu podejrzewana jest 35-letnia kobieta. 
Ukraiński Kościół Prawosławny Patriarchatu Moskiewskiego poinformował o wszczęciu własnego śledztwa w sprawie wybuchu w cerkwi. 
5 sierpnia 2010 milicja ukraińska podała informację, iż do spowodowania wybuchu przyznał się były dzwonnik w parafii Opieki Matki Bożej, 25-letni mężczyzna imieniem Anton. Twierdził on, że bombę w cerkwi podłożył z zemsty za zwolnienie go z pracy z powodu podejrzeń o kradzież ofiar składanych przez wiernych w czasie nabożeństw, za których zbieranie był odpowiedzialny. W czasie prowadzonego śledztwa były dzwonnik był głównym podejrzanym; służby porządkowe zatrzymały również jego brata i matkę, zwolnioną wkrótce z braku dowodów na współudział w przestępstwie. Mimo przyznania się mężczyzny do spowodowania wybuchu, pracujący w parafii duchowni publicznie stwierdzili, że nie wierzą w jego winę.
W styczniu 2011 rozpoczął się proces trzech oskarżonych, byłych zakrystianów w parafii Opieki Matki Bożej.

</doc>
<doc id="2064962" url="https://pl.wikipedia.org/wiki?curid=2064962" title="Kristina Andersson">
Kristina Andersson

Maria Kristina Andersson (ur. 20 maja 1965 we Frösön) – szwedzka narciarka alpejska.
Kariera.
W zawodach Pucharu Świata zadebiutowała 4 stycznia 1985 roku w Mariborze, gdzie zajęła 36. miejsce w gigancie. Pierwsze punkty wywalczyła 21 grudnia 1986 roku w Valzoldana, gdzie zajęła siódme miejsce w slalomie. Na podium zawodów tego cyklu pierwszy raz stanęła 11 marca 1991 roku w Lake Louise, kończąc rywalizację w slalomie na drugiej pozycji. W zawodach tych rozdzieliła Vreni Schneider ze Szwajcarii i Austriaczkę Anitę Wachter. W kolejnych startach jeszcze sześć razy stawała na podium, za każdym razem w slalomie: 14 marca 1993 roku w Hafjell była druga, 19 grudnia 1993 roku w Sankt Anton am Arlberg, 27 listopada 1994 roku w Park City, 22 grudnia 1995 roku w Veysonnaz i 30 grudnia 1995 roku w Semmering zajmowała trzecie miejsce, a 7 stycznia 1996 roku w Mariborze była najlepsza. W sezonie 1992/1993 zajęła 20. miejsce w klasyfikacji generalnej, a w klasyfikacji slalomu była piąta. Piąte miejsce w klasyfikacji slalomu zajęła też w sezonach 1994/1995 i 1995/1996.
Wystartowała na igrzyskach olimpijskich w Calgary w 1988 roku, gdzie zajęła 22. miejsce w gigancie, a slalomu nie ukończyła. Podczas rozgrywanych cztery lata później igrzysk w Albertville była dziesiąta w gigancie i jedenasta w slalomie. Brała również udział w igrzyskach olimpijskich w Lillehammer w 1994 roku, gdzie zajęła 19. miejsce w gigancie, a rywalizacji w slalomie ponownie nie ukończyła. W międzyczasie zajęła czwarte miejsce w slalomie podczas mistrzostw świata w Morioce w 1993 roku. Walkę o podium przegrała tam z Austriaczką Elfi Eder o 0,04 sekundy. Była też między innymi szósta w tej samej konkurencji na mistrzostwach świata w Sierra Nevada trzy lata później.

</doc>
<doc id="2064965" url="https://pl.wikipedia.org/wiki?curid=2064965" title="Impossible (singel Shontelle)">
Impossible (singel Shontelle)

Impossible – singiel barbadoskiej piosenkarki Shontelle. Jest to pierwszy singiel z jej drugiego albumu "No Gravity".
Utwór został napisany przez Arnthor Birgisson’a i Ina Wroldsen, a wyprodukowany został przez Birgisson’a. Piosenka została wydana jako digital download 9 lutego 2010 roku. „Impossible” zadebiutował na trzynastej pozycji w notowaniu Billboard Hot 100, trzydziestym trzecim miejscu w Canadian Hot 100, oraz siedemnastej pozycji w Danish Singles Chart, co było jak dotąd największym osiągnięciem piosenkarki.
Tło.
„Impossible” powstała dlatego, aby ludzie przekonali się, że ballady też są na czasie w listach przebojów. W wywiadzie z magazynem "J-14" Shontelle powiedziała: „Widziałam, że ta piosenka złamie serce ludziom. Chciałam również umieścić tę piosenkę, aby dać ludziom nadzieję. Ona powiedziała, że chce poprzez piosenkę połączyć się ze słuchaczami, którzy znaleźli się w podobnej sytuacji, i pomóc im czerpać siłę do działania.
Opinia krytyków.
Michael Menachem z magazynu "Billboard" dał tej piosence pozytywną ocenę, porównując jej siłę i techniczną precyzje do piosenki Beyonce – „Irreplaceable”. On także pochwalił jej wokal w piosence, nazywając go jako „prosty i autentyczny” i dodał, że piosenka pokazuje wrażliwe strony Shontelle. Strona MarketWatch nazwała piosenkę „namiętną balladą”, a wokal Shontelle jako „uduchowiony”.
Pozycja na listach przebojów.
26 czerwca 2010 r. piosenka osiągnęła pozycję 25 w Billboard Hot 100, co już wtedy uczyniło Shontelle najwyższą jak dotąd pozycją w jej twórczości. Później w 13 tygodniu singiel zajął miejsce trzynaste w notowaniu Billboard Hot 100. W Canadian Hot 100 wspięła się z miejsca trzydziestego ósmego na pozycję trzydziestą trzecią, co jak dotąd czyni piosenkę największym osiągnięciem w tym notowaniu. „Impossible” zadebiutował 30 czerwca 2010 r. w Danish Singles Chart na pozycji dziewięćdziesiątej, gdzie później zajął siedemnaste miejsce.
Wersja Jamesa Arthura.
James Arthur, zwycięzca dziewiątej edycji angielskiego programu rozrywkowego X Factor, wydał swoją wersję „Impossible” 9 grudnia 2012 roku – zaraz po wygranej. Zyski pochodzące ze sprzedaży singla zostaną przekazane dla organizacji charytatywnej Together for Short Lives. W pierwszym tygodniu singiel sprzedał się w ilości 490.000 egzemplarzy, dzięki czemu stał się w Wielkiej Brytanii najszybciej sprzedającym singlem 2012 roku.

</doc>
<doc id="2064966" url="https://pl.wikipedia.org/wiki?curid=2064966" title="Pożywka Levinea">
Pożywka Levinea



</doc>
<doc id="2064970" url="https://pl.wikipedia.org/wiki?curid=2064970" title="World Series of Poker 1977">
World Series of Poker 1977

Siódma edycja World Series of Poker odbyła się w 1977 w Horseshoe Casino.
Turniej Główny.
W turnieju głównym wzięło udział 34 pokerzystów. Wpisowe wynosiło $10,000. Podobnie jak w poprzednich latach, zwycięzca zabierał wszystko.

</doc>
<doc id="2064971" url="https://pl.wikipedia.org/wiki?curid=2064971" title="The Offering">
The Offering

The Offering – piąty album studyjny amerykańskiego rapera Killah Priesta członka Sunz of Man, wydany 21 sierpnia 2007 nakładem wytwórni Good Hands Records.

</doc>
<doc id="2064972" url="https://pl.wikipedia.org/wiki?curid=2064972" title="Miedzianka (potok)">
Miedzianka (potok)

Miedzianka (cs. "Oleška") – potok na Obniżeniu Żytawsko-Zgorzeleckim, dopływ Nysy Łużyckiej, przepływa przez cały obszar miasta Bogatyni. Potok ma źródło w Czechach, jego czeska część nazywa się "Oleška".
Przy ul. Strumykowej do Miedzianki wpada potok Jaśnica.
Historia.
Nazwę "Miedzianka" wprowadzono urzędowo zarządzeniem w 1951 roku, zastępując poprzednią niemiecką nazwę "Kipper".
W 2009 roku przeprowadzono badania jakości wody w punkcie granicznym na Miedziance, gdzie oceniono elementy fizykochemiczne na II klasę jakości.
7 sierpnia 2010 r. w wyniku ulewnych deszczów Miedzianka wystąpiła z brzegów, zalewając Bogatynię i okoliczne miejscowości.

</doc>
<doc id="2064976" url="https://pl.wikipedia.org/wiki?curid=2064976" title="Arnaud Payen">
Arnaud Payen

Arnaud Payen (ur. 9 lutego 1972) – francuski szachista, mistrz międzynarodowy od 1997 roku.
Kariera szachowa.
W 1988 r. zdobył w Saltsjöbaden tytuł mistrza Europy juniorów w kategorii do 16 lat. Wielokrotnie startował w turniejach międzynarodowych, sukcesy odnosząc m.in. w Budapeszcie (dwukrotnie II m. – 1993, 1995), Enghien-les-Bains (1995, dz. II m. za Igorsem Rausisem, wspólnie z Etienne Bacrotem i Robertem Fontaine'em), Bagneux (dwukrotnie dz. I m. – 2001, 2002) oraz w Issy-les-Moulineaux (2003, I m.)
Najwyższy ranking w karierze osiągnął 1 lipca 1998 r., z wynikiem 2420 punktów dzielił wówczas 26-27. miejsce wśród francuskich szachistów.

</doc>
<doc id="2064980" url="https://pl.wikipedia.org/wiki?curid=2064980" title="Karol Oldenburg">
Karol Oldenburg

Karol (ur. 26 października 1680 w Kopenhadze, zm. 8 lipca 1729 w Vemmetofte) – książę Danii i Norwegii z dynastii Oldenburgów.
Urodził się jako czwarty syn (szóste spośród ośmiorga dzieci) króla Danii i Norwegii Chrystiana V z jego małżeństwa z królową Karoliną Amelią. Starszym bratem księcia Karola był przyszły król Danii i Norwegii Fryderyk IV.
Karol zmarł bezżennie i bezpotomnie.

</doc>
<doc id="2064983" url="https://pl.wikipedia.org/wiki?curid=2064983" title="Graham Hedman">
Graham Hedman

Graham Hedman (ur. 6 lutego 1979 w Witham) – brytyjski lekkoatleta specjalizujący się w biegach sprinterskich, wicemistrz Europy z Göteborga (2006) w sztafecie 4 × 400 metrów. Uczestnik mistrzostw Europy w Barcelonie (2010) w sztafecie 4 × 400 metrów (I miejsce w półfinale, w finale nie startował).

</doc>
<doc id="2064985" url="https://pl.wikipedia.org/wiki?curid=2064985" title="Werner Ryszard Kirchner">
Werner Ryszard Kirchner

Werner Ryszard Kirchner (ur. w lipcu 1918 w Opolu, zm. 6 marca 2008 w Kalifornii) – pilot i chemik, specjalista paliwa rakietowego.
Życiorys.
Syn Ryszarda i Emilii z domu Foit. Szkołę powszechną i gimnazjum ukończył w Katowicach, dokąd przeprowadził się wraz z rodzicami po odzyskaniu przez Polskę niepodległości. Po zdaniu matury ze stopniem bardzo dobrym rozpoczął studia chemiczne na Politechnice Lwowskiej. W tym samym czasie został członkiem Aeroklubu Lwowskiego, gdzie wkrótce zdobył uprawnienia pilota szybowcowego i samolotowego.
We wrześniu 1939 roku ewakuował się do Rumunii, a stamtąd przez Francję do Anglii. W Szkocji ukończył szereg kursów wojskowych (podstawowy w Carlisle, zaawansowany w Montrose niedaleko Aberdeen, kurs strzelców pokładowych w Stormy Down, szkolenie operacyjne w Grangemouth), a następnie dostał przydział do 317. Wileńskiego dywizjonu myśliwskiego stacjonującego pod Londynem, w którym otrzymał trzykrotnie Krzyż Walecznych. W 1943 r. został awansowany do stopnia podporucznika. W Szkocji poznał Deidre Wilkinson, z którą w październiku 1943 r. wziął ślub.
Po wojnie dokończył studia chemiczne i wstąpił do elitarnego Imperial College of Science w Londynie ze specjalizacją: paliwa rakietowe. Doktorat obronił w 1947 roku. Po otrzymaniu stypendium na Massachusetts Institute of Technology przeniósł się z rodziną do USA i zamieszkał pod Bostonem. W 1949 roku studia na amerykańskiej uczelni zwieńczył kolejny doktorat.
W Kalifornii Werner pracował w firmie Aeroproject Corporation w Sacramento produkującej paliwo do rakiet balistycznych typu Polaris i Minuteman. Pracował również nad silnikiem lądownika księżycowego Eagle, dla którego opracował specjalne paliwo. Po misji Apollo 11 zakończonej pierwszym w dziejach lądowaniem człowieka na Księżycu, Werner Kirchner został członkiem kilku prezydenckich komisji naukowych. Był również ekspertem NASA do spraw wahadłowców.
Na początku lat 70. został prezesem firmy Coast Pro-Seal Teledyne prowadzącej badania na rzecz przemysłu kosmicznego, a w 1978 roku założył własną firmę Kirchner Industries zajmującą się zastosowaniem komputerów w procesach produkcyjnych.
Pasjonował się także szermierką i w latach 50. został mistrzem Zachodniego Wybrzeża w szabli. W 1969 roku reprezentował Stany Zjednoczone na Mistrzostwach Świata w Szermierce.
Zmarł w swoim domu w San Dimas w Kalifornii 6 marca 2008 roku.

</doc>
<doc id="2064986" url="https://pl.wikipedia.org/wiki?curid=2064986" title="Tikkakoski M/44">
Tikkakoski M/44



</doc>
<doc id="2064987" url="https://pl.wikipedia.org/wiki?curid=2064987" title="Minebea M-9">
Minebea M-9



</doc>
<doc id="2064988" url="https://pl.wikipedia.org/wiki?curid=2064988" title="CETME C2">
CETME C2



</doc>
<doc id="2064989" url="https://pl.wikipedia.org/wiki?curid=2064989" title="Agram 2000">
Agram 2000



</doc>
<doc id="2064990" url="https://pl.wikipedia.org/wiki?curid=2064990" title="FAMAE SAF">
FAMAE SAF



</doc>
<doc id="2064991" url="https://pl.wikipedia.org/wiki?curid=2064991" title="Bibiana Perez">
Bibiana Perez

Bibiana Perez (ur. 31 października 1970 w Vipiteno) – włoska narciarka alpejska, srebrna medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się w 1988 roku, startując na mistrzostwach świata juniorów w Madonna di Campiglio. Zdobyła tam srebrny medal w gigancie, a w supergigancie była szósta. Podczas rozgrywanych rok później mistrzostw świata juniorów w Aleyska była piętnasta w zjeździe i dziewiętnasta w supergigancie.
W zawodach Pucharu Świata zadebiutowała 8 grudnia 1991 roku w Santa Caterina, gdzie zajęła 23. miejsce w gigancie. Tym samym zdobyła pierwsze pucharowe punkty. Na podium zawodów tego cyklu pierwszy raz stanęła 14 marca 1993 roku w Hafjell, wygrywając rywalizację w kombinacji. W zawodach tych wyprzedziła swą rodaczkę Morenę Gallizio i Niemkę Miriam Vogt. W kolejnych startach jeszcze pięć razy stawała na podium: 19 grudnia 1993 roku w St. Anton była trzecia w kombinacji, 22 grudnia 1993 roku we Flachau była druga w supergigancie, 5 lutego 1994 roku w Sierra Nevada była druga w kombinacji, 9 marca 1994 roku w Mammoth Mountain ponownie była druga w supergigancie, a 18 grudnia 1998 roku w Veysonnaz zajęła trzecią pozycję w zjeździe. W sezonie 1993/1994 zajęła ósme miejsce w klasyfikacji generalnej, a w klasyfikacjach supergiganta i kombinacji była druga.
Wystartowała na igrzyskach olimpijskich w Albertville w 1992 roku, zajmując 13. miejsce w supergigancie. Na rozgrywanych dwa lata później igrzyskach w Lillehammer była dwunasta w kombinacji. Brała również udział w igrzyskach olimpijskich w Nagano w 1998 roku, gdzie zajęła 20. miejsce w zjeździe i 22. miejsce w supergigancie. Była też między innymi czwarta w kombinacji na mistrzostwach świata w Morioce w 1993 roku, przegrywając walkę o medal z Austriaczką Anitą Wachter. Na tej samej imprezie była siódma w zjeździe i szesnasta w supergigancie.

</doc>
<doc id="2064992" url="https://pl.wikipedia.org/wiki?curid=2064992" title="Halcon M1943">
Halcon M1943



</doc>
<doc id="2064994" url="https://pl.wikipedia.org/wiki?curid=2064994" title="Peter Bergstrand">
Peter Bergstrand



</doc>
<doc id="2064996" url="https://pl.wikipedia.org/wiki?curid=2064996" title="Halcon ML-63">
Halcon ML-63



</doc>
<doc id="2064999" url="https://pl.wikipedia.org/wiki?curid=2064999" title="Aldobrandini">
Aldobrandini

Aldobrandini – włoski ród szlachecki wywodzący się z Florencji, który doszedł do znaczącej pozycji w Rzymie na przełomie XVI i XVII wieku. Twórcą potęgi rodu był Ippolito Aldobrandini (1536–1605), który w 1592 został papieżem Klemensem VIII.
Historia rodziny przed 1592.
Rodzina Aldobrandini wywodziła się z Florencji, gdzie jest poświadczona już w XIII stuleciu, ale przez długi czas nie odgrywała większej roli. Za właściwego twórcę rodu uważa się Silvestro Aldobrandiniego (1499–1558), utalentowanego prawnika, a pod względem politycznym przeciwnika Medyceuszy, który po wielu perypetiach osiadł ostatecznie wraz z rodziną w Rzymie, gdzie został w 1548 adwokatem konsystorialnym Kurii Rzymskiej. Silvestro był od 1520 żonaty z Lisą Deti i miał z nią ośmioro dzieci. Jego jedyna córka Giulia wyszła w 1548 za kupca z Senigalli Aurelio Passeriego, miała z nim syna Cinzio i zmarła w 1578. Spośród siedmiu synów jeden (Filippo) zmarł w dzieciństwie, ale pozostałym sześciu Silvestro zdołał zapewnić gruntowne wykształcenie. Dwaj z nich, Bernardo i Ormanozzo, zostali żołnierzami. Ormanozzo zginął w bitwie pod Port'Ercole podczas wojny o Sienę w 1555, natomiast Bernardo, po zakończeniu kariery wojskowej objął w 1581 stanowisko konserwatora w rzymskim magistracie, jednak pomimo małżeństwa z Livią Capizucchi zmarł bezpotomnie w 1588. Czterej pozostali synowie przeszli na służbę papieską, w tym trzech zostało duchownymi. Giovanni w 1569 został biskupem Imoli, a rok później kardynałem. Wielu przepowiadało mu tron papieski w przyszłości, jednak karierę przerwała mu przedwczesna śmierć w 1573. Tommaso został mianowany sekretarzem papieskich brewe przez Piusa V w 1566, ale i on zmarł przedwcześnie (w 1572). Pietro od 1556 (z przerwami) piastował urząd adwokata kurialnego, w 1570 został konserwatorem w rzymskim magistracie, a zmarł w 1587. Był żonaty z Flaminią Ferraci, z którą miał dwójkę dzieci: córkę Olimpię i syna Pietro. Jednak właściwym twórcą potęgi rodziny był Ippolito, który w 1585 został kardynałem, a siedem lat później objął tron papieski jako Klemens VIII.
Klemens VIII (1592–1605).
Wybór kardynała Ippolito Aldobrandiniego na papieża w dniu 30 stycznia 1592 nie od razu przyniósł znaczący awans rodu, gdyż elekt jeszcze jako kardynał sprzeciwiał się nepotyzmowi. Dopiero we wrześniu 1593 powołał do Kolegium Kardynalskiego swojego siostrzeńca Cinzio Passeriego (który przyjął wówczas nazwisko Aldobrandini) oraz bratanka Pietro, jednak od tamtego momentu nie ustępował swoim poprzednikom we wspieraniu własnej rodziny. Kardynałowie Cinzio i Pietro zostali postawieni na czele papieskiego Sekretariatu Stanu, a w następnych latach otrzymali szereg bardzo dochodowych urzędów; Pietro został m.in. kamerlingiem (1599) i arcybiskupem Rawenny (1604), a Cinzio prefektem Sygnatury Apostolskiej (1599) i legatem w Awinionie (1604). Mimo formalnie równej pozycji obu kardynałów rzeczywista władza dość szybko przeszła w ręce młodszego i bardziej uzdolnionego Pietro, który został faktycznym władcą Państwa Kościelnego i głównym doradcą Klemensa VIII. Ta różnica w znaczeniu wkrótce zaznaczyła się także w ilości posiadanych beneficjów i wysokości uzyskiwanych dochodów. Roczne dochody Pietro sięgały 40 tysięcy skudów, Cinzio jedynie 20 tysięcy skudów, po kilku latach dysproporcja ta jeszcze wzrosła (Pietro 130 tys. skudów, Cinzio jedynie 30 tys. w roku 1600). Mniejsze znaczenie polityczne Cinzio rekompensował sobie sprawowanym mecenatem artystycznym (był patronem poety Torquato Tasso). Kardynał Pietro w 1598 otrzymał w darowiźnie sporą posiadłość ziemską we Frascati, gdzie wybudował Villa Aldobrandini.
Hojność papieża dla krewnych nie ograniczała się tylko do duchownych z jego rodziny. Jego jedyna bratanica Olimpia już w 1585 wyszła za swego dalekiego kuzyna Gianfrancesco Aldobrandiniego, który teraz także uzyskał tytuł papieskiego "bratanka". Gianfrancesco otrzymał szereg stanowisk wojskowych, m.in. generała Kościoła, kasztelana zamku św. Anioła i dowódcy gwardii papieskiej. Jego roczne dochody osiągnęły w 1598 ponad 60 tysięcy skudów, do czego dochodziły liczne darowizny wypłacane mu z papieskiego skarbca na rozkaz Klemensa VIII. Jego żona Olimpia otrzymywała od papieża stałą pensję w wysokości 2 tysięcy skudów miesięcznie, a w 1601 dostała od niego dawny pałac księcia Urbino w rzymskim Corso (obecnie Palazzo Doria-Pamphili). W maju 1601 dzięki papieskiej darowiźnie Gianfrancesco zakupił dobra ziemskie w prowincji Emilia (Meldola i Sarsina) za 150 tysięcy skudów. Jednakże już we wrześniu 1601 zmarł podczas antytureckiej kampanii wojennej na Węgrzech.
Gianfrancesco i Olimpia mieli w sumie dwanaścioro dzieci, w tym sześciu synów i sześć córek, z czego dwoje (córka Caterina i najmłodszy syn Gianfrancesco) zmarło w dzieciństwie. Spośród pozostałych najstarszy syn Silvestro w wieku zaledwie 16 lat (w 1603) został obdarzony purpurą kardynalską przez Klemensa VIII, najstarsza córka Margherita wyszła za księcia Parmy Ranuccio Farnese (1600), a druga córka Elena w 1602 wyszła za księcia Mondragone Antonio Carafę. Oba małżeństwa zaaranżował kardynał Pietro Aldobrandini, jednak nie przyniosły spodziewanych korzyści. Pozostałe dzieci osiągnęły pełnoletniość dopiero po śmierci Klemensa VIII.
Oceniano, że w ciągu trzynastu lat pontyfikatu Klemens VIII przekazał na rzecz swojej rodziny ponad milion skudów, nie licząc regularnych dochodów uzyskiwanych przez jego krewnych z tytułu nadanych im stanowisk.
Późniejsze losy.
Śmierć Klemensa VIII w marcu 1605 i objęcie tronu papieskiego – po krótkim pontyfikacie Leona XI (kwiecień 1605) – przez Pawła V (1605-1621) z rodu Borghese, zachwiały pozycją Aldobrandinich. Kardynał Pietro, obecnie głowa rodu, szybko popadł w konflikt z kardynałem Scipione Caffarelli-Borghese, siostrzeńcem nowego papieża i w 1606 musiał opuścić Rzym i udać się na kilkuletnie wygnanie do swojej stolicy arcybiskupiej w Rawennie. Dopiero w 1610 mógł powrócić do Rzymu, ale jego stosunki z kardynałem Borghese pozostały napięte. Mimo tych niesprzyjających warunków kardynał umiał zadbać o los swoich krewnych, choć wiązało się to ze zmianą dotychczasowej, profrancuskiej orientacji politycznej rodu na prohiszpańską. W 1612 Pietro za 85 tysięcy dukatów zakupił od korony hiszpańskiej księstwo Rossano dla swego siostrzeńca Giangiorgio, syna Olimpii i Gianfrancesco, który dzięki temu uzyskał tytuł książęcy. W tym samym roku Aldobrandino, kolejny syn Olimpii i Gianfrancesco, objął stanowisko wielkiego przeora zakonu maltańskiego w Rzymie po przedwczesnej śmierci swego brata kardynała Silvestro. Z kolei ich siostra Lucrezia wyszła wówczas za księcia Avellino Marino Caracciolo.
Śmierć Pawła V 28 stycznia 1621 stworzyła kardynałowi Aldobrandini szansę na powrót na scenę wielkiej polityki kościelnej, którą w pełni wykorzystał – nowym papieżem został jego kandydat, kardynał Alessandro Ludovisi jako Grzegorz XV (9 lutego 1621). Pietro Aldobrandini nie zebrał jednak owoców swego triumfu – od dawna chorujący na astmę kardynał zmarł zaledwie dzień po zakończeniu konklawe w wieku niespełna 50 lat.
Mimo śmierci Pietro rodzina odniosła znaczne korzyści ze zmiany na tronie papieskim. W kwietniu 1621 Giangiorgio Aldobrandini ożenił się z papieską bratanicą Ippolitą Ludovisi, a jego młodszy brat Ippolito Aldobrandini został kardynałem. Giangiorgio otrzymał oficjalnie godność "papieskiego bratanka", a nadto Grzegorz XV nadał mu tytuł księcia Meldoli i Sarsiny obok posiadanego już tytułu księcia Rossano. Jego młodszy brat Pietro otrzymał z kolei tytuł księcia Carpineto. W czerwcu 1623 kardynał Ludovico Ludovisi, bratanek Grzegorza XV, scedował na rzecz kardynała Ippolito urząd kamerlinga, który przynosił dochód w wysokości ok. 10–12 tysięcy skudów rocznie. W tym samym roku Maria Aldobrandini, najmłodsza córka Gianfrancesco i Olimpii, wyszła za markiza Caravaggio Giampaolo Sforzę.
Renesans potęgi Aldobrandinich trwał jednak krótko, gdyż Grzegorz XV zmarł 8 lipca 1623. Jego następcą został Urban VIII z rodu Barberini, który we wspieraniu własnego rodu jeszcze przewyższył swych poprzedników, spychając ich rody na dalszy plan. Jednocześnie w ciągu następnych kilkunastu lat doszło do wygaśnięcia męskiej linii rodu Aldobrandinich. Książę Giangiorgio miał z Ippolitą Ludovisi zaledwie jedną córkę Olimpię. Także jego młodszy brat Pietro, ożeniony w 1627 z rzymską szlachcianką Carlottą Savelli, miał jedynie dwie córki, Annę i Caterinę, które osierocił umierając w 1630, w wieku zaledwie 30 lat. W 1634 Aldobrandino, wielki przeor zakonu maltańskiego, zginął w bitwie pod Nördlingen. 28 kwietnia 1637 zmarła 70-letnia Olimpia Aldobrandini, wdowa po Gianfrancesco, a zaledwie kilka dni później, 6 maja, zmarł książę Giangiorgio. 19 lipca 1638 w wieku 47 lat zmarł kardynał Ippolito, ostatni męski przedstawiciel rodu.
Tak szybkie wygaśnięcie bogatego i potężnego rodu w następujący sposób skomentował w swych pamiętnikach kardynał Guido Bentivoglio (zm. 1644):
Jedynym spadkobiercą rodowej fortuny stała się 15-letnia Olimpia Aldobrandini, córka księcia Giangiorgio. Kardynał Ippolito w swym testamencie nakazał jej, by jej drugi syn przyjął nazwisko Aldobrandini. W 1638 wyszła ona za księcia Sulmony Paolo Borghese, któremu urodziła dwóch synów i córkę. Niestety, młodszy syn Giangiorgio, który miał przyjąć nazwisko Aldobrandini, zmarł niedługo po urodzeniu. Po śmierci księcia Borghese (1646) Olimpia w 1647 wyszła za Camillo Pamphiliego, bratanka urzędującego wówczas papieża Innocentego X. W rezultacie fortuna rodu Aldobrandini przypadła rodzinom Borghese i w mniejszej części Pamphili (później Doria-Pamphili). W XIX wieku książę Camillo, jeden z potomków Olimpii i Paolo przyjął nazwisko Aldobrandini, które w ten sposób przetrwało do dnia dzisiejszego. Obecnie nosi je książę Camillo Aldobrandini (ur. 1945), a jego dziedzicem jest Clemente Federico Aldobrandini (ur. 1982).
Mianowani odpowiednio w 1652 i 1730 kardynałowie Baccio Aldobrandini (1613–1665) i Alessandro Aldobrandini (1667–1734) pochodzili z innej gałęzi rodu, wyodrębnionej już w XV stuleciu i nie łączyło ich bliższe pokrewieństwo z rodziną papieża Klemensa VIII.

</doc>
<doc id="2065001" url="https://pl.wikipedia.org/wiki?curid=2065001" title="Dzygówka">
Dzygówka

Dzygówka (ukr. Дзигівка) – wieś na Ukrainie w rejonie jampolskim obwodu winnickiego.
Pod rozbiorami siedziba w powiecie jampolskim guberni podolskiej.

</doc>
<doc id="2065002" url="https://pl.wikipedia.org/wiki?curid=2065002" title="Morena Gallizio">
Morena Gallizio

Morena Gallizio (ur. 18 stycznia 1974 w Bolzano) – włoska narciarka alpejska, pięciokrotna medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się w 1991 roku, startując na mistrzostwach świata juniorów w Geilo. Zdobyła tam srebrny medal w slalomie. Podczas rozgrywanych rok później mistrzostw świata juniorów w Mariborze była druga w supergigancie. Ponadto wywalczyła złoto w slalomie i kombinacji oraz srebro w gigancie podczas mistrzostw świata juniorów w Montecampione w 1993 roku.
W zawodach Pucharu Świata zadebiutowała 30 listopada 1991 roku w Lech, gdzie zajęła 23. miejsce w slalomie. Tym samym już w debiucie zdobyła pierwsze pucharowe punkty. Na podium zawodów PŚ po raz pierwszy stanęła 24 stycznia 1993 roku w Haus, kończąc slalom na trzeciej pozycji. W zawodach tych wyprzedziły ją jedynie Francuzka Patricia Chauvet i Austriaczka Anita Wachter. W kolejnych startach jeszcze dwa razy stanęła na podium: 14 marca 1993 roku w Hafjell była druga w kombinacji, a 12 grudnia 1993 roku w Veysonnaz zajęła drugie miejsce w slalomie. W sezonie 1993/1994 zajęła 12. miejsce w klasyfikacji generalnej. Ponadto w sezonie 1992/1993 była trzecia w klasyfikacji kombinacji.
Wystartowała na igrzyskach olimpijskich w Albertville w 1992 roku, gdzie zajęła 16. miejsce w kombinacji i 23. w supergigancie. Na rozgrywanych dwa lata później igrzyskach w Lillehammer była czwarta w kombinacji, przegrywając walkę o medal z Alenką Dovžan ze Słowenii o 0,07 sekundy. Na tej samej imprezie była też piąta w supergigancie, dziewiąta w slalomie i czternasta w zjeździe. Brała również udział w igrzyskach olimpijskich w Nagano w 1998 roku, zajmując 5. miejsce w kombinacji, 8. w slalomie i 26. w zjeździe. W międzyczasie zajęła czwarte miejsce w kombinacji podczas mistrzostw świata w Sestriere w 1997 roku, gdzie walkę o podium przegrała z Niemką Hilde Gerg o 0,22 sekundy. Kilka dni wcześnie była siódma w slalomie. Ponadto na mistrzostwach świata w Morioce w 1993 roku była piąta w slalomie.

</doc>
<doc id="2065003" url="https://pl.wikipedia.org/wiki?curid=2065003" title="Krzysztof Niedałtowski">
Krzysztof Niedałtowski

Krzysztof Niedałtowski (ur. 3 listopada 1959 w Gdańsku) – polski ksiądz rzymskokatolicki, teolog i religioznawca, duszpasterz środowisk twórczych archidiecezji gdańskiej, rektor kościoła św. Jana, działacz społeczny.
Życiorys.
Absolwent Gdańskiego Seminarium Duchownego i studiów doktoranckich KUL (doktor teologii - etnologia religii - 1994). Święcenia kapłańskie otrzymał 16 lipca 1983 r., jako wikary w parafii św. Michała w Sopocie w l. 80. współpracował z artystami opozycyjnymi wobec władzy komunistycznej (m.in. Galeria św. Michała w Sopocie). Rektor kościoła św. Bartłomieja w Gdańsku (1992-96), zasiadał w radzie programowej Instytutu Adama Mickiewicza (obok prof. Andrzeja Rottermunda, prof. Normana Daviesa i Leona Tarasewicza). Współtwórca gdańskiego Radia Plus (1992) i Gdańskiego Areopagu. Przewodniczył zespołowi redakcyjnemu Karty Powinności Człowieka. Sprawuje funkcję prezydenta Fundacji „Pro Arte Sacra” promującej sztukę sakralną. Rektor kościoła św. Jana (od 1998 r.), wykładowca religiologii w Gdańskim Seminarium Duchownym i Gdańskim Instytucie Teologicznym (filia KUL).
Jest pierwowzorem epizodycznej postaci Krzysztofa Nienałtowskiego - księdza z kościoła Świętego Jana, bohatera powieści "Ostatnia Wieczerza" Pawła Huelle. Został uwieczniony w roli jednego z apostołów na obrazie "Ostatnia Wieczerza" Macieja Świeszewskiego. 

</doc>
<doc id="2065004" url="https://pl.wikipedia.org/wiki?curid=2065004" title="Andrea Orcagna">
Andrea Orcagna

Andrea di Cione di Arcangelo zwany Orcagna (ur. ok. 1308 we Florencji, zm. 25 sierpnia 1368 tamże) − florencki malarz, rzeźbiarz, złotnik, architekt i poeta, tworzył w okresie późnego średniowiecza.
Życiorys.
Zdobywał pierwsze szlify w warsztatach złotniczym swego ojca Cione i malarskim brata Bernarda, by następnie związać się z pracowniami Andrea Pisano i Giotto di Bondone. Z tymi samymi szkołami związani byli również jego bracia malarze: Jacopo, Benci i Nardo. W 1357 ukończył i podpisał istniejący do dzisiaj poliptyk "Chrystusa na tronie ze świętymi" dla kaplicy Strozzich w kościele Santa Maria Novella we Florencji, uznawany przez historyków sztuki za jedno z jego najważniejszych dzieł. W latach 1355-1357 był mistrzem budowlanym w Orsanmichele we Florencji. W nawie bocznej tej świątyni znajduje się tabernakulum jego autorstwa. Orcagna współpracował z budowniczymi florenckiej katedry oraz był przez dwa lata mistrzem budowlanym katedry w Orvieto (1359-1360), wykonał mozaiki w fasadzie. Do przypisywanych Orcagne dzieł zalicza się fragmenty fresków na chórze kościoła Santa Maria Novella we Florencji, "Ukrzyżowanie" w refektarzu przy bazylice Świętego Ducha we Florencji oraz fragmenty "Tryumfu śmierci" w bazylice św. Krzyża we Florencji.
Loggia della Signoria we Florencji bywa też nazywana Loggia Orcagni, chociaż to nie według projektu Andrei di Cione została ona wzniesiona. Nowsze badania wykazały, iż budowniczym loggi był brat Orcagny Benci di Cione.
"Tryumf śmierci" Orcagny był inspiracją dla "Totentanz" Franciszka Liszta.
Uczniem Orcagna był Nello di Vanni, utożsamiany z Bernardo Nello czy też Giovannim Falcone.

</doc>
<doc id="2065005" url="https://pl.wikipedia.org/wiki?curid=2065005" title="Pistolet maszynowy Škorpion EVO III">
Pistolet maszynowy Škorpion EVO III

Škorpion EVO III – czeski pistolet maszynowy.
W 2002 roku rozpoczęto na Słowacji pracę nad nowoczesnym pistoletem maszynowym. Otrzymał on nazwę Laugo. Po kilku latach prawa do konstrukcji nabyły czeskie zakłady zbrojeniowe Česká Zbrojowka Uherský Brod (CZUB). Nowy właściciel kontynuował prace nad rozwojem słowackiego peemu. W 2009 roku miała miejsce prezentacja dopracowanych prototypów. Jednocześnie pistolet maszynowy otrzymał nowa nazwę Škorpion EVO III. Nawiązuje ona do obecnie produkowanego przez CZUB pistoletu maszynowego Sa vz.61 Škorpion.
Opis.
Škorpion EVO III jest bronią samoczynno-samopowtarzalną działająca na zasadzie odrzutu zamka swobodnego. Strzela z zamka zamkniętego. Komora zamkowa EVO III wykonana jest z polimerów. Mechanizm uderzeniowy kurkowy, przełącznik rodzaju ognia-bezpiecznik skrzydełkowy, obustronny. Mechanizm spustowy umożliwia strzelanie ogniem pojedynczym, seriami trójstrzałowymi i ogniem ciągłym. Zasilanie z dwurzędowych magazynków z dwupozycyjnym wyprowadzeniem o pojemności 20 lub 30 nab. Magazynki wykonane są z polimeru. Gniazdo magazynka u spodu komory zamkowej, przed chwytem pistoletowym. Kolba składana na bok broni, polimerowa. Lufa zakończona szczelinowym tłumikiem płomienia. EVO III wyposażony jest w cztery szyny zgodne ze standardem MIL-STD-1913. Na grzbietowej szynie standardowo mocowane są mechaniczne przyrządy celownicze składające się z muszki w osłonie i celownika przeziernikowego.

</doc>
<doc id="2065006" url="https://pl.wikipedia.org/wiki?curid=2065006" title="Liga Światowa w Piłce Siatkowej 2011 (eliminacje)">
Liga Światowa w Piłce Siatkowej 2011 (eliminacje)

Eliminacje do Ligi Światowej siatkarzy 2011 rozpoczęły się 6 sierpnia 2010 roku. Wzięło w nich udział 6 reprezentacji wyłonionych na podstawie zasad ustalonych przez FIVB.
Eliminacje składały się z dwóch rund. W pierwszej drużyny z różnych konfederacji zostały rozlosowane w pary. Każda para rozegrała ze sobą dwumecz. W drugiej rundzie zwycięskie drużyny dołączyły do 15. i 16. drużyny Ligi Światowej 2010, tworząc ponownie pary. Druga runda grana była tym samym systemem co pierwsza.
O awansie decydowały kolejno: liczba wygranych meczów, stosunek małych punktów, stosunek setów.
Pierwsza runda.
Grupa A - San Juan.
Tabela
Wyniki spotkań
Grupa B - Nagano.
Tabela
Wyniki spotkań
Druga runda.
Grupa C - Nagano.
Tabela
Wyniki spotkań
Grupa D - Arecibo.
Tabela
Wyniki spotkań
Składy drużyn.
Sekcja grupuje składy wszystkich reprezentacji narodowych w piłce siatkowej, które wystąpiły w eliminacjach do Ligi Światowej 2011.
Chiny.
Trener: Zhou Jian’anAsystent: Xie Guochen
Japonia.
Trener: Tatsuya UetaAsystent: Naoki Morokuma
Korea Południowa.
Trener: Shin Chi-yongAsystent: Seo Nam-won
Tunezja.
Trener: Fethi MkaouarAsystent: Heidi Karray
Portoryko.
Trener: Carlos CardonaAsystent: Ramón Hernández
Portugalia.
Trener: Juan DíazAsystent: Hugo Silva

</doc>
<doc id="2065007" url="https://pl.wikipedia.org/wiki?curid=2065007" title="01">
01

01 – debiutancki album studyjny duetu Niwea. Wydawnictwo ukazało się 1 marca 2010 roku nakładem wytwórni muzycznej Qulturap. Płyta była promowana teledyskiem do utworu „Miły, młody człowiek”.
Lista utworów.
Źródło.
Twórcy.
Źródło.

</doc>
<doc id="2065009" url="https://pl.wikipedia.org/wiki?curid=2065009" title="Katarzyna Giereło-Klimaszewska">
Katarzyna Giereło-Klimaszewska

Katarzyna Giereło-Klimaszewska (ur. 1969) – politolog, medioznawca, wykładowca, dziennikarz, była współwłaścicielka pierwszej w Polsce firmy skupiającej dziennikarzy freelancerów Dedlajn (Warszawa).
Absolwentka Uniwersytetu Wrocławskiego; Polsko-Amerykańskiego Studium Komunikacji Społecznej w Organizacji i Zarządzaniu afiliowanego przy Politechnice Wrocławskiej i Uniwersytecie Stanowym Centralnego Connecticut; Studium Wiedzy o Krajach Rozwijających się (Uniwersytet Warszawski). Wykładowca Dolnośląskiej Szkoły Wyższej. Specjalizuje się w politycznym komunikowaniu, public relations i mediach. Prowadzi badania nad tworzeniem wizerunku politycznego w mediach oraz wpływem polityki na funkcjonowanie mediów – zwłaszcza publicznych.
W czasie kariery dziennikarskiej pracowała m.in. w "Super Expressie", "Wprost", "Życiu", RMF FM, a wcześniej odbyła staż w tygodniku „Na Przełaj”, praktyki dziennikarskie w Programie Trzecim Polskiego Radia. 
Autorka książki „Rola telewizji w kształtowaniu wizerunku politycznego. Studium mediatyzacji polityki na przykładzie wyborów prezydenckich w Polsce” oraz artykułów dotyczących funkcjonowania mediów na styku z polityką. 
Członek Polskiego Towarzystwa Komunikacji Społecznej oraz Stowarzyszenia Dziennikarzy Polskich.

</doc>
<doc id="2065010" url="https://pl.wikipedia.org/wiki?curid=2065010" title="Ryoichi Ikegami">
Ryoichi Ikegami



</doc>
<doc id="2065011" url="https://pl.wikipedia.org/wiki?curid=2065011" title="Ryōoichi Ikegami">
Ryōoichi Ikegami



</doc>
<doc id="2065012" url="https://pl.wikipedia.org/wiki?curid=2065012" title="Andrea di Cione">
Andrea di Cione



</doc>
<doc id="2065013" url="https://pl.wikipedia.org/wiki?curid=2065013" title="Zbigniew T. Wierzbicki">
Zbigniew T. Wierzbicki



</doc>
<doc id="2065014" url="https://pl.wikipedia.org/wiki?curid=2065014" title="Orcagna">
Orcagna



</doc>
<doc id="2065016" url="https://pl.wikipedia.org/wiki?curid=2065016" title="Andrea di Cione di Arcangelo">
Andrea di Cione di Arcangelo



</doc>
<doc id="2065017" url="https://pl.wikipedia.org/wiki?curid=2065017" title="Horodkiwka (obwód winnicki)">
Horodkiwka (obwód winnicki)

Horodkiwka (ukr. Городківка; hist. Miastkówka) – wieś na Ukrainie, w obwodzie winnickim, w rejonie kryżopilskim. W 2001 roku liczyła 6434 mieszkańców.
Prywatne miasto szlacheckie Miastkówka położone było w 1789 roku w województwie bracławskim. 
Pod rozbiorami siedziba w powiecie olhopolskim guberni podolskiej.

</doc>
<doc id="2065018" url="https://pl.wikipedia.org/wiki?curid=2065018" title="Brainstorm">
Brainstorm



</doc>
<doc id="2065021" url="https://pl.wikipedia.org/wiki?curid=2065021" title="Sandra Kleinová">
Sandra Kleinová

Sandra Kleinová (ur. 8 maja 1978 w Pradze) – czeska tenisistka.
Kariera.
Swój pierwszy turniej ITF wygrała w grze podwójnej w 1994 w Witkowicach z Denisą Chládkovą. W 1995 była w 4 finałach tych rozgrywek, dwa z nich wygrała. Natomiast w deblu osiągnęła dwa finały, w jednym zwyciężyła. Rok później triumfowała w ITF'ie w Sztokholmie w grze podwójnej. W 1997 dotarła do trzeciej rundy Australian Open po przebrnięciu kwalifikacji. W drugiej rundzie wygrała z Francuzką Anne-Gaëlle Sidot 6:4, 4:6, 8:6. Z turnieju wyeliminowała ją Amerykanka Chanda Rubin. Pod koniec roku dotarła do ćwierćfinału Zurich Open. We wcześniejszych rundach tego turnieju wygrała z Magdaleną Maleewą i Iriną Spîrleą. W 1998 notowała systematyczny spadek w dół rankingu WTA. Rok 1999 to dwa wygrane ITF'y w Pradze oraz Redbridge w grze pojedynczej. W 2000 odpadła w drugiej rundzie US Open po porażce z Anną Kurnikową. Kolejny turniej ITF wygrała w 2002 w grze deblowej. W 2003 była w drugiej rundzie French Open i w ćwierćfinale Sparkassen Cup. W tym drugim wygrała m.in. z Francescą Schiavone i Malejewą. W 2004 po wygranej nad Jeleną Diemientjewą 6:4, 1:6, 6:4 dotarła do drugiej rundy Wimbledonu, gdzie poniosła porażkę z Tamarine Tanasugarn. Osiągnęła także półfinał Collector Swedish Open. W 2005 wygrała turnieje ITF w Belfort (wygrane m.in. z Pauline Parmentier, Albertą Brianti i Cwetaną Pironkową) oraz w Boltonie (zwycięstwa m.in. z Anne Keothavong, Joanną Sakowicz, Karoliną Kosińską czy Jarosławą Szwiedową). Dwa lata później zakończyła karierę.

</doc>
<doc id="2065022" url="https://pl.wikipedia.org/wiki?curid=2065022" title="Władimir Rubaszkin">
Władimir Rubaszkin

Władimir Jakowlewicz Rubaszkin (ros. Владимир Яковлевич Рубашкин, ur. w Nowoczerkasku, zm. 24 czerwca 1932 w Charkowie) – rosyjski histolog.
Studiował medycynę na Wojskowej Akademii Medycznej w Sankt Petersburgu. Pracował w laboratorium fizjologicznym Iwana Pawłowa i histologicznym u Aleksandra Maksimowa. W 1905 roku zwiedził Stację Zoologiczną w Neapolu. Następnie prowadził żeńskie kursy medyczne na Uniwersytecie Jurjewskim: wykładał anatomię porównawczą, embriologię, histologię. Od 1918 na katedrze Uniwersytetu w Charkowie. W 1920 roku organizował katedrę Kubańskiego Medycznego Uniwersytetu w Krasnodarze. Od 1923 dyrektor Ukraińskiego Instytutu Protozoologii.
Był autorem podręcznika histologii. Interesował się przede wszystkim histologią ośrodkowego układu nerwowego. Jedna z metod przygotowywania preparatów histologicznych nazywana jest w Rosji metodą Rubaszkina-Maksimowa (ros. Рубашкина-Максимова способ).

</doc>
<doc id="2065023" url="https://pl.wikipedia.org/wiki?curid=2065023" title="Stratyjówka">
Stratyjówka

Stratyjówka () – wieś na Ukrainie w rejonie czeczelnickim obwodu winnickiego, na wschodnim Podolu. Północną część miejscowości stanowi dawna wieś Kowalówka.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią należącą do Lubomirskich. Odpadła od Polski w wyniku II rozbioru.

</doc>
<doc id="2065026" url="https://pl.wikipedia.org/wiki?curid=2065026" title="AKG Halny">
AKG Halny



</doc>
<doc id="2065027" url="https://pl.wikipedia.org/wiki?curid=2065027" title="Transplantacja nerki">
Transplantacja nerki



</doc>
<doc id="2065029" url="https://pl.wikipedia.org/wiki?curid=2065029" title="Żołoby">
Żołoby

Żołoby (ukr. "Жолоби") – wieś na Ukrainie w rejonie tomaszpolskim obwodu winnickiego.

</doc>
<doc id="2065030" url="https://pl.wikipedia.org/wiki?curid=2065030" title="Sabina Panzanini">
Sabina Panzanini

Sabina Panzanini (ur. 16 lutego 1972 w Merano) – włoska narciarka alpejska, dwukrotna medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się w 1990 roku, startując na mistrzostwach świata juniorów w Zinal. Zajęła tam ósme miejsce w gigancie. Podczas rozgrywanych rok później mistrzostw świata juniorów w Geilo zwyciężyła w tej konkurencji, a w slalomie zajęła drugie miejsce.
W zawodach Pucharu Świata zadebiutowała 5 grudnia 1992 roku w Steamboat Springs, gdzie zajęła drugie miejsce w gigancie. Tym samym już w debiucie nie tylko zdobyła pierwsze pucharowe punkty, ale od razu stanęła na podium. W zawodach tych rozdzieliła Austriaczkę Anitę Wachter i swą rodaczkę, Deborę Compagnoni. W kolejnych startach jeszcze siedem razy stanęła na podium, za każdym razem w slalomie: 26 listopada 1994 roku w Park City była druga, 21 grudnia 1994 roku w Alta Badia wygrała, 18 marca 1995 roku w Bormio, 21 grudnia 1995 roku w Veysonnaz i 2 marca 1996 roku w Narwiku ponownie była druga, a 21 listopada 1996 roku w Park City i 3 stycznia 1997 roku w Mariborze wygrywała. W sezonie 1994/1995 zajęła 22. miejsce w klasyfikacji generalnej. Ponadto w sezonie 1995/1996 była czwarta w klasyfikacji slalomu.
Wystartowała na igrzyskach olimpijskich w Lillehammer w 1994 roku, gdzie zajęła 15. miejsce w gigancie. Na rozgrywanych cztery lata później igrzyskach w Nagano była ósma w tej samej konkurencji. Była też między innymi piąta w gigancie podczas mistrzostw świata w Morioce w 1993 roku.

</doc>
<doc id="2065031" url="https://pl.wikipedia.org/wiki?curid=2065031" title="Bóstwo solarne">
Bóstwo solarne



</doc>
<doc id="2065034" url="https://pl.wikipedia.org/wiki?curid=2065034" title="Michaił Rostowcew (chirurg)">
Michaił Rostowcew (chirurg)

Michaił Iwanowicz Rostowcew (ros. Михаил Иванович Ростовцев, ur. 16 listopada 1865 w Jelcu, zm. 6 maja 1952 w Tartu) – rosyjski lekarz, chirurg.
Życiorys.
Studiował medycynę na Uniwersytecie Moskiewskim w latach 1886–1888, następnie na Uniwersytecie w Dorpacie (1888–1892). Tytuł doktora medycyny otrzymał w 1902 roku w Moskwie. Od 1904 do 1918 wykładał chirurgię na Uniwersytecie w Tartu.

</doc>
<doc id="2065036" url="https://pl.wikipedia.org/wiki?curid=2065036" title="Barbara Merlin">
Barbara Merlin

Barbara Merlin (ur. 12 stycznia 1972 w Turynie) – włoska narciarka alpejska.
Kariera.
W 1989 roku wystartowała na mistrzostwach świata juniorów w Aleyska, zajmując 5. miejsce w zjeździe, 15. w slalomie i 20. w gigancie. Jeszcze dwukrotnie startowała w zawodach tego cyklu, zajmując między innymi dziesiąte miejsce w kombinacji podczas mistrzostw świata juniorów w Geilo w 1991 roku.
W zawodach Pucharu Świata zadebiutowała 8 grudnia 1991 roku w Santa Caterina, gdzie zajęła czwarte miejsce w gigancie. Tym samym już w debiucie zdobyła pierwsze pucharowe punkty. Na podium zawodów PŚ pierwszy raz stanęła 22 stycznia 1995 roku w Cortina d'Ampezzo, kończąc zjazd na drugiej pozycji. W zawodach tych rozdzieliła Picabo Street z USA i Niemkę Katję Seizinger. W kolejnych startach jeszcze jeden raz stanęła na podium: 15 marca 1995 roku w Bormio była trzecia w zjeździe. W sezonie 1994/1995 zajęła 17. miejsce w klasyfikacji generalnej, a w klasyfikacji zjazdu była szósta.
Wystartowała na igrzyskach olimpijskich w Albertville w 1992 roku, gdzie zajęła 16. miejsce w gigancie i supergigancie. Na rozgrywanych dwa lata później igrzyskach w Lillehammer uplasowała się na 16. pozycji w kombinacji i 25. w zjeździe. Brała również udział w igrzyskach olimpijskich w Nagano w 1998 roku, zajmując 23. miejsce w supergigancie. Była też między innymi czwarta w supergigancie podczas mistrzostw świata w Sierra Nevada w 1996 roku, przegrywając walkę o medal z Picabo Street o 0,09 sekundy.
Jej siostra, Alessandra, także uprawiała narciarstwo alpejskie.

</doc>
<doc id="2065037" url="https://pl.wikipedia.org/wiki?curid=2065037" title="Historia Tybetu">
Historia Tybetu

Historia Tybetu jest ściśle związana z historią buddyzmu oraz częstymi kontaktami mieszkańców tego regionu z Mongolią i Chinami. Dawne dzieje Tybetu nie są w pełni znane. Powodem jest brak dostępu do pisanych źródeł z tych czasów oraz fakt, że kronikarze tybetańscy mieli zwyczaj mieszać legendy z faktami.
Do tradycyjnych dziejów Tybetu zalicza się półmityczną opowieść o pierwszych królach, którzy zstąpili z nieba. Początkowo rezydowali oni w twierdzy Jumbulagang (ta w języku tybetańskim nazywa się "Jarlung" – dlatego też pierwszą dynastię określa się jako "dynastię z Jarlungu") nad Brahmaputrą (ob. prefektura Shannan). Za pierwszego historycznego króla uznaje się Songcena Gampo (610–649 r.). Za jego rządów w Tybecie pojawił się buddyzm. Religia ta umocniła znacznie swoją pozycję dopiero 150 lat później – za panowania Trisonga Decena (755–ok. 800 r.) i Ralpaczena (ok. 815–838 r.). W drugiej połowie VII i w całym VIII wieku państwo tybetańskie osiągnęło swój największy terytorialny zasięg oraz największe znaczenie polityczne. Od połowy IX wieku oraz przez kolejne 400 lat, władza centralna w Lhasie była znacznie osłabiona, a na terenie kraju znajdowało się raz mniej, raz więcej silnych i samodzielnych organizmów państwowych. W XIII wieku Tybet był pod znacznym wpływem imperium mongolskiego, co zbiegło się w czasie z umocnieniem wpływów szkoły "sakja". Od XVI wieku z kolei do głosu dochodzi szkoła "gelug" i jej najwyżsi inkarnowani lamowie – dalajlamowie, którzy – począwszy od V Dalajlamy (Ngałang Lobsang Gjaco (1617–1682 r.)) – stali się także świeckimi władcami Tybetu.
W XVIII wieku Tybet został na krótko zajęty przez Ojratów (przyszłych Dżungarów), a potem przez Mandżurów, którzy wprawdzie pozostawili Tybetowi autonomię, lecz w Lhasie ustanowili swoich urzędników ("ambanów"). Ci przetrwali aż do upadku dynastii mandżurskiej (Qing) w 1911 roku. Izolację Tybetu przerwała tzw. ekspedycja Younghusbanda (1903–1904 r.), która doprowadziła do zawarcia stosunków dwustronnych między Tybetem a Imperium brytyjskim. Upadek dynastii Qing w praktyce oznaczał dla Tybetu odzyskanie niepodległości, która zakończyła się w 1950 r. przez inwazję armii Chińskiej Republiki Ludowej i włączenie Tybetu do Chin. Obecnie w ramach ChRL istnieje Tybetański Region Autonomiczny, który jednak zajmuje zaledwie ok. połowy historycznego obszaru Tybetu. Władze emigracyjne Tybetu rezydują w indyjskim mieście Dharamsala (stan Himachal Pradesh), a ich głównym przedstawicielem jest XIV Dalajlama, Tenzin Gjaco.
Początki.
Ponieważ praktycznie nie istnieją żadne świadectwa dotyczące najstarszej historii Tybetu, a najwcześniejsze dokumenty pisane datują się na VII w. n.e. – od czasów króla Songcena Gampo, bardzo trudno odtworzyć początki tybetańskiej państwowości. Historyczne postaci i wydarzenia pochodzące sprzed VII wieku są umieszczone w kronikach z lat późniejszych, przemieszane z postaciami legendarnymi. Współcześni badacze często różnią się w poglądach, które wydarzenia i postaci są rzeczywiście historyczne, a które z całą pewnością należy zaliczyć do legend.
Niektóre tybetańskie źródła mówią o czterech lub sześciu – ewentualnie o innej liczbie – plemionach, które niegdyś zamieszkiwały Wyżynę Tybetańską. Według podania, członkowie tych plemion byli potomkami małp, narodzonych ze związku samca małpy z Rakszasi – demonem skalnym (rodzaju żeńskiego). Najszlachetniejszymi z plemion miały być "Se", "Dong", "Tong" i "Mu". Plemiona wiodły między sobą nieustanne kłótnie, w wyniku których powstało aż 40 królestw, o których jednak praktycznie nic nie wiadomo. Dużo później miały one zjednoczyć się w tzw. cztery wielkie kultury.
O innych plemionach również wiadomo niewiele – nie można nawet w przybliżeniu określić czasu ich istnienia. Ludzie zasiedlili Tybet co najmniej 21 tysięcy lat temu. Ta populacja została w znacznym stopniu zastąpiona ok. 1000 lat p.n.e. przez neolitycznych przybyszy z północnych Chin. Jednak za pomocą badań genetycznych można wykazać ciągłość między osadnikami z paleolitu a dzisiejszymi Tybetańczykami.
W Tybecie znajduje się kilka megalitów, pochodzących sprzed 4 tysięcy lat, które mogły być używane jako ośrodki kultu. Nie wiadomo jednak, czy były one zbudowane przez starożytnych Tybetańczyków. Trwalsze osadnictwo rozpoczęło się w Tybecie prawdopodobnie na początku naszej ery.
Pierwsi królowie (do VI w. n.e.).
Siedmiu niebiańskich królów.
Według tybetańskiej legendy od początku świata aż do VI wieku na tronie Tybetu zasiadło 27 królów. Pierwszy z nich, Niatri Cenpo, miał zstąpić z nieba po linie zwanej "dmu" (symbolizującej oś świata – "axis mundi)". Podobnie czyniło też następnych sześciu królów. Gdy syn każdego z nich osiągnął dorosłość, każdy z królów wznosił się na tej linie do niebios, a syn zajmował jego miejsce. Jednak ósmy król, Drigum Cenpo, wdał się w kłótnie klanowe i podczas pojedynku ze swoim sługą Longamem lina została przecięta, a król zmarł. Od tej pory królowie umierali jak zwykli ludzie i w ten sposób skończył się złoty wiek Tybetu.
Według tradycji to właśnie król Niatri Cenpo zbudował twierdzę Jumbulagang nad Brahmaputrą, która na następne stulecia stała się siedzibą królów Tybetu. Przypisuje się mu zjednoczenie plemion tybetańskich. Nie ustalono jednak żadnych dat dotyczących jego życia i panowania, choć przyjmuje się III wiek p.n.e. lub przełom V i IV wieku p.n.e.
Dalsi królowie.
Pierwszym historycznie udowodnionym władcą Tybetu był Drigum Cenpo (pocz. II w. p.n.e.). Jego grób jest oznaczony jako grób pierwszego króla, a według tradycji znajduje się w prefekturze Nyingchi (nad Brahmaputrą, graniczy z Arunachal Pradesh). Król ten miał być ósmym królem Tybetu i pierwszym śmiertelnym królem. Po jego śmierci tron chciał objąć jego zabójca – Longam, ale władza przypadła prawowitemu pretendentowi – synowi Driguma Cenpo, Czathi.
Okres rządów tych dwóch królów charakteryzuje się wielkim postępem technologicznym i zmianami społeczno-politycznymi. Po nich rządziło „sześciu królów "leg"” (tzn. „dobrych”), „ośmiu królów "de"” (tzn. „skarb”) i „pięciu królów "can"” (tzn. „silnych”). Tych 19 władców panowało prawdopodobnie między I a V wiekiem. W tym czasie Tybetańczycy udoskonalili rolnictwo, zbudowali potężne twierdze na przełęczach, a ich kultura stawała się coraz bardziej różnorodna. O nich samych wiadomo jednak niewiele, często tylko ich imiona, ewentualnie imiona ich żon i dzieci.
Według tradycji 28. królem Tybetu był Thothori Niantsen. Podczas jego panowania Tybet wszedł w pierwsze kontakty z buddyzmem. Tradycja buddyjska mówi, że gdy król przebywał w Jumbulagang, otrzymał kosz z tekstami buddyjskimi, napisanymi w sanskrycie. Pomimo tego, że władca nie znał sanskrytu, powiedział swoim ministrom, że teksty zostały zesłane z nieba. Dopiero po jego śmierci oraz po upływie panowania trzech następnych królów król Tybetu przeczytał teksty ze zrozumieniem. Po Thothori Niantsenie władzę obejmowali: jego syn Trinjen Zungtsen, potem Drongnjen Deu, Tagbu Niasig i Namri Lontsen. Temu ostatniemu udało się zjednoczyć skłócone plemiona tybetańskie i ustanowić nad nimi jedną władzę. Nie udało mu się jednak pokonać wewnętrznej opozycji, o czym świadczy fakt, że został otruty przez własnych dworzan. Już w tamtym okresie prawdopodobnie dochodziło do pierwszych kontaktów między Tybetem a Chinami. Namri Lontsen był znaczącą postacią tybetańskiej historii, mimo że nie udały mu się próby stworzenia imperium. Tym, kto tego dokonał, był jego syn i następca, jedna z największych postaci w dziejach Tybetu, Songcen Gampo.
Imperium tybetańskie.
Początki potęgi Tybetu związane są z zamkiem "Tagcé" (obecnie pn. część prefektury Shannan). Tam, według "Starej Kroniki Tybetańskiej", grupa żołnierzy przekonała króla Tagbu Niasiga, aby zbuntował się przeciw Gudri Singpodże, który był wasalem państwa Żangżung. Państwo to było położone w północno-zachodniej części Wyżyny Tybetańskiej i to właśnie ono panowało nad tą wyżyną, zanim Tybet osiągnął swój rozkwit. Było też ośrodkiem religii bön, która panowała w Tybecie przed buddyzmem. Bunt się udał. Od tej pory coraz silniejszą pozycję zaczął zajmować klan Namri Lontsena. Przejął on kontrolę nad obszarem w okolicach dzisiejszej Lhasy, ale został zamordowany ok. r. 618. Namri Lontsen wysłał dwóch ambasadorów do Chin (dynastia Tang) w 608 i 609, zaznaczając obecność Tybetu na arenie międzynarodowej. Po zamordowaniu go władzę przejął jego syn – Songcen Gampo.
Songcen Gampo (ok. 618–ok. 650).
Dokładne daty życia Songcena Gampo nie są znane, ale historycy są zgodni, że zaczął rządzić na początku VII wieku. Najpewniejsza jest data 618 roku. Po zdławieniu niewielkiego powstania, które wybuchło po otruciu jego ojca, Songcen Gampo konsekwentnie jednoczył prowincje nad Brahmaputrą (tyb. "Jarlung") i w ten sposób stworzył pierwszy stabilny organizm państwowy na ziemi tybetańskiej. Król był autorem wielu reform. Podzielił społeczeństwo na trzy kasty: wojsko, kastę służebną i rolników oraz wprowadził nowe zasady podziału gruntów.
W 634 Songcen Gampo pokonał królestwo Tuyuhun (na terenie obecnej prowincji Qinghai). Królestwo to leżało na ważnych dla Chin szlakach handlowych, dlatego również Chinom zależało na pokonaniu Tuyuhun. Z tego powodu cesarz Tang Taizong wysłał poselstwo do króla Tybetu. Zażądał przy tej okazji ręki cesarskiej córki – księżniczki chińskiej Wencheng, ale żądanie zostało odrzucone. Dopiero po dwóch latach zostało przyjęte – ale po pokazie siły, jaki Tybet zaprezentował Chinom w kampanii w latach 635–636. Księżniczka przybyła do Songcena Gampo w 641. Tradycyjnie ją właśnie uznaje się za osobę, która wprowadziła buddyzm do Tybetu. Drugą buddyjską żoną władcy była księżniczka nepalska Bhrikuti, córka króla Amshuvarmy. Obie z nich według tradycji przywiozły do Tybetu rzeźby Buddy, dla których w Lhasie zbudowano świątynie Dżokhang i Ramocze. Pod wpływem żon, król przyjął buddyzm, odrzucając bön – do tego momentu najpopularniejszą religię Tybetu. W ten sposób miało wypełnić się proroctwo jego poprzednika sprzed pięciu pokoleń – Thothori Niantsena. Buddyzm radykalnie wpłynął na dalszy kierunek rozwoju i ogólny charakter kultury tybetańskiej. Songcen Gampo wysłał na studia do Indii grupę mnichów pod przewodnictwem Thonmi Sambhota, który po powrocie do Tybetu stworzył podstawy pisma tybetańskiego.
Siostra Songcena Gampo, Semakar, wyszła za mąż za Ligmjirdże, króla Żangżungu. Gdy król odmówił skonsumowania małżeństwa, Semakar, razem ze swoim bratem, pokonała go i w 645 Żangżung został włączony do Tybetu.
Songcen Gampo przeniósł siedzibę władców tybetańskich do Lhasy. Tam król postawił tzw. "Biały Pałac" – w jego pobliżu w XVII wieku zbudowano pałac Potala. Budował też wiele świątyń buddyjskich, dbał o szerzenie tej religii w kraju i za granicą. Podejmował wyprawy wojenne przeciw Indiom, i przeciw Chinom. W rządzeniu i rozszerzaniu powierzchni imperium pomagał mu minister Gar Songcen, który sam był założycielem "dynastii" ministrów królewskich.
Songcen Gampo utrzymywał stosunki dyplomatyczne z sąsiadami – Kaszmirem, Ladakhiem, Nepalem, i Chinami. Na prośby króla do Tybetu przybywali chińscy uczeni, którzy przynosili ze sobą zaawansowane umiejętności nawadniania ziemi, czy też wyrobu piwa, przywieźli też do Tybetu np. jedwab i atrament. W 641 król oddał swój tron jedynemu synowi Gungsongowi Gungcenowi, który jednak wkrótce umarł, a Songcen Gampo znów objął rządy. Po jego śmierci ok. r. 650 najpierw rządził jako regent minister Gar Songcen, a potem wnuk króla, Mangsong Mantsen. Minister umarł w 667.
Mangsong Mantsen (ok. 650–677), Tridu Songcen (677–704), Mesagtsom (704–755).
Panowanie Mangsonga Mantsena było naznaczone walkami z Chinami (dynastia Tang). Wojska Tybetu podbiły Tuyuhun i podejmowały wyprawy na ziemie Tangów. W 670 weszły do Turkiestanu i zdobyły cztery twierdze: (Hoten, Kuczę, Kaszgar i Karaszar), w praktyce przejmując władzę nad tym regionem. Chińczycy odpowiedzieli wysłaniem stutysięcznej armii, ale we wszystkich bitwach poniosła ona porażkę. Dopiero w latach 692–694 Chińczykom udało się odzyskać te cztery twierdze.
Mangsong Mantsen umarł w 677. Urodził się też wtedy jego syn – Tridu Songcen – który od razu wstąpił na tron. Regencję sprawowała żona Mangsong Mantsena, królowa Trimalo. Mimo śmierci króla, wyprawy przeciw Chinom były kontynuowane. Były one wtedy atakowane przez Arabów, którzy wówczas stali się sojusznikiem Tybetu.
Król Tridu Songcen panował w cieniu swojej potężnej matki Trimalo oraz wpływowego rodu Gar (z którego wywodził się już nieżyjący minister króla Songcena Gampo, Gar Songcen). W 685 minister Gar Tenjedombu umarł, a na jego miejsce został mianowany jego brat, Gar Tridringtsendro. W 692 Tybetańczycy utracili Turkiestan na rzecz Chin. Z kolei w 696 pokonał ich i poprosił o pokój. W 698 jednak król Tridu Songcen zaprosił klan Gar (ponad 2 tys. ludzi) na polowanie i wymordował wszystkich. Wtedy minister popełnił samobójstwo, a jego oddziały przeszły na stronę Chińczyków. Był to koniec rządów klanu Gar.
Od roku 700 aż do swej śmierci Tridu Songcen prowadził kampanię na północnym wschodzie i był nieobecny w centralnym Tybecie. W jego imieniu administrowała jego matka, Trimalo. W 702 Chiny i Tybet zawarły pokój. Pod koniec tego roku rząd zakończył organizację rejonu północno-wschodniego, zamieszkanego przez lud "Sumpa", podbitego 75 lat wcześniej przez Songcena Gampo.
W 703, latem, Tridu Songcen przebywał w rejonie "Ling" nad rzeką Jangcy, przygotowując się do inwazji na kraj "Jang" (dziś na pograniczu Syczuanu i Junnanu). W 704 krótko przebywał w rejonie Madrom nad Huang He. Następnie zaatakował kraj "Mywa" (prawdopodobnie lud Miao z południowo-wschodnich Chin), ale umarł w trakcie kampanii.
W 704 urodził się syn Tridu Songcena – Gjaltsugru – znany w historii pod swoim przydomkiem Mesagtsom („Stary Włochacz”). Regencję znów objęła królowa-matka, Trimalo. W następnym roku starszy syn Tridu Songcena, Lha Balpo, szykował się do objęcia tronu zamiast jednorocznego brata, ale Trimalo zmusiła go do rezygnacji.
Trimalo zaangażowała małżeństwo Mesagtsoma z księżniczką chińską Jincheng. Księżniczka przybyła do Tybetu w 710, ale nie jest jasne, czy poślubiła siedmioletniego króla, czy odsuniętego od tronu Lha Balpo. Mesagtsom poślubił na pewno jedną kobietę z ludu Jang i inną z ludu Nanam. Został oficjalnie koronowany pod imieniem Tride Tsuktsen w 712, gdy umarła królowa-babka Trimalo.
W latach 710–712 coraz bardziej rosło znaczenie Kalifatu Arabskiego i Turkutów. Tybetańczycy byli sprzymierzeńcami obu tych organizmów przeciw Chińczykom. Walczyli z Chińczykami od ok. r. 725. Początkowo Tybetańczycy odnosili zwycięstwa (z Turkutami u boku), ale potem zaczęli przegrywać. Okazją do zawarcia pokoju było zwycięstwo Tybetu w 730 i rebelia w południowych Chinach.
W 734 księżniczka tybetańska Dronmalon wyszła za kagana Turkutów. Chińczycy sprzymierzyli się zaś z Arabami, aby zaatakować Turkutów. Po zwycięstwie i zawarciu pokoju, Chińczycy skierowali się z kolei na Tybetańczyków. Ci ostatni ponieśli kilka porażek na wschodzie, mimo wzmocnienia się na zachodzie. Imperium Turkutów upadło wskutek niepokojów wewnętrznych. W 737 Tybet zaatakował miasto Gilgit w górach Karakorum (dziś północny Pakistan). Jego król poprosił Chińczyków o pomoc, ale ostatecznie i tak został zmuszony do płacenia Tybetańczykom trybutu. W 747 Tybet został zaatakowany przez chińskiego generała, Gao Xianzhiego, który chciał przywrócić bezpośrednie połączenie komunikacyjne między Azją Środkową a Kaszmirem.
W 750 Tybetańczycy stracili prawie wszystkie posiadłości w Azji Środkowej na rzecz Chińczyków; w 753 nawet Gilgit wpadł w ręce Chin. Po klęsce generała Gao Xianzhiego w wielkiej bitwie z Arabami i Karłukami nad rzeką Tałas (751) wpływy Chin zaczęły maleć, a Tybetu rosnąć, który w tym czasie podbił spore obszary północnych Indii.
W 755 Mesagtsom został zabity przez swoich ministrów – Langa i Bala. Następnie ministrowie wzniecili rebelię przeciw księciu Song Decenowi, w wyniku której zginęli, a ich majątki zostały skonfiskowane.
Trisong Decen (756–797).
W 756 roku, po jednorocznym bezkrólewiu, książę Song Decen osiągnął wiek uprawniający go do przejęcia samodzielnej władzy (13 lat według tradycji tybetańskiej) i został ukoronowany pod imieniem Trisong Decen (756–797). W jego osobie na tronie Tybetu zasiadł kolejny wielki król. Jest on wspominany przez teksty buddyjskie jako zdecydowany zwolennik i propagator nauki Buddy – mówi się o nim jako o "królu nauki" („dharmaradża”) i emanacji Manjushri, bodhisattwy mądrości. Na jego zaproszenie przybył do Tybetu indyjski uczony – pandit Śāntarakṣita – który miał za zadanie propagować tam buddyzm. Z jego obecności jednak nie byli zadowoleni liczni ministrowie, a cały szereg niefortunnych zdarzeń towarzyszących Śāntarakṣicie był interpretowany jako przejaw złości bóstw tybetańskich (tzn. bóstw religii bön). Z tego powodu uczony wkrótce wyjechał z Tybetu, ale przed odjazdem poradził królowi, aby wezwał do Tybetu wielkiego hinduskiego guru i adepta tantry, Padmasambhavę (zwanego też Guru Rinpocze).
Padmasambhava pochodził z legendarnej krainy Oddiyana, której położenie nie jest do końca ustalone (lokalizuje się ją w północnym Pakistanie u podnóża Karakorum lub w indyjskim stanie Orisa). W krajach, gdzie rozpowszechniona jest tybetańska odmiana buddyzmu, można spotkać wiele miejscowości, które z większą lub mniejszą wiarygodnością utrzymują, że są jakoś powiązane z Padmasambhavą. Tradycja utrzymuje, że gdy guru przybył do Tybetu, pokonał złe demony (tzn. bóstwa religii bön), a potem mógł zająć się szerzeniem "dharmy". Jego uczniem został też król Trisong Decen. Gdy Padmasambhava odniósł w Tybecie sukces, dołączył do niego Śāntarakṣita. Do dziś Padmasambhavie przypisuje się założenie najstarszego tybetańskiego klasztoru Samje (na południe od Lhasy) i stworzenie ningma – jednej z czterech głównych tradycji buddyzmu tybetańskiego.
Początkowo buddyzm miał w Tybecie problemy z akceptacją u ludności. Okazało się jednak, że taka forma, jaką propagował Padmasambhava, zdobyła szybko poparcie. Według tradycji guru był mistrzem zaawansowanej magii, a lud został oczarowany praktykami tantry, która obejmuje szeroki wachlarz rytuałów, modlitw, mantr, zaklęć magicznych itp. Za panowania Trisonga Decena doszło prawdopodobnie do pierwszego tybetańskiego "kongresu buddyjskiego", który czasem nazywa się "lhaskim" (choć nie odbył się w Lhasie). Głównym tematem debaty było pytanie, do jakiej formy buddyzmu miałby się skłonić Tybet: do chińskiej – "nagłego przebudzenia" (chan) czy też hinduskiej – "powolnego budzenia się" (mahajana). Rezultatem debaty było przyjęcie formy hinduskiej. Według czeskiego badacza Karela Wernera przebieg debaty był w dużym stopniu upolityczniony, gdyż wraz z rezygnacją z chińskiej formy buddyzmu osłabiły się wpływy Chin w Tybecie; poza tym w przyszłości infiltracja kraju przez buddyjskich mnichów z Chin mogłaby okazać się niebezpieczna. Podczas kongresu przełożono na język tybetański wiele tekstów buddyjskich.
Za panowania Trisonga Decena imperium tybetańskie osiągnęło szczyt potęgi politycznej i rozwoju terytorialnego. Na zachodzie sięgało do Amu-darii, choć nie obejmowało Kotliny Kaszgarskiej. Sam kalif Harun ar-Raszid zauważył szybko rosnącą potęgę państwa i w zamiarze zatrzymania rozwoju Tybetu sprzymierzył się z Chinami. Stosunki chińsko-tybetańskie w VIII wieku upłynęły natomiast na negocjacjach i wyprawach wojennych. W 755 Chiny zostały znacznie osłabione rebelią An Lushana, która trwała do 763. Ze względu na nią Chińczycy celowo przedłużali negocjacje; wiedzieli też o wewnętrznych problemach Tybetu, które stopniowo osłabiały to państwo. Chodziło głównie o bunty narodów podbitych przez Tybet, intrygi szlachty i walki o tron królestwa. W 763 armia Trisonga Decena zdobyła chińską stolicę Chang’an (ob. Xi’an w prowincji Shaanxi), instalując na tronie chińskim marionetkowego władcę (cesarz Daizong przebywał w Luoyang). Królestwo Nanzhao (dzisiejszy Junnan) pozostawało pod kontrolą Tybetu w latach 750–794, gdy mieszkańcy Nanzhao pomogli Chińczykom pokonać Tybetańczyków. Do klęski Tybetańczyków przyczynili się częściowo Ujgurzy, którzy – jako sojusznicy Chin – stale atakowali (i często z sukcesami) północne granice Tybetu. W 783 podpisano porozumienie pokojowe, którego częścią było postanowienie o wytyczeniu granicy między Chinami a Tybetem. Spory trwały jednak do 821, gdy zawarto traktat chińsko-tybetański (za rządów króla Ralpaczena).
Ostatnie badania wskazują na obecność chrześcijaństwa w Tybecie w VI i VII wieku. Silna społeczność chrześcijańska istniała w VIII wieku – w 782 patriarcha nestoriańskiego Kościoła Wschodu Tymoteusz określa Tybetańczyków jako jedną z najważniejszych społeczności Kościoła wschodniego, a ok. 795 pisze o potrzebie mianowania kolejnego biskupa.
Muné Cenpo (797–799) i Sadnalegs (799–815).
W 797 Trisong Decen abdykował i przekazał władzę starszemu synowi, Muné Cenpo. Nowy król usiłował przeprowadzić reformę społeczną opartą na redystrybucji ziemi, aby przynajmniej częściowo zmniejszyć przepaść między bogatymi a biednymi. Nie udało mu się to, mimo że próbował jeszcze dwa razy. Po około półtora roku rządów został otruty. Następnym w linii sukcesji był młodszy brat "Mutik Cenpo", jednakże został on zesłany na banicję pod granicę z Bhutanem za morderstwo jednego z ministrów. Następnym władcą został zatem najmłodszy brat Cenpo, Tride Songcen, który w kronikach tybetańskich występuje pod imieniem Sadnalegs.
Sadnalegs toczył boje z Arabami (zarówno na niwie politycznej, jak i militarnej) przy zachodnich granicach państwa. Tybetańska armia doszła aż do Samarkandy i Kabulu. Jednak Arabowie zaczęli zdobywać przewagę i nakłonili tybetańskiego gubernatora Kabulu, aby przeszedł na islam (ok. r. 815). Następnie uderzyli na Kaszmir, ale tu zostali odparci przez Tybetańczyków. W międzyczasie północne granice Tybetu atakowali Ujgurowie.
Ralpaczen (815–836) i Langdarma (836–843).
Po śmierci Sadnalegsa ok. 815 na tron wstąpił jego syn, Ralpaczen (ok. 815–836), który wraz z poprzednimi królami – Songcenem Gampo i Trisongiem Decenem – zaliczany jest w poczet tzw. "królów dharmy", czyli tych, którzy znacznie przysłużyli się rozpropagowaniu "dharmy" (nauk Buddy). Król Ralpaczen niedługo po objęciu władzy sprowadził do Tybetu wielu hinduskich uczonych – m.in. Śilendrabodhiego, Danaśila, Djinamitra – którzy mieli pomagać w przekładzie tekstów buddyjskich na język tybetański. Uczeni, we współpracy z najlepszymi tybetańskimi tłumaczami "Kawa Palcege" i Chede Lu Gjalcchenem, opracowali pierwszy słownik sanskrycko-tybetański, zwany "Mahavjutpatti". Wybitnym osiągnięciem Ralpaczena było podpisanie traktatu z Chinami (821), którego tekst został wyryty na trzech kamiennych stelach: jedna została umieszczona przed świątynią Dżokhang, druga – w Chang’an, trzecia – na granicy obu państw. Stela z Lhasy zachowała się do dziś. Głównymi postanowieniami traktatu była deklaracja przyjaźni między oboma krajami oraz potwierdzenie umowy granicznej z 783. Pokój przetrwał 20 lat. Pełny tekst traktatu z niezwykle obrazowymi opisami relacji między królem Tybetu a cesarzem Chin można znaleźć tu: 
Ralpaczen był gorliwym obrońcą buddyzmu. W celu wsparcia stale rozrastających się wspólnot mnichów (sangha), wydał nakaz, według którego zadanie materialnego utrzymania klasztorów spadało na ludność. To wywołało oburzenie zwłaszcza wśród wyższej szlachty. Ta i tak już była zaniepokojona poprzednimi reformami agrarnymi, przez które straciła wiele przywilejów i swoją niegdyś silną pozycję. Dlatego postanowiła sprzeciwić się woli króla. W wyniku buntu władca został zamordowany przez dwóch ministrów, wyznających bön, którzy na tronie osadzili antybuddyjsko nastawionego brata króla, Langdarmę (836–843). Jego rządy oznaczały porzucenie zarówno buddyzmu, jak i zmian społecznych. Zamknął on klasztory, a mnichom dał do wyboru: albo się ożenić (czyli złamać celibat), albo wstąpić do armii (czyli złamać zasadę "ahinsa", czyli niestosowania przemocy). Zmiany polityczne i religijne sprowokowane przez Langdarmę wstrząsnęły całym krajem. Znów wyszły na wierzch spory między klanami, wzrosła rywalizacja gospodarcza. W 840 Kirgizi rozbili państwo Ujgurów i tysiące uciekinierów pojawiło się w Tybecie. Doszło do tego, że króla zamordował w 842 buddyjski mnich. Langdarmie udało się usunąć buddyzm z centralnego Tybetu, jednak na granicach przetrwał.
Połowa IX wieku to koniec imperium tybetańskiego. Pod panowaniem Ralpaczena państwo rozciągało się od Mongolii do Bengalu i zawarło z Chinami traktaty na równoprawnych warunkach.
Rozbicie dzielnicowe (842–1247).
Imperium tybetańskie stanowiło szczytowy etap istnienia państwa tybetańskiego. Do Tybetu należał ogromny obszar Azji Środkowej, łącznie z Sinciangiem, Gansu i Pamirem. Z chwilą śmierci króla Langdarmy nastąpił całkowity upadek imperium, choć początków upadku można doszukiwać się już w momencie wzniecenia powstania przeciw Ralpaczenowi. Głównym czynnikiem spajającym imperium była osoba króla, a w momencie zamordowania Langdarmy dynastia rozpadła się na kilka gałęzi. Po jego śmierci na tron w Lhasie wstąpił jego syn Osung (843–905 lub 847 – 885), ale do przejęcia władzy szykował się też drugi syn, Yumten. Wybuchła wojna domowa. Osung sprawował kontrolę nad Lhasą, zaś Yumten został odrzucony do Yalung, gdzie powstała odrębna linia królewska.
Synem Osunga był Pelkhortsen (893–923 lub 865–895). Sprawował on władzę nad środkowym Tybetem. Miał dwóch synów: Trashi Tsentsena i Thrikhyidinga, zwanego też Kyide Nyimagon. Ten drugi wyjechał do zachodniego Tybetu – do regionu Ngari w Ladakhu – i poślubił kobietę ze szlacheckiego rodu ze środkowego Tybetu, czym zapoczątkował lokalną dynastię. Najstarszy syn Kyide Nyimagona został władcą Ladakhu, zaś dwóch młodszych podbiło zachodni Tybet, ustanawiając królestwa Guge i Pu-hrang.
Od lat 70. X wieku w Tybecie zaczyna odradzać się buddyzm, który podczas panowania Langdarmy odniósł poważne ciosy. Ówczesny król Guge, Yeshe O, wysłał 21 uczonych do Kaszmiru, aby tam studiowali sanskryt i nauki buddyjskie. Wróciło tylko dwóch – Rinchen Zangpo i Legpe Sherab – i natychmiast zajęli się tłumaczeniami. Z ich czasów zachowało się mnóstwo przekładów dzieł sanskryckich na tybetański. Król Jeshe O chciał jeszcze zaprosić hinduskiego uczonego Atiśę z uniwersytetu buddyjskiego Vikramaśīla (ob. stan Bihar). Początkowo ten zaproszenie odrzucił, ale zmienił zdanie, gdy powtórzył je syn Yeshe O, Changchub. Yeshe O został mnichem, zaś administrowaniem krajem zajęli się jego synowie.
Atiśa znacznie pomógł w odrodzeniu się buddyzmu w Tybecie. Wzywano go do wszystkich miejsc w kraju, a jego wizyty szybko stały się wyznacznikiem prestiżu. Jeszcze przed swym przybyciem do Tybetu, Atiśa był wielkim autorytetem w swoim środowisku. Do dziś jest uważany za jedną z kluczowych postaci tybetańskiego buddyzmu i za założyciela szkoły "kadam".
Za czasów Langdarmy buddyzm przetrwał w stanie szczątkowym w regionie Kham (północno-wschodni Tybet). Z niespokojnej Lhasy uciekło tam trzech mnichów. Ich uczeń, zwany później Gongpa Rabsal (832–915), zapoczątkował renesans buddyzmu w północno-wschodnim Tybecie. Uważa się go za twórcę szkoły "ningma". Jeden z potomków króla Osunga, który miał majątek koło najstarszego buddyjskiego klasztoru w Tybecie (Samje koło Lhasy), przysłał do mistrza Gongpy dziesięciu młodych mężczyzn. W tej dziesiątce znajdował się Lume Sherab Tshulthrim (950–1015). Po zakończeniu nauki młodzieńcy wrócili do centralnego Tybetu, około 1045 spotkali Atiśę i zaoferowali mu pomoc w organizacji buddyzmu w regionie Lhoka (dzisiejsza prefektura Shannan). Założono klasztory Sakja (1073), Zalu i Radeng. W ciągu dwóch wieków klasztor Sakja zdobył główną pozycję w życiu i kulturze Tybetu. Zaś w 1155 powstał klasztor C'urphu – miejsce narodzin szkoły Karma Kagyu i tradycji kagyu – jednej z czterech głównych tradycji buddyzmu tybetańskiego.
Wraz z rozwojem buddyzmu rosła rola lamów i przedstawicieli klasztorów, którzy angażowali się w gospodarcze, ekonomiczne i polityczne życie kraju, mimo że Atiśa próbował przeciwdziałać temu wtrącaniu się duchownych w życie świeckie.
Imperium mongolskie i szkoła "sakja".
Według dokumentów, pierwszym kontaktem Tybetańczyków i Mongołów było spotkanie Czyngis-chana z mnichami w państwie Tangutów ok. r. 1215. Państwo Tangutów (znane jako Xixia) było pierwszym, jakie najechał Czyngis-chan. Jego zainteresowanie nie ominęło też Tybetu. Za jego panowania Tybetańczycy uniknęli bezpośredniego kontaktu zbrojnego w ten sposób, że zobowiązali się płacić trybut. Jednak po śmierci wielkiego chana w 1227 roku (podczas oblężenia stolicy Tangutów) zaprzestali płacenia. Z tego powodu w 1240 roku książę Godan, syn nowego chana Ugedeja, najechał Tybet. Rozkazał swoim generałom znaleźć uczonego Kungę Gjelcena, przedstawiciela szkoły sakja (zwanego najczęściej Sakja Pandita), następnie przekazał mu podarki i „zaproszenie” do swojej stolicy w celu formalnego poddania Tybetu Mongołom i nauczania ich buddyzmu. Sakja Pandita przybył nad jez. Kuku-nor w roku 1246 z dwoma bratankami. Książę Godan przyjął od niego ryty inicjacyjne, a szkoła sakja stała się oficjalną religią mongolskiej linii panującej. Z kolei dwa lata po drugiej inwazji mongolskiej w 1247 roku, gdy prawie wszystkie państwa tybetańskie poddały się chanowi, Sakja Pandita został mianowany gubernatorem Tybetu.
Gdy w roku 1251 zmarł Sakja Pandita, nowym chanem Mongołów został Mongke. W obozie księcia Godana nadal przebywał jeden z bratanków Pandity – Drogon Chogjal Phagpa. W 1256 roku brat Mongkego, Kubilaj poprosił Godana o zdolnego uczonego. Phagpa nawrócił Kubilaja na buddyzm. W 1259 Kubilaj został chanem. Obaj ustalili, że ilekroć na dworze chana będzie decydować się o sprawach Tybetu, chan będzie pytał o zdanie Phagpę. Kubilaj ustanowił Phagpę świeckim i duchownym władcą najpierw Tybetu środkowego, potem i pozostałych regionów – Amdo, Ü, Cang i Kham. W ten sposób utrwaliła się mocna pozycja szkoły sakja. Przez to, że Phagpa był związany z tą szkołą, Kubilaj tłumił działalność innych szkół tybetańskiego buddyzmu. Lamowie tybetańscy zdobyli ogromne wpływy w wielu mongolskich klanach, nie tylko w klanie rządzącym, ale np. wśród Ilchanidów. Jednak gromadzenie bogactw i władzy w rękach szkoły sakja zaszkodziło jej reputacji, a później przywiodło do jej upadku.
Phagpa wrócił do Tybetu w roku 1265. Od razu podjął próbę narzucenia krajowi hegemonii szkoły sakja, mianując długoletniego sojusznika szkoły sakja, Shakya Bzang-po, „wielkim administratorem” Tybetu. W 1268 roku podzielono Tybet na 13 prowincji (myriarchii).
Phagpa umarł w roku 1280. Według niektórych danych miał zostać otruty przez własnych mnichów z klasztoru Sakja. Natomiast Kubilaj, koronując się w 1279 roku na cesarza Chin, dał początek dynastii Yuan, która na okres stu lat rządziła Chinami. Relacje między Kubilajem a Phagpą były bardzo wyjątkowe i szczególne. Nie chodziło jedynie o związek nauczyciel-uczeń, ale także o relacje władca-poddany. Można to wyrazić tak, że, podczas gdy Phagpa dawał Kubilajowi duchowe wsparcie, Kubilaj dawał Phagpie wsparcie świeckie. Imperium mongolskie dawało Tybetowi ochronę militarną, a Tybet stawał się coraz bardziej podległy władzy mongolskiej w Pekinie.
Hegemonia szkoły sakja trwała do połowy XIV wieku, choć w 1285 roku zagroziła jej rewolta szkoły Drikung, należącej do tradycji kagyu. Powstańcom pomagał chan czagatajski Duwa (ok. 1282–1307). Powstanie zostało stłumione w 1290 roku, gdy przywódcy szkoły "sakja" z pomocą wschodnich Mongołów spalili klasztor Drikung i zabili 10 tys. ludzi.
W połowie XIV wieku rządy chińsko-mongolskiej dynastii Yuan kontrolującej Tybet mają się ku końcowi. Słabnie też potęga szkoły "sakja", która rządzi Tybetem w imieniu dynastii Yuan. W latach 1346–1358 do głosu dochodzi ród Phagmodrupa, reprezentujący tradycję "kagyu". Lamowie ze szkoły "sakja" tracą władzę w r. 1358 na rzecz szkoły "kagyu".
Następne 80 lat to okres względnej stabilności. Powstaje wówczas szkoła "gelugpa" (znana też jako „żółte czapki”): zakłada ją Congkhapa, koło Lhasy powstają klasztory Ganden, Drepung i Sera. Po 1430 roku kraj wchodzi w kolejny okres walk wewnętrznych.
Dynastia Phagmodru.
Tybet oswobodził się od mongolskiej władzy za sprawą rodu Phagmodru. Pierwotnie taką nazwę nosiła jedna z myriarchii położona na terenie dzisiejszej prefektury Shannan (tam, gdzie znajduje się twierdza Jumbulagang). Teren ten został w 1251 roku wydzielony jako apanaż (część domeny wydzielona w celu zapewnienia dochodów) bratu Mongke – Hulagu. Jedną z ważniejszych rodzin był tu ród Lang. Z chwilą osłabnięcia wpływów rodu Hulagu (Ilchanidów) stał się on najważniejszym rodem regionu, w granicach określonych przez rządzących ze szkoły "sakja" w sojuszu z Mongołami. Gubernatorem był w tym czasie Ponczen. Na przełomie XIII i XIV wieku obszar pod zarządem rodu Lang był stale ograniczany. Jeden z przedstawicieli tego rodu, Czangczub Gjelcen (1302–1364), uznał te ograniczenia za nielegalne i po zostaniu zarządcą regionu (1322) szukał możliwości odzyskania ziem Phagmodru. Konflikt zaostrzył się, gdy Phagmodru zostało zaatakowane przez sąsiadów w 1346 roku. Czangczub Gjelcen został aresztowany, a potem uwolniony (1347). Ale gdy odmówił stawienia się na procesie sądowym, jego włości zostały zaatakowane przez Ponczena w 1348 roku. Czangczub Gjelcen z powodzeniem bronił swych ziem, odnosił coraz większe sukcesy, a do roku 1351 stał się najsilniejszą militarnie postacią w kraju. Kontynuował podbój środkowego Tybetu aż do śmierci w 1364 roku, choć pozostawił wszystkie instytucje ustanowione przez Mongołów jako fasady. Ród Phagmodru (bo taką nazwę przyjął ród Lang) utrzymał władzę w swoich rękach do roku 1434, choć jego przedstawiciele panowali dłużej (ale ich autorytet był już bardzo mały).
Czangczub Gjelcen reformował system karno-prawny i inne gałęzie administracji tybetańskiej. Wspierał buddyzm, a pod koniec rządów został mnichem bhikku. Za jego rządów Sonam Gjelcen napisał kronikę tybetańską „"Zwierciadło króla"”. W II poł. XIV wieku działał w Tybecie reformator religijny i społeczny Congkhapa (1357–1419) – twórca szkoły "gelug" i klasztoru Ganden. Congkhapa zreformował ruch monastyczny w Tybecie, będący wówczas w głębokim upadku. Jeszcze w XIV w. uporządkowano zbiory świętych tekstów (Kangjur) i komentarzy (Tengjur), które stanowią podstawowy kanon buddyzmu tybetańskiego. W roku 1409 odbyło się pierwszy raz święto Monlam – w pierwszym miesiącu tybetańskiego kalendarza mnisi zbierają się na tydzień w celu odprawiania wspólnych modlitw i rytuałów.
Rody Rinpung i Cangpa.
W pierwszej połowie XV wieku ród Phagmodru zaczął tracić na znaczeniu na rzecz rodu Rinpung. Ród ten był reprezentantem szkoły karma i pochodził z płd.-zach. Tybetu (dzis. prefektura Xigazê). Król z dynastii Phagmodru, Drakpa Gjelcen (1385–1432) miał brata, Sangje Gjelcena, który poślubił dwie kobiety z rodu Rinpung. Z tych małżeństw urodzili się najpierw Drakpa Jungne, potem Kunga Lekpa. Po śmierci bezdzietnego Drakpy Gjelcena (1432) ministrowie nie mogli dojść do porozumienia, kto ma być następnym królem. Sangje Gjelcen sam chciał objąć władzę, ale opat jednego z klasztorów zdecydował, że ma być to Drakpa Jungne. Jednak opat umarł dwa lata później i nie było już autorytetu, któremu Sangje Gjelcen musiałby być posłuszny, dlatego wznowił swoje pretensje do tronu. Rezultatem była wojna domowa. Sangje Gjelcen przegrał na rzecz głowy rodu Rinpung – Norzanga. Ród Ringpung pozwolił jednak Drakpie rządzić dalej, choć jego bezpośredni wpływ był ograniczony do wschodniego i środkowego Tybetu. Podobnie słabą władzę mieli następni królowie z dynastii Phagmodru.
Apogeum wpływów rodu Rinpung nastąpiło na przełomie XV i XVI wieku, gdy pierwszą osobą w państwie stał się Dönjö Dordże. Jego władza stała się prawie absolutna. Był wspierany przez autorytety ze szkoły karma, odnosił sukcesy w walkach na zachodzie (jego władzę musiało uznać królestwo Guge).
Przełom wieków XV i XVI to również narastająca rywalizacja między szkołami karma i gelug oraz między prowincjami Ü i Cang. Przedstawiciele szkoły gelug mieli w latach 1498–1517 zakaz uczestniczenia w obchodach Nowego Roku i święta Monlam.
Osłabienie rodu Rinpung nastąpiło po śmierci Dönjö Dordże w 1512 roku. Król Ngałang Taszi Drakpa z dynastii Phagmodru odzyskał część wpływów. Skorzystała z tego również szkoła gelug, której przywódcy wypędzili szkołę karma z Lhasy. Następne lata to postępujący upadek rodu Rinpung: w 1532 roku jego włości zostały zaatakowane przez islamskich generałów z Kaszmiru, a w 1555 roku wojska rodu poniosły klęskę w wyprawie na jedno z zachodniotybetańskich królestw. Ostatecznie w roku 1565, gdy przywódca rodu i minister królewski Ngałang Dżigme Drakpa został usunięty przez Karmę Cetena z rodu Cangpa. Od tej pory również pozycja królów z dynastii Phagmodru stała się czysto nominalna.
Ród Cangpa był w opozycji wobec szkoły gelug i dalajlamów, których wpływy stale wzrastały w środkowym i wschodnim Tybecie (region Ü). Przywódca rodu Karma Phuntsok Namgyal zaatakował Ü ze swych baz w regionie Cang w roku 1605, zabijając 5 tys. mnichów. Phuntsok Namgyal wypędził Mongołów, którzy asystowali IV Dalajlamie Jontenowi Gjaco. Dalajlama musiał uciekać, a Phuntsok Namgyal był bliski przejęcia korony królewskiej – w latach 1612–1613 został uznany przez królestwa zachodniego Tybetu, ale nie szło mu w Bhutanie.
W latach 1618–1619 ród Cangpa kontynuował podboje i wzmacniał hegemonię. Ale następca Jontena Gjaco, V Dalajlama Lobsang Gjaco, otrzymał wsparcie od Mongołów, którzy w 1621 i 1635 roku najechali Ü, pokonując oddziały Cangpa. Równocześnie przywódcy rodu Karmie Tenkyongowi zagrażały na zachodzie wojska Ladakhu, choć do otwartych działań wojennych nie doszło.
Jednocześnie w 1635 roku usunięto z tronu ostatniego nominalnego króla z dynastii Phagmodru, Drakpę Namgyala Panzaka.
W roku 1641 Guszri-chan, przywódca plemienia mongolskiego Choszutów z rejonu jez. Kuku-nor, zaatakował jednego z królów wschodniotybetańskich, który praktykował bön i prześladował lamów. Po pokonaniu króla zaatakował i wziął w niewolę Karmę Tenkyonga. Po próbie uwolnienia przez ród Cang swego przywódcy Guszri-chan nakazał go utopić w torbie ze skóry jelenia, a następnie oddał Ü, Cang i część wschodniego Tybetu Dalajlamie. Tak rozpoczęło się panowanie dalajlamów jako władców świeckich, które trwało do roku 1950.
Dalajlamowie.
Mimo wrogości między szkołami buddyjskimi i mimo zeświecczenia życia klasztornego, pojawiło się w Tybecie wielu znamienitych uczonych. Największym poważaniem cieszyły się szkoły gelug i karma (kagyu). W II poł. XVI wieku jednym z głównych przedstawicieli szkoły gelug był główny lama klasztoru Drepung, Sonam Gjaco. Ówczesny chan mongolski, Altan, wezwał lamę na swój dwór i za jego działalność nauczycielską obdarzył go tytułem dalajlamy. Po tybetańsku tytuł ten oznacza dosłownie „lama o mądrości jak ocean”. Sonam Gjaco był uważany za wcielenie swych dwóch poprzedników – Genduna Drupa (1391–1474) i Genduna Gjaco (1475–1541), dlatego tytuł dalajlamy retrospektywnie przyznano też i tym dwóm lamom. Tak więc Gendun Drup został I Dalajlamą, Gendun Gjaco – II Dalajlamą, a Sonam Gjaco – III Dalajlamą. Każdy dalajlama jest "tulku", tzn. może po śmierci wybrać swoje następne wcielenie (każdy z dalajlamów jest uważany za wcielenie Awalokiteśwary). Jeszcze przed śmiercią zapowiada, gdzie narodzi się jego inkarnacja. Dlatego zawsze jest tylko jeden dalajlama – i nosi ten tytuł od narodzin do śmierci. Ale, mimo że Sonam Gjaco został wyniesiony na taką wysoką pozycję, nie można jeszcze mówić, że za duchowego przywódcę kraju uznawali go wszyscy Tybetańczycy.
Po śmierci Sonama Gjaco (1588) jako IV Dalajlamę rozpoznano wnuka Altan-chana, Jontena Gjaco (1589–1617), co jeszcze bardziej wzmocniło związki między Tybetem a Mongolią. Gdy Jonten Gjaco w 1601 roku wjechał do Lhasy, miejscowi przedstawiciele szkoły gelug zgotowali mu gorące przyjęcie, ale przedstawiciele szkoły karma byli bardzo z tego przyjazdu niezadowoleni. Aby wzmocnić swoją pozycję, Jonten Gjaco oficjalnie uznał opata klasztoru Tashilhunpo, Lobsanga Czokji Gjalcena, za IV Panczenlamę. Panczenlama to druga po dalajlamie osobistość w buddyzmie szkoły gelug. Pełni on rolę regenta po śmierci dalajlamy i jest odpowiedzialny za odszukanie następnego, a podczas jego małoletniości częściowo odpowiada za nadzór nad nim (wraz z regentem – "desim"). Również jest "tulku" (ale w tym przypadku jest to wcielenie Buddy Amitabhy). Każdy nowy panczenlama musi zostać oficjalnie uznany przez panuącego dalajlamę – i odwrotnie: każdy nowy dalajlama musi zostać uznany przez panczenlamę.
W ten sposób na krótko nastał spokój, jednak jeszcze za życia IV Panczenlamy znów napięły się stosunki między szkołami gelug i karma oraz władcami prowincji Cang, który zgłaszał pretensje do świeckich rządów nad Tybetem.
Ngałang Lobsang Gjaco.
Tarcia te powstrzymał V Dalajlama Ngałang Lobsang Gjaco (1617–1682), pierwszy dalajlama, który został świeckim władcą Tybetu. W historii kraju określa się go czasem jako "Ngapa Chenpo", czyli "Wielki Piąty". Władzę świecką objął w wieku 25 lat. Niedługo potem rozpoczął budowę pałacu Potala – od tego czasu tradycyjnej zimowej siedziby dalajlamów (siedziba letnia znajduje się w pałacu Norbulingka, również w Lhasie). Pałac Potala jest dominującym elementem miasta i stanowi część światowego dziedzictwa kulturalnego.
Aby zagwarantować szkole gelug władzę polityczną nad Tybetem, V Dalajlama związał się z Gushri-chanem. Chan pokonał ród Cangpa, zabijając w r. 1642 Karmę Tenkyonga (który wyznawał szkołę karma). Dzięki temu V Dalajlama zdobył władzę świecką w kraju. Oficjalnie nastąpiło to w Xigazê. Szkoła karma zaczęła być silnie prześladowana. To samo spotkało szkołę dzionang – pod pretekstem, że głosiła niewłaściwą doktrynę "pustości" ("szentong"), ale prawdopodobnie w grę wchodziły także motywy polityczne. Szkoła dzionang pozostawała w ukryciu aż do połowy XX wieku.
W roku 1653 V Dalajlama odbył oficjalną podróż na dwór cesarza chińskiego Shunzhi z dynastii Qing. Został przywitany w Pekinie z wielkimi honorami, mieszkał w Złotej Świątyni, którą cesarz postawił specjalnie dla niego.
V Dalajlama zreformował administrację państwową. Mianował dowódców wojskowych i nowych ministrów z różnych prowincji. Założył dwie duże uczelnie – jedną dla urzędników duchownych, drugą dla świeckich – w których oprócz zwykłych przedmiotów uczono też sanskrytu, mongolskiego, poezji, astrologii, łucznictwa i jeździectwa. Zarządził także spis ludności, aby stworzyć sprawiedliwszy system podatkowy.
Dżungarowie i Mandżurowie w Tybecie.
Śmierć V Dalajlamy w roku 1682 była prawdopodobnie aż 15 lat trzymana w tajemnicy przez "desiego" (regenta) Sangje Gjaco. Ogłaszał on ludziom, że dalajlama odbywa długotrwałe odosobnienie medytacyjne i nie życzy sobie być widzianym. W tym czasie "desi" sam rządził Tybetem. Gdy w roku 1695 zakończono budowę pałacu Potala, Sangje Gjaco wysłał poselstwo do cesarza Chin, w którym oznajmił, że V Dalajlama już umarł, a VI Dalajlamą będzie już 13-letni Cangjang Gjaco (uczeń V Panczenlamy, Lobsanga Jesze). Ale VI Dalajlama żył w sposób wysoce nieprzystojny – pił piwo, pisał miłosne wiersze i spotykał się z kurtyzanami. "Desi" na próżno próbował odwieść go od takiego życia – w końcu zrezygnował ze swojej funkcji, a nowym "desim" został syn dotychczasowego regenta, Ngałang Rinczen. Mimo to Sangje Gjaco wciąż utrzymywał w swych rękach władzę nad Tybetem.
Niegodne mnicha zachowanie VI Dalajlamy wykorzystał wódz Koszutów, Lobzang-chan (wnuk Gushri-chana), początkowo przychylny VI Dalajlamie, jako pretekst do przejęcia kontroli nad Tybetem. Podczas najazdu w 1705 roku "desi" został zamordowany, a VI Dalajlama porwany i zawieziony do Pekinu (ponieważ Koszutowie byli sprzymierzeńcami Qingów). Lobzang-chan sam objął regencję i zainstalował nowego dalajlamę – Ngałanga Jesze Gjaco – ale ani dostojnicy szkoły gelug, ani ludność nie uznała go. VI Dalajlama umarł podczas podróży, nad jez. Kuku-nor w 1706 roku, ale wcześniej zdążył wskazać w jednym ze swych wierszy swojego następcę – Kelzanga Gjaco.
Kelzang Gjaco został wywieziony nie do Lhasy, gdzie wciąż rządził Lobzang-chan i jego marionetka Ngałang Jesze Gjaco, ale do klasztoru Kumbum w półn.-wsch. Tybecie (prowincja Amdo. Tam wychowywali go mnisi, a swoją wiedzą zdobył ogólne poważanie i uznanie za wcielenie VI Dalajlamy. Tymczasem Lobzang-chan wdał się w wojnę z Dżungarami, którzy w 1717 roku najechali Tybet. W rezultacie zginął i sam Lobzang-chan, i „jego” dalajlama, Ngałang Jesze Gjaco. W ten sposób zakończyła się definitywnie era królów mongolskich w Tybecie.
Mandżurska dynastia Qing, panująca w Chinach, była wrogo nastawiona do Dżungarów, dlatego niechętnie widziała ich jako władców Tybetu i w latach 1718-19, a potem w roku 1720 cesarz Kangxi wysłał dwie kolejne ekspedycje wojenne. Druga wyprawa zakończyła się sukcesem Chińczyków i w ten sposób Tybet stał się częścią cesarstwa Chin – choć pozostawiono mu wewnętrzną autonomię. Powszechnie przyjmuje się, że to Chińczycy wypędzili Mongołów z Tybetu, ale to jeszcze Tybetańczykom samodzielnie udało się to uczynić – jeszcze przed wejściem Chińczyków.
Chińczycy wzięli ze sobą z klasztoru Kumbum Kelzanga Gjaco, który w roku 1720 został VII Dalajlamą i rządził do r. 1757.
Gdy Mandżurowie zajęli Lhasę, zwołali radę ministrów ("kaszag"). Na jej czele stanął dowódca wojsk chińskich. Do rządzenia Tybetem dobrano przede wszystkim tych, którzy byli w opozycji do Dżungarów. Nowy cesarz Yongzheng (od 1722 roku) zainstalował w Lhasie 3-tysięczny garnizon wojskowy, który miał nadzorować rządzenie krajem. Utrzymanie tego garnizonu oraz chińskich urzędników w Tybecie było dużym przedsięwzięciem – przede wszystkim finansowym – i cesarze byli zmuszeni stopniowo obcinać nakłady na to utrzymanie. Objawiało się to spadkiem chińskich wpływów, a w latach 1727-28 nawet doprowadziło do powstań ludowych. Po jednej stronie barykady stali prochińsko zorientowani członkowie "kaszagu", po drugiej zaś – przeciwnicy obecności chińskich żołnierzy, skupieni wokół dalajlamy. Z tego powodu cesarz Yongzheng wysłał do Tybetu 15-tysięczną ekspedycję, której zadaniem było przejąć kontrolę nad Tybetem.
W związku z tym od roku 1727 władzę z ramienia cesarza sprawowali jego namiestnicy – "ambanowie". "Ambanów" było zawsze dwóch, w tym jeden główny. Do dyspozycji mieli oddział wojska i urzędników – początkowo tych ostatnich było ok. 2000, ale do pocz. XIX wieku spadła ona do ok. 500, potem do 100. Mimo to, do początku XIX wieku władza Qingów w Tybecie była prawie że symboliczna. Obecność "ambanów" dla jednych jest dowodem na zależność polityczną Tybetu od Chin, inni zaś uważają, że byli to jedynie ambasadorzy.
W roku 1750 wybuchły antychińskie rozruchy, w wyniku których obaj "ambani" zostali zabici. Cesarz Qianlong wysłał więc następną ekspedycję, której skutkiem było wzmocnienie pozycji nowych "ambanów", ogłoszenie dalajlamy świeckim i duchownym władcą Tybetu oraz ustanowienie stałej jednostki wojskowej.. "Kaszag" działał jak wcześniej, ale przewodniczył mu właśnie dalajlama. Wkrótce cesarz rozczarował się do takiego sposobu rządzenia, mówiąc, że lokalne władze regionów nie wykazują dobrej woli we współdziałaniu, a urzędnicy chińscy nie tylko są pozbawieni możliwości działania, ale są też niedoinformowani. Przez to władza namiestników chińskich jest tylko nominalna.
W roku 1763 władza tybetańska wyemitowała pierwsze pieniądze, zwane tangka, które były w użyciu do roku 1941. Do tej pory jako środka płatniczego używano w Tybecie walut krajów sąsiednich, głównie Nepalu i Ladakhu.
Wojna z Gurkhami.
Po śmierci VII Dalajlamy Kelzanga Gjaco w 1757 roku postanowiono, że w okresie małoletniości następnych dalajlamów władzę w ich imieniu będą sprawować regenci. Pierwszym takim regentem został Dżampel Jeszi. Władał on krajem przez 20 lat, po czym w 1777 roku umarł. VIII Dalajlama Dżampel Gjaco miał wtedy także 20 lat, a więc mógł już sam objąć rządy. Jednak odmówił, uznawszy, że jego wiek jest zbyt niski. Tak więc nowym regentem został Ngałang Cültrim. Pozostał on na stanowisku regenta również po oficjalnym wstąpieniu VIII Dalajlamy na tron w charakterze osobistego doradcy, a w pewnym stopniu i „współwładcy” Dżampela Gjaco. W roku 1786 Ngałang Cültrim wyruszył do Pekinu na wezwanie cesarza Qianlonga, który bardzo dobrze go podczas tej wizyty traktował – aby Chińczycy utrzymali swoje dobre imię w Lhasie oraz swoje wpływy.
Gdy regent odjechał do Pekinu, wynikł konflikt z nepalskimi Gurkhami. Nepal i Tybet od lat byli w niezgodzie, ale iskrą zapalną stała się pomoc Tybetu dla Sikkimu, który został przez Gurkhów napadnięty. W 1788 roku Gurkhowie najechali na Tybet z trzech stron. Wojsku tybetańskiemu udało się częściowo powstrzymać ten najazd. Gdy z pomocą przybyła chińska armia, rozpoczęto negocjacje pokojowe. Ustalono, że Tybet będzie płacił Nepalowi trybut, a w zamian otrzyma część swoich terytoriów.
Gdy w r. 1790 do kraju wrócił Ngałang Cültrim, wpadł w złość, że Tybet zawarł tak niekorzystną umowę z Nepalem. Po próbach rozmów z Gurkhami odmówił wysłania trybutu. Ale w roku 1791 umarł, zaś Gurkhowie napadli na Tybet. Dość szybko zajęli Xigazê, łącznie z klasztorem Tashilhunpo – siedzibą panczenlamów. Jednak odpowiedź Tybetańczyków nastąpiła szybko – ich armia wspomagana przez wojska chińskie już w następnym roku wypędziła Gurkhów, a w dodatku wkroczyła do Nepalu. Nepalczycy przestraszyli się i zaczęli rozmowy. Wyniki tych rozmów nie są jednak znane – z wyjątkiem tego, że ustały walki między oboma krajami.
Wiek XIX.
Dekrety cesarza Qianlonga. Złota urna.
Przez to, że Gurkhów pomogła pokonać chińska armia, wpływy chińskie w Tybecie wzrosły jeszcze bardziej. Umożliwiło to przeprowadzenie w 1792 roku reformy administracyjnej, której celem było usprawnienie kontroli nad Tybetem przez "ambanów". Dzięki niej Chińczycy utrzymali tę kontrolę aż do końca XIX wieku. Stopień tej kontroli był jednak w ciągu całego wieku XIX bardzo różny.
Według dekretu wydanego przez cesarza Qianlonga, w sprawach politycznych "ambanowie" otrzymali wyższą pozycję niż kaszag i dalajlama. Dalajlama i panczenlama stracili możliwość bezpośredniego wysyłania petycji do cesarza, mogli to robić jedynie za pośrednictwem "ambanów". "Ambanowie" przejęli też kontrolę nad obroną granicy kraju i nad sprawami zagranicznymi. Korespondencja władz tybetańskich z zagranicą, nawet z Mongołami znad jez. Kuku-nor, musiała zostać zaaprobowana przez "ambanów". "Ambanowie" przejęli dowództwo nad garnizonem chińskim i nad armią tybetańską (której liczność wynosiła ok. 3 tys. mężczyzn). Ograniczono też handel, a podróżować można było tylko z dokumentami potwierdzonymi przez "ambanów". "Ambanowie" musieli przeglądać wszystkie wyroki sądowe. Waluta tybetańska, której obecność była jedną z przyczyn zatargów z Nepalem, także podlegała kontroli Pekinu. Jednak okazało się, że te zalecenia nie były w pełni wykonywane lub szybko je zarzucono, bo Qingowie byli bardziej zainteresowani symbolicznymi gestami swojej władzy nad Tybetem niż realnym zwierzchnictwem, a już najmniej chcieli zrażać do siebie dalajlamę. Sven Hedin, szwedzki badacz Tybetu z pocz. XX w., na audiencji u cara rosyjskiego mówił: „Mongołowie to fanatycy. Czczą Dalajlamę i są mu ślepo posłuszni. Jeśli rozkaże on iść na wojnę z Chińczykami, jeśli rozkaże wzniecić krwawą rewolucję, pójdą za nim jak jeden mąż. Rząd chiński, który boi się Mongołów, musi polegać na Dalajlamie.”
Dekret cesarski regulował również sposób wyboru dalajlamów i panczenlamów. Miał być to pewien rodzaj loterii, nadzorowanej przez "ambanów". Imiona kandydatów pisano na kartkach, które składano i wrzucano do złotej urny. Uważa się, że IX Dalajlama Lungtok Gjaco (1806–1815) i XIII Dalajlama Thubten Gjaco (1876–1933) (a na pewno XIV Dalajlama, obecnie panujący Tenzin Gjaco) nie byli wybrani przy użyciu złotej urny, ale raczej przez odpowiednich urzędników tybetańskich, przy wykorzystaniu znaków pozostawionych przez poprzedniego dalajlamę, przy czym wybór ten był potem zatwierdzony przez cesarza. X Dalajlama Cultrim Gjaco (1816–1837) był w zasadzie wybrany bez użycia złotej urny, ale wskutek nalegania "ambana" regent ogłosił na jego odpowiedzialność, że wybór został dokonany z użyciem tego środka. Również XII Dalajlama Trinlej Gjaco (1857–1875) został wybrany najpierw tradycyjnie, ale potem złota urna potwierdziła ten wybór.
II połowa XIX wieku. Umowy chińsko-brytyjskie.
Po przedwczesnej śmierci XI Dalajlamy Khedrupa Gjaco w roku 1856 wybuchły ponowne walki między Tybetem a Gurkhami. Gurkhowie zajęli południowe rejony Tybetu pod pretekstem, że nie są dotrzymywane warunki umowy z 1792 roku. Tybetańczycy wysłali wojsko, któremu jednak nie udało się odbić straconych ziem. W wyniku prowadzonych rozmów 24 marca podpisano 10-punktową umowę, według której Tybet zobowiązał się do wysyłania corocznego trybutu w wysokości 10 tys. rupii i do przysłania pomocy wojskowej w razie napaści na Nepal ze strony obcego mocarstwa. Z kolei Nepalczycy m.in. mieli wycofać się ze zdobytych ziem.
W roku 1875 zmarł XII Dalajlama Trinlej Gjaco. Nowym, XIII Dalajlamą, został w 1878 roku chłopiec, który przyjął imię Thubten Gjaco. Do chwili osiągnięcia pełnoletniości regentem miał być Chokyi Gjelcen Kundeling, jednak umarł już w 1886 roku. Nowym został Trinle Rabgje. W roku 1888 został objawiony IX Panczenlama, który na cześć dalajlamy przyjął imię Lobsang Thubten Chokyi. XIII Dalajlama objął władzę w roku 1895.
W tych czasach chińska władza była w ścisłych kontaktach z Imperium Brytyjskim, co miało też wpływ na zarządzanie Tybetem. Wielka Brytania była pierwszym „obcym” mocarstwem, które przejawiało ekonomiczne i polityczne zainteresowanie Tybetem. 13 sierpnia 1876 r. Chiny i Wielka Brytania podpisały umowę, zgodnie z którą Brytyjczycy mieli prawo wysłać do Tybetu misje. Tybet jednak umowy nie ratyfikował i zabronił Brytyjczykom wstępu na swoje ziemie. Podobne umowy dotyczące Tybetu były podpisane między Chinami a Wielką Brytanią jeszcze w roku 1886 w Pekinie i w 1890 w Kalkucie. Tę ostatnią, dotyczącą też i Sikkimu, podpisał wicekról Indii Lord Lansdowne oraz lhaski "amban" Shengtai. Ponieważ jednak do negocjowania i podpisania żadnej z tych umów nie byli zaproszeni Tybetańczycy, żadnej z nich nie ratyfikowali.
Europejczycy w Tybecie.
Do początku XX wieku na ziemie tybetańskie dotarło bardzo niewielu Europejczyków. Pierwszym był franciszkanin Odoryk de Pordenone, który odwiedził Tybet w poł. XIV wieku i otrzymał od chana pozwolenie na osiedlenie się franciszkanów w Tybecie. Jednak sporo jego informacji o tym kraju jest dość fantastycznych, dlatego do pozostałych trzeba podchodzić ostrożnie. Pierwsze autentyczne informacje o Tybecie podał na pocz. XVII w. portugalski misjonarz António de Andrade. Natomiast do Lhasy przybyli z Europy jako pierwsi jezuici Johannes Grüber z Austrii i Albert Dorville z Belgii, którzy odwiedzili stolicę Tybetu w r. 1661. W XVIII wieku przybywało do Tybetu coraz więcej misjonarzy jezuickich, kapucyńskich i in. Z początku łatwo im było zakładać misje, ale z czasem napotykali na coraz większy opór lamów. Ostatecznie w r. 1745 misjonarze zostali z Tybetu usunięci.
W roku 1774 do Xigazê przybył szkocki dyplomata George Bogle, aby reprezentować interesy Kompanii Wschodnioindyjskiej. Sprowadził do Tybetu m.in. ziemniaki. Mniej więcej od poł. XIX w. próbowali badać Tybet Brytyjczycy i Rosjanie, a także Amerykanie, Francuzi i Skandynawowie. Jednak badania te były motywowane głównie politycznie, a mniej naukowo. W roku 1840 do Tybetu przybył Węgier, Sándor Kőrösi Csoma, który miał nadzieję, że znajdzie tam informacje o pochodzeniu Węgrów. Był pionierem tybetologii, spędził w klasztorach siedem lat, studiując język, religię, pisma i obrzędy buddyzmu tybetańskiego. Stworzył słownik tybetańsko-angielski i gramatykę języka tybetańskiego.
Ale od pocz. XIX w. Tybet stawał się miejscem coraz bardziej nieprzyjemnym dla cudzoziemców, głównie dlatego, że stawał się elementem tzw. "Wielkiej Gry", czyli sporu o wpływy w Azji między Imperium Brytyjskim a Imperium Rosyjskim. Z tego powodu każdy cudzoziemiec był podejrzewany przez przedstawicieli jednego mocarstwa o to, że w jakiś sposób pracuje na rzecz drugiego z nich. Poza tym, w latach 50. władze Tybetu zamknęły granice dla cudzoziemców. Mimo to, w latach 60. Brytyjczycy w sekrecie sporządzali mapy kraju, wysyłając specjalnie przeszkolonych Hindusów w przebraniu pielgrzymów lub kupców. Najsłynniejszy z nich, Nain Singh, obliczył długość i szerokość geograficzną Lhasy oraz naniósł na mapy bieg Yarlungu – tybetańskiego odcinka Brahmaputry. Pod koniec XIX w. Tybet badał rosyjski podróżnik Nikołaj Przewalski, a na przełomie XIX i XX w. – geograf szwedzki Sven Hedin.
Inwazja brytyjska.
Gdy pod koniec XVIII wieku Tybet walczył z Nepalem, zdecydował się zerwać wszelkie kontakty z Brytyjczykami, podejrzewając, że imperium wspiera Gurkhów. Z biegiem czasu Brytyjczycy zaczęli się obawiać, że Rosjanie mogą próbować realizować w Tybecie swoje interesy i zdobyć kontrolę nad tym krajem, który "de facto" sąsiadował z ziemiami należącymi do Imperium Brytyjskiego (na południu sąsiadował z Sikkimem, który był wasalem Indii). Zatem Brytyjczycy zaczęli dbać o swoje interesy w Tybecie. Na początek chcieli nawiązać stosunki handlowe, ale gdy spostrzegli, że kontakty z "ambanami" nie dają oczekiwanych rezultatów, zaczęli myśleć o bezpośrednich kontaktach z władzami tybetańskimi – bez udziału urzędników chińskich.
Zwolennik polityki ofensywnej, wicekról Lord Curzon, postanowił, że wyśle do Tybetu ekspedycję, która miała negocjować przebieg granicy tybetańsko-sikkimskiej, a naprawdę jej celem było zapobieżenie temu, aby Tybetańczycy nawiązywali kontakty z Rosjanami. Wyprawa wyruszyła w roku 1903, a na jej czele stanął płk Francis Younghusband. Ekspedycja licząca ok. 100 żołnierzy postawiła obóz w Gampadzong i zażądała rozmowy z tybetańskimi urzędnikami. Chiński minister spraw zagranicznych oznajmił wówczas, że Tybet podlega rządowi chińskiemu – i było to pierwsze stwierdzenie, jasno stawiające sprawę zależności Tybetu od Chin. Po kilku miesiącach bezowocnych rozmów ekspedycja ruszyła dalej i 11 kwietnia 1904 roku dotarła do Gyangzê. Następnie zaczęła posuwać się w kierunku Lhasy, do której dotarła na początku sierpnia. Drogę zajechali jej tybetańscy żołnierze, którzy jednak nie stanowili większego niebezpieczeństwa dla dobrze uzbrojonych i wyszkolonych Brytyjczyków.
Ale zanim Brytyjczycy weszli do Lhasy, XIII Dalajlama uciekł przed nimi do Urgi (dzis. Ułan Bator), do Bogdo-gegena – ostatniego chana Mongołów – a Chińczycy zawiesili mu jego uprawnienia. Younghusband zaczął rozmawiać z urzędnikami tybetańskimi, z którymi 7 września 1904 roku podpisał tzw. umowę lhaską. Zgodnie z nią Tybet m.in. zobowiązywał się, że zapewni swobodę handlu Brytyjczykom i Hindusom bez konieczności płacenia przez nich cła, że nie będzie zawierać umów z innymi mocarstwami bez zgody Brytyjczyków, a w Gyangzê i Ganthoku będą założone placówki handlowe. Dwa lata później zawarto z kolei umowę brytyjsko-chińską, w której przyrzekali, że nie anektują Tybetu i że nie będą wtrącać się w zarządzanie tym krajem. Umowa dawała też Brytyjczykom kontrolę nad tybetańskimi drogami. Zaś w r. 1907 Brytyjczycy i Rosjanie umówili się, że nie będą wchodzić w negocjacje z Tybetem inaczej, jak za pośrednictwem rządu chińskiego, przez co uznały zwierzchnictwo Chin nad Tybetem (umowa ta była częścią porozumienia z 1907 r., które kończyło rywalizację Rosji i Anglii, a tym samym tworzyło Ententę).
Chińska władza, która uważała brytyjskie działania jako przejaw chęci zawładnięcia Tybetem, zaczęła znów zabiegać o zwiększenie swoich wpływów w tym kraju. Gdy XIII Dalajlama przybył w 1908 roku do Pekinu, Chińczycy pozwolili mu wrócić do Tybetu i zobowiązali się do pomocy w jego próbach modernizacji kraju. Wysłali jednocześnie doświadczonego dyplomatę Lianyu jako "ambana", aby wprowadzić kilka reform, które zwiększą prestiż cesarza w Tybecie. Starali się wywierać wpływ polityczny również i w innych częściach kraju. W ten sposób przygotowywali grunt do wejścia wojska. 10 lutego 1910 roku do Lhasy weszło ok. 2 tys. chińskich żołnierzy, a dalajlama uciekł na nową emigrację – do Indii.
Tybet w latach 1912–1951.
W październiku 1911 roku wybuchła w Chinach tzw. rewolucja Xinhai, w wyniku której upadła dynastia Qing. 1 stycznia 1912 roku ogłoszono powstanie Republiki Chińskiej. XIII Dalajlama Thubten Gjaco wrócił do Tybetu z emigracji z Indii. Podczas gdy Chinami wstrząsał polityczny i społeczny kryzys, dalajlama zabiegał o pomoc międzynarodową w celu modernizacji kraju. Zdezorientowany garnizon chiński w Lhasie coraz częściej wdawał się w utarczki z Tybetańczykami, aż wreszcie w sierpniu 1912 roku zawarto porozumienie, zgodnie z którym do stycznia roku 1913 Tybet opuściły wszystkie wojska i urzędnicy łącznie z "ambanem". Na początku tego miesiąca dalajlama wydał deklarację niepodległości. 11 stycznia 1913 zawarto traktat o przyjaźni i współpracy między Tybetem a Mongolią, która była pierwszym konkretnym znakiem faktycznej niezależności Tybetu po upadku dynastii Qing, oraz pierwszą umową, jaką zawarły między sobą dwie byłe części dawnego Cesarstwa Chin bez pośrednictwa administracji centralnej Cesarstwa.
W roku 1914 Tybet, Chiny i Wielka Brytania zaczęły negocjacje w sprawie określenia statusu Tybetu i granic między Tybetem a Indiami. Negocjacje zakończyły się tzw. "umową z Simla". Dzielono w niej Tybet na tzw. Zewnętrzny i Wewnętrzny, przy czym pierwszy z nich obejmował obszar odpowiadający mniej więcej dzisiejszemu Tybetańskiemu Regionowi Autonomicznemu. Umowa uznawała zwierzchność Chin nad Tybetem Zewnętrznym (stawał się on chińskim protektoratem), ale chiński rząd miał powstrzymać się od ingerowania w działanie jego administracji. Tybet Wewnętrzny (większość prowincji Kham i prowincja Amdo) miał zostać integralną częścią Republiki Chińskiej. Umowa nie weszła w życie, bo Chiny i Tybet nie porozumiały się w sprawie granicy. Wtedy przedstawiciele Tybetu i Wielkiej Brytanii podpisali umowę jako bilateralną.
Granica między Chinami a Tybetem nie została więc ostatecznie ustalona. Poza regionem określonym w umowie z Simli jako Tybet Zewnętrzny, Tybet okresowo kontrolował zachodnią część prowincji Kham (zdobył ją w 1918 roku) i prowincję Amdo (stanowiła ona większość chińskiej prowincji Qinghai).
Granica między Indiami i Tybetem miała od tej pory przebiegać na tzw. Linii McMahona. Brytyjczycy zaanektowali dystrykt Tawang – obszar między Bhutanem a Birmą – otrzymując w zamian od Chin obietnicę, że nie włączy Tybetu w granice Republiki. Jest to obszar dzisiejszego stanu indyjskiego Arunachal Pradesh. Po zajęciu Tybetu przez Chiny w 1951 roku, Chińczycy domagają się zwrotu tego stanu.
Jeśli zaś chodzi o władze Tybetu, na czele kraju stał dalajlama, a ministrowie tworzyli radę (kaszag, której przewodził premier – "silon". Najwyżsi mnisi wchodzili w skład rady mnichów ("jigtsang"), a organem ustawodawczym był parlament – "Congdu".
Mimo że formalnie Tybet pozostawał protektoratem Chin, "de facto" był niepodległym państwem aż do inwazji w roku 1950. Chiny miały wówczas poważniejsze problemy – panowanie klik wojskowych (tzw. militarystów), wojna domowa (od 1927 roku) i najazd japoński. Ale Tybet utrzymywał bardzo ograniczone kontakty ze światem. Lhasa była miastem zamkniętym dla cudzoziemców. Bardzo niewiele rządów uznawało niepodległość Tybetu – rząd chiński od czasu do czasu potwierdzał swoją zwierzchność nad tym krajem. Większe zainteresowanie Chińczyków Tybetem przyszło w r. 1927 – wraz z dojściem do władzy Kuomintangu. W roku 1930 Tybet i Mongolię ogłoszono „organicznymi częściami Republiki Chińskiej”. W tym samym roku Tybetańczycy najechali niekontrolowaną przez siebie część chińskiej prowincji Qinghai i wschodnią część prowincji Kham (region Xikang). W 1932 roku armia złożona z Chińczyków Han i z muzułmanów pokonała wojska tybetańskie i zajęła większość prowincji Qinghai. Wtedy dalajlama poprosił Brytyjczyków o pośrednictwo w negocjacjach pokojowych. Pokój podpisano w r. 1933.
W grudniu 1933 roku umarł probrytyjsko nastawiony XIII Dalajlama. Władzę objął regent. Chińczycy postanowili wykorzystać tę sytuację i w r. 1934 wysłali do Tybetu misję wojskową pod dowództwem gen. Huang Musonga. Misja ta założyła w Lhasie stałą agenturę, która miała pilnować granicy chińsko-tybetańskiej.
W roku 1935 w małej wsi w prowincji Amdo urodził się Lhamo Thondup. W roku 1937 został uznany za wcielenie XIII Dalajlamy i został XIV Dalajlamą, przyjmując imię Tenzin Gjaco.
Chińska aneksja Tybetu.
Stosunki między Tybetem a Chinami zmieniły się radykalnie, gdy wojnę domową w Chinach wygrali komuniści, a Mao Zedong ogłosił 1 października 1949 roku powstanie ChRL. Jeszcze przed zwycięstwem komunistów, władze tybetańskie na czele z regentem Tagdag-rinpoche, widząc, na co się zanosi, wydaliły z Tybetu wszystkich Chińczyków powiązanych z rządem, mimo protestów zarówno ze strony komunistów, jak i Kuomintangu. Zaś 4 listopada ogłosiły formalną niezależność Tybetu, a do głównych światowych mocarstw wysłały misje, które miały zabiegać o uznanie niezależności państwa. Chiny sprzeciwiły się tym działaniom i wysłały do Tybetu wojsko, które miało użyć koniecznych środków do tego, aby włączyć Tybet do ChRL. Władze Tybetu zaś jeszcze tego roku złożyły za pośrednictwem Wielkiej Brytanii wniosek o przyjęcie do ONZ.
W październiku 1950 roku jednostki Chińskiej Armii Ludowo-Wyzwoleńczej weszły do Tybetu, aby „chronić trzy miliony Tybetańczyków przed imperialistycznym uciskiem i zapewnić ochronę zachodniej granicy Chin”. Wojsko tybetańskie nie było w stanie powstrzymać inwazji. W powstałej sytuacji rząd Tybetu nie miał innego wyjścia, jak wysłać do Pekinu delegację, która miałaby negocjować na temat dalszej przyszłości Tybetu. Podczas rozmów stronę tybetańską reprezentował Ngapo Ngałang Dzigme, a chińską – Li Weihan. Wynikiem było 17-punktowe porozumienie, podpisane 23 kwietnia 1951 roku. Między innymi, przyznawano w nim Tybetowi autonomię, ale kraj miał zostać integralną częścią ChRL.
17 listopada 1950 roku (czyli dwa lata wcześniej niż planowano) intronizowano XIV Dalajlamę.
W ten sposób Chińczycy zawładnęli strategicznie ważnym regionem, który już w przeszłości nieraz znajdował się pod chińską zwierzchnością, a teraz stał się strefą buforową między Chinami a niepodległymi od 1948 roku Indiami. Władca Tybetu, młody Tenzin Gjaco, po chińskiej aneksji został marionetkową głową kraju. We wrześniu 1954 roku uczestniczył – wspólnie z X Panczenlamą Czokji Gjalcenem – w posiedzeniu Ogólnochińskiego Zgromadzenia Przedstawicieli Ludowych. Obaj zostali wybrani na wysokie stanowiska.
29 kwietnia 1954 roku Indie podpisały porozumienie z Chinami, w którym uznały ich suwerenność nad Tybetem. Rok później powołany został Komitet Przygotowawczy dla ustanowienia Tybetańskiego Regionu Autonomicznego, który znacznie uszczuplił władzę Dalajlamy.
Od samego początku było oczywiste, że aneksja Tybetu do komunistycznych Chin będzie oznaczać starcie dwóch przeciwstawnych systemów społecznych. Dlatego początkowo Chińczycy nie naciskali na traktowanie wprowadzania reform społecznych jako priorytetu. Wręcz przeciwnie – w latach 1951–1959 wciąż funkcjonowało tradycyjne społeczeństwo tybetańskie z wielką własnością ziemską i obszarnikami. Mimo obecności 20 tys. żołnierzy armii chińskiej, rząd tybetański nie miał przeszkód w zachowywaniu ważnych symboli z okresu "de facto" niepodległości.
Jednak Chińczycy szybko znieśli niewolnictwo i tybetański system pańszczyźniany. Skasowali wiele uciążliwych podatków, zaczęli roboty społeczne, znacznie zredukowali bezrobocie i żebractwo. Zakładali szkoły świeckie, łamiąc monopol klasztorów na edukację. Zainstalowali też bieżącą wodę i elektryczność w Lhasie. Właśnie takie działania skłoniły Tybetańczyków do podpisania umowy w roku 1951 – ale innymi argumentami „za” był też brak wsparcia ze strony innych państw oraz nacisk militarny.
Ale była też i druga strona medalu. Na przykład, w prowincji Kham, wyłączonej z obszaru jurysdykcji władz tybetańskich (wschodni Kham, dawniej Xikang, dołączono do Syczuanu, zachodni Kham – do Zarządu Wojskowego Chamdo), przeprowadzono reformę rolną. Jej nieodłącznym elementem były tzw. „sesje walki” przeprowadzane przez komunistycznych agitatorów, którzy publicznie upokarzali podczas nich obszarników (często sami arbitralnie sobie ich „wybierali” spośród ludności). Łączyło się to z torturami, a czasem kończyło śmiercią.
Lud tybetański, zaniepokojony sytuacją, zaczął opierać się zbrojnie przeciw chińskiej władzy, a zwłaszcza przeciw metodom wprowadzania reform. Wystąpienia rozpoczęły się w początku 1956 roku w Kham i w Amdo. Mimo że te wystąpienia zostały stłumione, następne wybuchały coraz powszechniej w centralnym i zachodnim Tybecie. Partyzanci otrzymywali wsparcie od CIA, łącznie ze szkoleniem wojskowym i zrzutami lotniczymi. W tym czasie w USA Amerykańskie Stowarzyszenie na rzecz Wolnej Azji (finansowane przez CIA) energicznie propagowało powody tybetańskiego oporu – kluczową rolę w Stowarzyszeniu odgrywał starszy brat XIV Dalajlamy, Thupten Norbu. Drugi starszy brat, Gjalo Thondup, zajął się operacją wywiadowczą już w 1951 roku. Później przekształcił ją w partyzantkę, której członkowie byli szkoleni przez CIA i zrzucani na spadochronach do Tybetu.
Wielu tybetańskich komandosów i agentów, których CIA zrzucało do kraju, było przywódcami arystokratycznych klanów lub synami przywódców. O 90% tych ludzi już nigdy więcej nie usłyszano – zgodnie z raportami CIA – co oznacza, że zostali złapani i zabici. Wielu lamów i członków klasy wyższej przyłączyło się do partyzantki, ale większość ludu pozostała bierna, z góry zakładając niepowodzenie. W roku 1998 tybetański ruch oporu przyznał oficjalnie, że w latach 60. otrzymał od CIA miliony dolarów, aby wysyłać uzbrojone oddziały, których celem było sabotowanie maoistowskiej rewolucji kulturalnej.
W końcu roku 1956 XIV Dalajlama wyjechał do Indii, aby wziąć udział w najważniejszym święcie buddyjskim Vesak; spotkał się tam z Jawaharlalem Nehru, z którym rozmawiał o możliwości azylu w Indiach.
Największą próbą obalenia chińskiej władzy w Tybecie było powstanie. Za oficjalną datę jego wybuchu przyjmuje się 10 marca 1959 roku – gdy Tybetańczycy otoczyli pałac dalajlamy, reagując na sygnały świadczące o próbach uprowadzenia ich władcy przez Chińczyków – mimo że wojska chińskie walczyły z partyzantką już od końca 1958 roku. Powstanie trwało do roku następnego i zostało krwawo stłumione – oficjalnie mówi się o ok. 87 tys. ofiar, ale mogło to być dużo więcej.
17 marca, tuż po wybuchu powstania, XIV Dalajlama wraz z innymi wysokimi urzędnikami uciekł do Indii, osiedlając się w Dharamsali w stanie Himachal Pradesh. Po nim uciekło do Indii jeszcze 80 tys. osób. W roku 1959 ustanowiono naczelne władze na emigracji – Centralny Rząd Tybetański. Dalajlama natomiast uznał umowę chińsko-tybetańską z 1951 roku za nieważną, uzasadniając to tym, że do jej podpisania „lud i władze tybetańskie zostały zmuszone groźbą napaści zbrojnej”. W następstwie tych posunięć XIV Dalajlama został przez władze chińskie ogłoszony zdrajcą, a w Tybecie przyspieszono wprowadzanie reform „na sposób chiński”.
Tybet pod administracją chińską.
1 września 1965 roku obszar znajdujący się pod bezpośrednią kontrolą dalajlamów w latach 1910–1959 (Ü-Cang i zachodni Kham) został przekształcony w Tybetański Region Autonomiczny. Zawiera on tylko zachodnią i południową część, czyli tylko połowę historycznego Tybetu – Amdo i wschodni Kham zostały rozdzielone między prowincje Gansu, Syczuan, Qinghai i Junnan. Autonomia oznaczała, że szef władz będzie rodowitym Tybetańczykiem, jednak rzeczywista władza znajduje się w rękach pierwszego sekretarza Komitetu Tybetańskiego Regionu Autonomicznego Chińskiej Partii Komunistycznej, który nigdy nie był Tybetańczykiem. Rola rodowitych Tybetańczyków na wyższych szczeblach partii pozostaje ograniczona.
W czasach rewolucji kulturalnej, ale też i wcześniej, niszczono buddyjskie klasztory i inne pomniki kultury, palono książki, a Tybetańczyków poddawano represjom. Tylko w latach 1959–1961 zniszczono ponad 6000 klasztorów. W połowie lat 60. odbierano klasztorom ziemie i wprowadzano szkolnictwo świeckie. Po rewolucji kulturalnej pozostało tylko kilka klasztorów, najważniejszych pod względem religijnym i kulturalnym., a tysiące mnichów było zabijanych, torturowanych i więzionych. Odprężenie nastąpiło dopiero w r. 1978, gdy władze chińskie (Deng Xiaoping) przyjęły bardziej liberalną politykę wobec Tybetu (i całych Chin). Od tej pory znów można było prowadzić księgarnie, polepszył się stan kształcenia ogólnego i opieki zdrowotnej, zapoczątkowano odnowę klasztorów i udostępniono Tybet turystom.
W roku 1989 X Panczenlama zmarł na atak serca. Jako XI Panczenlamę rozpoznano Genduna Czokji Nimę. Jednak chłopiec wkrótce zniknął, a Chińczycy mianowali własnego panczenlamę, Gjalcena Norbu, którego jednak Tybetańczycy nie uznają. Miejsce pobytu XI Panczenlamy jest nieznane i nie wiadomo nawet, czy żyje.
W końcu lat 80. rozpoczął się dialog między tybetańskim rządem emigracyjnym a władzami chińskimi. W roku 1987 XIV Dalajlama ogłosił w Waszyngtonie, że nie domaga się niezależności Tybetu, ale przynajmniej przestrzegania praw człowieka w swoim kraju, zatrzymania osiedlania chińskich rodzin i zwiększenia ochrony środowiska naturalnego Tybetu. Chińczycy odrzucili te prośby, co wzburzyło obywateli Lhasy, którzy wzniecili otwarte protesty. Przedłużały się one do następnego roku, gdy zostały stłumione. Pomimo wielu ofiar po obu stronach i tysięcy aresztowanych, Chińczycy określili te wystąpienia jako protesty grupki niespokojnych obywateli. W roku 1988 dalajlama wyrzekł się prób przywrócenia niepodległości Tybetowi. Jego działania skupiają się przede wszystkim na pilnowaniu przestrzegania praw człowieka i statusu Tybetu w ramach Chińskiej Republiki Ludowej.
Po wybuchu dalszych niepokojów w roku 1989 ogłoszono w Tybecie stan wojenny. Cudzoziemcom zabroniono wstępu na trzy lata. Zakaz został odnowiony w r. 1992, choć w łagodniejszej formie: na wjazd do kraju trzeba dostać wizę. Również w roku 1989 XIV Dalajlama otrzymał Pokojową Nagrodę Nobla. Na początku roku 1990 prezydent Czechosłowacji Vaclav Havel zaprosił dalajlamę do złożenia wizyty w Pradze, a zaproszenie zostało przyjęte. Havel jako pierwsza głowa państwa na świecie zaprosił oficjalnie XIV Dalajlamę – do tej pory państwa wstrzymywały się przed tym gestem, obawiając się reperkusji ekonomicznych ze strony Chin (wiele rządów uznaje zwierzchnictwo Chin nad Tybetem, ale żaden nie uznaje władz Tybetu na emigracji). W latach 90. XIV Dalajlama spotkał się z najważniejszymi głowami państw świata, w tym z prezydentami USA, z którymi rozmawiał o sprawach Tybetu. Walka Tybetańczyków o lepsze warunki życia wciąż trwa: w r. 1996 głodówka sześciu członków Kongresu Młodzieży Tybetańskiej w Indiach zakończyła się atakiem policji, przy czym jeden z Tybetańczyków dokonał samospalenia.
W roku 2006 otwarto linię kolejową Golmud-Lhasa, która łączy Chiny z Tybetem. Jest to najwyższy na świecie szlak kolejowy.
W roku 2008 wybuchły kolejne protesty przeciw rządom chińskim w Tybecie. Chińczycy zareagowali ostro, zabraniając mieszkańcom wyjazdu z Tybetu i ograniczając wjazd do kraju. Odpowiedź międzynarodowa była również ostra, łącznie ze słowami potępienia ze strony rządów i z demonstracjami (także tymi, które popierały działania chińskie).
Obecnie rząd tybetański na uchodźstwie rezyduje w indyjskiej Dharamsali. Jego głowa, XIV Dalajlama, oprócz kierowania rządem, zajmuje się wygłaszaniem wykładów i pisaniem książek.
Bibliografia.
Po czesku:
Po angielsku (tylko niecytowane w przypisach):

</doc>
<doc id="2065039" url="https://pl.wikipedia.org/wiki?curid=2065039" title="Astrolatria">
Astrolatria



</doc>
<doc id="2065045" url="https://pl.wikipedia.org/wiki?curid=2065045" title="Przeszczep wyprzedzający">
Przeszczep wyprzedzający



</doc>
<doc id="2065047" url="https://pl.wikipedia.org/wiki?curid=2065047" title="Alkaloidy barwinka różyczkowego">
Alkaloidy barwinka różyczkowego

Alkaloidy barwinka różyczkowego – grupa leków przeciwnowotworowych fazowo swoistych, działających w fazie M cyklu życia komórki poprzez blokowanie wrzeciona podziałowego. Otrzymywane z barwinka różyczkowego ("Catharanthus roseus", dawniej "Vinca rosea" – stąd niekiedy nazywane alkaloidami Vinca).
Do tej grupy leków należą:
Mechanizm działania.
Alkaloidy tej grupy wytwarzają wiązania z tubuliną przez co doprowadzają do depolimeryzacji mikrotubul i zatrzymania podziału komórki.
Zastosowanie.
Są stosowane w leczeniu białaczek, zespołów limfoproliferacyjnych, raka jądra, raka piersi, raka płuca i raka pęcherza moczowego.
Działania niepożądane.
Najczęstsze działania niepożądane występujące podczas stosowania alkaloidów tej grupy to: uszkodzenie szpiku kostnego, uszkodzenie nerwów obwodowych, nudności i wymioty, wyłysienie, zaparcie i zapalenie żył obwodowych.

</doc>
<doc id="2065048" url="https://pl.wikipedia.org/wiki?curid=2065048" title="Alkaloidy Vinca">
Alkaloidy Vinca



</doc>
<doc id="2065050" url="https://pl.wikipedia.org/wiki?curid=2065050" title="Paraskiewa Matijeszyna">
Paraskiewa Matijeszyna



</doc>
<doc id="2065056" url="https://pl.wikipedia.org/wiki?curid=2065056" title="Claudia Riegler (narciarka)">
Claudia Riegler (narciarka)

Claudia Alice Riegler (ur. 16 lipca 1976 w Ebenau) – nowozelandzka narciarka alpejska pochodzenia austriackiego.
Kariera.
Riegler nigdy nie reprezentowała Austrii; od początku swoich startów w reprezentowała Nową Zelandię, z której pochodzi jej matka. Po raz pierwszy na arenie międzynarodowej pojawiła się w 1995 roku, startując na mistrzostwach świata juniorów w Voss, gdzie nie ukończyła slalomu.
W zawodach Pucharu Świata zadebiutowała 30 grudnia 1994 roku w Meribel, gdzie nie ukończyła pierwszego przejazdu w gigancie. Pierwsze punkty wywalczyła 26 lutego 1995 roku w Mariborze, gdzie zajęła jedenaste miejsce w slalomie. Na podium zawodów tego cyklu pierwszy raz stanęła 7 stycznia 1996 roku w tej samej miejscowości, kończąc rywalizację w slalomie na trzeciej pozycji. W zawodach tych wyprzedziły ją jedynie Kristina Andersson ze Szwecji i Austriaczka Elfi Eder. W kolejnych startach jeszcze siedem razy stawała na podium, za każdym razem w slalomie: 28 stycznia 1996 roku w St. Gervais, 23 listopada 1996 roku w Park City i 21 grudnia 1996 roku w Crans-Montana wygrywała, 29 grudnia 1996 roku w Semmering była trzecia, 2 lutego 1997 roku w Laax ponownie była najlepsza, a 23 listopada 1997 roku w Park City i 22 grudnia 2002 roku w Lenzerheide zajmowała trzecie miejsce. W sezonie 1996/1997 zajęła 13. miejsce w klasyfikacji generalnej, a w klasyfikacji slalomu była druga.
Wystartowała na igrzyskach olimpijskich w Lillehammer w 1994 roku, gdzie nie ukończyła slalomu. Podczas rozgrywanych cztery lata później igrzysk w Nagano ponownie nie ukończyła rywalizacji w slalomie. Brała również udział w igrzyskach olimpijskich w Salt Lake City w 2002 roku, zajmując jedenaste miejsce w slalomie. Była też między innymi czwarta w swojej koronnej konkurencji na mistrzostwach świata w Sierra Nevada w 1996 roku. W zawodach tych walkę o podium przegrała z Uršką Hrovat ze Słowenii o 0,09 sekundy.
W 2003 roku zakończyła karierę

</doc>
<doc id="2065058" url="https://pl.wikipedia.org/wiki?curid=2065058" title="Alprostadyl">
Alprostadyl

Alprostadyl – organiczny związek chemiczny z grupy prostaglandyn E; prostanoid stosowany w leczeniu zakrzepowo-zarostowego zapalenia naczyń, występujący endogennie jako prostaglandyna E1.
Alprostadyl stosuje się w okresie zaostrzenia choroby celem poprawy ukrwienia kończyn. Stanowi alternatywę dla iloprostu ze względu na rzadsze występowanie objawów ubocznych. Efekt leczenia jest szczególnie wyraźny jeśli proces chorobowy obejmuje tętnice położone poniżej stawu kolanowego.
Lek stosuje się dożylnie w dawce 40–60 μg/d.
Wykorzystywany do utrzymania drożności przewodu tętniczego po porodzie w przypadku wad siniczych do czasu zabiegu operacyjnego. Może być również używany we wstrzyknięciach do ciała jamistego w leczeniu dysfunkcji erekcji.
Do farmakologicznych analogów prostaglandyny należą: enizoprost, gemeprost, limaprost, mizoprostol i ornoprostyl.

</doc>
<doc id="2065060" url="https://pl.wikipedia.org/wiki?curid=2065060" title="Registrum Vyasdense">
Registrum Vyasdense

Registrum Vyasdense, Registrum Uyasdense (pol. Rejestr Ujazdu) – wykaz posiadłości i dochodów biskupstwa wrocławskiego w archidiakonacie opolskim, stanowi część Liber fundationis episcopatus Vratislaviensis (pol. Księga uposażeń biskupstwa wrocławskiego). 
Rejestr powstał w okresie sprawowania funkcji biskupa wrocławskiego przez Henryka z Wierzbna oraz jego biskupa pomocniczego Pawła z Bancz. Sprawowanie we Wrocławiu funkcji przez tych biskupów zaznaczyło się między innymi, okresem porządkowania, zarówno życia religijnego, jak i administracji kościelnej. Przejawem tej działalności, było między innymi sporządzenie księgi uposażeń, zawierającej wykazy posiadłości i dochodów biskupstwa wrocławskiego. Jednym z powstałych wtedy spisów było Registrum Vyasdense / Uyasdense czyli Rejestr Ujazdu. Rejestr nie jest dokładnie datowany, według badań z końca XX w. i początku XXI w. zapis w nim powstał około 1303 – 1306 roku. 
Nazwa spisu wywodzi się od miejscowości Ujazd (łac. Uyasd, Vyasd, Uiasd, Viasd), największej posiadłości biskupów wrocławskich w archidiakonacie opolskim. Mimo że siedzibą archidiakonatu było Opole, to rejestrowi nadano nazwę od Ujazdu, będącego lokalnym biskupim centrum gospodarczym tej części Śląska.
Dokument zawiera spis miejscowości w archidiakonacie opolskim, płacących daniny na rzecz diecezji wrocławskiej, a także tych będących własnością biskupów wrocławskich. Rejestr Ujazdu obejmuje spis miejscowości położonych we wschodniej części Śląska (później nazwanej Górny Śląsk) (na wschód od Przesieki Śląskiej), pogrupowanych wokół ówczesnych ośrodków administracyjnych.
Pierwszą grupę wsi stanowią miejscowości położone w pobliżu Strzelc Opolskich, Toszka i Ujazdu, następną te położone w pobliżu Pyskowic i Zbrosławic oraz Gliwic. Następnie księga wymienia wsie położone w pobliżu Opola, Niemodlina i Krapkowic, Olesna i Lublińca, a także Ścinawy Małej i Białej. Kolejna grupa wsi w rejestrze znajdowała się w pobliżu Głogówka i Koźla, a także Raciborza. Dalej księga wymienia miejscowości położone w pobliżu Rybnika, Żor i Wodzisławia Śląskiego, oraz niżej wsie w pobliżu samych Żor i Wodzisławia. Na końcu wymienione są miejscowości księstwa cieszyńskiego.
Rejestr ma wielkie znaczenie dla historii tego regionu, gdyż dla wielu miejscowości w nim wymienionych jest pierwszym dokumentem pisanym, na którym pojawia się ich nazwa, a tym samym historycznie potwierdzone jest ich istnienie. Jednakowoż nie wszystkie znane z wcześniejszych źródeł wsie zostały w nim wymienione. Ponadto w Registrum Uyasdense zapisano informacje o wysokości oraz sposobie płaconego podatku. Ich treść pozwala na uzyskanie źródłowo pewnych informacji oraz wyciągnięcie wniosków co do ówczesnej wielkości wymienionych w nim miejscowości, ich zamożności oraz o obszarze uprawianej roli, a także w niektórych przypadkach prawa na którym zostały założone.

</doc>
<doc id="2065062" url="https://pl.wikipedia.org/wiki?curid=2065062" title="Ingeborg Helen Marken">
Ingeborg Helen Marken

Ingeborg Helen Marken (ur. 23 stycznia 1975 w Eggedal) – norweska narciarka alpejska.
Kariera.
Po raz pierwszy na arenie międzynarodowej pojawiła się w 1993 roku, startując na mistrzostwach świata juniorów w Montecampione, gdzie zajęła 19. miejsce w supergigancie i 38. w gigancie.
W zawodach Pucharu Świata zadebiutowała 18 grudnia 1994 roku w Sestriere, gdzie nie zakwalifikowała się do pierwszego przejazdu w gigancie. Pierwsze punkty wywalczyła 25 lutego 1995 roku w Mariborze, gdzie zajęła dziesiąte miejsce w tej samej konkurencji. Na podium zawodów tego cyklu pierwszy raz stanęła 17 grudnia 1995 roku w Sankt Anton, kończąc rywalizację w kombinacji na drugiej pozycji. W zawodach tych rozdzieliła Austriaczkę Anitę Wachter i Niemkę Hilde Gerg. W kolejnych startach jeszcze trzy razy stanęła na podium: 7 marca 1996 roku w Kvitfjell była najlepsza w supergigancie, 17 grudnia 1997 roku w Val d’Isère była trzecia w zjeździe, a 10 marca 1999 roku w Sierra Nevada zjazd ukończyła na drugiej pozycji. W sezonie 1995/1996 zajęła 18. miejsce w klasyfikacji generalnej, a w klasyfikacji kombinacji była druga.
Wystartowała na igrzyskach olimpijskich w Nagano w 1998 roku, gdzie zajęła 11. miejsce w zjeździe, 13. w kombinacji i 19. w supergigancie, a giganta nie ukończyła. Podczas rozgrywanych cztery lata później igrzysk w Salt Lake City była trzynasta w zjeździe, a supergiganta nie ukończyła. Zajęła też między innymi szóstą pozycję w kombinacji i supergigancie na mistrzostwach świata w Sierra Nevada w 1996 roku.

</doc>
<doc id="2065063" url="https://pl.wikipedia.org/wiki?curid=2065063" title="Gary Berland">
Gary Berland

Gary "Bones" Berland (ur. 9 maja 1950, zm. 6 lutego 1988) – amerykański pokerzysta profesjonalny, zwycięzca pięciu bransoletek World Series of Poker.
Berland ukończył na drugim miejscu turniej główny podczas WSOP 1977 z wpisowym 10.000 USD, przegrywając z Doyle Brunsonem, ale i tak nie wygrał wtedy nawet dolara, ponieważ do 1978 cała pula nagród przeznaczona była dla zwycięzcy. Dziewięć lat później zajął w turnieju głównym trzecie miejsce. Jego wygrane w turniejach osiągnęły 200 tysięcy USD..
Według Brunsona zmarł wkrótce po WSOP 1986 na rzadką chorobę krwi.

</doc>
<doc id="2065064" url="https://pl.wikipedia.org/wiki?curid=2065064" title="Iosif Juzowski">
Iosif Juzowski

Iosif Iljicz Juzowski, Józef Juzowski (ros. Иосиф Ильич Юзовский; ur. 18 grudnia 1902 w Warszawie, zm. 15 grudnia 1964 w Moskwie) – rosyjski krytyk teatralny i literacki, tłumacz sztuk teatralnych.
Życiorys.
Ukończył w roku 1924 Wydział Nauk Społecznych Uniwersytetu Dońskiego w Rostowie nad Donem. Studiował też historię sztuki na Dońskim Instytucie Archeologicznym.
W roku 1930 zamieszkał w Moskwie i zajął się krytyką teatralną. W latach 1946–1948 był pracownikiem naukowym Instytutu Literatury Światowej w Moskwie. Tłumaczył sztuki teatralne z wielu języków, m.in. "Takie czasy" Jerzego Jurandota, "Dobry człowiek z Seczuanu" Bertolta Brechta. Był autorem wielu książek o teatrze.
W 1947 roku został uznany za głowę tzw. spisku krytyków – kosmopolitów. Objęto go zakazem druku. Przez siedem lat spał z tobołkiem bielizny pod głową, co rano spodziewając się aresztowania. Jego żona straciła pracę. Mogła ją podjąć dopiero wtedy, gdy wraz z malutkim synkiem opuściła męża. Jedynym towarzyszem Juzowskiego był w tych latach stary pies, który co rano przynosił mu pod obrożą zwitek banknotów, umożliwiający przeżycie. Pieniądze przekazywał mu Ilja Erenburg. W lutym 1956 roku, po słynnym przemówieniu Nikity Chruszczowa, prezes Związku Literatów, Aleksandr Fadiejew oznajmił Juzowskiemu, że cofnięto oskarżenia wobec niego i może odtąd publikować. Teksty jego mogły jednak dotyczyć tylko prowincjonalnych teatrów i nie mogły ich drukować gazety o dużym nakładzie.
W roku 1978 ukazała się nakładem Państwowego Instytutu Wydawniczego książka Juzowskiego "Notatki z Polski" ("Польский дневник"), napisana przez niego w ostatnim roku życia. Opisuje w niej wrażenia z wielokrotnych pobytów w Polsce. W niewielkiej książce pomieścił opowiadania o Kabarecie Starszych Panów, Stanisławie Jerzym Lecu, Matysiakach, Tadeuszu Różewiczu, Januszu Korczaku, Muzeum Oświęcimskim, Stefanie Wiecheckim, Tadeuszu Borowskim, Pomniku Bohaterów Getta, o warszawskim Starym Mieście i polskiej modzie młodzieżowej. Dziennik ukazał się w 1966 roku w miesięczniku "Nowyj Mir".
Spoczął na Cmentarzu Nowodziewiczym w Moskwie.

</doc>
<doc id="2065065" url="https://pl.wikipedia.org/wiki?curid=2065065" title="Royal Academy of Dramatic Art">
Royal Academy of Dramatic Art

Royal Academy of Dramatic Art (RADA," Królewska Akademia Sztuki Dramatycznej") – brytyjska uczelnia wyższa wyspecjalizowana w kształceniu aktorów oraz osób wykonujących inne zawody związane z teatrem. 
Jest jednym z wydziałów King’s College, który z kolei wchodzi w skład University of London. Jest najbardziej znaną szkołą teatralną w Wielkiej Brytanii i jedną z najbardziej prestiżowych instytucji tego typu na świecie.
Opis.
RADA powstała w 1904 roku. Początkowo działała przy teatrze Her Majesty’s Theatre na West Endzie. W 1905 otrzymała pierwszą własną siedzibę, a 1920 uzyskała tzw. kartę królewską ("royal charter"), ustanawiającą nad nią patronat monarchy i umożliwiającą używanie słowa „królewska” w nazwie. 
Szkoła jest znana przede wszystkim ze swoich trzyletnich studiów aktorskich, kończących się uzyskaniem tytułu bakałarza (licencjata) sztuk. Na studia te obowiązuje ścisły limit przyjęć, wynoszący 32 osoby rocznie. Ponadto po ok. 35 osób na roku kształci się na RADA na dwuletnich studiach dla osób zajmujących się rzemiosłami teatralnymi, takimi jak wykonywanie rekwizytów, projektowanie kostiumów, czy projektowanie i budowa scenografii. 
Władze.
Bieżącym funkcjonowaniem Akademii kieruje jej dyrektor, którym obecnie jest . Rolę nadzorczą i reprezentacyjną pełnią prezydent uczelni, obecnie Kenneth Branagh, a także Rada Akademii. Przewodniczącym Rady jest aktualnie producent teatralny , a do jej członków należą m.in. Mike Leigh, Fiona Shaw, Imogen Stubbs oraz Richard Wilson. 
Absolwenci.
"Zobacz też: "

</doc>
<doc id="2065066" url="https://pl.wikipedia.org/wiki?curid=2065066" title="Mojca Suhadolc">
Mojca Suhadolc

Mojca Suhadolc (ur. 7 stycznia 1975 w Lublanie) – słoweńska narciarka alpejska, srebrna medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się w 1992 roku, startując na mistrzostwach świata juniorów w Mariborze. Zdobyła tam srebrny medal w kombinacji, była też między innymi ósma w gigancie. Podczas rozgrywanych rok później mistrzostw świata juniorów w Montecampione była siódma w slalomie i dziesiąta w supergigancie.
W zawodach Pucharu Świata zadebiutowała 12 grudnia 1992 roku w Vail, gdzie zajęła 19. miejsce w zjeździe. Tym samym zdobyła pierwsze pucharowe punkty. Na podium zawodów tego cyklu pierwszy raz stanęła 7 grudnia 1995 roku w Val d’Isère, kończąc rywalizację w supergigancie na trzeciej pozycji. W zawodach tych wyprzedziły ją jedynie Austriaczka Alexandra Meissnitzer i Heidi Zeller-Bähler ze Szwajcarii. Łącznie pięciokrotnie stawała na podium zawodów pucharowych, odnosząc przy tym jedno zwycięstwo: 28 listopada 1999 roku w Lake Louise była najlepsza w slalomie. W sezonie 1999/2000 zajęła 16. miejsce w klasyfikacji generalnej, w klasyfikacji giganta była trzecia.
Wystartowała na igrzyskach olimpijskich w Nagano w 1998 roku, zajmując 24. miejsce w supergigancie. Na rozgrywanych cztery lata później igrzyskach olimpijskich w Salt Lake City zajęła 21. miejsce w supergigancie i 28. miejsce w zjeździe. Była też między innymi siódma w zjeździe na mistrzostwach świata w Sankt Anton w 2001 roku i dziewiąta w gigancie podczas mistrzostw świata w Morioce w 1993 roku.

</doc>
<doc id="2065068" url="https://pl.wikipedia.org/wiki?curid=2065068" title="Kościół Trzech Króli w Elblągu">
Kościół Trzech Króli w Elblągu

Kościół pw. Trzech Króli (niem. "Drei-König-Kirche") – kościół, który znajdował się w Elblągu na placu ograniczonym dzisiejszymi ulicami Giermków, Szkolną, Janowską i Ślusarską. Wybudowany w 1341 jako katolicki, później ewangelicko-augsburski, zlikwidowany po II wojnie światowej.
Historia.
Stary kościół.
Pierwsza wzmianka o nowomiejskim kościele Trzech Króli ukazała się w 1341. Kościół parafialny poświęcony Trzem Królom zaplanowano z dużym rozmachem, lecz ze względów finansowych nigdy nie ukończono budowy i oddzielnie stojąca wieża nie została połączona z korpusem kościoła. Od samego początku była to główna świątynia Nowego Miasta Elbląga. Kościół w wyniku reformacji przeszedł w posiadanie zwolenników Marcina Lutra. Przez stulecia, nieukończona świątynia, choć remontowana była coraz w gorszym stanie. W roku 1880 proboszcz kościoła – Christian Eduard Rhode oraz rada parafialna zadecydowała o budowie nowego kościoła.
Nowy kościół.
W latach 1881-1885 rozebrano stary i zbyt mały kościół, a na jego miejscu zbudowano nowy w stylu neogotyckim według projektu architekta Wohla z Berlina. Nową budowlę poświęcono 17 marca 1885 roku. Miał on wnętrze trzynawowe, sklepienia żebrowe, które podtrzymywały kolumny korynckie. Kościół posiadał ok. 1200 miejsc siedzących. Oszkarpowany korpus główny skrzyżowany został z równym mu wysokością transeptem. Prezbiterium, zamknięte prosto, nieznacznie niższe od naw i transeptu ujmowały dwie ośmioboczne wieżyczki, zwieńczone wysmukłymi hełmami. Od zachodu postawiono szeroką wieżę ujętą niższymi od korpusu kościoła aneksami wejściowymi, którą zwieńczono wysokim, czterospadowym dachem z wyłamującymi się z połaci szczytami oraz hełmem w postaci wysokiej iglicy, otoczonej ośmioma wimpergami, co było jedynym nawiązaniem do formy sygnaturki starej świątyni. Nowa wieża miała 67 metrów wysokości. Do czasu odbudowy wieży kościoła św. Mikołaja była to najwyższa konstrukcja w Elblągu. Ostrołukowe okna dekorowały proste maswerki, dekoracje elewacji zewnętrznej tworzyły ceglane fryzy. Nawy boczne, poprzez umieszczenie w nich empor wspartych na przegradzających przęsła szerokich, ostrołukowych arkadach zbliżały je do rzędu bocznych kaplic.
29 marca 1892 roku założono chór kościelny.
W latach 30. kościół został wyremontowany. Zamontowano również centralne ogrzewanie. 
Kościół Trzech Króli został zniszczony w czasie II wojny światowej w mniejszym stopniu niż inne kościoły ewangelickie Elbląga. Niewielkiego uszkodzenia doznała wieża, na której zachowały się dwa gotyckie dzwony (dwa pozostałe zostały przetopione na cele wojenne), które zdemontowano i umieszczono je w wieży kościoła św. Wojciecha w Elblągu. Czyniono starania o przekazanie tej świątyni Kościołowi katolickiemu. Niestety nie doszły one do skutku. W 1954 roku kościół Trzech Króli został, podobnie jak pozostałości kościoła św. Anny wysadzony w powietrze. W jego miejscu w latach pięćdziesiątych zbudowano bloki mieszkalne.
Wyposażenie.
Organy.
Organy wykonała elbląska firma organmistrzowska Augusta Terletzkiego. Prospekt organowy zbudowano z dębu w stylu neogotyckim. Instrument posiadał dźwignię Barkera, 31 głosów, podzielonych na trzy manuały i pedał. W 1935 roku zakład Orgelbauanstalt Ed. Wittek gruntownie wyremontował i przebudował organy. Wymieniono trakturę z mechanicznej na pneumatyczną, zbudowano nowy kontuar, oraz wyposażono organy w nowinki techniczne. Po rozbudowie organy posiadały 33 głosy i 1836 piszczałek. W 1937 roku firma Bruno Goebel Söhne z Królewca rozbudował organy do 45 głosów. Rada parafialna zdecydowała również, że w celu rozbudowy użyty zostanie materiał piszczałkowy pochodzący z rozebranych 45-głosowych organów Bruno Goebla znajdujących się w Auli Ogrodu Zoologicznego w Królewcu. Instrument w królewieckim zoo, wybudowany w 1912 roku jako opus 274, został sprzedany z powodu, ponieważ był praktycznie nieużywany. Bracia Goebel wykorzystali jedynie materiał z piszczałek ponownego przetopienia lub bądź przerobili piszczałki poprzez ich skrócenie i zwężenie menzur. Po rozbudowie organy posiadały trakturę pneumatyczną.
W tamtym okresie był to najnowocześniejszy i drugi co do wielkości instrument w Elblągu.
Dzwony.
W wieży kościoła wisiały 4 dzwony:

</doc>
<doc id="2065070" url="https://pl.wikipedia.org/wiki?curid=2065070" title="Anderson Aquino">
Anderson Aquino

Anderson Angus Aquino (ur. 18 grudnia 1986 w Foz do Iguaçu) – brazylijski piłkarz występujący na pozycji napastnika. Obecnie gra w Coritibie.
Kariera klubowa.
Brazylia.
Anderson Aquino w młodości czynnie uprawiał futsal, a piłkę nożną zaczął trenować w wieku 14 lat. Jest wychowankiem zespołu Paraná Clube z Kurytyby, gdzie grał w latach 2001-2004. W 2005 roku został piłkarzem Athletico Paranaense. Stąd był wypożyczany do innych brazylijskich drużyn: Sport Club, Goiás EC i Paraná Clube. W barwach Paranaense brał udział w Copa Sudamericana 2008 (rozegrał dwa spotkania). W grudniu 2010 wygasł kontrakt Aquino z Paranaense i młody Brazylijczyk jako wolny zawodnik podpisał umowę z beniaminkiem najwyższej klasy rozgrywkowej, Coritibą.
Gruzja.
W lipcu 2009 Aquino na zasadzie wypożyczenia przeniósł się do czołowego klubu ligi gruzińskiej, Olimpi Rustawi. Był jednym z siedmiu Brazylijczyków, którzy w letnim okienku transferowym zasiliło zespół. W drugiej rundzie eliminacyjnej do rozgrywek Ligi Europy drużyna wylosowała jako przeciwnika Legię Warszawa. W pierwszym spotkaniu, wygranym przez polski zespół 3:0, Anderson w 67 minucie nie wykorzystał rzutu karnego. W rewanżowym meczu brazylijski zawodnik rozegrał na placu gry pełne 90 minut, natomiast Olimpi przegrało 0:1 i odpadło z zawodów. Aquino został jednak gwiazdą Umaglesi Ligi i w sezonie 2009-2010 okazał się najlepszym strzelcem rozgrywek – zdobył 26 goli w 31 meczach. Na listę strzelców wpisywał się w 18 spotkaniach, skompletował jednego hat-tricka, 31 października 2009 w wygranym 5:0 pojedynku z Gagrą. Został także pierwszym w historii królem strzelców tamtejszej ekstraklasy nie wywodzącym się z Gruzji. Podczas tych samych rozgrywek wywalczył z Olimpi tytuł mistrzowski – jego drużyna zanotowała 25 zwycięstw, 7 remisów i 4 porażki. Po upływie wypożyczenia Aquino powrócił do Paranaense.
Kariera reprezentacyjna.
Reprezentacje juniorskie.
Anderson Aquino występował w brazylijskiej młodzieżówce do lat 17.
Styl gry.
Aquino jest kreatywnym, technicznym napastnikiem, który posiada doskonały strzał z dystansu i dobrze wykonuje rzuty rożne. Trener zespołu Paraná Clube, Roberto Cavalo, określił go jako piłkarza dobrze współpracującego na boisku z kolegami z drużyny.

</doc>
<doc id="2065071" url="https://pl.wikipedia.org/wiki?curid=2065071" title="Puchar Polski w piłce nożnej kobiet (2009/2010)">
Puchar Polski w piłce nożnej kobiet (2009/2010)

Puchar Polski w piłce nożnej kobiet w sezonie 2009/2010 – turniej o kobiecy Puchar Polski w piłce nożnej, zorganizowany przez Polski Związek Piłki Nożnej na przełomie 2009 i 2010 roku. Triumfatorem rozgrywek została drużyna RTP Unii Racibórz, gromiąc w finale Pogoń Women Szczecin 7:1. Był to jednocześnie pierwszy Puchar Polski zdobyty przez tę drużynę.
Eliminacje.
W 1/8 finału prawo startu miały wszystkie drużyny występujące w Ekstralidze oraz Gol Częstochowa i Pogoń Women Szczecin. O pozostałe osiem miejsc walczono na szczeblu regionalnym.
Z grupy dolnośląsko-opolskiej i łódzkiej awansowały rezerwy AZS-u Wrocław, które w finale pokonały 1:0 UMKS Ostrowię Ostrówek/MOSiR Sieradz. W województwie śląskim w finale doszło do pojedynku rezerw Unii Racibórz i Mitechu Żywiec. Po remisie 1:1 lepsza w rzutach karnych okazała się Unia, wygrywając 6:5. Ze względu na duże zainteresowanie drużyn, obie ekipy przystąpiły jednak do 1/8 finału. Do serii rzutów karnych po remisie 0:0 doszło również w finale województwa zachodniopomorskiego. 4:3 zwyciężyły w nich rezerwy Pogoni Women Szczecin, w pokonanym polu pozostawiając TKKF Stilon Gorzów Wielkopolski. W Wielkopolsce triumfował drugi zespół Medyka Konin. Na Mazowszu najlepszy okazał się GOSiR Piaseczno, pokonując 3:0 KU AZS Uniwersytet Warszawski. W województwie lubelskim w finałowym turnieju zmierzyły się ekipy Górnika Łęczna, Widoku Lublin i Sokołu Kolbuszowa. Awans uzyskała drużyna Górnika. W małopolskim finale doszło do derbów Krakowa. Bronowianka ograła w nich Podgórze 2:1 i dołączyła do grona 16 ekip mających wystąpić w 1/8 finału.
1/8 finału.
W 1/8 finału faworytki rozgrywek spokojnie uporały się z przeciwniczkami i zakończyła się ona bez większych niespodzianek. Część spotkań, ze względu na katastrofę samolotu prezydenckiego pod Smoleńskiem odbyła się w późniejszym od planowanego terminie.
Ćwierćfinały.
W ćwierćfinałach spore niespodzianki sprawiły piłkarki Pogoni Women Szczecin oraz rezerw Mitechu Żywiec, eliminując z rozgrywek Medyka Konin i AZS Wrocław. W pozostałych dwóch spotkaniach triumfowały faworytki.
Półfinały.
W pierwszym z półfinałów od ekipy AZS-u PSW Biała Podlaska lepsze okazały się aktualne mistrzynie Polski. W drugim ze spotkań najpierw przyznano walkower Pogoni Women Szczecin z powodu nieprzygotowania boiska do gry przez drużynę rezerw Mitechu Żywiec i niezapewnienia boiska zastępczego. Drużyna z Żywca odwołała się jednak od tej decyzji, a odwołanie to uwzględnił Wydział Gier PZPN, wyznaczając nowy termin rozegrania spotkania. Spowodowało to także konieczność przełożenia terminu spotkania finałowego. Ostatecznie lepsze okazały się jednak piłkarki ze Szczecina, wygrywając 3:2.
Finał.
Finał już po raz szósty z rzędu odbył się na Stadionie Miejskim im. Henryka Reymana w Kutnie. Wstęp na spotkanie był wolny. Kłopoty Mitechu Żywiec w półfinale z murawą na własnym boisku spowodowały przesunięcie terminu rozegrania spotkania finałowego aż na sierpień. Do rywalizacji w finale przystąpił aktualny mistrz Polski, RTP Unia Racibórz i zespół mający dopiero co zadebiutować w Ekstralidze, drużyna Pogoni Women Szczecin. Obydwie drużyny nie posiadały przed spotkaniem na swym koncie zwycięstwa w Pucharze Polski, choć obie grały już w finale – Unia w 2008 roku, a Pogoń rok później (jako TKKF Gryf Szczecin). Zdecydowanymi faworytkami przed spotkaniem były aktualne mistrzynie Polski.
Spotkanie rozpoczęło się nadspodziewanie dobrze dla szczecinianek. W 10 minucie po dośrodkowaniu Darii Kasperskiej, która latem odeszła z Unii Racibórz drogę do siatki znalazła debiutująca w Pogoni Patrycja Balcerzak. Odpowiedź Unitek była jednak szybka. Już cztery minuty później po zagraniu ręką w polu karnym Agaty Bernatowskiej z rzutu karnego wyrównała Anna Żelazko. Trzy minuty później Unitki już prowadziły, a zdobywczynią bramki na 2:1 była Patrycja Pożerska. W 24 minucie po zderzeniu zawodniczek boisko opuściła Katarzyna Barlewicz, która musiała udać się do szpitala na badania. W 34 minucie meczu raciborzanki ponownie otrzymały rzut karny. Szansy na podwyższenie nie wykorzystała jednak tym razem Anna Żelazko, której strzał wybroniła Anna Szymańska. Po przerwie znaczną przewagę osiągnęła drużyna Unii Racibórz. W ciągu dziesięciu minut, od 58 do 68 minuty przewagę trzema kolejnymi trafieniami udokumentowała Anna Żelazko. W końcówce wynik na 7:1 ustaliły Patrycja Pożerska i Agnieszka Winczo.
Dla drużyny Unii Racibórz był to pierwszy, historyczny triumf w Pucharze Polski.

</doc>
<doc id="2065072" url="https://pl.wikipedia.org/wiki?curid=2065072" title="Bohdan Drożdż">
Bohdan Drożdż

Bohdan Drożdż (ur. 12 stycznia 1926 w Kobryniu, zm. 25 maja 2009 w Poznaniu) – farmaceuta, fitochemik, profesor zwyczajny, związany z Uniwersytetem Medycznym w Poznaniu, długoletni kierownik Ogrodu farmakognostycznego w Poznaniu, prodziekan Wydziału Farmacji (1981–1984), kierownik Katedry i Zakładu Roślin Leczniczych.
Życiorys.
Studia farmaceutyczne rozpoczął w 1946. Początkowo interesowały go w szczególności fitochemia i saponiny. W 1960 na podstawie rozprawy „Badania przebiegu gromadzenia się saponin w ważniejszych roślinach leczniczych” napisanej pod kierunkiem prof. Bogusława Borkowskiego uzyskał stopień doktora. Zajmował się też przydatnością kwasów barbiturowych w selektywnym ujawnianiu plam cukrów w chromatografach (wyniki badań publikowano w "Nature"). Wyjaśniał struktury chemiczne terpenów (m.in. z gatunków należących do rodzaju "Centaurea").
Habilitacja nastąpiła w 1968 na podstawie pracy „Gorzkie laktony seskwiterpenowe występujące w niektórych gatunkach plemienia Cynareae L.” Wtedy to objął kierownictwo Ogrodu Farmakognostycznego (do 1981), a w 1978 Katedry Roślin Leczniczych Akademii Medycznej, czyli obecnego Uniwersytetu. Pod jego kierownictwem wyodrębniono ponad sto związków, w tym 60 wcześniej nieopisanych. Wyodrębnione podówczas terpeny stanowiły ⅛ wszystkich nowych związków naturalnych znalezionych wtedy w Polsce.
Współpracował z Czechosłowacką Akademią Nauk. Otrzymał, jako pierwszy Polak, Złoty Medal im. Heyrowskiego, za zasługi dla rozwoju chemii. Był przewodniczącym Oddziału Farmaceutycznego PTPN, Sekcji Chemii Produktów Naturalnych PTCh, udzielał się w PAN-ie. W 1989 otrzymał najwyższe odznaczenie Czechosłowackiej Akademii Nauk – "Za zasługi dla wiedzy i ludzkości". Przez całe swoje zawodowe życie współpracował z naukowcami z Holandii, Kanady, NRD i RFN, Włoch, Indii, Algierii i Kazachstanu. Otrzymał liczne nagrody państwowe, wspierał rozwój wielkopolskiego biznesu. Był miłośnikiem turystyki górskiej.
Pogrzeb odbył się 1 czerwca 2009 na cmentarzu junikowskim.

</doc>
<doc id="2065081" url="https://pl.wikipedia.org/wiki?curid=2065081" title="Captain Morgan’s Revenge">
Captain Morgan’s Revenge

Captain Morgan’s Revenge – pierwszy album studyjny szkockiej grupy folk/power metalowej Alestorm, wydany 25 stycznia 2008 roku przez wytwórnię Napalm Records.

</doc>
<doc id="2065082" url="https://pl.wikipedia.org/wiki?curid=2065082" title="Tarnobrzeska Droga św. Jakuba">
Tarnobrzeska Droga św. Jakuba



</doc>
<doc id="2065085" url="https://pl.wikipedia.org/wiki?curid=2065085" title="Kudowski Potok (dopływ Czermnicy)">
Kudowski Potok (dopływ Czermnicy)

Kudowski Potok – potok górski w Sudetach Środkowych, w Górach Stołowych, w woj. dolnośląskim.
Przebieg.
Górski potok, lewy dopływ Czermnicy należący do dorzecza Łaby i zlewiska Morza Północnego. Długość potoku wynosi 6,7 km. Źródła położone są w Górach Stołowych na obszarze Parku Narodowego Gór Stołowych na wysokości 730 m n.p.m. w lesie świerkowym na południowym stoku góry Skalniak pod skałką "Kłębek" na północny wschód od miejscowości Kudowa-Zdrój.
Potok w górnym biegu płynie przez Góry Stołowe w kierunku południowo-zachodnim, wzdłuż drogi Drogi Stu Zakrętów, następnie w okolicy wzniesienia "Rudna Góra" przy malowniczych skałkach skręca na zachód, gdzie wąską doliną o dość stromych zboczach płynie w kierunku Kudowy-Zdroju, którą przecina w północnej części, tworząc w Parku Zdrojowym duży staw. Potok opuszczając Kudowę kieruje się na zachód do ujścia, gdzie na granicy polsko-czeskiej w czeskiej miejscowości Malá Čermná wpada do Czermnicy na poziomie ok. 378 m n.p.m. Otoczenie potoku w większości stanowią łąki rzadziej lasy. Średnia szerokość potoku wynosi 2,0 m a maksymalna głębokość 0,4 m. Koryto potoku kamienisto żwirowe z małymi progami kamiennymi. W górnej części środkowego odcinka potoku występują niewielkie kamieniste bystrza.
Zasadniczy kierunek biegu potoku jest południowo-zachodni. Jest to potok górski zbierający wody z południowo-zachodnich zboczy Gór Stołowych. W większości swojego biegu potok jest nieuregulowany, o wartkim prądzie wody, w okresach wzmożonych opadów i wiosennych roztopów stwarza zagrożenie powodziowe. Kilkakrotnie występował z brzegów podmywając przyległe pobocza drogi.

</doc>
<doc id="2065086" url="https://pl.wikipedia.org/wiki?curid=2065086" title="Behind the Stained Glass">
Behind the Stained Glass

Behind the Stained Glass – szósty studyjny album amerykańskiego rapera Killah Priesta, członka Sunz of Man, wydany 20 maja 2008 roku nakładem wytwórni Good Hands Records.

</doc>
<doc id="2065088" url="https://pl.wikipedia.org/wiki?curid=2065088" title="Tammi Terrell">
Tammi Terrell

Tammi Terrell, urodzona jako Thomasina Winifred Montgomery (ur. 29 kwietnia 1945, zm. 16 marca 1970) – amerykańska wokalistka znana szerszej publiczności dzięki współpracy z wytwórnią płytową Motown Records w latach sześćdziesiątych XX wieku. Największą sławę przyniosły jej duety z Marvinem Gaye’em. Karierę Tammi Terrell rozpoczęła jako nastolatka. Pierwszych nagrań dokonała dla wytwórni płytowej Scepter Records/Wand Records. Przez blisko dwa lata była związana z rewią Jamesa Browna nagrywając dla jego wytwórni muzycznej Try Me. Po zakończeniu studiów na krótko związała się z wytwórnią Chacker Records, by finalnie w 1965 podpisać kontrakt z Motown Records. Efektem współpracy był sukces duetów z Marvinem Gaye’em i siedem singli mieszczących się w pierwszej 40 Billboard Hot 100 (były to m.in.: „Ain’t No Mountain High Enough” oraz „You’re All I Need to Get By”). Kariera wokalistki załamała się pod koniec 1967 roku, kiedy to w czasie koncertu doszło do jej zasłabnięcia. Badania wykonane po wypadku wykazały guza mózgu. Leczenie obejmowało osiem nieudanych operacji, po których artystka zapadła w śpiączkę, ostatecznie ulegając chorobie 16 marca 1970.
Dzieciństwo.
Terrell urodziła się jako Thomasina Montgomery w Filadelfii w rodzinie Jennie i Thomasa Montgomery. Matka była aktorką, ojciec zaś politykiem. Tammi była najstarsza z dwójki rodzeństwa. Jej młodsza siostra Ludie Marianna twierdzi, że spodziewając się syna rodzice planowali nazwać go po ojcu Thomas. Narodziny córki nieco zmieniły te założenia, przekształcając zaplanowane imię w Thomasina i zdrobniale „Tommie”, z czasem przyjmujące formę „Tammy”, co inspirowane było filmem "Tammy and the Bachelor". W wieku ok. 12 lat Terrell zaczęła odczuwać bóle głowy i migreny, które w tym okresie były bagatelizowane. Po latach członkowie rodziny utrzymywali, że mogły to być początki jej problemów zdrowotnych.
Kariera.
Pierwsze nagrania.
Przed ukończeniem 15. roku życia, Terrell po odkryciu jej przez Luthera Dixona, nagrywała dla wytwórni Wand (powiązanej z Scepter Records). Jednym z utworów z tego okresu jest ballada „If You See Bill”, nagrana pod nazwiskiem Tammy Montgomery. Po kilku singlach artystka opuszcza wytwórnie by związać się z zespołem Jamesa Browna. Początkowo jest dublerką wokalistek pierwszego składu rewii Browna. W 1963 roku nagrywa piosenkę „I Cried” dla Try Me Records. Po zakończeniu trasy koncertowej, Terrell w dramatycznych okolicznościach kończy współpracę z zespołem i podpisuje kontrakt z Checker Records. Dla tej wytwórni nagrywa duet z Jimmym Radcliffem „If I Would Marry You”, będący jej współkompozycją. Piosenka nie spotyka się z uznaniem publiczności, co motywuje artystę do częściowego wycofania się z show-biznesu na okres dwóch lat i podjęcia studiów związanych z medycyną na Uniwersytecie Pensylwanii.
W okresie tym Terrell współpracuje z Jerrym Bulterem, nie przerywając jednak nauki. W kwietniu 1965 roku, w czasie występu w Detroit, zostaje zauważona przez założyciela Motown Records Berrego Gordy, który obiecuje podpisanie z nią kontraktu. 29 kwietnia, w dniu 20 urodzin Terrell zawiera umowę z wytwórnią. Przed nagraniem pierwszego singla („I Can't Believe You Love Me”) w ramach Motown Tamla, Gordy zasugeruje zmianę pseudonimu scenicznego artystki. „Tammy Montgomery” było zbyt długie, jego zadaniem, aby umieszczać je na etykietach płyt. Zdecydowano się na „Tammi Terrell”; pseudonim zdecydowanie krótszy i „mający w sobie sex appeal”. „I Can't Believe You Love Me” stał się pierwszym singlem Terrell notowanym na R&amp;B Top 40. Wynik ten w krótkim czasie zostaje powtórzony przez „Come On and See Me”. W 1966 roku, Terrell nagrywa dwa single: kompozycje Steviego Wondera „All I Do (Is Think About You)” i The Isley Brothers – „This Old Heart of Mine (Is Weak for You)”. Po nagraniu pierwszego singla Terrell występowała w rewii Motortown. W czasie trasy koncertowej Tammi poznaje Davida Ruffina, lidera grupy The Temptations. Po niedługim czasie wybuchł pomiędzy nimi płomienny romans.
Sukces z Marvinem Gaye’em i diagnoza choroby nowotworowej.
Na początku 1967 roku, w Motown dochodzi do zmian personalnych. Trzy ważne dla wytwórni wokalistki: Mary Wells, Kim Weston i Oma Page w krótkich odstępach czasu opuszczają jej szeregi. Zmiany te oznaczają także utratę partnerki scenicznej dla Marvina Gaye’a, gwiazdy Motown Records. Obiecujące sukcesy Tammi Terrell nie pozostały niezauważone. Berry Gordy kieruje do niej propozycję nagrań próbnych będących wstępem do stworzenia nowego duetu. Pierwszą wspólną piosenką nowej pary wokalistów była kompozycja Nickolasa Ashforda i Valerie Simpson „Ain’t No Mountain High Enough”. Gaye i Terrell nagrywali ją osobno. Zarejestrowany materiał został następnie zremiksowany i wzbogacony o linię melodyczną. Piosenka przeznaczona pierwotnie dla Dusty Springfield, z miejsca stała się przebojem muzyki pop wiosną 1967 roku i zanotowała 19. pozycję na Billboard Hot 100 oraz trzecią w zestawieniach muzyki R&amp;B. Kolejnym hitem okazała się „Your Precious Love” plasując się na piątym miejscu listy przebojów muzyki pop i drugim na liście R&amp;B. Pod koniec 1967 roku duet nagrywa trzeci singiel lokujący się w pierwszej dziesiątce list przebojów „If I Could Build My Whole World Around You”. Kolejną kompozycją była „If This World Were Mine”, nie znajdująca się już co prawda tak wysoko w zestawieniach, ale jak po latach przyznał Marvin Gaye, będąca „jedną z ulubionych piosenek Tammi”. Wspomniane kompozycje znalazły się na pierwszej płycie duetu "United", wydanej latem 1967. Para rozpoczęła również wspólnie występy na żywo oraz w telewizyjnych programach rozrywkowych, inspirowane w dużej mierze przez Terrell, nakłaniającą do nich stroniącego przeważnie do kontaktu z publicznością Gayea.
Uzyskanie statusu gwiazdy zbiegło się w przypadku Tammi z nasileniem i zwiększeniem częstości występowania bólów migrenowych, których doświadczała już jako dziecko. Pomimo niedogodności z tym związanych, nadal chciała być blisko publiczności na ile to tylko było możliwe, nie opuszczając koncertów. Jednakże 14 października 1967, w czasie występu w Hampden-Sydney College Terrell zasłabła na scenie. Gaye towarzyszący wokalistce podtrzymał ją nie pozwalając na upadek i pomógł dotrzeć jej za kulisy. Tammi została natychmiast przewieziona do szpitala Southside Community w Farmville, gdzie w wyniku badań stwierdzono obecność złośliwego guza mózgu.
W okresie rekonwalescencji po pierwszej operacji Terrell powraca do studia Hitsville w Detroit i nagrywa jeden ze swych największych przebojów „You’re All I Need to Get By”. Drugą piosenką z tego okresu jest „Ain't Nothing Like the Real Thing”, zarejestrowana na początku 1968 roku. Utwór ten ponownie gości na listach przebojów, plasując się na pierwszym miejscu listy przebojów R&amp;B i w pierwszej dziesiątce listy pop. „You’re All I Need to Get By” powtarza te sukcesy miesiąc później. Pomimo wielkich nadziei Tammi oraz jej otoczenia związanych z powrotem do zdrowia po pierwszym zabiegu, rozwój choroby nie ustępuje. Guz wymaga dalszego leczenia operacyjnego i ograniczenia aktywności scenicznej, co jest wyraźnie zalecane przez lekarzy.
W tym okresie powstaje trzeci album Marvina Gaye’a i Tammi Terrell "Easy". Do dziś dnia krążą pogłoski o tym, że zbyt osłabiona chorobą artystka nie była wykonawczynią wszystkich utworów na nim zawartych. Głosem żeńskim miałaby być Valerie Simpson. Zdaniem Marvina Gaye’a (nagrywającego jak niegdyś oddzielnie) zły stan zdrowia Terrell zmusił kierownictwo Motown do sięgnięcia po inną wokalistkę i kontynuowanie duetu. Początkowo nastawiony nieprzychylnie do pomysłu Gaye, przystał na niego, pod warunkiem finansowego wsparcia leczenia Terrell przez wytwórnię. Valerie Simpson z kolei twierdzi, że była jedynie głosem wiodącym dla osłabionej Tammi, a odpowiednia obróbka materiału pozwoliła na wydobycie pełni jej wokalu. Ludie Montgomery w książce "My Sister Tommie: The Real Tammi Terrell" utrzymuje, że we wszystkich piosenkach z płyty "Easy" słyszy swoją siostrę. Albumowi towarzyszyły single „Good Lovin' Ain't Easy to Come By”, „What You Gave Me”, „California Soul” oraz plasujący się w Top Ten w Wielkiej Brytanii „The Onion Song”.
Ostatnim publicznym pojawieniem się Terrell był wzruszający koncert Marvina Gaye’a w Apollo Theater w Nowym Jorku pod koniec 1969 roku. Wokalistka, już bardzo osłabiona chorobą i uczestnicząca w koncercie jako widz na podsufitce, została dość szybko wypatrzona przez scenicznego partnera. Gdy ten podszedł z mikrofonem i zaintonował „You’re All I Need to Get By”, para stworzyła duet jak za swych najlepszych lat.
W 1969 roku Motown wydał pierwszy i zarazem jedyny solowy album artystki "Irresistible". Ze względu na stan zdrowia Terrell nie uczestniczyła w jego promocji.
Życie prywatne.
Zdaniem siostry wokalistki, Ludie Montgomery, Terrell w wieku 11 lat padła ofiarą molestowania seksualnego. Dokonało go trzech chłopców z sąsiedztwa po wyjściu Tammi z przyjęcia zorganizowanego w jej okolicy. Incydent ten zmienił dość mocno zachowanie Terrell jako dziecka.
We wczesnych latach kariery, Terrell spotykała się z kilkoma mężczyznami zarówno z branży muzycznej, jak i spoza niej. Wiadomo, że zainteresowana była piosenkarzem Samem Cookem (choć nigdy nie spotykali się) oraz że przyjaźniła się z Genem Chandlerem. W 1962 roku, Terrell podpisuje kontrakt z Jamesem Brownem i wstępuje do jego zespołu. Dość szybko nawiązują romans, trwający około dwa lata. Kończy go pobicie, jakiego dopuścił się Brown za kulisami scenicznymi, w czasie jednego z koncertów. Terrell ucieka z miejsca występu i udaje się na dworzec autobusowy, skąd dzwoni do Gena Chandlera (który był naocznym świadkiem zajścia) oraz do matki, prosząc o odwiezienie do domu.
W 1965 roku, Terrell wdaje się w romans z liderem grupy The Temptations, Davidem Ruffinem. Wokalistka jest pod jego dużym wrażeniem; liczy na odmianę losu i wiąże z nim nadzieje na przyszłość. W przeciągu roku Ruffin proponuje jej ślub. Niestety do Terrell docierają informacje (później zresztą potwierdzone), że jej narzeczony ma żonę i trójkę dzieci oraz kochankę, mieszkających w Detroit. Informacje te prowadzą do walki niedoszłych narzeczonych prowadzonej na oczach opinii publicznej. Pojawiają się plotki o przemocy fizycznej jakiej dopuścić miał się Ruffin po ujawnieniu jego prawdziwej sytuacji rodzinnej. Niektóre z nich dość drastyczne, włączające użycie młotka i maczety, nie znajdują potwierdzenia ani u rodziny Tammi, ani w środowisku znajomych z Motown Records. Siostra wokalistki twierdzi jednak, że Ruffin uderzył Terrell kaskiem motocyklowym w twarz. Wypadki te kończą ich związek w 1967 roku.
Po podpisaniu kontraktu z Motown Terrell zmienia także znajomych, których większość obecnie wywodzi się ze środowiska artystów tej wytwórni. Jednym z najbliższych jej przyjaciół jest jej partner sceniczny, Marvin Gaye. Choć pojawiły się plotki o ich romansie, bliscy wokalistów zaprzeczyli temu. Podobnie Valerie Simpson oraz sam Gaye twierdzili, że relacje pomiędzy nimi były typowo bratersko-siostrzane. Po latach przyznał, że nazywał Terrell „sweet” i „nierozumianą” oraz twierdził, że była jego „doskonałą muzyczną partnerką”.
W chwili śmierci Tammi Terrell była zaręczona z doktorem Ernestem Garrettem, pracującym w szpitalu w którym była leczona, ale nie zajmującym się nią bezpośrednio.
Śmierć.
Na początku 1970 roku, Terrell zmuszona była już do poruszania się na wózku inwalidzkim, miała kłopoty z widzeniem i utratą włosów, a jej masa spadła do 42 kg. Po ósmej operacji, która została przeprowadzona 25 stycznia 1970 roku, Tammi zapadła w trwającą półtora miesiąca śpiączkę. Zmarła 16 marca 1970 roku, na miesiąc i dwa tygodnie przed swoimi 25 urodzinami.
Następstwa.
Marvin Gaye zmagający się z depresją od momentu rozpoznania choroby u Terrell pod koniec 1967 roku i jej zasłabnięcia w czasie koncertu, całkowicie wycofał się show-biznesu po jej śmierci. Powrócił dopiero po dwóch latach przerwy, w maju 1972, koncertem w nowo otwartym Centrum Kennedy’ego w Waszyngtonie.
Obecny na pogrzebie Gaye oddał jej hołd wykonując „You’re All I Need to Get By”. Według narzeczonego Tammi, dr. Garretta, matka zmarłej wydała zgodę na występ tylko jemu. Wpływ na to mogła mieć krytyczna opinia Jennie Montgomery względem zachowania wytwórni Motown w czasie choroby córki oraz ingerencji w realizację albumu "Easy" bez zgody artystki. Podobne zdanie podzielał także Marvin Gaye, zarzucający wytwórni zaniedbania w promocji płyty, z której zyski, miały wspierać leczenie Terrell.
Wokalista nigdy w pełni nie pogodził się ze śmiercią swej partnerki scenicznej. Według biografów fakt ten mógł doprowadzić go do pogłębienia depresji, prowadzącej do narkomanii. Wyrazem tego może być wydany w 1971 roku introspektywny album "What’s Going On", który po części jest reakcją na śmierć Terrell. W lipcu 1970, cztery miesiące po przedwczesnej śmierci wokalistki Diana Ross nagrała własną aranżację „Ain’t No Mountain High Enough”, która z miejsca stała się przebojem i jedną z ważniejszych jej piosenek.
8 października 2010 wydano kompilację "". Składanka zawiera solowe nagrania Tammi Terrell, począwszy od liceum, oraz 13 minut materiałów nigdy niepublikowanych.
Linki zewnętrzne.
 
 

</doc>
<doc id="2065092" url="https://pl.wikipedia.org/wiki?curid=2065092" title="Joanna Nowakowska-Dzimińska">
Joanna Nowakowska-Dzimińska

Joanna Ewa Nowakowska-Dzimińska (ur. 2 stycznia 1989) – polska strzelczyni, wicemistrzyni świata, mistrzyni Europy.
Jest zawodniczką Zawiszy Bydgoszcz. W 2009 roku zdobyła mistrzostwo Europy juniorek w Osijeku, a rok później została wicemistrzynią świata seniorek w konkurencji karabinka sportowego 60 strzałów w pozycji leżąc. Uzyskała 597 pkt, tyle samo co zwyciężczyni, Tejaswini Sawant z Indii, wyrównując rekord świata. O pierwszym miejscu zawodniczki z Indii zadecydowała większa liczba dziesiątek centralnych.

</doc>
<doc id="2065093" url="https://pl.wikipedia.org/wiki?curid=2065093" title="Kalina-Lisiniec (Natura 2000)">
Kalina-Lisiniec (Natura 2000)

Kalina-Lisiniec (PLH120007) – obszar Natura 2000 położony w województwie małopolskim, w powiecie miechowskim, w gminie Racławice na terenie wsi Góry Miechowskie, w pobliżu wsi Kalina-Lisiniec. Zajmuje powierzchnię 5,68 ha. Położony jest w dolinie Miechówki, lewego dopływu Szreniawy.
Obszar „Kalina-Lisiniec” został zatwierdzony w 2008 roku (na mocy decyzji Komisji Europejskiej z 13 listopada 2007) jako obszar mający znaczenie dla Wspólnoty (projektowany specjalny obszar ochrony siedlisk). W 2017 roku na mocy rozporządzenia Ministra Środowiska stał się specjalnym obszarem ochrony siedlisk.
Obszar obejmuje fragment zbocza o ekspozycji południowo-zachodniej, otoczonego polami ornymi. Zbocze pokryte jest murawą kserotermiczną. Znajdują się tu stanowiska 11 gatunków storczykowatych oraz szereg rzadkich gatunków kserotermicznych roślin naczyniowych oraz gatunków objętych ochroną prawną w Polsce. Występują tu rośliny chronione takie jak: buławnik wielkokwiatowy, kruszczyk szerokolistny, gółka długoostrogowa, listera jajowata oraz storczyki: męski, kukawka, blady, purpurowy, podkolan biały, podkolan zielonawy. Najcenniejszym gatunkiem roślinnym występującym na terenie rezerwatu jest obuwik pospolity. Należy on do gatunków zagrożonych wyginięciem i jest objęty ochroną ścisłą.

</doc>
<doc id="2065094" url="https://pl.wikipedia.org/wiki?curid=2065094" title="Heliodor Laskowski">
Heliodor Laskowski

Heliodor Jan Laskowski (ur. 20 czerwca 1898 w Nieszawie, zm. 12 kwietnia 1936 w Egipcie) − komandor podporucznik Marynarki Wojennej, twórca polskiej artylerii nadbrzeżnej w okresie międzywojennym.
Życiorys.
Był synem Teodora (1874−1929) i Marii z Krygierów. W latach 1908−1914 uczęszczał do ośmioklasowego Gimnazjum filologicznego oo. Jezuitów w Chyrowie (Galicja). Po wybuchu wojny i wkroczeniu na teren Królestwa armii niemieckiej, rodzina Laskowskich przeprowadziła się w 1915 roku na Ukrainę. Powodem było poszukiwanie Teodora Laskowskiego przez policję niemiecką i grożące mu aresztowanie. Tu Heliodor ukończył ósmą klasę i w 1916 roku zdał maturę. Następnie rozpoczął studia w Instytucie Technologicznym w Piotrogradzie. Jako student został powołany do wojska. Na własną prośbę został skierowany do marynarki wojennej, a następnie odkomenderowany do szkoły miczmanów, gdzie odbył przeszkolenie. Po zdaniu pomyślnie egzaminu otrzymał stopień miczmana (najniższy stopień oficerski w marynarce wojennej carskiej Rosji). W 1917 roku otrzymał nominację oficerską. W styczniu 1918 roku zgłosił chęć wstąpienia do armii polskiej. Z rozkazu udał się na misję, gdzie został schwytany przez bolszewików i odstawiony pod silną eskortą do aresztu. Za poręczeniem ojca został wypuszczony. Po ciężkiej chorobie rozpoczął studia w Warszawie.
7 grudnia 1918 roku został przyjęty do Wojska Polskiego z zatwierdzeniem posiadanego stopnia miczmana i przydzielony rozkazem szefa Sztabu Generalnego, generała dywizji Stanisława Szeptyckiego do Sekcji Marynarki Wojennej przy Ministerstwie Spraw Wojskowych. Tam dostał skierowanie do Modlina i na rozkaz komendanta twierdzy 20 listopada 1918 roku został mianowany Oficerem Flotylli Fortecznej. Laskowski zdobywał tam doświadczenie jako oficer w Polskiej Marynarce Wojennej.
W styczniu 1921 roku decyzją Józefa Piłsudskiego, Heliodor Laskowski skierowany został do tworzącej się floty wojennej. Mimo młodego wieku, dzięki ogromnej wiedzy, energii i pracowitości został jako kapitan marynarki szefem Służby Artylerii i Uzbrojenia w Kierownictwie Marynarki Wojennej RP. Po odzyskaniu niepodległości polska artyleria nadbrzeżna praktycznie nie istniała. Przeważającą w tym czasie koncepcją militarną było stworzenie na Helu bazy zaopatrzeniowej marynarki, która miała być broniona siłami morskimi floty. Laskowski udowadniał, że ta koncepcja jest nie do przyjęcia - baza może stać się całkowicie bezbronna, bezkarnie ostrzeliwana i bezużyteczna, trzeba natomiast stworzyć silnie uzbrojona bazę lądową, pod której skrzydła mogą się schronić jednostki floty w razie potrzeby remontu, zaopatrzenia lub innych problemów. Plan opracowany pod kierunkiem Laskowskiego przewidywał możliwość prowadzenia ognia do celów od pełnego morza aż do rejonu Zatoki Puckiej. Dzięki jego energicznym staraniom i pracom studialnym sfinalizowano w końcu liczne, kolejne wnioski i projekty w sprawie tworzenia artylerii większego kalibru na Helu. To właśnie Laskowski uznał proponowany francuski sprzęt za przestarzały i przełamał monopol Francji na dostawy uzbrojenia doprowadzając do rezygnacji z zakupu francuskich dział. W 1933 roku udał się w podróż służbową do Szwecji, w celu zakupienia uzbrojenia dla budowanego w stoczni francuskiej stawiacza min „Gryf”. Równocześnie nawiązał tam kontakt z firmą Bofors i zamówił dostawę czterech armat wz. 30 kalibru 152,4 mm. Umowę na ich dostawę (z terminem realizacji 26 miesięcy) Marynarka Wojenna zawarła 20 grudnia 1933 roku. Zakupiony dla Polski sprzęt był nowoczesny i niemal całkowicie zautomatyzowany. Przewidywania komandora Laskowskiego były trafne, podczas obrony Wybrzeża we wrześniu 1939 roku bateria usytuowana na cyplu helskim odegrała istotną rolę w obronie Helu.
W grudniu 1935 roku z powodu pogorszenia stanu zdrowia został wysłany do szpitala w Warszawie. Stamtąd został skierowany na kurację klimatyczną do Egiptu, gdzie zmarł 12 kwietnia 1936 roku, w wieku 37 lat. Powodem śmierci było zapalenie nerek z nadciśnieniem tętniczym. Został pochowany w grobie rodzinnym na cmentarzu w Nieszawie.
Już po śmierci Heliodora Laskowskiego, w dniu 27 lipca 1937 roku w firmie Bofors podpisano umowę na kolejne 4 działa kalibru 152,4 mm. Było to sfinalizowanie negocjacji Laskowskiego − odlewy na lufy tych dział wykonane zostały jeszcze podczas pobytu polskiej delegacji na próbach odbiorczych w 1935 roku. Dział tych nie zdążono dostarczyć do Polski z powodu wybuchu wojny.
Upamiętnienie.
Czyniąc zadość wnioskowi kolegów i przyjaciół dowódca MW kontradmirał Jerzy Świrski nadał uroczyście 1 stycznia 1937 roku 4-działowej baterii na cyplu helskim imię Heliodora Laskowskiego (zmieniając tym samym rozkazem jej numer z 1 na 31), w uznaniu jego zasług.
20 czerwca 1998 roku dla uczczenia setnej rocznicy urodzin Heliodora Jana Laskowskiego w Nieszawie została odsłonięta tablica pamiątkowa.
Senat Akademii Marynarki Wojennej im. Bohaterów Westerplatte dnia 29 października 2020 roku Uchwałą Nr 59/2020 nadał imię kmdr. ppor. Heliodora  Laskowskiego  budynkowi Broni Rakietowej i Artylerii - Akademii Marynarki Wojennej.

</doc>
<doc id="2065097" url="https://pl.wikipedia.org/wiki?curid=2065097" title="Ulica Bytomska w Katowicach">
Ulica Bytomska w Katowicach

Ulica Bytomska w Katowicach – jedna z historycznych uliczek w katowickiej dzielnicy Wełnowiec-Józefowiec. Swą nazwę wzięła od miasta Bytom. Zabudowa wzdłuż ulicy kształtowała się w różnym okresie historycznym, a wzdłuż niej zlokalizowano kilka instytucji publicznych.
Przebieg.
Ulica rozpoczyna swój bieg od skrzyżowania z ulicą Józefowską na wschodzie. Kierując się na zachód, krzyżuje się kolejno z ulicami: Emilii Plater, Oświęcimską, Jodłową i Walecznych. Kończy ona swój bieg przy skrzyżowaniu z ulicą Bytkowską. Droga posiada przebieg równoleżnikowy.
Opis.
Ulica posiada przeznaczenie na cele komunikacji drogowej publicznej jako ulica o przekroju jednojezdniowym klasy technicznej L. W rejonie ulicy zlokalizowane jest zabudowa kolonii Agnieszka, a także słup ogłoszeniowy z fundamentem. W początkach lat trzydziestych XX wieku pomiędzy ulicą Bytomską a ulicą Józefowską wzniesiono kolonię tzw. domków wojewódzkich wraz z ogródkami dla urzędników administracji państwowej.
Przy ulicy Bytomskiej swoją siedzibę mają: Miejska Biblioteka Publiczna – Filia nr 6, Miejskie Przedszkole nr 82 im. Dzieci z Leszczynowej Górki, oddział Żłobka Miejskiego w Katowicach oraz dom zakonny Sióstr Córki Bożej Miłości.
Obiekty historyczne.
Przy ulicy Bytomskiej znajdują się następujące obiekty, objęte ochroną konserwatorską, będące świadectwem kultury materialnej, typowe dla regionu oraz objęte ochroną konserwatorską budynki mieszkalne:

</doc>
<doc id="2065098" url="https://pl.wikipedia.org/wiki?curid=2065098" title="The Exorcist">
The Exorcist

The Exorcist – siódmy studyjny album amerykańskiego rapera Killah Priesta, członka Sunz of Man, wydany 15 maja 2009 roku nakładem wytwórni Iceman Music Group.

</doc>
<doc id="2065099" url="https://pl.wikipedia.org/wiki?curid=2065099" title="Sébastien Piocelle">
Sébastien Piocelle

Sébastien Piocelle (ur. 10 listopada 1978 w Gouvieux) – francuski piłkarz grający na pozycji pomocnika. Były młodzieżowy reprezentant Francji.
Kariera piłkarska.
Piocelle profesjonalną piłkarską karierę rozpoczynał w FC Nantes. Początkowo występował w jego rezerwach, a 16 października 1998 roku zadebiutował w Première Division w przegranym 0:2 wyjazdowym spotkaniu z Girondins Bordeaux. W sezonie 1998/1999 wystąpił łącznie w 24 meczach, a w kolejnych rozgrywkach 21 razy pojawiał się na boiskach francuskiej ekstraklasy. W 1999 roku zdobył ze swoim zespołem Puchar Francji. W 2000 roku przeszedł do SC Bastia. Po raz pierwszy w nowej drużynie zagrał 18 sierpnia w wygranym 2:0 pojedynku przeciwko Olympique Lyon. Szybko wywalczył miejsce w podstawowym składzie i regularnie występował w ligowych pojedynkach. Najwięcej spotkań zaliczył w sezonie 2002/2003, w którym rozegrał 28 meczów.
W 2005 roku Piocelle przeszedł do FC Crotone. We włoskiej drużynie zadebiutował 10 września w wygranym 2:1 meczu z AS Bari, w którym wyszedł w podstawowym składzie i zagrał pełne 90 minut. Pierwszego gola i zarazem jedynego w sezonie 2005/2006 strzelił na początku stycznia, pokonując bramkarza A.C. Arezzo i zapewniając swojemu zespołowi zwycięstwo. W kolejnych rozgrywkach wystąpił w 35 ligowych pojedynkach, a następnie przeniósł się do US Grosseto. W styczniu 2008 roku został zawodnikiem Hellas Werona, a później bronił barw SS Juve Stabia.
Przed sezonem 2009/2010 Piocelle przeszedł do beniaminka Ligue 2, Arles. Po raz pierwszy w jego barwach wystąpił 7 sierpnia, kiedy to zagrał w meczu z Clermont Foot, zakończonym zwycięstwem 2:1. Dwa tygodnie później strzelił gola w pojedynku przeciwko Stade Brest, który zapewnił jego drużynie wygraną 3:2. Łącznie w lidze rozegrał 38 spotkań, a Arles zakończyło rozgrywki na trzecim miejscu, które dało klubowi historyczny awans do Ligue 1.

</doc>
<doc id="2065101" url="https://pl.wikipedia.org/wiki?curid=2065101" title="Ulica Bytomska">
Ulica Bytomska

Ulica Bytomska – popularna nazwa ulic w Polsce.

</doc>
<doc id="2065105" url="https://pl.wikipedia.org/wiki?curid=2065105" title="Elizabeth (album)">
Elizabeth (album)

Elizabeth – ósmy studyjny album amerykańskiego rapera Killah Priesta, członka Sunz of Man, wydany 16 października 2009 roku nakładem wytwórni Proverbs Records. Album został w całości wyprodukowany przez DJ Woool'a.

</doc>
<doc id="2065112" url="https://pl.wikipedia.org/wiki?curid=2065112" title="Ludwik Lichtarowicz">
Ludwik Lichtarowicz

Ludwik Lichtarowicz (ur. w Bobrujsku, zm. 13 czerwca 1965 w Londynie) – pułkownik dyplomowany piechoty Wojska Polskiego.
Życiorys.
Ludwik Lichtarowicz urodził się 16 września 1890 roku w Bobrujsku. Był synem Kajetana i Malwiny z Kalinowskich. Maturę uzyskał w Bobrujsku, następnie studiował prawo w Petersburgu, gdzie również ukończył Akademię Sztabu Generalnego. Służbę wojskową rozpoczął w Armii Imperium Rosyjskiego. 18 kwietnia 1919 roku zastąpił podpułkownika Romualda Wolikowskiego na stanowisku szefa sztabu Dowództwa Wojsk Polskich we Wschodniej Rosji i na Syberii. Po powrocie do kraju przyjęty został do Wojska Polskiego. 
Na przełomie 1920 i 1921 roku był szefem sztabu I Korpusu Wojsk Litwy Środkowej, a od 26 lutego 1921 roku szefem sztabu Grupy Wojsk Litwy Środkowej. W sierpniu 1921 roku został przeniesiony z dowództwa Grupy Operacyjnej „Bieniakonie” do Dowództwa Okręgu Generalnego „Brześć” na stanowisko zastępcy szefa sztabu. W latach 1921–1922 był słuchaczem I Kursu Doszkolenia Wyższej Szkoły Wojennej i Szkoły Nauk Politycznych w Warszawie, pozostając jednocześnie oficerem nadetatowym 70 pułku piechoty w Pleszewie. Po ukończeniu kursu przydzielony został do Dowództwa Okręgu Korpusu Nr III w Grodnie na stanowisko zastępcy szefa sztabu. W listopadzie 1925 roku przeniesiony został ze stanowiska szefa sztabu Dowództwa Okręgu Korpusu Nr IX w Brześciu do 15 pułku piechoty w Dęblinie na stanowisko dowódcy.
W maju 1926 roku, w czasie zamachu stanu, dowodzony przez niego oddział opowiedział się po stronie legalnych władz RP. Latem 1927 roku został przeniesiony do kadry oficerów piechoty z równoczesnym oddaniem do dyspozycji komendanta Centrum Wyższych Studiów Wojskowych w Warszawie i zachowaniem dodatku służbowego dowódcy pułku. W 1928 roku był zastępcą komendanta Doświadczalnego Centrum Wyszkolenia w Rembertowie. Latem 1930 roku przeniesiony został do Dowództwa Okręgu Korpusu Nr X w Przemyślu na stanowisko inspektora poborowego. Kierował służbą uzupełnień na terenie okręgu, w tym nadzorował pracę powiatowych komend uzupełnień. Wiosną 1935 roku został przeniesiony do Ministerstwa Spraw Wojskowych na stanowisko pełniącego obowiązki zastępcy szefa Departamentu Uzupełnień. 24 października 1938 roku został zatwierdzony na stanowisku szefa departamentu.
Po przegranej kampanii wrześniowej 1939, przedostał się do Francji, a latem 1940 roku, po kampanii francuskiej do Wielkiej Brytanii. W Polskich Siłach Zbrojnych, w latach 1940–1941, dowodził 20 batalionem kadrowym strzelców, który wchodził w skład 7 Brygady Kadrowej Strzelców.
W roku 1929 poślubił Zofię Fiedorowicz. Mieli syna Andrzeja i córkę Aleksandrę. Po demobilizacji zamieszkał z rodziną w Nottingham w Anglii. Jest pochowany we wspólnym grobie z żoną i synem na Cmentarzu Gannersbury w Londynie.

</doc>
<doc id="2065114" url="https://pl.wikipedia.org/wiki?curid=2065114" title="Roberto Mina">
Roberto Mina



</doc>
<doc id="2065116" url="https://pl.wikipedia.org/wiki?curid=2065116" title="Ołtarz Świętego Mateusza (Andrea Orcagna i Jacopo di Cione)">
Ołtarz Świętego Mateusza (Andrea Orcagna i Jacopo di Cione)

Święty Mateusz Apostoł i sceny z jego życia, także "Tryptyk Świętego Mateusza" () – obraz florenckich malarzy Andrei Orcagna i jego brata Jacopa di Cione, datowany na ok. 1367-1368, przechowywany w Galerii Uffizi we Florencji.
Historia.
Obraz zamówili 15 września 1367 przedstawiciele cechu wymieniających waluty, których patronem był św. Mateusz Apostoł. Dzieło miało ostatecznie trafić do oratorium Orsanmichele, swego rodzaju panteonu florenckich cechów rzemieślniczych. W następnym roku Orcagna nie był już w stanie dokończyć dzieła, przekazując zamówienie najmłodszemu z braci Jacopowi.
Opis.
W centralnej części Orcagna umieścił dużą postać Apostoła z księgą ewangelii i piórem w ręce. Po obu stronach św. Mateusza znajdują się swego rodzaju boczne skrzydła z czterema scenami z życia świętego patrona, po dwie na każdym ze skrzydeł: "Cud z dwoma smokami", "Powołanie Mateusza", "Wskrzeszenie syna królewskiego" oraz "Męczeństwo świętego". Ostatnia scena w całości wyszła spod pędzla Jacopo. Trapezoidalna struktura obrazu podyktowana została miejscem przeznaczenia dzieła – miał zawisnąć na kolumnie świątyni.

</doc>
<doc id="2065117" url="https://pl.wikipedia.org/wiki?curid=2065117" title="Rejestr Ujazdu">
Rejestr Ujazdu



</doc>
<doc id="2065119" url="https://pl.wikipedia.org/wiki?curid=2065119" title="Patrycja Łabędź">
Patrycja Łabędź

Patrycja Łabędź (ur. 21 marca 1992 w Jastrzębiu-Zdroju) – polska szachistka, mistrzyni FIDE od 2010 roku.
Kariera szachowa.
Wielokrotnie startowała w finałach indywidualnych mistrzostw Polski juniorek w różnych kategoriach wiekowych, zdobywając dwa medale: srebrny (Chotowa 2009 – MP do 18 lat) oraz brązowy (Kołobrzeg 2004 – MP do 12 lat). W 2009 r. zdobyła w Pardubicach tytuł drużynowej mistrzyni Europy juniorek do 18 lat, natomiast w 2010 r. w Ustroniu – brązowy medal drużynowych mistrzostw Polski juniorów (w barwach klubu JKSz MCKiS Jaworzno).
Jest trzykrotną medalistką drużynowych mistrzostw Polski w szachach błyskawicznych: złotą (2010) oraz dwukrotnie srebrną (2007, 2008) – wszystkie medale jako zawodniczka JKSz MCKiS Jaworzno.
Najwyższy ranking w dotychczasowej karierze osiągnęła 1 listopada 2011 r., z wynikiem 2146 punktów zajmowała wówczas 30. miejsce wśród polskich szachistek.

</doc>
<doc id="2065122" url="https://pl.wikipedia.org/wiki?curid=2065122" title="Keith Tkachuk">
Keith Tkachuk

Keith Matthew Tkachuk (ur. 28 marca 1972 w Bostonie) – amerykański hokeista, reprezentant Stanów Zjednoczonych, czterokrotny olimpijczyk.
Kariera hokejowa.
Hokej juniorski.
Rozpoczął swoją karierę hokejową w Malden Catholic High School w Malden w stanie Massachusetts. Tkachuk był członkiem reprezentacji USA Juniorów w 1991 i 1992, oraz członkiem kadry olimpijskiej USA w 1992 roku. W drafcie NHL z 1990 został wybrany przez Phoenix Coyotes
Winnipeg Jets (1992–1996).
Zaledwie kilka dni po zakończeniu Igrzysk Olimpijskich w Albertville, Tkachuk zadebiutował NHL 28 lutego 1992 r., w meczu przeciwko Vancouver Canucks, w którym zdobył asystę. W sezonie zasadniczym zagrał w 17 spotkaniach, w których zdobył 3 bramki i zanotował 5 asyst. W fazie Play-Off Tkachuk trafił 3 razy dla swojej ekipy. Był przez okres 2 sezonów kapitanem drużyny.
Phoenix Coyotes (1996–2001).
Zespół Jets przeniósł się do Phoenix w stanie Arizona w roku 1996. W sezonie 1996/1997 po raz pierwszy wystąpił w NHL All-Star Game w drużynie Zachodu. Przez cały okres gry w drużynie Kojotów, Tkachuk był znaczącym ogniwem w tej drużynie. Po zakończeniu kariery klub zastrzegł numer 7 dla jego uhonorowania.
St. Louis Blues i epizod w Atlancie (2001–2010).
Pod koniec sezonu 2000/2001, Keith Tkachuk po 5 sezonach gry w Phoenix, przeniósł się do zespołu St. Louis Blues. Zagrał w 12 meczach sezonu zasadniczego i w 15 meczach fazy Play-Off. Drużyna z St. Louis przegrała dopiero w finale konferencji z drużyną Colorado Avalanche, późniejszym triumfatorem rozgrywek. Tkachuk zdobywając 9 punktów (2 gole i 7 asyst) walnie przyczynił się do tego świetnego wyniku drużyny. 6 kwietnia 2008 został czwartym amerykańskim zawodnikiem, który zdobył 500 bramek w karierze.
25 lutego 2007 został wymieniony. Glen Metropolit przeszedł do St. Louis Blues, natomiast Keith Tkachuk powędrował do Atlanty Thrashers. Po zakończeniu sezonu powrócił do St. Louis. W czerwcu 2009 przedłużył kontrakt z klubem o rok. 7 kwietnia 2010 ogłosił, iż sezon NHL (2009/2010) będzie jego ostatnim w karierze. Dwa dni później rozegrał ostatni mecz w karierze przeciwko ekipie Anaheim Ducks.
Kariera reprezentacyjna.
W reprezentacji USA uczestniczył w turniejach na zimowych igrzyskach olimpijskich 1992, 1998, 2002, 2006 oraz Pucharu Świata 1996, 2004.
Życie prywatnie.
Wychowywał się w bostońskiej dzielnicy Medford. Jego ojciec John był strażakiem, a matka Geraldine urzędnikiem miejskim. Ma starszego brata Kevina oraz młodsze siotry Mary Kay i Beth.
Ma pochodzenie irlandzkie od strony matki. Jego nazwisko może kojarzyć się ze słowiańskimi językami. W jednej z wypowiedzi został zapytany o swoje pochodzenie, jednak nie potrafił wyjaśnić czy je posiada wskazując tylko, że nazwisko może być pierwotnie polskie, rosyjskie bądź ukraińskie.
Ma żonę Chantal, którą poślubił 28 lutego 1997. Ma trójkę dzieci: Matthew, Braedena oraz Taryn. Syn Matthew (ur. 1997) uprawia hokej na lodzie. Kuzyn Keitha, Tom Fitzgerald i jego syn Ryan także są hokeistami.
Przydomek "Walt" nadał mu amerykański hokeista pochodzenia polskiego, Ed Olczyk.

</doc>
<doc id="2065132" url="https://pl.wikipedia.org/wiki?curid=2065132" title="Kristina Koznick">
Kristina Koznick

Kristina Lyn Koznick (ur. 24 listopada 1975) – amerykańska narciarka alpejska polskiego pochodzenia.
Kariera.
Po raz pierwszy na arenie międzynarodowej pojawiła się w 1992 roku, startując na mistrzostwach świata juniorów w Mariborze. Zajęła tam 35. miejsce w gigancie i 4. w slalomie. Podczas rozgrywanych rok później mistrzostw świata juniorów w Montecampione ponownie zajęła czwarte miejsce w slalomie.
W zawodach Pucharu Świata zadebiutowała 24 stycznia 1993 roku w Haus, gdzie zajęła 21. miejsce w slalomie. Tym samym już w debiucie zdobyła pierwsze pucharowe punkty. Na podium zawodów PŚ po raz pierwszy stanęła 28 grudnia 1997 roku w Lienzu, kończąc slalom na drugiej pozycji. W zawodach tych rozdzieliła Ylvę Nowén ze Szwecji i Włoszkę Deborę Compagnoni. W kolejnych startach jeszcze 19 razy stanęła na podium, odnosząc przy tym sześć zwycięstw, wszystkie w slalomie: 29 stycznia 1998 roku w Åre, 28 grudnia 1998 roku w Semmering, 10 marca 2000 roku w Sestriere, 19 marca 2000 roku w Bormio, 20 stycznia 2002 roku w Berchtesgaden i 15 marca 2003 roku w Lillehammer. W sezonie 2001/2002 zajęła ósme miejsce w klasyfikacji generalnej, a w klasyfikacji slalomu była druga. Drugie miejsce w klasyfikacji slalomu zajęła także w sezonie 1997/1998.
Wystartowała w slalomie na igrzyskach olimpijskich w Nagano w 1998 roku, ale nie ukończyła rywalizacji. Na rozgrywanych cztery lata później igrzyskach w Salt Lake City wystartowała była siedemnasta w gigancie, a slalomu nie ukończyła. Brała również udział w igrzyskach olimpijskich w Turynie w 2006 roku, ponownie nie kończąc slalomu. Była też między innymi ósma w slalomie podczas mistrzostw świata w St. Anton w 2001 roku.
W 2006 roku zakończyła karierę.

</doc>
<doc id="2065133" url="https://pl.wikipedia.org/wiki?curid=2065133" title="Everyday Is Exactly the Same">
Everyday Is Exactly the Same

Every Day Is Exactly the Same (znany również jako Halo 21) jest trzecim singlem z albumu With Teeth amerykańskiej grupy rockowej Nine Inch Nails. To ich dwudzieste pierwsze oficjalne wydawnictwo. Singiel wydano 4 kwietnia 2006 roku jako minialbum, a także jako remix-album dla With Teeth, co wzbudziło niezadowolenie Trenta Reznora.
Utwór pojawił się w 2008 roku w reżyserowanym przez Timura Bekmambetova filmie Wanted, stając się wizytówką produkcji.
Lista utworów.
Wszystkie utwory napisane przez Trenta Reznora.

</doc>
