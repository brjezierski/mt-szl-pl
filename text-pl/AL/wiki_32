<doc id="2076104" url="https://pl.wikipedia.org/wiki?curid=2076104" title="Stare Stawy">
Stare Stawy

Stare Stawy – dawna wieś, obecnie osiedle w Oświęcimiu położone w południowej części miasta. Graniczy z sołectwami Oświęcim (gmina wiejska) Zaborze (powiat oświęcimski), Grojec (powiat oświęcimski) i rzeką Soła.
Historia.
Dawniej samodzielna wieś, która do 1932 roku stanowiła gminę jednostkową w powiecie oświęcimskim, a po jego zniesieniu w powiecie bialskim (1932–34), w województwie krakowskim. W 1931 roku liczyły 612 mieszkańców. 15 września 1934 utworzyły "gromadę Stare Stawy", jedną z 13 gromad nowo powstałej (1 sierpnia 1934) zbiorowej gminy Oświęcim.
W związku z reformą administracyjną kraju jesienią 1954, gromadę Stare Stawy włączono do Oświęcimia. Pierwsze bloki mieszkalne wybudowano pod koniec lat 80. Od lat 2000 powstają kolejne budynki związane z Oświęcimskim Towarzystwem Budownictwa Społecznego oraz tzw. mieszkania socjalne.
Dawniej powierzchnia pokryta była stawami, które obecnie są osuszone i te tereny są wykorzystywane w inny sposób. Mimo intensywnej zabudowy mieszkaniowej w ostatnich latach większość terenów ciągle ma charakter rolniczy. Dawniej na terenie wsi i późniejszego osiedla znajdowały się żwirownie oraz cegielnia. W chwili obecnej główna, niewielka działalność gospodarcza związana z handlem i usługami. Przez osiedle płynie potok Młynówka, który w latach osiemdziesiątych przesunięto w stronę północną. Osiedle ma wyraźnie wydzieloną część na zabudowę jednorodzinną i wielorodzinną.
Budowle.
Na terenie osiedla przy ulicy Zajazdowej ma siedzibę Hotel „Kamieniec”. W latach osiemdziesiątych powstał Dom Rolnika przy ulicy Jagiełły i Ceglanej. Na osiedlu powstał także Dom Osiedlowy, siedziba Rady Osiedle „Stare Stawy”. Na terenie dawnej żwirowni przy ulicy Kamieniec i wysypiska śmieci powstał „Park Pojednania Narodów”.
Komunikacja.
Na terenie osiedla znajduje się pętla autobusowa. Przez dzielnicę przebiegają droga krajowa nr 44 (Polska), droga wojewódzka nr 933 oraz droga wojewódzka nr 948. W przyszłości na Starych Stawach będzie rozpoczynać bieg południowa obwodnica miasta, która będzie drogą dojazdową do drogi ekspresowej S1.

</doc>
<doc id="2076105" url="https://pl.wikipedia.org/wiki?curid=2076105" title="Gina Hathorn">
Gina Hathorn

Georgina Melissa "Gina" Hathorn (ur. 6 lipca 1946 w Andover) – brytyjska narciarka alpejska.
Kariera.
W zawodach Pucharu Świata zadebiutowała w styczniu 1967 roku. Pierwsze punkty wywalczyła 10 stycznia 1967 roku w Grindelwald, gdzie zajęła drugie miejsce w slalomie. W zawodach tych rozdzieliła dwie Francuzki: Annie Famose i Isabelle Mir. W kolejnych startach jeszcze 21 razy plasowała się w czołowej dziesiątce, lecz nie stanęła już na podium. W sezonie 1966/1967 zajęła czternaste miejsce w klasyfikacji generalnej, w klasyfikacji slalomu była ósma.
Wystartowała na igrzyskach olimpijskich w Innsbrucku w 1964 roku, gdzie zajęła 16. miejsce w zjeździe i 27. w gigancie. Podczas rozgrywanych cztery lata później igrzysk w Grenoble była czwarta w slalomie, przegrywając walkę o medal z Annie Famose o 0,03 sekundy. Zajęła także 15. miejsce w zjeździe i 26. w gigancie. Brała także udział w igrzyskach olimpijskich w Sapporo w 1972 roku, zajmując 11. miejsce w slalomie, 14. w gigancie i 25. w zjeździe. W międzyczasie była też między innymi siódma w kombinacji i dziesiąta w slalomie na mistrzostwach świata w Val Gardena w 1970 roku.

</doc>
<doc id="2076109" url="https://pl.wikipedia.org/wiki?curid=2076109" title="Hrabstwo Bell (Teksas)">
Hrabstwo Bell (Teksas)

Hrabstwo Bell – hrabstwo położone w USA w stanie Teksas. Utworzone w 1850 r. Siedzibą władz hrabstwa jest miasto Belton, w którym mieszka zaledwie 6,2% populacji hrabstwa. Jest częścią obszaru metropolitalnego Killeen–Temple.
Demografia.
W latach 2010–2020 populacja hrabstwa wzrosła o 19,5% do 370,6 tys. mieszkańców. 44,6% populacji stanowią osoby białe nielatynoskie, 25,6% to Latynosi, 24,4% to osoby czarnoskóre lub Afroamerykanie, 4,7% było rasy mieszanej, 3,2% miało pochodzenie azjatyckie i 1,1% to rdzenna ludność Ameryki. 
Religia.
W 2010 roku pod względem członkostwa trzy największe grupy religijne stanowiły: Południowa Konwencja Baptystów (16,4%), Kościół katolicki (8,2%), oraz lokalne bezdenominacyjne zbory ewangelikalne (6,9%). 
Do innych większych grup (z ponad 1000 członków) należeli: metodyści, zielonoświątkowcy, campbellici, muzułmanie, mormoni, buddyści, inni baptyści, konserwatywni luteranie, episkopalianie, liberalni luteranie, liberalni prezbiterianie i uświęceniowcy.

</doc>
<doc id="2076110" url="https://pl.wikipedia.org/wiki?curid=2076110" title="Chrześcijaństwo w Omanie">
Chrześcijaństwo w Omanie

Chrześcijaństwo w Omanie – religia mniejszości, wyznawana przez 2,5% społeczeństwa czyli około 64 000 osób (2006 rok). W Omanie istnieje około 90 wspólnot chrześcijańskich a zdecydowaną większość ich członków stanowią obcokrajowcy. Wywodzą się oni głównie z Filipin, Indii i krajów zachodnich. Jednakże istnieją także wspólnoty złożone z ludności rdzennej, tak zwani chrześcijanie św. Tomasza. Nawracanie na chrześcijaństwo muzułmanów, stanowiących większość społeczeństwa, jest zabronione przez prawo. Państwo uznaje i zapewnia prawną ochronę kościołom katolickim i protestanckim. Wyznania te mogą prowadzić własne szkoły z chrześcijańskim programem nauczania, w szkołach państwowych obowiązuje nauka w duchu islamskim.
Katolicyzm.
, którzy posiadają 21 wspólnot. Ich kościoły podlegają pod Wikariat apostolski Arabii Południowej.
Kościoły wschodnie.
W Omanie działa Malankarski Kościół Ortodoksyjny. Skupia on Chrześcijan św. Tomasza, a jego parafie należą do diecezji Ahmedabad.
Protestantyzm.
Protestanci stanowią 0,4% społeczeństwa, ale są bardzo podzieleni, gdyż na terenie Omanu działa 21 wyznań protestanckich.
Świadkowie Jehowy.
Działalność Świadków Jehowy w Omanie zainicjowali pod koniec lat 40. XX w. misjonarze Szkoły Gilead. W latach 70. XX w. obcokrajowcy, a kontynuowali ją przyjezdni współwyznawcy z innych krajów. W połowie lat 80. XX w. do ich grona dołączyła grupa zainteresowanych, głównie z Indii. Aktualnie działalność prowadzona jest nieoficjalnie z zachowaniem środków ostrożności. Zebrania religijne prowadzone są potajemnie w mieszkaniach prywatnych. Tylko cudzoziemcy mogą praktykować swoje wyznanie, prowadzą oni głównie wśród cudzoziemców działalność kaznodziejską. Z powodu prawa państwowego większość miejscowych wyznawców musiało opuścić kraj. Wiadomo o jednej istniejącej ok. 20 osobowej grupie wyznawców, którzy tu pozostali. Obecnie sprawozdanie z działalności w tym kraju dołączane jest do ogólnego z 33 krajów, gdzie ich działalność jest ograniczona prawnie lub zakazana. Działalność nadzoruje brytyjskie Biuro Oddziału.

</doc>
<doc id="2076111" url="https://pl.wikipedia.org/wiki?curid=2076111" title="Yoon Deok-yeo">
Yoon Deok-yeo

Yoon Deuk-yeo (ur. 25 marca 1961) – były południowokoreański piłkarz występujący na pozycji obrońcy.
Kariera klubowa.
Yoon zawodową karierę rozpoczynał w 1984 roku w klubie Hanil Bank. Spędził tam dwa sezony, w ciągu których w barwach Hanil zagrał 45 razy. W 1986 roku odszedł do zespołu Hyundai Horang-i. W 1988 roku oraz w 1991 roku wywalczył z nim wicemistrzostwo Korei Południowej. W 1992 roku przeniósł się do POSCO Atoms. W tym samym roku zdobył z nim mistrzostwo Korei Południowej. W 1992 roku zakończył również karierę z liczbą 7 spotkań dla POSCO.
Kariera reprezentacyjna.
W reprezentacji Korei Południowej Yoon zadebiutował w 1989 roku. W 1990 roku został powołany do drużyny narodowej na Mistrzostwa Świata. Wystąpił na nich w pojedynkach z Hiszpanią (1:3) oraz Urugwajem (0:1), a w meczu z Urugwajem otrzymał czerwoną kartkę. Z tamtego mundialu Korea Południowa odpadła po fazie grupowej. W latach 1989–1991 w drużynie narodowej Yoon rozegrał w sumie 31 spotkań.

</doc>
<doc id="2076112" url="https://pl.wikipedia.org/wiki?curid=2076112" title="Michel Kaplan">
Michel Kaplan

Michel Kaplan (ur. 15 kwietnia 1946 w Neuilly-sur-Seine) – francuski historyk mediewista, bizantynolog.
Życiorys.
Absolwent a następnie wykładowca na uniwersytecie Paris 1 Panthéon-Sorbonne. Specjalizuje się w historii mentalności oraz hagiografii bizantyńskiej. W latach 1999–2004 był rektorem tej uczelni. Otrzymał tytuł doktora honoris causa uniwersytetu w Mińsku (2000).

</doc>
<doc id="2076114" url="https://pl.wikipedia.org/wiki?curid=2076114" title="Kiki Cutter">
Kiki Cutter

Christina "Kiki" Cutter (ur. 24 lipca 1949 w Bend) – amerykańska narciarka alpejska.
Kariera.
W zawodach Pucharu Świata zadebiutowała w sezonie 1966/1967. Pierwsze punkty wywalczyła 26 marca 1967 roku w Jackson Hole, gdzie zajęła dziewiąte miejsce w slalomie. Na podium zawodów PŚ pierwszy raz 25 stycznia 1968 roku w St. Gervais, kończąc slalom na trzeciej pozycji. W zawodach tych wyprzedziły ją jedynie Fernande Bochatay ze Szwajcarii i Francuzka Florence Steurer. W kolejnych startach jeszcze 11 razy stawała na podium, odnosząc przy tym pięć zwycięstw: 25 lutego 1968 roku w Oslo, 15 marca 1969 roku w Mont-Sainte-Anne, 22 marca 1969 roku w Waterville Valley i 22 stycznia 1970 roku w St. Gervais wygrywała slalomy, a 3 stycznia 1969 roku w Oberstaufen była najlepsza w gigancie. W sezonie 1968/1969 zajęła czwarte miejsce w klasyfikacji generalnej, a w klasyfikacji slalomu była druga.
Wystartowała na igrzyskach olimpijskich w Grenoble w 1968 roku, gdzie zajęła 17. miejsce w zjeździe i 21. w gigancie, a w slalomie została zdyskwalifikowana w pierwszym przejeździe. Brała też udział w slalomie na mistrzostwach świata w Val Gardena w 1970 roku, jednak została zdyskwalifikowana w drugim przejeździe.
W 1970 roku zakończyła karierę.

</doc>
<doc id="2076115" url="https://pl.wikipedia.org/wiki?curid=2076115" title="Bobur Shokirjonov">
Bobur Shokirjonov

Bobur Azamovich Shokirjonov (ur. 5 grudnia 1990 w Taszkencie) – uzbecki lekkoatleta specjalizujący się w rzucie oszczepem.
Międzynarodową karierę rozpoczynał w roku 2007 od startu w mistrzostwach świata juniorów młodszych. W 2008 wygrał mistrzostwa Azji juniorów i pojechał na światowy czempionat juniorów, w którym uplasował się na 6. miejscu. Reprezentował Uzbekistan na igrzyskach olimpijskich w Pekinie jednak nie awansował do finału zajmując odległe miejsce w eliminacjach. Zajął 9. miejsce w mistrzostwach Azji w 2009. Srebrny medalista azjatyckiego czempionatu z 2015. Medalista mistrzostw Uzbekistanu.
Rekord życiowy: 81,27 (3 czerwca 2017, Windawa).

</doc>
<doc id="2076118" url="https://pl.wikipedia.org/wiki?curid=2076118" title="Spółdzielnia Pracy Kierowców i Pracowników Samochodowych „Autonaprawa”">
Spółdzielnia Pracy Kierowców i Pracowników Samochodowych „Autonaprawa”

Spółdzielnia Pracy Kierowców i Pracowników Samochodowych „Autonaprawa” – jedna z trzech dawnych działających w Polsce spółdzielni autobusowych. Przedsiębiorstwo miało siedzibę w Zamościu i zajmowało się przewozem osób na terenie Zamojszczyzny. 
Historia.
SPKiPS „Autonaprawa” powstała 10 marca 1950 roku z połączenia spółdzielni inwalidów w Tomaszowie Lubelskim, Spółki Komunikacyjnej „Jaskółka” w Zamościu oraz pracowników filii Fabryki M. Wolskiego i S-ki. Pierwszą zajezdnię utworzono w budynkach tego ostatniego przedsiębiorstwa (obecnie ul. Partyzantów 78). Pod koniec roku spółdzielnia dysponowała 6 pojazdami i obsługiwała trasy o łącznej długości 94 km.
W 1962 przeniesiono zajezdnię do nowego obiektu przy ul. Lipskiej 61.
Od 1979 przedsiębiorstwo prowadziło również przewozy ciężarowe. W 1980 zamknięto oddział w Tomaszowie Lubelskim, nadal jednak funkcjonowały oddziały w Biłgoraju i Zwierzyńcu. W 1988 łączna długość obsługiwanych tras wynosiła 10 tys. kilometrów, zatrudniano wówczas 220 pracowników. W 1989 w skład taboru wchodziły 62 autobusy i 22 ciężarówki. Czyniło to wówczas „Autonaprawę” największą z trzech istniejących w Polsce spółdzielni tego typu.
W 2016 roku przedsiębiorstwo zatrudniało 109 pracowników, posiadało 68 autobusów oraz obsługiwało 89 linii komunikacyjnych. Rocznie z usług „Autonaprawy” korzystało około 3,5 miliona pasażerów.
Z powodu problemów finansowych w 2018 roku podjęto decyzję o jej likwidacji - sprzedano tabor oraz nieruchomości należące do spółdzielni.

</doc>
<doc id="2076121" url="https://pl.wikipedia.org/wiki?curid=2076121" title="Emilian Stanew">
Emilian Stanew

Emilian Stanew (ur. 28 lutego 1907 w Tyrnowie, zm. 15 marca 1979 w Sofii) – pisarz bułgarski.
Studiował malarstwo oraz handel i finanse na Uniwersytecie Gospodarki Narodowej i Światowej w Sofii. Zadebiutował w 1933 roku na łamach czasopisma "Literaturen głas". W 1938 roku wydał zbiór opowiadań "Primamliwi blasyci" ("Kuszące blaski"), w którym światu mieszczańskiemu przeciwstawił poetyckie piękno przyrody. W większości swoich opowiadań, z dużym talentem, ukazywał dziki, ale i piękny świat przyrody, w którym toczy się ustawiczna walka o byt, znaczona narodzinami i śmiercią. Taka jest tematyka opowiadań: "Posledna borba" ("Ostatnia walka", 1942,), "Wyłczi noszti" ("Wilcze noce", 1943), "W ticha weczer" ("W cichy wieczór", 1947), "Sled łowa" ("Po polowaniu", 1954). Pisze też opowiadania o tematyce miejskiej: "Dełnici i prazdnici" ("Dni powszednie i świąteczne", 1945). Jego teksty zalicza się do realistycznej prozy psychologicznej, bez eksperymentów formalnych.
Twórczość powieściową Stanewa reprezentują:

</doc>
<doc id="2076122" url="https://pl.wikipedia.org/wiki?curid=2076122" title="Greater Jacksonville">
Greater Jacksonville

Greater Jacksonville – obszar metropolitalny w północno-wschodniej części amerykańskiego stanu Floryda. Główne miasto to Jacksonville. Aglomeracja swym zasięgiem obejmuje hrabstwa: Duval, Clay, St. Johns, Nassau i Baker. Jego powierzchnia wynosi 9577 km² a liczba ludności 1 313 228 (2008). Jest to czwarty co do wielkości obszar metropolitalny w stanie Floryda, za South Florida, Tampa Bay Area i Greater Orlando oraz 40 największa aglomeracja w kraju.

</doc>
<doc id="2076123" url="https://pl.wikipedia.org/wiki?curid=2076123" title="Wendy Allen">
Wendy Allen

Wendy Irene Allen (ur. 16 listopada 1944 w San Pedro) – amerykańska narciarka alpejska.
Kariera.
W zawodach Pucharu Świata zadebiutowała w sezonie 1967/1968. Pierwsze punkty wywalczyła 11 stycznia 1968 roku w Grindelwald, gdzie zajęła czwarte miejsce w slalomie. Walkę o podium przegrała tam z Francuzką Marielle Goitschel. Na podium zawodów PŚ jedyny raz 25 lutego 1968 roku w Oslo, kończąc slalom na trzeciej pozycji. W zawodach tych wyprzedziły ją jedynie jej rodaczka, Kiki Cutter i Francuzka Isabelle Mir. W kolejnych startach jeszcze dwukrotnie była blisko podium: 28 marca 1968 roku w Rossland i 6 kwietnia 1968 roku w Heavenly Valley była czwarta w slalomach. W klasyfikacji generalnej sezonu 1967/1968 zajęła 14. miejsce, a w klasyfikacji slalomu była dziewiąta.
Wystartowała na igrzyskach olimpijskich w Grenoble w 1968 roku, gdzie zajęła 22. miejsce w gigancie, a w slalomie została zdyskwalifikowana w pierwszym przejeździe. Była też ósma w slalomie i kombinacji, jedenasta w gigancie, a w zjeździe zajęła 23. miejsce na mistrzostwach świata w Protillo w 1966 roku.

</doc>
<doc id="2076124" url="https://pl.wikipedia.org/wiki?curid=2076124" title="Well House">
Well House

Well House (ros. "ВеллХаус на Ленинском") – kompleks wieżowców o przeznaczeniu mieszkalnym w Moskwie w Rosji, zlokalizowany przy prospekcie Lenina, o wysokości 162 m. Budowa budynków rozpoczęła się w 2002 roku, a zakończenie prac nastąpiło w 2010 roku, posiadają 46 kondygnacji.

</doc>
<doc id="2076126" url="https://pl.wikipedia.org/wiki?curid=2076126" title="Szyja (półwysep)">
Szyja (półwysep)

Szyja – półwysep, wcinający się głęboko w wody Jeziora Bnińskiego w Bninie (Kórnik). Jest południową częścią końcową wysokiego wzniesienia w rejonie Bnina.
U nasady półwyspu znajduje się stary cmentarz bniński, na którym usytuowany jest zbiorowy grób ośmiu poległych w latach 1919-1920 Polaków (powstanie wielkopolskie). Sam półwysep mieści natomiast trzy zabytki archeologiczne:
Półwysep Szyja był więc najstarszym obszarem osadniczym w rejonie Kórnika. Został ostatecznie opuszczony na przełomie XIII/XIV w., z powodu podniesienia się poziomu wody w tym rejonie, jednak dał początek miejskiemu założeniu Bnina.
Dostęp do grodzisk, od strony bnińskiego rynku, stanowi ulica Cmentarna.

</doc>
<doc id="2076127" url="https://pl.wikipedia.org/wiki?curid=2076127" title="US Open 2010 (gra pojedyncza mężczyzn)">
US Open 2010 (gra pojedyncza mężczyzn)



</doc>
<doc id="2076128" url="https://pl.wikipedia.org/wiki?curid=2076128" title="Joaquín Reyes">
Joaquín Reyes

Joaquín Reyes Chávez (ur. 20 lutego 1978 w Torreón) – meksykański piłkarz występujący najczęściej na pozycji defensywnego pomocnika, obecnie zawodnik Celayi.
Kariera klubowa.
Reyes urodził się w Torreón i jest wychowankiem tamtejszego pierwszoligowego zespołu Santos Laguna. W jej barwach zadebiutował w meksykańskiej Primera División - miało to miejsce 19 lipca 2000 w przegranym 1:2 spotkaniu z Pueblą. Pierwszą bramkę w profesjonalnej karierze zdobył 3 września tego samego roku, w wygranym 3:1 meczu z Tecos UAG. Wiosną 2001 wywalczył z Santos Laguną tytuł mistrza Meksyku. Aż do wiosny 2004 był podstawowym graczem zespołu.
W latach 2004–2006 grał w Tiburones Rojos de Veracruz, jednak nie zawsze pojawiał się na boisku w wyjściowym składzie. W lipcu 2006 powrócił do Santos Laguny i po rozegraniu 7 meczów udał się na wypożyczenia do drugoligowców – Alacranes de Durango i Club León. W sezonie Apertura 2009 na krótko powrócił do Primera División, gdzie w barwach Puebli rozegrał jeden mecz ligowy. Później ponownie był wypożyczany z Santos Laguny do drugiej ligi – do Lobos BUAP, Leónu i Celayi.
Kariera reprezentacyjna.
Reyes w latach 2001–2002 rozegrał w reprezentacji Meksyku sześć spotkań, w tym dwa na Pucharze Konfederacji 2001. Znalazł się także w składzie Meksyku na Copa América 2001 oraz Złoty Puchar CONCACAF 2002.

</doc>
<doc id="2076129" url="https://pl.wikipedia.org/wiki?curid=2076129" title="Chrześcijaństwo w Katarze">
Chrześcijaństwo w Katarze

Chrześcijaństwo w Katarze jest religią mniejszości wyznawaną przez około 8,5% społeczeństwa, czyli około 120 000 ludzi. Chrześcijanami w Katarze są przede wszystkim przybysze z zewnątrz - Indusi, Filipińczycy, Europejczycy, Palestyńczycy, Egipcjanie, Syryjczycy, Libańczycy i Amerykanie. Oficjalnie żadne z wyznań nie prowadzi akcji misyjnych na terenie Kataru, który jest państwem islamskim i zgodnie z prawem koranicznym nie dopuszcza możliwości konwersji muzułmanina na inną religię. Dla kontroli poczynań kościołów "Ministerstwo Spraw Zagranicznych" utworzyło specjalną radę w której zasiadają przedstawiciele wszystkich wyznań chrześcijańskich.
Chrześcijanie w Katarze dzielą się na kilka różnych wyznań. Najliczniejsi są: ewangelicy, członkowie Kościoła malabarskiego, anglikanie, katolicy i koptowie. Ci ostatni są bardzo wpływowi. Jeśli chodzi o liczby to Anglikanów jest około 10 000 a katolików 50 000 i podlegają oni pod Wikariat apostolski Arabii. W 2008 roku w Katarze otworzono pierwszą od czternastu wieków świątynie katolicką – Kościół Matki Bożej Różańcowej.

</doc>
<doc id="2076130" url="https://pl.wikipedia.org/wiki?curid=2076130" title="Górnoślązacy">
Górnoślązacy



</doc>
<doc id="2076134" url="https://pl.wikipedia.org/wiki?curid=2076134" title="Serious Sam (gra komputerowa)">
Serious Sam (gra komputerowa)

Serious Sam – gra first-person shooter wyprodukowana przez Croteam, przeznaczona na konsolę Xbox. Gra została wydana przez Gotham Games 10 listopada 2002 i 10 listopada 2002 roku w Stanach Zjednoczonych oraz 6 grudnia 2002 roku w Europie.
Rozgrywka.
W "Serious Sam" gracz wciela się w postać Sama Seriousa Stone’a. Jest połączeniem ' oraz '. Przebudowano moduł odpowiedzialny za sterowanie postacią tak by można było grać na gamepadzie. Fabuła gry została osadzona w dalekiej przyszłości, ludzkość przez wiele tysiącleci podbiła duży kawałek wszechświata. Ludzkość w podbijaniu wszechświata natrafiła na duże zło pod postacią nieśmiertelnej istoty znanej jako Tah-Um. Ludzie skorzystali z artefaktu Time Lock, dzięki, któremu wysłano jedną osobę (Sam Serious Stone) do przeszłości by pokonała Tah-Uma. W trakcie wykonywania misji gracz znajdzie się w wielu miejscach na świecie między innymi w Egipcie, Ameryce Południowej, Babilonie oraz w Średniowiecznej Europie. Gra oferuje 36 rozbudowanych poziomów osadzonych w pięciu typach lokacji. Akcja gry może być obserwowana z perspektywy pierwszej lub trzeciej osoby.
Gra zawiera tryb gry wieloosobowej, grę można rozegrać na podzielonym ekranie lub połączyć kilka konsol (maksymalnie czterech graczy).

</doc>
<doc id="2076135" url="https://pl.wikipedia.org/wiki?curid=2076135" title="Serious Sam">
Serious Sam



</doc>
<doc id="2076138" url="https://pl.wikipedia.org/wiki?curid=2076138" title="Michelangelo Caravaggio">
Michelangelo Caravaggio



</doc>
<doc id="2076141" url="https://pl.wikipedia.org/wiki?curid=2076141" title="Judy Nagel">
Judy Nagel

Judy Ann Nagel (ur. 27 sierpnia 1951 w Seattle) – amerykańska narciarka alpejska.
Kariera.
W zawodach Pucharu Świata zadebiutowała w sezonie 1967/1968. Pierwsze pucharowe wywalczyła 18 stycznia 1968 roku w Bad Gastein, zajmując ósmą pozycję w slalomie. Na podium zawodów PŚ pierwszy raz stanęła 6 kwietnia 1968 roku w Heavenly Valley, kończąc slalom na trzeciej pozycji. W zawodach tych wyprzedziły ją jedynie Austriaczka Gertrud Gabl i Kanadyjka Nancy Greene. W kolejnych startach jeszcze 11 razy stawała na podium, odnosząc przy tym trzy zwycięstwa: 8 lutego 1969 roku w Vipiteno i 20 grudnia 1969 roku w Lienzu wygrywała slalomy, a 19 grudnia 1969 roku w Lienzu była najlepsza w gigancie. W sezonie 1969/1970 zajęła szóste miejsce w klasyfikacji generalnej, w klasyfikacji giganta była czwarta.
Wystartowała na igrzyskach olimpijskich w Grenoble w 1968 roku, gdzie zajęła 12. miejsce w gigancie, a slalomu nie ukończyła (została zdyskwalifikowana w drugim przejeździe). Zajęła też piąte miejsce w slalomie na mistrzostwach świata w Val Gardena w 1970 roku.
W 1970 roku zakończyła karierę
Jej siostra, Cathy, także uprawiała narciarstwo alpejskie.

</doc>
<doc id="2076142" url="https://pl.wikipedia.org/wiki?curid=2076142" title="Sarai Álvarez">
Sarai Álvarez

Saraí Álvarez Figueroa (ur. 3 kwietnia 1986 w Mayagüez) – portorykańska siatkarka, reprezentantka kraju, grająca na pozycji przyjmującej i atakującej.
Włada dwoma językami: hiszpańskim i angielskim.
Sukcesy klubowe.
Mistrzostwo Portoryko:
Sukcesy reprezentacyjne.
Puchar Panamerykański:
Mistrzostwa Ameryki Północnej:
Igrzyska Ameryki Środkowej i Karaibów:

</doc>
<doc id="2076143" url="https://pl.wikipedia.org/wiki?curid=2076143" title="Święto Oschoforiów">
Święto Oschoforiów



</doc>
<doc id="2076145" url="https://pl.wikipedia.org/wiki?curid=2076145" title="Jeździectwo na Letnich Igrzyskach Olimpijskich Młodzieży 2010">
Jeździectwo na Letnich Igrzyskach Olimpijskich Młodzieży 2010

Jeździectwo na Letnich Igrzyskach Olimpijskich Młodzieży 2010 odbyło się w dniach 18 - 24 sierpnia w Singapore Turf Riding Club w Singapurze. Zawodnicy rywalizowali w dwóch konkurencjach skoków (indywidualnej i drużynowej). Konkurs drużynowy nie był wliczany do klasyfikacji medalowej. W zawodach ogółem wystartowało 30 zawodników.

</doc>
<doc id="2076146" url="https://pl.wikipedia.org/wiki?curid=2076146" title="Karina Ocasio">
Karina Ocasio

Karina Ocasio Clemente znana jako Malpica (ur. 1 sierpnia 1985 w Carolina) – portorykańska siatkarka, grająca na pozycji atakującej. Od stycznia 2018 roku występuje w drużynie Jakarta BNI46.
Włada trzema językami: hiszpańskim, włoskim i angielskim.
Jej siostra Sheila Ocasio, również siatkarką.
Sukcesy klubowe.
Liga Mistrzyń:
Mistrzostwo Portoryko:
Mistrzostwo Korei Południowej:
Sukcesy reprezentacyjne.
Igrzyska Ameryki Środkowej i Karaibów:
Puchar Panamerykański:
Mistrzostwa Ameryki Północnej, Środkowej i Karaibów:

</doc>
<doc id="2076147" url="https://pl.wikipedia.org/wiki?curid=2076147" title="Hrabstwo Blanco">
Hrabstwo Blanco

Hrabstwo Blanco – hrabstwo położone w USA w stanie Teksas. Utworzone w 1858 r. Siedzibą hrabstwa jest miasto Johnson City. Według spisu w 2020 roku liczy 11,4 tys. mieszkańców, w tym 76,5% stanowiły osoby białe nielatynoskie.
W gospodarce hrabstwa przeważa hodowla kóz, owiec i koni. 79% areału to obszary pasterskie i 11% to obszary leśne.

</doc>
<doc id="2076148" url="https://pl.wikipedia.org/wiki?curid=2076148" title="Pajtim Kasami">
Pajtim Kasami

Pajtim Kasami (ur. 2 czerwca 1992 w Andelfingen) – szwajcarski piłkarz albańskiego pochodzenia grający na pozycji pomocnika. Były reprezentant reprezentacji Szwajcarii.
Życiorys.
Kariera klubowa.
Pajtim Kasami jest wychowankiem drużyny FC Winterthur. Grał także w juniorskich drużynach: Grasshopper Club Zürich, Liverpool F.C. i S.S. Lazio. W drugiej części sezonu 2009/2010 podpisał kontrakt z Bellinzoną. W Swiss Super League rozegrał w barwach tego klubu 10 meczów i strzelił 2 bramki. 7 czerwca 2010 podpisał pięcioletni kontrakt z US Palermo z Serie A. We włoskim zespole zadebiutował w eliminacyjnym spotkaniu do Ligi Europy przeciw Mariborowi. 25 lipca 2011 przeniósł się do Fulham F.C. (kwota odstępnego 1,60 mln euro), z angielskim klubem związał się czteroletnim kontraktem, skąd wypożyczony był do FC Luzern (2013). W latach 2014–2017 występował w greckiej drużynie Olympiakos SFP z Superleague Ellada (kwota odstępnego 5,00 mln euro), skąd wypożyczony był do Nottingham Forest F.C. z Football League Championship. 
31 sierpnia 2017 podpisał kontrakt ze szwajcarskim klubem FC Sion. 20 marca 2020 dostał wypowiedzenie umowy ze skutkiem natychmiastowym wraz z ośmioma innymi piłkarzami: Alexem Songiem, Ermirem Lenjani, Mickaëlem Facchinetti, Biramą Ndoye, Xavierem Kouassi, Johanem Djourou, Seydou Doumbia i Christianem Zockiem. 
Kariera reprezentacyjna.
Był reprezentantem Szwajcarii w kategoriach: U-15, U-16, U-17, U-18, U-21 i U-23. Z drużyną do lat 17 wywalczył w 2009 roku Mistrzostwo Świata, pokonując w finale turnieju rozgrywanego w Nigerii gospodarzy 1:0.
W seniorskiej reprezentacji Szwajcarii zadebiutował 15 października 2013 na stadionie Stade de Suisse Wankdorf (Berno, Szwajcaria) podczas eliminacji do Mistrzostw Świata 2014 w wygranym 1:0 meczu przeciwko reprezentacji Słowenii.

</doc>
<doc id="2076149" url="https://pl.wikipedia.org/wiki?curid=2076149" title="Sheila Ocasio">
Sheila Ocasio

Sheila Ocasio (ur. 17 listopada 1982 w Bayamon) – portorykańska siatkarka grająca na pozycji środkowej. Obecnie występuje w drużynie Valencianas de Juncos.
Włada dwoma językami: hiszpańskim i angielskim.
Jej siostrą jest Karina Ocasio, również portorykańska siatkarka i reprezentantka kraju.

</doc>
<doc id="2076151" url="https://pl.wikipedia.org/wiki?curid=2076151" title="Volley Bartreng">
Volley Bartreng

Volley Bartreng – luksemburski klub siatkarski z Bertrange założony w 1981 roku. Obecnie występuje w najwyższej klasie rozgrywek klubowych (Novotel-Ligue).
Historia.
Klub założony został 15 maja 1981 roku pod nazwą VC Smash 81 Bartreng. Inicjatorką była Nicole Tandel. 20 czerwca 1981 roku klub wstąpił do Luksemburskiego Związku Piłki Siatkowej (FLVB). W sezonie 1982/1983 VC Smash 81 Bartreng po raz pierwszy wystartował w rozgrywkach ligowych. W 1988 roku męski zespół awansował do najwyższej klasy rozgrywkowej.
W 1992 roku doszło do połączenia się trzech klubów: VC Smash 81 Bartreng, CAL Clausen oraz VC Olympic Luxembourg. Kluby te utworzyły CS Bertrange.
16 czerwca 1995 roku klub zmienił nazwę na Volley Bartreng.

</doc>
<doc id="2076152" url="https://pl.wikipedia.org/wiki?curid=2076152" title="Hrabstwo Borden">
Hrabstwo Borden

Hrabstwo Borden – hrabstwo położone w USA w stanie Teksas. Wydzielone z hrabstwa Shackelford w 1876 r. Siedzibą władz hrabstwa jest Gail. Borden należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="2076153" url="https://pl.wikipedia.org/wiki?curid=2076153" title="Debora Seilhamer">
Debora Seilhamer

Debora Seilhamer (ur. 4 października 1985 w Ponce) – portorykańska siatkarka, grająca na pozycji libero. Obecnie występuje w drużynie Lancheras de Cataño.
Włada dwoma językami: hiszpańskim i angielskim.
Sukcesy klubowe.
Mistrzostwo Portoryko:
Sukcesy reprezentacyjne.
Puchar Panamerykański:
Mistrzostwa Ameryki Północnej, Środkowej i Karaibów:

</doc>
<doc id="2076155" url="https://pl.wikipedia.org/wiki?curid=2076155" title="Lee Hoe-taik">
Lee Hoe-taik

Lee Hoe-taik (ur. 11 października 1946 w Gimpo) – południowokoreański piłkarz występujący na pozycji napastnika. Trener piłkarski.
Kariera klubowa.
W trakcie kariery piłkarskiej Lee grał w klubach Seoul Dongbuk High School. Hanyang University, Korea Coal Corporation, Yangzee, Daehan Tungsten oraz POSCO.
Kariera reprezentacyjna.
W reprezentacji Korei Południowej Lee grał w latach 1966–1977. W 1972 roku wziął udział w Pucharze Azji, który Korea Południowa zakończyła na 2. miejscu.
Kariera trenerska.
Karierę trenerską Lee rozpoczął w drużynie z Hanyang University, gdzie pracował w latach 1983–1985. W 1987 roku został szkoleniowcem zespołu POSCO Atoms. Pracował do 1992 roku. Prowadzona przez niego drużyna zdobyła dwa mistrzostwa Korei Południowej (1988, 1992). W 1987 roku wywalczył także wicemistrzostwo Korei Południowej. Od 1988 roku do 1990 roku Lee był selekcjonerem reprezentacji Korei Południowej. W tym czasie kadra narodowa zajęła 2. miejsce w Pucharze Azji 1988. Natomiast Mistrzostwa Świata 1990 zakończyła na fazie grupowej. W latach 1998–2003 lee był trenerem drużyny Chunnam Dragons.

</doc>
<doc id="2076156" url="https://pl.wikipedia.org/wiki?curid=2076156" title="Hrabstwo Bosque">
Hrabstwo Bosque

Hrabstwo Bosque – hrabstwo położone w USA w stanie Teksas. Wydzielone z hrabstwa McLennan w 1845 r. Siedzibą władz hrabstwa jest miasto Meridian, a największym miasteczkiem Clifton. Według spisu w 2020 roku hrabstwo liczy 18,2 tys. mieszkańców, w tym 77,1% stanowiła ludność biała nie-latynoska i 18,9% było Latynosami.

</doc>
<doc id="2076157" url="https://pl.wikipedia.org/wiki?curid=2076157" title="Vilmarie Mojica">
Vilmarie Mojica

Vilmarie Mojica (ur. 13 sierpnia 1985 r. w Toa Baja). Siatkarka gra na pozycji rozgrywającej. Od 2015 roku występuje w Valencianas de Juncos.
Sukcesy klubowe.
Mistrzostwo Portoryko:
Sukcesy reprezentacyjne.
Puchar Panamerykański:
Mistrzostwa Ameryki Północnej:

</doc>
<doc id="2076158" url="https://pl.wikipedia.org/wiki?curid=2076158" title="Jeong Gi-dong">
Jeong Gi-dong

Jeong Gi-dong (ur. 13 maja 1961) – były południowokoreański piłkarz występujący na pozycji bramkarza.
Kariera klubowa.
W trakcie kariery piłkarskiej Jeong reprezentował barwy klubu POSCO Atoms.
Kariera reprezentacyjna.
W 1990 roku Jeong został powołany do reprezentacji Korei Południowej na Mistrzostwa Świata. Nie zagrał jednak na nich w żadnym meczu. Z tamtego mundialu Korea Południowa odpadła po fazie grupowej. W drużynie narodowej Jeong nigdy nie zadebiutował.

</doc>
<doc id="2076159" url="https://pl.wikipedia.org/wiki?curid=2076159" title="Powodzenia, Charlie">
Powodzenia, Charlie



</doc>
<doc id="2076160" url="https://pl.wikipedia.org/wiki?curid=2076160" title="Glorimar Ortega">
Glorimar Ortega

Glorimar Ortega (ur. 21 listopada 1983 r. na Portoryko). Siatkarka gra na pozycji uniwersalnej. 
Obecnie występuje w drużynie Carolina. 
Włada dwoma językami: hiszpańskim i angielskim.

</doc>
<doc id="2076162" url="https://pl.wikipedia.org/wiki?curid=2076162" title="Hrabstwo Bowie">
Hrabstwo Bowie

Hrabstwo Bowie – hrabstwo położone w USA w stanie Teksas. Utworzone w 1840 r. Siedzibą władz hrabstwa jest Boston, a największym miastem w hrabstwie Texarkana. Nazwa hrabstwu została nadana na cześć bohatera bitwy o Alamo - Jamesa Bowie.
Geografia.
Północną granicę hrabstwa wyznacza rzeka Red River, a od południa rzeka Sulphur, wraz z Jeziorem Wrighta Patmana (20 tys. akrów). 
Gospodarka.
W 2017 roku 24% areału hrabstwa pokrywają lasy. 
Religia.
Członkostwo w 2010 roku:

</doc>
<doc id="2076163" url="https://pl.wikipedia.org/wiki?curid=2076163" title="Sky Digital">
Sky Digital



</doc>
<doc id="2076164" url="https://pl.wikipedia.org/wiki?curid=2076164" title="Krogulec różany">
Krogulec różany

Krogulec różany ("Accipiter rhodogaster") – gatunek drapieżnego ptaka z rodziny jastrzębiowatych (Accipitridae). Występuje endemicznie w Indonezji – na Celebesie i sąsiednich wyspach, w tym wyspach Sula. Nie jest zagrożony wyginięciem. Długość ciała 28–33 cm.
Podgatunki.
Wyróżniono trzy podgatunki krogulca różanego. Zauważono jednak, że występują wyraźne różnice w upierzeniu pomiędzy "A. r. rhodogaster" a "A. r. sualensis" i być może stanowią one odrębne gatunki.
Międzynarodowy Komitet Ornitologiczny (IOC) nie uznaje podgatunku "butonensis".
Ekologia i zachowanie.
Nie migruje. Zamieszkuje średniej wysokości góry oraz lasy nizinne. Czasami widywany na lekko zalesionych uprawach, w lasach namorzynowych lub w okolicach wsi. Ogranicza się głównie do wnętrza lasu. Występuje pojedynczo, czasami można spotkać go w parach. Poluje głównie na małe ssaki, ptaki, jaszczurki i owady.
Status.
W Czerwonej księdze gatunków zagrożonych Międzynarodowej Unii Ochrony Przyrody został zaliczony do kategorii LC (najmniejszej troski). Liczebność populacji szacuje się 1000–10 000 osobników, czyli w przybliżeniu 670–6700 osobników dorosłych. Trend liczebności populacji uznaje się za spadkowy.

</doc>
<doc id="2076165" url="https://pl.wikipedia.org/wiki?curid=2076165" title="Marco D’Altrui">
Marco D’Altrui

Marco D’Altrui (ur. 25 kwietnia 1964) – włoski piłkarz wodny. Złoty medalista olimpijski z Barcelony.
Mierzący 175 cm wzrostu zawodnik brał udział w trzech igrzyskach z rzędu (IO 84, IO 88, IO 92), złoto zdobywając w czasie swego ostatniego startu. Był złotym medalistą mistrzostw świata w 1994 oraz mistrzem Europy w 1993. W kadrze rozegrał 367 spotkań.
Jego ojciec Giuseppe także był waterpolistą i mistrzem olimpijskim (IO 60). Prowadził syna w klubie, Pescarze. W 2010 obaj zostali przyjęci do International Swimming Hall of Fame.

</doc>
<doc id="2076166" url="https://pl.wikipedia.org/wiki?curid=2076166" title="Accipiter rhodogaster">
Accipiter rhodogaster



</doc>
<doc id="2076167" url="https://pl.wikipedia.org/wiki?curid=2076167" title="Ezequiel Muñoz">
Ezequiel Muñoz

Ezequiel Matías Muñoz (ur. 8 października 1990 w Pergamino) – argentyński piłkarz występujący na pozycji środkowego obrońcy. Obecnie gra w drużynie CD Leganés.
Kariera piłkarska.
Ezequiel Muñoz jest wychowankiem drużyny Boca Juniors. W pierwszej lidze argentyńskiej rozegrał 17 meczów w barwach tej ekipy. W sierpniu 2010 podpisał pięcioletni kontrakt z US Palermo. We włoskim zespole zadebiutował w eliminacyjnym spotkaniu do Ligi Europy przeciw Mariborowi.
W 2009 roku Ezequiel Muñoz został powołany przez Diego Maradonę do reprezentacji Argentyny na mecz towarzyski z Panamą. Ostatecznie zawodnik nie pojechał na zgrupowanie, z powodu kontuzji kolana.

</doc>
<doc id="2076170" url="https://pl.wikipedia.org/wiki?curid=2076170" title="Hrabstwo Brazoria">
Hrabstwo Brazoria

Hrabstwo Brazoria – hrabstwo położone w USA w stanie Teksas. Utworzone w 1836 r. jako jedno z hrabstw Republiki Teksasu. Należy do obszaru metropolitalnego Houston. Siedzibą władz hrabstwa jest miasto Angleton, lecz największym miastem hrabstwa jest Pearland. Hrabstwo przecina rzeka Brazos, która we Freeport uchodzi do Zatoki Meksykańskiej. 
Religia.
Członkostwo w 2010 roku:

</doc>
<doc id="2076173" url="https://pl.wikipedia.org/wiki?curid=2076173" title="Hrabstwo Brazos">
Hrabstwo Brazos

Hrabstwo Brazos – hrabstwo położone w USA w stanie Teksas. W 1841 roku hrabstwo zostało wydzielone z trzech sąsiednich hrabstw, natomiast utworzone zostało w 1843 r. Siedzibą władz hrabstwa jest miasto Bryan, natomiast największym miastem jest College Station City.

</doc>
<doc id="2076176" url="https://pl.wikipedia.org/wiki?curid=2076176" title="Lotnisko w Broumovie">
Lotnisko w Broumovie

Lotnisko Broumov-Martinkovice (cz.: "Letiště Broumov-Martínkovice", kod lotniska ICAO LKBR) – lotnisko Aeroklubu Broumovskiego. Jest ono usytuowane 2,5 km od centrum Broumova, godziny pracy lotniska: soboty i niedziele od 7 do 14.

</doc>
<doc id="2076177" url="https://pl.wikipedia.org/wiki?curid=2076177" title="Jordan Larson-Burbach">
Jordan Larson-Burbach

Jordan Larson-Burbach; z domu Larson (ur. 16 października 1986 w Colorado Springs w Stanach Zjednoczonych) – amerykańska siatkarka, reprezentantka kraju, przyjmująca. Wicemistrzyni olimpijska 2012. 

</doc>
<doc id="2076179" url="https://pl.wikipedia.org/wiki?curid=2076179" title="Mistrzostwa Świata w Łyżwiarstwie Szybkim w Wieloboju Sprinterskim 1986">
Mistrzostwa Świata w Łyżwiarstwie Szybkim w Wieloboju Sprinterskim 1986

17. Mistrzostwa świata w łyżwiarstwie szybkim w wieloboju sprinterskim odbyły się w Karuizawie, w Japonii, w dniach 22–23 lutego 1986. Zawody rozegrano na sztucznym torze Skating Center. Zawodnicy dwukrotnie startowali na dystansach 500 i 1000 metrów. Złote medale zawisły na szyjach: reprezentantki NRD Karin Kania oraz radzieckiego panczenisty Igor Żelezowski. Karin Kania ustanowiła dwa rekordy świata: na 1000 m i w sprincie.
Uczestnicy.
W zawodach wzięło udział 29 łyżwiarek (28 sklasyfikowanych) oraz 33 łyżwiarzy (32 sklasyfikowanych) z 16 krajów.

</doc>
<doc id="2076180" url="https://pl.wikipedia.org/wiki?curid=2076180" title="Mistrzostwa Azji w Lekkoatletyce 2003">
Mistrzostwa Azji w Lekkoatletyce 2003

15. Mistrzostwa Azji w Lekkoatletyce – zawody sportowe, które rozgrywane były od 20 do 23 września 2003 roku w Manili na Filipinach.

</doc>
<doc id="2076186" url="https://pl.wikipedia.org/wiki?curid=2076186" title="Davide Bresadola">
Davide Bresadola

Davide Bresadola (ur. 10 września 1988 w Cles) – włoski skoczek narciarski i kombinator norweski, uczestnik Zimowych Igrzysk Olimpijskich (2006, 2014 i 2018), reprezentant C. S. Esercito.
W Pucharze Świata w kombinacji norweskiej zadebiutował 14 stycznia 2006 w Val di Fiemme. Nigdy nie zdobył punktów do klasyfikacji zawodów tej rangi.
Na igrzyskach w 2006 roku wziął udział w sprincie na 7,5 km, gdzie zajął 44. miejsce oraz w drużynowym konkursie skoków, gdzie zajął jedenaste miejsce.
W Pucharze Świata w skokach narciarskich zadebiutował 30 stycznia 2011 w Willingen zajmując 46. pozycję. Pierwsze punkty PŚ zdobył 12 lutego 2011 w Vikersund zajmując 26. miejsce.
Swój rekord życiowy w długości lotu ustanowił 15 marca 2012 na Letalnicy w Planicy, gdzie podczas kwalifikacji do konkursu indywidualnego uzyskał 204,5 metra.
Po sezonie 2018/2019 ogłosił zakończenie kariery.
Jego młodszy brat, Giovanni Bresadola, jest skoczkiem narciarskim.

</doc>
<doc id="2076188" url="https://pl.wikipedia.org/wiki?curid=2076188" title="Hrabstwo Brewster">
Hrabstwo Brewster

Hrabstwo Brewster – hrabstwo położone w USA, południowej części staniu Teksas, przy granicy z Meksykiem. Największe hrabstwo w Teksasie. Hrabstwo utworzono w 1887 r., poprzez wydzielenie z hrabstwa Presidio. Siedzibą władz hrabstwa jest miasto Alpine, w którym mieszka ponad 60% mieszkańców hrabstwa. Blisko połowa populacji to Latynosi.
Nazwa hrabstwa pochodzi od nazwiska Henry'ego Percy Brewstera – bohatera rewolucji teksańskiej i wojny secesyjnej.
Na terenie hrabstwa znajduje się Park Narodowy Big Bend.
Gospodarka hrabstwa opiera się na turystyce, hodowli, oraz uprawach szkółkarskich, orzechów pekan i warzyw. 97% areału hrabstwa zajmują pastwiska. 
Miasta.
Alpine
Sąsiednie hrabstwa.
Hrabstwo graniczy z dwoma stanami w Meksyku: Chihuahua, (południowy zachód), Coahuila, (południowy wschód)

</doc>
<doc id="2076189" url="https://pl.wikipedia.org/wiki?curid=2076189" title="Giuseppe D’Altrui">
Giuseppe D’Altrui

Giuseppe D’Altrui (ur. 7 kwietnia 1934) – włoski piłkarz wodny. Złoty medalista olimpijski z Rzymu.
Mierzący 185 cm wzrostu zawodnik brał udział w trzech igrzyskach z rzędu (IO 56, IO 60, IO 64), złoto zdobywając w czasie drugiego startu, przed własną publicznością. Był brązowym medalistą mistrzostw Europy w 1954. W kadrze rozegrał 75 spotkań, pełnił funkcję kapitana zespołu. Był zawodnikiem Gruppo Sportivo Fiamme Oro (klubu podlegającego ministerstwu spraw wewnętrznych).
Jego syn Marco także był waterpolistą i mistrzem olimpijskim (IO 92). Jako trener prowadził syna w klubie, Pescarze. W 2010 obaj zostali przyjęci do International Swimming Hall of Fame.

</doc>
<doc id="2076191" url="https://pl.wikipedia.org/wiki?curid=2076191" title="Yukiko Ebata">
Yukiko Ebata

 (ur. 7 listopada 1989 w Akicie) – japońska siatkarka, grająca na pozycji przyjmującej. Obecnie występuje w drużynie PFU Blue Cats.
W 2010 r. zdobyła brązowy medal Mistrzostw Świata, rozgrywanych w Japonii.
Sukcesy klubowe.
Mistrzostwo Francji:
Sukcesy reprezentacyjne.
Mistrzostwa Świata:
Volley Masters Montreux:
Mistrzostwa Azji:
Igrzyska Olimpijskie:
Puchar Wielkich Mistrzyń:
Grand Prix:

</doc>
<doc id="2076192" url="https://pl.wikipedia.org/wiki?curid=2076192" title="Maung Aye">
Maung Aye

Maung Aye (ur. 25 grudnia 1937 w Syriam) – birmański wojskowy i polityk, generał, wiceprzewodniczący Państwowej Rady Pokoju i Rozwoju od 1993 do 2011, junty wojskowej rządzącej Birmą. Najwyższy rangą po generale Than Shwe.
Życiorys.
Maung Aye urodził się w 1937 w mieście Syriam (ob. Thanlyin). W 1959 ukończył Akademię Obrony w mieście Maymyo. 
W 1969 został dowódcą Regionu Północno-Wschodniego. W 1975 awansował do stopnia podpułkownika i objął dowództwo 68. Batalionu Piechoty. W 1979 został pułkownikiem. W 1988 uzyskał awans do stopnia generała brygady i stanął na czele dowództwa Regionu Wschodniego. W 1990 został awansowany na generała majora. W 1992 objął stanowisko naczelnego dowódcy sił zbrojnych. W następnym roku został generałem porucznikiem oraz zastępcą naczelnego dowódcy Sił Służb Obrony. 
W 1993 objął urząd wiceprzewodniczącego Państwowej Rady Przywrócenia Prawa i Porządku (główne ciało rządzącej junty wojskowej), a po zmianie nazwy w 1997 wiceprzewodniczącego Państwowej Rady Pokoju i Rozwoju. Piastując to stanowisko jest formalnie najważniejszą osobą w państwie po przewodniczącym Rady, Than Shwe. 
Maung Aye ma reputację bezwzględnego, stoi na czele obozu radykałów, należących do starej szkoły izolacjonistów. Jego działanie cechowały zajadłe działania przeciw opozycji demokratycznej i różnym grupom etnicznym. Sprzeciwiał się zaangażowaniu w działalność ASEAN i współpracy z państwami regionu. Był odpowiedzialny za wdrażanie polityki kontroli i ograniczania działania organizacji pozarządowych i instytucji ONZ w Birmie. Według komentatorów pozostaje w konflikcie z Than Shwe, który uwidacznia się szczególnie przy okazji nominacji i zmian w strukturach władzy. W przeszłości miał być również skonfliktowany z byłym premierem Khinem Nyuntem.
W sierpniu 2010 zrezygnował ze wszystkich funkcji wojskowych, by jako osoba cywilna wziąć udział w wyborach parlamentarnych zaplanowanych na 7 listopada 2010. Uzyskał mandat jako kandydat nowo utworzonego Związku Solidarności i Rozwoju.
Według doniesień prasowych był leczony w związku z rakiem prostaty. Ma opinię osoby nałogowo nadużywającej alkoholu. Maung Aye jest żonaty z Mya Mya San, ma jedną córkę.

</doc>
<doc id="2076194" url="https://pl.wikipedia.org/wiki?curid=2076194" title="Hrabstwo Briscoe">
Hrabstwo Briscoe

Hrabstwo Briscoe – hrabstwo położone w USA w północnej części stanu Teksas. Hrabstwo utworzono w roku 1876 poprzez wydzielenie z hrabstwa Wegefarth oraz terytorium Young, natomiast utworzono w 1892 roku. Siedzibą władz hrabstwa jest jego największe miasto - Silverton. Nazwa hrabstwa została nadana dla uczczenia nazwiska Andrew Briscoe, który był bohaterem rewolucji teksańskiej.

</doc>
<doc id="2076195" url="https://pl.wikipedia.org/wiki?curid=2076195" title="David Jiroutek">
David Jiroutek

David Jiroutek (ur. 2 marca 1973) – czechosłowacki i czeski skoczek narciarski oraz trener skoków narciarskich. Drużynowy mistrz świata juniorów z 1991. W latach 2000–2002, 2009–2014 i 2018–2020 główny trener reprezentacji Czech. W latach 2020–2022 trener reprezentacji Francji. Od 2022 trener reprezentacji Włoch.
Starszy brat Jakuba Jiroutka, również skoczka narciarskiego i trenera.
Kariera zawodnicza.
7 marca 1991 reprezentując Czechosłowację zdobył złoty medal w drużynowym konkursie skoków narciarskich na mistrzostwach świata juniorów w Reit im Winkl. W drużynie obok Jiroutka wystąpili Milan Kučera, Tomáš Goder i Roman Lukeš.
23 marca 1991 na mamuciej skoczni w Planicy zadebiutował w zawodach Pucharu Świata, kończąc je na 43. miejscu. Tydzień później w Szczyrbskim Jeziorze zajął 30. miejsce. Wynik ten powtórzył 26 stycznia 1992 w Oberstdorfie. Nigdy nie zajął miejsca wśród najlepszych 15 zawodników, dającego punkty w klasyfikacji generalnej. Jego ostatni występ w Pucharze Świata miał miejsce 15 marca 1992 w Oslo, gdzie zajął 52. miejsce.
Startował w Pucharze Kontynentalnym, punkty do klasyfikacji generalnej cyklu zdobywając od sezonu 1991/1992 do sezonu 1994/1995. Najwyżej – na 33. miejscu – znalazł się w niej w debiutanckim sezonie. Wiosną 1996 zakończył karierę zawodniczą.
Kariera trenerska.
W sezonie 2008/2009 pełnił funkcję trenera czeskiej kadry B. W maju 2009 roku został wybrany przez Czeski Związek Narciarski na głównego szkoleniowca reprezentacji Czech w skokach narciarskich. Zastąpił na tym stanowisku Richarda Schallerta.
W sezonie 2009/2010 Pucharu Świata, który dla Jiroutka był pierwszym na stanowisku głównego trenera kadry, w Pucharze Narodów reprezentacja Czech znalazła się na 9. miejscu z 981 punktami. Indywidualnie najwyżej w klasyfikacji generalnej znaleźli się Jakub Janda, który zdobył 256 punktów i sklasyfikowany został na 22. miejscu, a także Antonín Hájek (23. miejsce z 230 punktami). Punkty PŚ zdobyło łącznie 7 Czechów: poza wyżej wymienionymi również Lukáš Hlava, Borek Sedlák, Jan Matura, Martin Cikl i Roman Koudelka, którzy zajęli miejsca pomiędzy piątą a siódmą dziesiątką klasyfikacji generalnej.
Również w sezonie 2010/2011 Czechy znalazły się na 9. miejscu w Pucharze Narodów, tym razem z 1091 punktami. Punkty zdobyło 6 zawodników. Najwyżej, na 16. pozycji, sklasyfikowany został Roman Koudelka. Stanął on na podium indywidualnych zawodów w Harrachovie, co było najlepszym z wyników osiągniętych przez Czechów w sezonie. Poza nim w najlepszej trzydziestce klasyfikacji generalnej (na 27. miejscu) znalazł się Jan Matura. 34. był Jakub Janda, miejsca w piątej dziesiątce zajęli Sedlák i Hlava, a na 82. miejscu z 1 punktem sklasyfikowano Ondřeja Vaculíka.
W sezonie 2011/2012 Czesi zgromadzili 2178 punktów i znaleźli się na 7. miejscu w Pucharze Narodów. Roman Koudelka ukończył sezon na 10. miejscu klasyfikacji generalnej, w trzydziestce znaleźli się również Hlava i Janda (odpowiednio 14. i 25. pozycja). Punkty zdobyli również Matura (52. miejsce) i Cikl (70.). Na podium poszczególnych zawodów stanęli Koudelka, drugi w Willigen, oraz Hlava, trzeci na skoczni normalnej w Lahti.
W sezonie 2012/2013 Czesi ponownie znaleźli się na 7. miejscu klasyfikacji drużynowej Pucharu Świata, tym razem z 1770 punktami. Indywidualnie najlepszym zawodnikiem był Jan Matura. Zakończył sezon na 10. miejscu z 631 punktami. Czterokrotnie stawał na podium: dwukrotnie zwyciężył w Sapporo, a w Harrachovie był drugi i trzeci. Indywidualnie był też dwunasty i piąty na mistrzostwach świata w Val di Fiemme. Z wyjątkiem Matury w Pucharze Świata Czesi zajęli miejsca poza czołową trzydziestką. Dopiero 49. z 40 punktami był, dziesiąty rok wcześniej, Roman Koudelka. Punkty zdobyli też Lukáš Hlava, Antonín Hájek, Čestmír Kožíšek i Jakub Janda.
W 2014 roku na stanowisku trenera kadry Czech zastąpił go Richard Schallert. Jiroutek natomiast, wraz z Matjažem Zupanem, rozpoczął szkolenie reprezentantów Rosji. Schallert to także jego poprzednik na tym stanowisku. W kwietniu 2018 roku został ponownie wybrany przez Czeski Związek Narciarski na głównego szkoleniowca reprezentacji Czech w skokach narciarskich. Zastąpił na tym stanowisku Richarda Schallerta. W styczniu 2020 został zwolniony ze stanowiska.
W czerwcu 2020 roku został głównym trenerem reprezentacji Francji.
W czerwcu 2022 roku został wybrany przez Włoski Związek Sportów Zimowych na głównego szkoleniowca reprezentacji Włoch w skokach narciarskich, zastępując na tym stanowisku Andrea'e Morassiego.
Osiągnięcia indywidualne.
Puchar Kontynentalny.
Źródło:

</doc>
<doc id="2076200" url="https://pl.wikipedia.org/wiki?curid=2076200" title="Mai Yamaguchi">
Mai Yamaguchi

 – japońska siatkarka grająca na pozycji środkowej.
Obecnie występuje w drużynie Okayama Seagulls.
W 2010 r. zdobyła brązowy medal Mistrzostw Świata, rozgrywanych w Japonii.

</doc>
<doc id="2076202" url="https://pl.wikipedia.org/wiki?curid=2076202" title="Krasna Słoboda">
Krasna Słoboda



</doc>
<doc id="2076204" url="https://pl.wikipedia.org/wiki?curid=2076204" title="Hrabstwo Brooks (Teksas)">
Hrabstwo Brooks (Teksas)

Hrabstwo Brooks – hrabstwo położone w USA, w południowej części stanu Teksas. Hrabstwo zostało utworzone w 1911 r., poprzez wydzielenie terytorium z sąsiednich hrabstw. Według spisu w 2020 roku liczy 7076 mieszkańców, w tym 91% stanowili Latynosi. Siedzibą władz hrabstwa jest miasto Falfurrias. 
Hrabstwo jest znane jako przejście dla nielegalnych migrantów przybywających z Ameryki Środkowej. Przez wiele znalezionych tam ciał imigrantów zyskało sobie przydomek „Doliny Śmierci”.
Historia.
Nazwa hrabstwa pochodzi od nazwiska Jamesa Brooksa, sędziego, legislatora i strażnika Teksasu.

</doc>
<doc id="2076205" url="https://pl.wikipedia.org/wiki?curid=2076205" title="Bitwa o Caen">
Bitwa o Caen

Bitwa o Caen – bitwa pomiędzy połączonymi wojskami brytyjsko-kanadyjskimi a niemieckimi, która toczyła się w dniach od 7 czerwca do 19 lipca 1944 we francuskim mieście Caen w Normandii oraz jego okolicach, będąc częścią alianckiej operacji Overlord podczas II wojny światowej.
Według wstępnych planów dowództwa alianckiego Caen miało zostać zdobyte wkrótce po wylądowaniu wojsk na plażach Normandii 6 czerwca 1944. Na drodze wojsk brytyjskich stanęła jednak niemiecka 21 Dywizja Pancerna wsparta później 12 Dywizją Pancerną SS „Hitlerjugend”, broniąca dostępu do miasta od północy.
Dowódca 21 Grupy Armii, generał Bernard Law Montgomery, spodziewając się, że frontalny atak na Caen wiązałby się z dużymi stratami, podjął decyzję o okrążeniu miasta od zachodu, by później zaatakować je od tyłu (operacja Perch). Jednak wojska alianckie ponownie natknęły się na silny opór oddziałów niemieckich. Ofensywa brytyjska najpierw została zatrzymana 9 czerwca pod Tilly-sur-Seulles, po czym 7 Dywizja Pancerna poniosła znaczne straty pod Villers-Bocage, gdzie zetknęła się z niemieckimi czołgami PzKpfw VI Tiger.
Pod koniec czerwca Brytyjczycy rozpoczęli ofensywę skierowaną w stronę rzeki Odon pomiędzy Tilly-sur-Seulles a Caen (operacja Epsom). Wojska alianckie przekroczyły rzekę 27 czerwca, po czym utknęły, zatrzymane przez dwie dywizje pancerne Waffen-SS, w sektorze nazwanym wzgórzem 112.
Nieudane próby okrążenia miasta spowodowały, że na początku lipca dowództwo zdecydowało się na frontalny atak na miasto, mając nadzieję na zdobycie przynajmniej jego północnej części (operacja Charnwood). Operacja rozpoczęła się 7 lipca, gdy alianckie samoloty zbombardowały Caen. 9 lipca pierwsze oddziały kanadyjskie, a po nich brytyjskie wkroczyły na ulice zrujnowanego miasta.
Miasto zostało całkowicie wyzwolone 19 lipca 1944, jednak wojska niemieckie nadal znajdowały się w pobliżu granic Caen. Był to jednocześnie początek operacji Goodwood, którą wojska alianckie rozpoczęły już dzień przed całkowitym wyzwoleniem Caen i która miała otworzyć aliantom drogę z Normandii w głąb Francji. Nowa operacja zakończyła się jednak niepowodzeniem – pomimo zaangażowania znacznych sił wojskom alianckim udało się posunąć jedynie o kilkanaście kilometrów i 21 lipca operacja została odwołana.

</doc>
<doc id="2076206" url="https://pl.wikipedia.org/wiki?curid=2076206" title="Puchar Danii w piłce siatkowej mężczyzn (2010/2011)">
Puchar Danii w piłce siatkowej mężczyzn (2010/2011)

Rozgrywki o Puchar Danii w piłce siatkowej mężczyzn w sezonie 2010/2011 (DVBF Landspokal) zainaugurowane zostały we wrześniu 2010 roku. Brały w nich udział kluby z Elitedivision i 1. Division.
Rozgrywki składały się z 1/8 finału, ćwierćfinałów, półfinałów i finału. 
Finał rozegrany był 23 stycznia 2011 roku w Odense Idrætshal w Odense. 
Zdobywcą Pucharu Danii została drużyna .

</doc>
<doc id="2076208" url="https://pl.wikipedia.org/wiki?curid=2076208" title="Wollongong Wolves FC">
Wollongong Wolves FC

Wollongong Wolves FC (wcześniej Wollongong Community Football Club i Wollongong Wolves) – australijski klub piłkarski z siedzibą w mieście Wollongong w stanie Nowa Południowa Walia, występujący w NSW Premier League.
Klub w latach 1981–1986 i 1988–2004 występował w krajowej lidze National Soccer League, dwukrotnie zdobywając tytuł mistrza kraju w sezonach: 1999-2000 i 2000–2001.
Obecny klub powstał w roku 2009 jako organizacja typu non-profit. Po sezonie 2008 w NSW Premier League, klub posiadał problemy finansowe i zalegał z płatnościami względem pracowników na kwotę 240 000 dolarów australijskich. Następnie ogłoszono upadłość klubu Wollongong Wolves i założono nowy klub Wollongong Community FC. Obecna nazwa została zatwierdzona w listopadzie 2009 roku. W latach 2010–2015 klub nosił nazwę South Coast Wolves FC, a od 2016 roku występuje jako Wollongong Wolves FC.

</doc>
<doc id="2076209" url="https://pl.wikipedia.org/wiki?curid=2076209" title="Wisła (imię)">
Wisła (imię)

Wisła - imię żeńskie.

</doc>
<doc id="2076210" url="https://pl.wikipedia.org/wiki?curid=2076210" title="Hrabstwo Burleson">
Hrabstwo Burleson

Hrabstwo Burleson – hrabstwo położone w USA w stanie Teksas. Hrabstwo utworzono w 1846 r. poprzez wydzielenie terytorium z hrabstwa Milam. Siedzibą władz hrabstwa jest miasto Caldwell. Nazwę hrabstwu nadano na cześć Edwarda Burlesona, wiceprezydenta Republiki Teksasu.
Wschodnią granicę hrabstwa wyznacza rzeka Brazos, podczas gdy granice południową i zachodnią wytycza Yegua Creek (dopływ Brazos). Na południu hrabstwa znajduje się Jezioro Somerville (11,5 tys. akrów).

</doc>
<doc id="2076212" url="https://pl.wikipedia.org/wiki?curid=2076212" title="Kanari Hamaguchi">
Kanari Hamaguchi

 - siatkarka grająca na pozycji libero.
Obecnie występuje w drużynie Toray Arrows.
W 2010 r. zdobyła brązowy medal Mistrzostw Świata, rozgrywanych w Japonii.

</doc>
<doc id="2076213" url="https://pl.wikipedia.org/wiki?curid=2076213" title="Niemcy na Letnich Igrzyskach Olimpijskich Młodzieży 2010">
Niemcy na Letnich Igrzyskach Olimpijskich Młodzieży 2010

Niemcy na Letnich Igrzyskach Olimpijskich Młodzieży 2010 w Singapurze reprezentowało 70 sportowców w 20 dyscyplinach.
Skład kadry.
Koszykówka.
Drużyna dziewcząt:
Pływanie.
Chłopcy:
Dziewczęta:

</doc>
<doc id="2076214" url="https://pl.wikipedia.org/wiki?curid=2076214" title="Hrabstwo Burnet">
Hrabstwo Burnet

Hrabstwo Burnet – hrabstwo położone w USA, w centralnej części stanu Teksas. Hrabstwo wydzielono w 1852 r. z hrabstw Travis, Williamson i Gillespie, natomiast utworzono w 1854 roku. Siedzibą władz hrabstwa jest miasto Burnet, a największym miastem Meadowlakes. Nazwę nadano na cześć Davida G. Burneta, pierwszego prezydenta Republiki Teksasu.
Na terenie hrabstwa znajduje się Park Stanowy Ink Lake.
Główne drogi.
Przez hrabstwo przechodzą dwie drogi krajowe:

</doc>
<doc id="2076218" url="https://pl.wikipedia.org/wiki?curid=2076218" title="Kamonporn Sukmak">
Kamonporn Sukmak

Kamonporn Sukmak (ur. 29 lutego 1988 r. w Bangkoku) – tajska siatkarka grająca na pozycji rozgrywającej.
Obecnie występuje w drużynie Nonthaburi.

</doc>
<doc id="2076219" url="https://pl.wikipedia.org/wiki?curid=2076219" title="M.F.K. Fisher">
M.F.K. Fisher

M.F.K. Fisher, właściwie Mary Frances Kennedy Fisher (ur. 3 lipca 1908 w Albionie w Michigan, zm. 22 czerwca 1992 w Glen Ellen w Kalifornii) – amerykańska publicystka kulinarna, popularyzatorka sztuki kulinarnej, scenarzystka filmowa, autorka esejów kulinarnych, książek kucharskich i przepisów.
Życiorys.
Była najstarszym z czwórki dzieci Rexa Kennedy'ego, lokalnego dziennikarza i właściciela gazety. Gdy miała 4 lata, rodzina przeniosła się do Whittier w Kalifornii. Mary Frances już w wieku 9 lat zainteresowała się gotowaniem, eksperymentując w kuchni. W wieku 21 lat poślubiła Alfreda Younga Fishera, syna prezbiteriańskiego duchownego. Fisherowie przebywali kilka lat we Francji, gdzie Alfred studiował. Pobyt we Francji pozwolił Mary dobrze poznać język francuski, a także zapoznać się z kuchnią tego kraju, co wywarło później wpływ na jej działalność. Po powrocie do Stanów wydała pierwszą ze swoich kulinarnych publikacji, "Serve It Forth" (1937). 
Małżeństwo Fisherów nie było zbyt udane i Mary Fisher wyszła za mąż za Dillwina Parisha. Wraz z mężem była właścicielką domu i winnicy w Szwajcarii. Dillwin Parish cierpiał na chorobę Buergera i w 1941 roku popełnił samobójstwo. Choroba i cierpienia męża odcisnęły ogromne piętno na psychice Mary Fisher, co, podobnie jak długotrwała choroba artretyczna, choroba Parkinsona, prawie całkowita utrata wzroku i głosu pod koniec życia przez samą autorkę, a także śmierć ojca, wywarły silny wpływ na jej twórczości.
W 1942 roku wydała "How to Cook a Wolf", praktyczny poradnik traktujący o przyrządzaniu posiłków w ekstremalnie trudnych czasach (wojen, kryzysów), inspirowany brytyjskimi problemami aprowizacyjnymi w czasie II wojny światowej, a w 1943 – "Gastronomical Me", do której inspiracją był prowadzony podczas licznych podróży dziennik. 
W 1945 roku wyszła za mąż za wydawcę Donalda Freede'a, małżeństwo to nie było jednak zbyt szczęśliwe i zakończyło się rozwodem. Samotnie wychowywała dwie córki. 
W 1949 roku wydała wysoko ceniony krytyczny przekład na język angielski "Fizjologii smaku", dzieła dziewiętnastowiecznego gastronoma francuskiego Jeana Anthelme'a Brillat-Savarina.
W całej swojej karierze napisała 26 książek popularyzujących różnorakie aspekty sztuki kulinarnej, w których sprzeciwiała się zalewowi taniej, chemicznie przetwarzanej żywności i ekspansji fast-foodów. Wychwalała produkty naturalne, wysokiej jakości, przyrządzane według tradycyjnych receptur.
Wielokrotnie popadała w depresje i okresy niemocy twórczej (najdłuższy był 12-letni). Przez pewien okres pisała scenariusze do hollywoodzkich filmów. Była autorką wielu przepisów kulinarnych, a inne (tradycyjne) poddała modyfikacjom i udoskonaleniom, należała do smakoszy kuchni europejskiej.
Twórczość.
Jest autorką wielu publikacji kulinarnych, wiele z nich dotyczy kuchni francuskiej, rejonu Marsylii, Aix-en-Provence, ale tematyka kulinarna jej utworów przeplatana jest refleksjami na temat życia, przemijania, a później także starości. Nadaje to jej książkom osobisty, autobiograficzny charakter. Prowadziła także bogatą korespondencję, m.in. z innymi amerykańskimi publicystami kulinarnymi: Jamesem Beardem i Julią Child. 

</doc>
<doc id="2076220" url="https://pl.wikipedia.org/wiki?curid=2076220" title="Cathy Nagel">
Cathy Nagel

Cathy Nagel (ur. w 1948 w Seattle) – amerykańska narciarka alpejska.
Kariera.
W zawodach Pucharu Świata pierwsze punkty wywalczyła 16 marca 1968 roku w Aspen, gdzie zajęła czwarte miejsce w slalomie. Walkę o podium przegrała ze swą rodaczką, Kiki Cutter o 0,22 sekundy. Na podium zawodów tego cyklu jedyny raz stanęła 8 lutego 1969 roku w Vipiteno, kończąc rywalizację w slalomie na drugiej pozycji. W zawodach tych rozdzieliła swą siostrę Judy Nagel i Francuzkę Florence Steurer. W kolejnych startach jeszcze jeden raz była blisko podium: 23 stycznia 1969 roku w Saint-Gervais ponownie była czwarta w slalomie. W sezonie 1968/1969 zajęła 15. miejsce w klasyfikacji generalnej, w klasyfikacji slalomu była ósma.
Nie startowała na igrzyskach olimpijskich ani mistrzostwach świata.
Jej siostra, Judy, także uprawiała narciarstwo alpejskie.

</doc>
<doc id="2076221" url="https://pl.wikipedia.org/wiki?curid=2076221" title="Shwe Mann">
Shwe Mann

Thura Shwe Mann (ur. 11 lipca 1947) – birmański wojskowy, emerytowany generał, szef Kolegium Połączonych Szefów Sztabów od 2001 do 2010. Trzeci rangą w Państwowej Radzie Pokoju i Rozwoju, po generale Than Shwe i Maung Aye, juncie wojskowej rządzącej Mjanmą. W 2010 zrezygnował ze stanowisk w armii. Przewodniczący Pyithu Hluttaw, niższej izby parlamentu od 31 stycznia 2011.
Życiorys.
Shwe Mann urodził się w 1947. W 1969 ukończył Akademię Obrony w mieście Maymyo. Przez kolejne lata awansował w strukturach armii. W 1988 osiągnął stopień majora. Uzyskał honorowy tytuł "Thura" za skuteczną akcję w 1989 przeciw Karen National Liberation Army, organizacji dążącej do uzyskania niepodległości przez lud Karenów. Służył jako dowódca regimentu w stanie Karen, a w 1991 jako taktyczny dowódca operacyjny w 66 Dywizji Piechoty Lekkiej w Prome. 
Do 1996 uzyskał stopień generała brygadiera i był odpowiedzialny za bezpieczeństwo w Rangunie jako dowódca elitarnej 11 Dywizji Piechoty Lekkiej w Taukkyan, w pobliżu Rangunu. W 1997 objął dowództwo Wojskowego Regionu Południowo-Zachodniego z siedzibą w Basejn. Jednocześnie de facto stał się członkiem Państwowej Rady Pokoju i Rozwoju (głównego ciała rządzącej junty wojskowej). W 2000 awansował do stopnia generała majora i został stałym członkiem Państwowej Rady Pokoju i Rozwoju. 
W 2001 został przeniesiony do Ministerstwa Obrony, gdzie objął stanowisko szefa Kolegium Połączonych Szefów Sztabów, które zapewniało mu nadzór nad wszystkimi dowódcami sił lądowych, powietrznych i marynarki. W 2002 objął nowo powstały urząd Tatmadaw Nyi Hnying Kutkae Yay Hmu, który dawał mu nadzór nad Birmańskim Biurem Operacji Specjalnych. W 2003 awansował do stopnia generała. 
W sierpniu 2010 zrezygnował ze wszystkich funkcji wojskowych, by jako osoba cywilna wziąć udział w wyborach parlamentarnych zaplanowanych na 7 listopada 2010. W wyborach uzyskał mandat deputowanego z ramienia nowo utworzonego Związku Solidarności i Rozwoju. 31 stycznia 2011 został wybrany przewodniczącym Pyithu Hluttaw, niższej izby birmańskiego parlamentu.

</doc>
<doc id="2076222" url="https://pl.wikipedia.org/wiki?curid=2076222" title="Hrabstwo Caldwell (Teksas)">
Hrabstwo Caldwell (Teksas)

Hrabstwo Caldwell – hrabstwo położone w USA w stanie Teksas. Siedzibą władz hrabstwa jest jego największe miasto Lockhart. Należy do obszaru metropolitalnego Austin. 
Hrabstwo wydzielono z sąsiednich hrabstw i utworzono w 1848 r. Nazwa hrabstwu została nadana dla uczczenia nazwiska Mathew Caldwella, jednego z sygnatariuszy deklaracji niepodległości Teksasu.
Na terenie hrabstwa znajduje się Park Stanowy Lockhart.
Gospodarka.
57% areału hrabstwa stanowią pastwiska, 24% to obszary uprawne i 16% leśne.
Najpopularniejsze sektory zatrudnienia w 2020 roku dla mieszkańców hrabstwa Caldwell to: budownictwo (3266 osób), handel detaliczny (2224 osoby) oraz opieka zdrowotna i pomoc społeczna (1823 osoby), usługi edukacyjne (1672 osób) i administracja publiczna (1410 osób). 
Demografia.
Według spisu w 2020 roku liczy 45,9 tys. mieszkańców, w tym byli:
Religia.
Członkostwo w 2020 roku:
Główne drogi.
Przez hrabstwo przechodzi jedna autostrada międzystanowa i dwie drogi krajowe:

</doc>
<doc id="2076223" url="https://pl.wikipedia.org/wiki?curid=2076223" title="Piyanut Pannoy">
Piyanut Pannoy

Piyanut Pannoy (ur. 10 listopada 1989 r. w Nakhon Si Thammarat) – tajska siatkarka, reprezentantka kraju, grająca na pozycji libero.
Sukcesy klubowe.
Mistrzostwo Tajlandii:
Klubowe Mistrzostwa Azji:
Sukcesy reprezentacyjne.
Puchar Azji:
Igrzyska Azji Południowo-Wschodniej:
Letnia Uniwersjada:
Mistrzostwa Azji:
Igrzyska Azjatyckie:
Volley Masters Montreux:

</doc>
<doc id="2076224" url="https://pl.wikipedia.org/wiki?curid=2076224" title="Karen Budge">
Karen Budge

Karen Annette Budge (ur. 14 listopada 1949 w Jackson Hole) – amerykańska narciarka alpejska.
Kariera.
W zawodach Pucharu Świata zadebiutowała w sezonie 1967/1968. Pierwsze punkty wywalczyła 27 stycznia 1968 roku w Saint-Gervais, gdzie zajęła szóste miejsce w zjeździe. Na podium zawodów tego cyklu pierwszy raz stanęła 20 marca 1969 roku w Waterville Valley, kończąc rywalizację w gigancie na drugiej pozycji. W zawodach tych rozdzieliła Austriaczkę Bernadette Rauter i swą rodaczkę, Marilyn Cochran. W kolejnych startach jeszcze jeden raz stanęła na podium: 26 lutego 1971 roku w Heavenly Valley ponownie była druga w gigancie. W sezonie 1968/1969 zajęła 13. miejsce w klasyfikacji generalnej, a w klasyfikacji giganta była dziewiąta.
Wystartowała w zjeździe na igrzyskach olimpijskich w Grenoble w 1968 roku, ale nie ukończyła rywalizacji. Podczas rozgrywanych cztery lata później igrzysk w Sapporo zajęła 14. miejsce w zjeździe i 23. w gigancie. W międzyczasie wystąpiła na mistrzostwach świata w Val Gardena w 1970 roku, zajmując jedenaste miejsce w gigancie i szesnaste w zjeździe.

</doc>
<doc id="2076225" url="https://pl.wikipedia.org/wiki?curid=2076225" title="Mistrzostwa Świata w Badmintonie 2010">
Mistrzostwa Świata w Badmintonie 2010

18. Mistrzostwa świata w badmintonie odbyły się w dniach 23 – 29 sierpnia 2010 w hali Stade Pierre de Coubertin w Paryżu.

</doc>
<doc id="2076226" url="https://pl.wikipedia.org/wiki?curid=2076226" title="War at the Warfield">
War at the Warfield

War at the Warfield – czwarty album koncertowy amerykańskiej thrashmetalowej grupy muzycznej Slayer.
Wydany został 29 lipca 2003 roku nakładem American Recordings na płycie DVD. Wydawnictwo zawiera ostatni koncert grupy, jaki odbył się z perkusistą Paulem Bostaphem z 7 grudnia 2001 roku w San Francisco w stanie Kalifornia. Wydawnictwo zawiera dodatkowo 50 minutowy reportaż o fanach zespołu i teledysk do utworu "Bloodline" z płyty "God Hates Us All".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2076229" url="https://pl.wikipedia.org/wiki?curid=2076229" title="Hrabstwo Calhoun (Teksas)">
Hrabstwo Calhoun (Teksas)

Hrabstwo Calhoun – hrabstwo położone w USA, w południowej części stanu Teksas, na wybrzeżu Zatoki Meksykańskiej. Hrabstwo utworzono w 1846 r. poprzez wydzielenie terytorium z hrabstw Jackson i Victoria. Siedzibą hrabstwa jest miasto Port Lavaca, w którym żyje ponad połowa mieszkańców hrabstwa.

</doc>
<doc id="2076230" url="https://pl.wikipedia.org/wiki?curid=2076230" title="Bernadette Rauter">
Bernadette Rauter

Bernadette Rauter (ur. 8 sierpnia 1949 w Breitenwang) – austriacka narciarka alpejska.
Kariera.
W zawodach Pucharu Świata zadebiutowała w sezonie 1966/1967. Pierwsze punkty wywalczyła 19 stycznia 1967 roku w Schruns, gdzie zajęła dziesiąte miejsce w slalomie. Na podium zawodów tego cyklu pierwszy raz stanęła 28 lutego 1969 roku w Squaw Valley, wygrywając rywalizację w slalomie. W zawodach tych wyprzedziła Francuzkę Ingrid Lafforgue i Judy Nagel z USA. W kolejnych startach jeszcze sześć razy stawała na podium, odnosząc przy tym kolejne dwa zwycięstwa: 20 marca 1969 roku w Waterville Valley wygrała giganta, a 3 stycznia 1970 roku w Oberstaufen była najlepsza slalomie. W sezonie 1968/1969 zajęła dziesiąte miejsce w klasyfikacji generalnej, a w klasyfikacji gigant była piąta.
Wystartowała na igrzyskach olimpijskich w Grenoble w 1968 roku, gdzie była ósma w slalomie. Podczas rozgrywanych cztery lata później igrzysk w Sapporo była dziewiąta w zjeździe. W międzyczasie wystąpiła na mistrzostwach świata w Val Gardena w 1970 roku, gdzie była dziewiąta w slalomie i piętnasta w gigancie.

</doc>
<doc id="2076231" url="https://pl.wikipedia.org/wiki?curid=2076231" title="Malta na Letnich Igrzyskach Olimpijskich Młodzieży 2010">
Malta na Letnich Igrzyskach Olimpijskich Młodzieży 2010

Maltę na Letnich Igrzyskach Olimpijskich Młodzieży 2010 w Singapurze reprezentowało 4 sportowców w 3 dyscyplinach.

</doc>
<doc id="2076233" url="https://pl.wikipedia.org/wiki?curid=2076233" title="Giulia Rondon">
Giulia Rondon

Giulia Rondon (ur. 16 października 1987 r. w Pizie) – włoska siatkarka, grająca na pozycji rozgrywającej, reprezentantka kraju. Od sezonu 2017/2018 występuje w drużynie Pomì Casalmaggiore.
Sukcesy klubowe.
Puchar Top Teams:
Mistrzostwo Włoch:
Puchar Włoch:
Sukcesy reprezentacyjne.
Mistrzostwa Europy Juniorek:
Igrzyska Śródziemnomorskie:
Volley Masters Montreux:
Mistrzostwa Europy:
Puchar Wielkich Mistrzyń:
Piemonte Woman Cup:
Grand Prix:

</doc>
<doc id="2076234" url="https://pl.wikipedia.org/wiki?curid=2076234" title="Księga Gór i Mórz">
Księga Gór i Mórz

Księga Gór i Mórz – przypisywany tradycyjnie Wielkiemu Yu starożytny chiński traktat geograficzny w 18 rozdziałach, będący w istocie połączeniem bestiariusza, opisów legendarnych krajów i zwyczajów Chin przedcesarskich. Dzieło składa się z kilku części, pisanych w różnym okresie, od Okresu Walczących Królestw po dynastię Han (od IV do pocz. II w. p.n.e.).
Jest to rodzaj encyklopedii, opisującej kolejno rozmaite regiony Chin, od centrum, według kierunków kardynalnych. Każdy opis zawiera nazwy gór i jezior lub mórz, lokalne rośliny i zwierzęta, mity i bestie mityczne, a także zwyczaje, języki i charakterystyki różnych ludów. Dzieli się na dwie części: Księgę Gór, składającą się z pięciu rozdziałów i Księgę Mórz, z trzynastu.
Zaklasyfikowanie Shanhaijing jest trudne – można ją potraktować jako księgę geograficzną, magiczną (ze względu na opisy bóstw, opisów komunikacji z nimi i mitów o nich), spis wyobrażeń starożytnych Chińczyków na temat świata zewnętrznego lub też opis kalendarza i świąt cyklu rocznego. W każdym wypadku, ze względu na bogactwo krótkich, lecz treściwych i kompletnych opowieści, pozostaje jednym z najważniejszych źródeł do poznania mitologii chińskiej.

</doc>
<doc id="2076236" url="https://pl.wikipedia.org/wiki?curid=2076236" title="Still Reigning">
Still Reigning

Still Reigning – piąty album koncertowy amerykańskiej grupy thrashmetalowej Slayer. Wydany został 28 września 2004 roku nakładem American Recordings na płycie DVD. Wydawnictwo zawiera całkowite wykonanie albumu Reign in Blood z 11 lipca 2004 roku w Augusta w stanie Maine. Wydawnictwo zawiera dodatkowo 6 utworów spoza albumu Reign in Blood.

</doc>
<doc id="2076237" url="https://pl.wikipedia.org/wiki?curid=2076237" title="Taszko Georgiewski">
Taszko Georgiewski

Taszko Georgiewski (cyryl. Ташко Георгиевски, ur. 15 marca 1935 we wsi Kerasies w okolicach Edessy, zm. 13 kwietnia 2012 w Skopju) – macedoński pisarz scenarzysta filmowy i eseista.
Urodził się we wsi Kerasies (do 1926 r. Kroncelewo). Od 1947 r. w Jugosławii. Ukończył studia filologiczne na wydziale filozoficznym Uniwersytetu Cyryla i Metodego w Skopju. Pracował w redakcji czasopisma "Mlad borec", później był współzałożycielem i redaktorem czasopisma "Sowremenost". Pracował również w telewizji macedońskiej oraz w wydawnictwach "Misla" i "Makedonska kniga". Członek macedońskiego PEN-clubu i Stowarzyszenia Pisarzy Macedońskich (od 1957 r.). Laureat wielu nagród literackich, m.in. nagrody literackiej im. Koczo Racina, nagrody im. Stale Popowa i in.
Georgiewski jest autorem cyklu powieści, poświęconych trudnemu losowi Macedończyków w na obszarze Macedonii Egejskiej w pierwszych dziesięcioleciach XX w., podczas greckiej wojny domowej (1944-1949) oraz podczas rządów komunistycznych w Jugosławii. Pierwszą częścią cyklu jest powieść "Crno seme" (1966), na podstawie której w 1971 r. Kiril Cenewski wyreżyserował film pod tym samym tytułem. Do tematyki egejskiej Georgiewski wracał w późniejszych powieściach, "Zmiski wetar" (1969), "Wreme za molczenie" (1978), "Ramna zemja" (1981), "Isczeznuwanie" (1998) i "Crna biłka" (2006).

</doc>
<doc id="2076238" url="https://pl.wikipedia.org/wiki?curid=2076238" title="Lubinowo">
Lubinowo

2 miejscowości w Polsce:
miejscowości na Białorusi

</doc>
<doc id="2076240" url="https://pl.wikipedia.org/wiki?curid=2076240" title="Dominique Mathieux">
Dominique Mathieux

Dominique Mathieux – była francuska narciarka alpejska. W zawodach Pucharu Świata zadebiutowała w sezonie 1969/1970. Pierwsze punkty wywalczyła 13 stycznia 1970 roku w Bad Gastein, gdzie zajęła trzecie miejsce w slalomie. Tym samym nie tylko zdobyła pierwsze punkty, ale od razu stanęła na podium. W zawodach tych wyprzedziły ją jedynie rodaczka, Ingrid Lafforgue oraz Kanadyjka Betsy Clifford. W kolejnych startach jeszcze jeden raz stanęła na podium: 2 lutego 1970 roku w Abetone ponowne była trzecia w slalomie. Tym razem lepsze okazały się tylko Ingrid Lafforgue i Judy Nagel z USA. W klasyfikacji generalnej sezonu 1969/1970 zajęła 17. miejsce, a w klasyfikacji slalomu była dziesiąta.
Nie startowała na igrzyskach olimpijskich ani mistrzostwach świata.

</doc>
<doc id="2076241" url="https://pl.wikipedia.org/wiki?curid=2076241" title="Inês de Castro">
Inês de Castro

Inês de Castro (hiszp. i gal. Inés de Castro, ur. 1320 lub 1325, zm. 7 stycznia 1355 w Coimbrze) – galicyjska szlachcianka, dama dworu księżnej Konstancji Manuel i żona księcia Piotra (późniejszego króla Portugalii Piotra I Sprawiedliwego).
Życiorys.
Inês była córką Pedro Fernándeza de Castro, pana Lemos i Sarri, i jego kochanki, Aldonzy Lorenzo de Valladares. Jej przodkowie pochodzili z galicyjskiej i portugalskiej szlachty, a pradziad Sancho IV Odważny był królem Kastylii-Leónu.
Do Portugalii przybyła jako dama dworu w orszaku księżnej Konstancji Manuel, która miała zostać żoną portugalskiego następcy tronu, Piotra. Małżeństwo to istotnie doszło do skutku, dość szybko jednak królewicz zakochał się - z wzajemnością - w Inês. Groźbę skandalu zażegnał jego ojciec, król Alfons IV, który zesłał Inês do zamku na granicy z Hiszpanią. 
Po śmierci księżnej Konstancji w 1345 roku książę Piotr przestał ukrywać swój romans, a w rok później zawarł z Inês, z przyczyn politycznych, potajemny ślub w mieście Bragança na północy Portugalii. Z małżeństwa tego urodziło się czworo dzieci.
Ze względów politycznych, głównie możliwego w przyszłości wpływu Kastylijczyków na księcia za pomocą Inês, król Alfons po naradzie z doradcami w zamku Montemor-o-Velho zdecydował się zlecić zamordowanie synowej.
Morderstwa dokonano 7 stycznia 1355 roku w Coimbrze.
Wydarzenia po śmierci.
Dwa lata później, po śmierci Alfonsa i koronacji na króla, Piotr ogłosił, że Inês była jego żoną od 1 stycznia 1354 roku. W 1361 roku nakazał ekshumować zwłoki, by przewieźć je do Alcobaça, gdzie ciało jej rozkazał ubrać w królewskie szaty i posadzić na tronie. 24 kwietnia Inês de Castro została pośmiertnie koronowana. Według podania król zmusił dwór do oddania hołdu i całowania jej dłoni.
Dwóch spośród morderców król rozkazał uwięzić i, zgodnie z jedną z wersji legendy, wyrwać im serca.
Nagrobek Inês de Castro.
Nagrobek tumbowy Inês de Castro znajduje się w kościele klasztornym cystersów w Alcobaça, w prawej części transeptu, natomiast grobowiec króla Piotra I w lewej części. Są to najważniejsze zabytki gotyckiej sztuki sepulkralnej w kraju. Postać królowej emanuje subtelnością i poezją, a figurę króla cechuje majestat. Obydwie postacie otaczają aniołowie, którzy usiłują je unieść. Po bokach obu tumb znajdują się sceny zaślubin, przedstawienia z życia Chrystusa i Marii (na nagrobku Inês de Castro) oraz św. Bartłomieja (na nagrobku królewskim). Czoło tumby Inês de Castro jest ozdobione płaskorzeźbą ze scenami Ukrzyżowania i Sądu Ostatecznego. Na nagrobku monarchy widnieje rozeta interpretowana jako wyobrażenie kręgu życia. Opisane płaskorzeźby znajdują analogie we francuskich dziełach z epoki i pozwalają przypuszczać, że anonimowy artysta znał sztukę mudéjar. Część płaskorzeźb z przedstawieniami postaci ludzkich pozbawiona jest głów, odłamanych w czasie napoleońskiej okupacji Portugalii.
Upamiętnienia.
Motyw nieszczęśliwej miłości przyszłego króla i Inês de Castro jest obecny do dziś w folklorze Portugalii, literaturze i poezji oraz pieśniach fado.

</doc>
<doc id="2076242" url="https://pl.wikipedia.org/wiki?curid=2076242" title="Marie-France Jean-Georges">
Marie-France Jean-Georges

Marie-France Jean-Georges (17 stycznia 1949) – francuska narciarka alpejska. W zawodach Pucharu Świata zadebiutowała w sezonie 1966/1967. Pierwsze punkty wywalczyła 3 marca 1967 roku w Sestriere, gdzie zajęła ósme miejsce w zjeździe. Na podium zawodów tego cyklu jedyny raz stanęła 1 lutego 1970 roku w Abetone, kończąc rywalizację w gigancie na drugiej pozycji. W zawodach tych rozdzieliła swą rodaczkę, Britt Lafforgue i Judy Nagel z USA. W sezonie 1969/1970 zajęła 20. miejsce w klasyfikacji generalnej, a w klasyfikacji giganta była dwunasta.
Nie startowała na igrzyskach olimpijskich ani mistrzostwach świata.

</doc>
<doc id="2076245" url="https://pl.wikipedia.org/wiki?curid=2076245" title="Chiara Di Iulio">
Chiara Di Iulio

Chiara Di Iulio (ur. 5 maja 1985 r. w San Benedetto dei Marsi) – włoska siatkarka, grająca na pozycji przyjmującej. 
Pochodzi ze sportowej rodziny. Ojciec Colombo był w młodości amatorskim piłkarzem, zaś mama Gabriella amatorsko uprawiała siatkówkę. Jej młodsza o 6 lat siostra Isabella profesjonalnie gra siatkówkę.
Sukcesy klubowe.
Puchar Włoch:
Puchar Top Teams:
Liga włoska:
Liga Mistrzyń: 
Superpuchar Włoch: 
Puchar CEV:
Liga azerska:
Liga turecka:
Sukcesy reprezentacyjne.
Igrzyska Śródziemnomorskie:
Puchar Piemontu:

</doc>
<doc id="2076246" url="https://pl.wikipedia.org/wiki?curid=2076246" title="Polychrotinae">
Polychrotinae



</doc>
<doc id="2076247" url="https://pl.wikipedia.org/wiki?curid=2076247" title="City of Capitals">
City of Capitals



</doc>
<doc id="2076248" url="https://pl.wikipedia.org/wiki?curid=2076248" title="Getto w Złoczowie">
Getto w Złoczowie

Getto w Złoczowie – getto dla ludności żydowskiej zorganizowane przez okupacyjne władze hitlerowskie w czasach II wojny światowej w Złoczowie. 
Getto zostało założone 1 grudnia 1942 roku. Umieszczono w nim około 4 tys. Żydów ze Złoczowa oraz z Gołogór, Sasowa i Białego Kamienia. Warunki sanitarne panujące w getcie szybko doprowadziły do wybuchu epidemii tyfusu, co stało się pretekstem do likwidacji getta, która nastąpiła w dniach 3-4 kwietnia 1943 roku. W pobliżu wsi Jelechowice SS rozstrzelało około 3,5 tys. mieszkańców getta. 
Po likwidacji getta w Złoczowie pozostał obóz pracy, którego więźniowie pracowali w zakładach rzemieślniczych. W lipcu 1943 roku obóz także został zlikwidowany.
23 lipca 2006 roku w miejscu masowych egzekucji odsłonięto pomnik. W uroczystości uczestniczył m.in. laureat Nagrody Nobla Roald Hoffmann.

</doc>
<doc id="2076249" url="https://pl.wikipedia.org/wiki?curid=2076249" title="Jocelyn Périllat">
Jocelyn Périllat

Jocelyn Périllat (ur. 3 maja 1955 w Le Grand-Bornand) – francuska narciarka alpejska. W zawodach Pucharu Świata zadebiutowała w sezonie 1970/1971. Pierwsze punkty wywalczyła 12 grudnia 1970 roku w Bardonecchii, gdzie zajęła dziesiąte miejsce w zjeździe. Na podium zawodów tego cyklu pierwszy raz stanęła 8 stycznia 1971 roku w Oberstaufen, kończąc rywalizację w gigancie na trzeciej pozycji. W zawodach tych wyprzedziły ja jedynie dwie rodaczki: Michèle Jacot i Britt Lafforgue. W kolejnych startach jeszcze jeden raz stanęła na podium: 9 stycznia 1971 roku w Oberstaufen była trzecia w slalomie. Tym razem lepsze były tylko Jacot i Austriaczka Gertrud Gabl. W sezonie 1970/1971 zajęła 16. miejsce w klasyfikacji generalnej, a w klasyfikacji giganta była szósta.
Nie startowała na igrzyskach olimpijskich ani mistrzostwach świata.

</doc>
<doc id="2076250" url="https://pl.wikipedia.org/wiki?curid=2076250" title="Annamaria Quaranta">
Annamaria Quaranta

Annamaria Quaranta (ur. 19 października 1981 w Pizie) – włoska siatkarka grająca na pozycji atakującej.
Siatkarka mówi dwoma językami: włoskim i angielskim.
W 2012 zdecydowała się na zakończenie kariery. Zawodniczka chciała poświęcić się studiom.

</doc>
<doc id="2076251" url="https://pl.wikipedia.org/wiki?curid=2076251" title="Naberezhnaya Tower">
Naberezhnaya Tower



</doc>
<doc id="2076252" url="https://pl.wikipedia.org/wiki?curid=2076252" title="Marta Bechis">
Marta Bechis

Marta Bechis (ur. 4 września 1989 w Turynie) − włoska siatkarka grająca na pozycji rozgrywającej, reprezentantka Włoch. 
Sukcesy klubowe.
Mistrzostwo Włoch:
Liga Mistrzyń:
Puchar CEV:
Superpuchar Włoch: 
Sukcesy reprezentacyjne.
Puchar Piemonte:

</doc>
<doc id="2076253" url="https://pl.wikipedia.org/wiki?curid=2076253" title="Rasamee Supamool">
Rasamee Supamool

Rasamee Supamool (taj.: รัศมี สุพะมูล; ur. 10 stycznia 1992 r. w Bangkoku) – tajska siatkarka, reprezentantka kraju, atakująca.
Obecnie występuje w drużynie Federbrau.

</doc>
<doc id="2076254" url="https://pl.wikipedia.org/wiki?curid=2076254" title="Mosfilm Tower">
Mosfilm Tower



</doc>
<doc id="2076255" url="https://pl.wikipedia.org/wiki?curid=2076255" title="Em-orn Phanusit">
Em-orn Phanusit

Em-orn Phanusit (ur. 25 marca 1988 r. w Bangkoku w Tajlandii). Siatkarka gra na pozycji atakującej.
Obecnie występuje w drużynie RBAC.

</doc>
<doc id="2076256" url="https://pl.wikipedia.org/wiki?curid=2076256" title="Gazprom Tower">
Gazprom Tower



</doc>
<doc id="2076257" url="https://pl.wikipedia.org/wiki?curid=2076257" title="Santiago García (ur. 1988)">
Santiago García (ur. 1988)

Santiago García (ur. 8 lipca 1988 w Rosario) – argentyński piłkarz występujący na pozycji lewego obrońcy. Zawodnik Toluki.
Kariera piłkarska.
Santiago García jest wychowankiem drużyny Rosario Central. W pierwszej lidze argentyńskiej rozegrał 14 meczów w barwach tej ekipy. Po zakończeniu sezonu 2009/2010 grał także w dwóch meczach barażowych o utrzymanie w argentyńskiej Primera División, jednak jego klub ostatecznie nie zdołał się utrzymać. 12 lipca 2010 podpisał kontrakt z US Palermo. Sezon 2011/2012 spędził na wypożyczeniu w Novarze. Następnie wrócił do Palermo, którego barwy reprezentował do roku 2013.
Następnie był graczem CSD Rangers oraz Werderu Brema, a w 2017 przeszedł do Toluki.

</doc>
<doc id="2076264" url="https://pl.wikipedia.org/wiki?curid=2076264" title="City Hall and City Duma">
City Hall and City Duma



</doc>
<doc id="2076270" url="https://pl.wikipedia.org/wiki?curid=2076270" title="Hrabstwo Keokuk (Iowa)">
Hrabstwo Keokuk (Iowa)



</doc>
<doc id="2076273" url="https://pl.wikipedia.org/wiki?curid=2076273" title="Fernando Vicente">
Fernando Vicente

Fernando Vicente Fiula (ur. 8 marca 1977 w Benicarló) – hiszpański tenisista i trener tenisa, olimpijczyk z Sydney (2000).
Kariera tenisowa.
Jako zawodowy tenisista występował w latach 1996–2011.
W rozgrywkach rangi ATP World Tour wygrał trzy turnieje w grze pojedynczej, a w dalszych trzech był finalistą. W rozgrywkach deblowych Hiszpan triumfował w dwóch turniejach ATP World Tour. Ponadto był cztery razy uczestnikiem finałów w zawodach deblowych.
Vicente raz zagrał na igrzyskach olimpijskich, w konkurencji singlowej w Sydney (2000). Wyeliminował Rumuna Andrew Ilie, a poniósł porażkę z Francuzem Fabrice’em Santoro.
Najwyżej sklasyfikowany w rankingu singlistów był na 29. miejscu w czerwcu 2000 roku, natomiast w zestawieniu deblistów pod koniec listopada 2006 roku zajmował 61. pozycję.
Kariera trenerska.
Od 2010 Vicente pracuje jako trener tenisa. W latach 2010–2014 był trenerem Marcela Granollersa i Marca Lópeza. Prowadzi wspólnie z Galem Brankiem akademię tenisową "4 Slam Tennis Academy" w Barcelonie. Od wiosny 2016 pracuje z Andriejem Rublowem.

</doc>
<doc id="2076275" url="https://pl.wikipedia.org/wiki?curid=2076275" title="Dom na Wybrzeżu Kotielniczeskim">
Dom na Wybrzeżu Kotielniczeskim

Dom na Wybrzeżu Kotielniczeskim (ros. жилой дом на Котельнической набережной, "żyłoj dom na Kotielniczeskoj nabierieżnoj", dosł. dom mieszkalny na Wybrzeżu Kotielniczeskim) – budynek w Moskwie,ukończony jako pierwszy z siedmiu tamtejszych socrealistycznych wieżowców wzniesionych w latach pięćdziesiątych na polecenie Stalina.
Opis.
Wysokościowiec budowano w okresach od 1938 do 1940 oraz od września 1948 do 1952. Ma on 32 kondygnacje i 176 metrów wysokości. Obecnie jego większa część ma charakter mieszkalny (około 800 mieszkań), ale znajdują się w nim także kinoteatr Иллюзион (Iluzjon), restauracje, sklepy i inne obiekty użyteczności publicznej.
W gmachu na Wybrzeżu Kotielniczeskim mieszkania często zajmowały osoby związane z teatrem, kinem i estradą, rozpoznawalne w całym ZSRR, między innymi tancerka Galina Ułanowa (której mieszkanie stanowi jednocześnie muzeum), pisarz Wasilij Aksionow, poeta Andriej Wozniesienski, reżyser Jewgienij Jewtuszenko, śpiewaczka Ludmiła Zykina, aktorka Marina Ładynina.
Budynek był wielokrotnie wykorzystywany w filmach o Moskwie (między innymi w nagrodzonym Oskarem filmie "Moskwa nie wierzy łzom" z 1980). Pojawia się też w powieści Wasilija Aksionowa pt. "Moskwa Kwa Kwa" z 2006, jako miejsce zamieszkania głównej bohaterki.
20 sierpnia 2014 na pięciopromiennej gwieździe wieńczącej iglicę budynku nieznani sprawcy zatknęli flagę Ukrainy, a samą gwiazdę przemalowali na ukraińskie barwy narodowe. Do czynu przyznał się później ukraiński kaskader znany pod pseudonimem Grisza Mustang.

</doc>
<doc id="2076287" url="https://pl.wikipedia.org/wiki?curid=2076287" title="Cristian Melinte">
Cristian Melinte

Cristian Costel Melinte (ur. 9 maja 1988 w Timișoara) – rumuński piłkarz występujący na pozycji bocznego obrońcy. Zawodnik klubu Poli Timișoara.
Kariera piłkarska.
Cristian Melinte jest wychowankiem drużyny Fortuna Covaci. Potem grał w drużynach: Auxerre Lugoj, UT Arad (skąd był wypożyczony do CS Ineu), a w marcu 2009 podpisał kontrakt z Dinamem Bukareszt. W pierwszej drużynie grał jednak bardzo rzadko. W sierpniu 2009 podpisał czteroletni kontrakt z US Palermo, dokąd odszedł na zasadzie wolnego transferu. Zdążył zagrać w dwóch meczach Serie A – na resztę sezonu został wypożyczony do Piacenzy, w barwach której wystąpił 16 razy w Serie B. Po sezonie powrócił do Palermo. W 2011 roku został wypożyczony do klubu Petrolul Ploeszti. Następnie przebywał na wypożyczeniu w Astrze Giurgiu.
W 2013 roku odszedł z Palermo i grał w Concordii Chiajna (dwukrotnie), Politehnice Jassy oraz Poli Timișoara (dwukrotnie).

</doc>
<doc id="2076288" url="https://pl.wikipedia.org/wiki?curid=2076288" title="Cristian Costel Melinte">
Cristian Costel Melinte



</doc>
<doc id="2076290" url="https://pl.wikipedia.org/wiki?curid=2076290" title="Rio Ave Vila do Conde">
Rio Ave Vila do Conde



</doc>
<doc id="2076293" url="https://pl.wikipedia.org/wiki?curid=2076293" title="Siarhiej Antanowicz">
Siarhiej Antanowicz

Siarhiej Antanowicz (biał. Сяргей Антановіч, ur. 21 kwietnia 1986) – białoruski siatkarz, grający na pozycji przyjmującego; reprezentant Białorusi. Od sezonu 2019/2020 występuje w drużynie Stroitiel Mińsk.
Kariera klubowa.
W sezonie 2008/2009 występował w białoruskim klubie , z którym zdobył wicemistrzostwo kraju. W 2009 roku wyjechał do Włoch, gdzie trafił do drużyny grającej w Serie A2 - Nava Gioia Del Colle. Zajął z nią 15. miejsce (ostatnie) w fazie zasadniczej. We włoskiej lidze rozegrał 28 spotkań. W sezonie 2010/2011 bronił barw Siatkarza Wieluń. Od sezonu 2011/2012 do 2016/2017 był zawodnikiem Büyükşehir Belediyesi Stambuł. W sezonie 2017/2018 występował w drużynie İnegöl Belediyesi. Po 10 latach ponownie będzie grał w białoruskiej Wyższej lidze, w drużynie Szachcior Soligorsk.
Kariera reprezentacyjna.
Siarhiej Antanowicz do reprezentacji seniorskiej powołany został na eliminacje do Mistrzostw Europy 2009 i Ligę Europejską 2008.
W 2009 roku występował z reprezentacją w eliminacjach do Mistrzostw Świata 2010 i Lidze Europejskiej 2009.
W 2010 roku trener Wiktor Sidelnikow powołał go na eliminacje do Mistrzostw Europy 2011.
Sukcesy klubowe.
Puchar Białorusi:
Mistrzostwo Białorusi:
Mistrzostwo Turcji:
Superpuchar Białorusi:

</doc>
<doc id="2076294" url="https://pl.wikipedia.org/wiki?curid=2076294" title="Getto w Sokalu">
Getto w Sokalu

Getto w Sokalu – getto dla ludności żydowskiej zorganizowane przez okupacyjne władze hitlerowskie w czasach II wojny światowej w Sokalu. 
17 września 1942 roku z Sokala do obozu śmierci w Bełżcu Niemcy wywieźli około 2,3 tys. Żydów. Około 160 osób zabito na miejscu. Po tej akcji 15 października 1942 roku dla pozostałych w mieście Żydów utworzono getto. Ponadto do getta przesiedlono około 3,5 tys. Żydów z Radziechowa, Łopatyna, Witkowa Nowego, Tartakowa, Mostów Wielkich i Stojanowa.
W końcu października 1942 roku do Bełżca wysłano kolejnych 2 tys. ludzi. W czasie tej akcji zabito na miejscu około 60 osób. W getcie pozostało ok. 4 tys. Żydów. Zimą 1942/43 z głodu oraz chorób zmarło kilkaset osób.
Niemcy zlikwidowali getto 27 lipca 1943 roku rozstrzeliwując około 3 tysiące osób.

</doc>
<doc id="2076303" url="https://pl.wikipedia.org/wiki?curid=2076303" title="Sparrow Hills (building)">
Sparrow Hills (building)



</doc>
<doc id="2076318" url="https://pl.wikipedia.org/wiki?curid=2076318" title="Cyrtosperma">
Cyrtosperma

Cyrtosperma Griff. – rodzaj roślin zielnych z rodziny obrazkowatych, obejmujący 12 gatunków, występujących na obszarze od Malezji do północnej Melanezji. Nazwa naukowa rodzaju pochodzi od greckich słów ("kyrtos" – wypukły) i ("sperma" – nasiono) i odnosi się do kształtu nasion tych roślin.

</doc>
<doc id="2076319" url="https://pl.wikipedia.org/wiki?curid=2076319" title="Abra-Katastrofa!">
Abra-Katastrofa!



</doc>
<doc id="2076320" url="https://pl.wikipedia.org/wiki?curid=2076320" title="Uczta dla wron">
Uczta dla wron

Uczta dla wron – czwarty tom siedmioczęściowej sagi fantasy Pieśń lodu i ognia amerykańskiego pisarza George’a R.R. Martina. Powieść została opublikowana po raz pierwszy w Wielkiej Brytanii w 2005 roku, zaś w Polsce w 2006 nakładem wydawnictwa Zysk i S-ka.
W maju 2005 Martin ogłosił, że całkowity rozmiar jeszcze nieukończonego wówczas dzieła przekracza możliwości wydawnicze. Nie podzielił jednak powieści na pół chronologicznie, lecz umieścił rozdziały z punktu widzenia niektórych bohaterów w "Uczcie dla wron", a z punktu widzenia innych bohaterów w kolejnej powieści "Taniec ze Smokami". W rezultacie powstały dwie książki, w których akcja toczy się równolegle pod względem chronologicznym.
W Polsce "Uczta dla wron" została wydana w dwóch tomach: pierwszy pod nazwą "Cienie śmierci" w maju 2006, zaś drugi – "Sieć spisków" – w lipcu 2006.
"Uczta dla wron" została nominowana do tak prestiżowych nagród jak Nagroda Hugo, Nagroda Locusa i Nagroda British Fantasy.
Narracja.
Saga "Pieśń lodu i ognia" jest opowieścią widzianą oczyma wielu ludzi, często przebywających od siebie bardzo daleko. W czwartej części sagi można wyróżnić trzynastu bohaterów i w przeciwieństwie do poprzednich części sagi rozdziały im przypisane nie zawsze są podpisane ich imionami również poza prologiem:

</doc>
<doc id="2076321" url="https://pl.wikipedia.org/wiki?curid=2076321" title="Bizantynistyka">
Bizantynistyka



</doc>
<doc id="2076341" url="https://pl.wikipedia.org/wiki?curid=2076341" title="Wallander (serial telewizyjny 2005)">
Wallander (serial telewizyjny 2005)

Wallander – szwedzki serial telewizyjny. Opowiada losy Kurta Wallandera (Krister Henriksson) szwedzkiego śledczego z Ystad. Serial został stworzony na podstawie powieści Henninga Mankella.
Finałowy 3 sezon (6 odcinków x 90 minut) był emitowany w 2013. W roli Lindy Wallander (córka Kurta Wallandera) wystąpiła Charlott Jonsson.
Lista odcinków.
Serial liczy 3 sezony, pierwsze dwa miały po 13 odcinków, a trzeci 6.
"Osobny artykuł: Lista odcinków serialu Wallander"
Emisja.
Światową premierę miał miejsce 14 stycznia 2005 w TV4. W Polsce premiera odbyła się 24 lutego 2008 w telewizji Polsat.
Pierwszy sezon emitowany był w latach 2005-2006 w Polsce 2008-2009.
Drugi sezon emitowany był w latach 2009-2010 w Polsce na kanale "Ale Kino!Ale Kino+".
Trzeci sezon był emitowany w 2013 w Polsce na kanale "Ale Kino!Ale Kino+".

</doc>
<doc id="2076343" url="https://pl.wikipedia.org/wiki?curid=2076343" title="Lista odcinków serialu Wallander (2005)">
Lista odcinków serialu Wallander (2005)

Lista odcinków szwedzkiego serialu Wallander z 2006.

</doc>
<doc id="2076345" url="https://pl.wikipedia.org/wiki?curid=2076345" title="Gustav Suits">
Gustav Suits

Gustav Suits (ur. 30 listopada 1883 w Võnnu, zm. 23 maja 1956 w Sztokholmie) – estoński poeta, uważany za jednego z najwybitniejszych twórców poezji w literaturze estońskiej, historyk i krytyk literatury. 
Suits urodził się w miejscowości Võnnu, jako syn nauczyciela. W 1895 r. rozpoczął naukę w gimnazjum w Tartu. Zadebiutował w wieku 16 lat, publikując esej na łamach czasopisma "Uus Aeg" ("Nowy Czas"). W czasopiśmie tym ukazał się drukiem również pierwszy wiersz Suitsa.
W 1901 r. Suits założył towarzystwo literackie „Przyjaciele Literatury” (est. "Kirjanduse Sõbrad"), do którego należał m.in. Anton Hansen Tammsaare, uważany za jednego z najwybitniejszych powieściopisarzy estońskich. Towarzystwo publikowało czasopismo pt. "Kiired". W latach 1905–1916 Suits był blisko związany z ruchem młodoestońskim (est. "Noor-Eesti"), którego ambicjami było wprowadzanie do literatury estońskiej najnowszych podówczas trendów i tendencji tematycznych oraz stylistycznych z literatur europejskich.
W niepodległej Estonii pracował jako nauczyciel i wykładowca akademicki, zajmujący się literaturą estońską. Opublikował wówczas liczne artykuły naukowe, poświęcone kwestiom szczegółowym literatury narodowej. W 1924 r. założył Estońskie Akademickie Towarzystwo literackie.
Na wniosek Polskiej Akademii Literatury 5 listopada 1938 został mu nadany Złoty Wawrzyn Akademicki.
W 1944 r. wyjechał z Estonii, osiedlając się w Sztokholmie. Tam aż do śmierci kontynuował działalność poetycką i historycznoliteracką.
Twórczość.
Na temat wczesnych tomów poetyckich Suitsa, "Elu tuli" (1905) i "Tuulemaa" (1913) Jacek Kolbuszewski pisze:
Wybrane dzieła Suitsa:

</doc>
<doc id="2076347" url="https://pl.wikipedia.org/wiki?curid=2076347" title="Douglas Boston">
Douglas Boston



</doc>
<doc id="2076350" url="https://pl.wikipedia.org/wiki?curid=2076350" title="Eksploit">
Eksploit



</doc>
<doc id="2076355" url="https://pl.wikipedia.org/wiki?curid=2076355" title="Dragon Age II">
Dragon Age II

Dragon Age II – komputerowa fabularna gra akcji stworzona przez studio BioWare, wydana w 2011 roku przez Electronic Arts na platformy Windows, PlayStation 3 i Xbox 360, będąca drugą częścią serii "Dragon Age". Podobnie jak w przypadku "", jej akcja osadzona jest w fikcyjnej krainie Thedas. Gracz wciela się w Hawke’a – człowieka, który przybywa do miasta Kirkwall jako pozbawiony pieniędzy uchodźca, a podczas ciągnących się przez dekadę politycznych i społecznych zawirowań staje się legendarnym bohaterem. Częściowo otwarty świat eksplorowany jest z perspektywy trzeciej osoby, w której też prowadzone są walki. Na swojej drodze Hawke napotyka towarzyszy, odgrywających ważne role w fabule i w rozgrywce. W zależności od decyzji podejmowanych przez gracza, będą oni postrzegać Hawke’a jako przyjaciela albo jako rywala.
BioWare rozpoczęło prace nad grą podczas produkcji rozszerzenia do "Początku", zatytułowanego "". Electronic Arts dało twórcom zaledwie 14–16 miesięcy na ukończenie gry, co doprowadziło do długotrwałego "crunchu" (pracowania znacznie ponad normy) i wielokrotnego wykorzystywania tych samych zasobów. Opierając się na opiniach fanów odnośnie do pierwszej części, studio postanowiło usprawnić mechanikę rozgrywki, koncentrując się bardziej na akcji. Silnik Eclipse, wykorzystany przy pracach nad poprzedniczką, został rozbudowany i przemianowany na Lycium, pozwalając na stworzenie lepszej oprawy graficznej i oświetlenia oraz dostosować je do nowego stylu artystycznego, inspirowanego "Strażą przyboczną" i "Conanem barbarzyńcą". W projekt zaangażowani byli m.in. David Gaider i Inon Zur, którzy – podobnie jak w przypadku "Początku" – pełnili funkcje, odpowiednio, głównego scenarzysty i kompozytora.
Gra spotkała się z ogólnie pozytywnym przyjęciem ze strony krytyków branżowych. Chwalili oni mechanikę rozgrywki, towarzyszy i scenariusz, z mieszanymi odczuciami przyjęli jednak strukturę fabularną i zmniejszenie nacisku położonego na taktykę i strategię. Powszechnie krytykowano osadzenie całej gry w jednym mieście i wykorzystywanie tych samych zasobów graficznych. Chociaż wśród graczy opinie odnośnie do gry były podzielone, w ciągu niecałych pierwszych dwóch tygodni obecności na rynku sprzedała się w ponad milionie egzemplarzy – znacznie szybciej, niż "Początek". W listopadzie 2014 roku ukazała się kontynuacja, "".
Opis.
Świat gry.
Świat przedstawiony w grze w pewnej mierze uzależniony jest od wydarzeń, które miały miejsce w "Dragon Age: Początku" – albo poprzez zaimportowanie stanu świata, albo wybranie jednego z predefiniowanych. Główna fabuła ma liniową narrację, przedstawianą w formie wspomnień Varika Tethrasa (Brian Bloom), krasnoludzkiego bajarza przesłuchiwanego przez Kasandrę, członkinię zakonu Poszukiwaczy Prawdy. Varrik jest postacią z rodzaju nierzetelnego narratora, lubiącego ubarwiać i przerysowywać. Grywalną postacią jest Hawke (Nicholas Boulton lub Jo Wyatt), który podczas wydarzeń z "Początku" ucieka z Fereldenu i trafia do miasta-państwa Kirkwall. Tam, na przestrzeni dziesięciu lat, zyskuje wpływy i posłuch, stając się bohaterem miasta. Varrik przedstawia Kasandrze historię Hawke’a na podstawie wyborów dokonywanych przez gracza, w niektórych miejscach jednak konfabulując. Historia podzielona jest na trzy akty, pomiędzy którymi istnieje około trzech lat różnicy. Główna fabuła pozostaje niemal niezmieniona do samego końca, kiedy gracz wybiera jedno z dwóch zakończeń, po drodze wpływając na boczne odnogi historii.
Hawke może zwerbować do ośmiu towarzyszy, których gracz może kontrolować w walce i podczas eksploracji świata. Poza Varrikiem, towarzyszami, którzy dołączają do Hawke’a w toku fabuły, są Avelina Valen (Joanna Roth) – surowa wojowniczka, która zostaje kapitanem straży miejskiej Kirkwall; Merrill (Eve Myles) – społecznie nieprzystosowana elfka mająca obsesję na punkcie niebezpiecznych starożytnych artefaktów i magii krwi; oraz Anders (Adam Howden) – mag i były szary strażnik, za wszelką cenę chcący chronić represjonowanych w Kirkwall magów. W pierwszym akcie obligatoryjnym towarzyszem jest również rodzeństwo Hawke’a: w zależności od klasy grywalnej postaci, jest to albo posługująca się magią Bethany (Rebekah Staton), albo wojownik Carver (Nico Lennon). Opcjonalnymi towarzyszami są: Izabela (Victoria Kruger) – pewna siebie kapitan pirackiego statku poszukująca pewnej relikwii – oraz Fenris (Gideon Emery), elfi wojownik i były niewolnik, pałający nienawiścią do magów z Imperium Tevinter. Dodatek "Książę na wygnaniu" wprowadza również ósmego towarzysza, Sebastiana Vaela (Alec Newman) – pobożnego łotrzyka i świeckiego brata Zakonu. Z Izabelą, Merrill, Fenrisem i Andersem Hawke może romansować bez względu na płeć, podczas gdy Sebastian jest opcją romansową przeznaczoną wyłącznie dla postaci kobiecej.
Fabuła.
Kasandra Pentaghast – członkini zakonu Poszukiwaczy Prawdy, nadzorującego templariuszy – prowadzi śledztwo w sprawie Hawke’a, „Bohatera Kirkwall”. W tym celu przesłuchuje Varrika, chcąc dowiedzieć się, w jaki sposób Hawke doprowadził do wybuchu wojny magów z templariuszami.
Historia Hawke’a rozpoczyna się niedługo po znanej z "Początku" bitwie pod Ostagarem, w której szarzy strażnicy ponieśli klęskę. Hawke wraz ze swoją ucieka przed mrocznymi pomiotami z rodzinnej wioski Lothering w Fereldenie. Po drodze dołącza do nich Avelina, której mąż Wesley ginie, wraz z Bethany bądź Carverem (rodzeństwem Hawke’a). Pozostali przy życiu zostają uratowani przez Flemeth pod postacią smoka, która w zamian za pomoc prosi, żeby Hawke wykonał dla niej pewne zadanie w okolicach Kirkwall, kiedy już tam dotrze. Po wielu tygodniach morskiej podróży, udaje im się dotrzeć do miasta, gdzie rodzina Hawke’a zamieszkuje w slumsach u jego wuja, Gamlena.
Rok później Hawke zostaje członkiem ekspedycji na niebezpieczny obszar Głębokich Ścieżek, organizowanej przez Varrika i jego brata Bartranda. Dołącza do nich także były szary strażnik Anders. Ekspedycja okazuje się finansowym sukcesem – Hawke zyskuje sławę i bogactwo, będąc w stanie odkupić dawną rodzinną posiadłość w Górnym Mieście. Niedługo później Batrand zdradza Varrika i Hawke’a pod wpływem znalezionego podczas ekspedycji posążka z czerwonego lyrium, który doprowadził go do szaleństwa.
Po kolejnych trzech latach wicehrabia Kirkwall wzywa Hawke’a z prośbą o pomoc w rozwiązaniu politycznego sporu, powodowanego obecnością w mieście wojsk qunari, którzy rozbili się u wybrzeży miasta trzy lata wcześniej. Odmawiając podporządkowania się kirkwallsiemu prawu, jak również opuszczenia miasta, prowadzą do rosnących napięć pomiędzy nimi a mieszkańcami. W międzyczasie matka Hawke’a – Leandra – zostaje zamordowana przez maga krwi, a zarazem seryjnego zabójcę, współpracującego z „O”. Niedługo później odkrywa, że qunari nie opuszczą miasta, dopóki nie odzyskają swojej świętej relikwii, skradzionej im przez piratkę Izabelę. Kiedy zbiega ona z miasta, przywódca qunari – "arishok" – przypuszcza szturm na miasto i zabija wicehrabiego. Hawke’owi i jego sojusznikom udaje się pokonać "arishoka" i odzyskać miasto, za co Hawke zostaje mianowany Bohaterem Kirkwall.
W ciągu następnych trzech miasto zamienia się w państwo policyjne kontrolowane przez zakon templariuszy i jego tyraniczną przywódczynię – komtur Meredith Stannard. Ta ciemięży magów pod pretekstem używania przez nich magii krwi i innych zakazanych technik, co prowadzi do ciągłych spięć z przywódcą miejscowego Kręgu Maginów, pierwszym zaklinaczem Orsino. Eskalujący konflikt zmusza Hawke’a do interweniowania, wskutek czego zwolennicy Orsina porywają bliską mu osobę. Obawiając się o bezpieczeństwo bliskich, Hawke próbuje wycofać się z konfliktu, jednak nieświadomie pomaga Andersowi dokonać zamachu terrorystycznego, w wyniku którego w powietrze wysadzony zostaje miejscowy zakon, a śmierć ponosi wielka kapłanka Elthina. W ramach zemsty za ten akt, Meredith postanawia powołać się na Prawo Likwidacji i zabić wszystkich magów w mieście, zmuszając Hawke’a do opowiedzenia się po którejś ze stron. Hawke zabija Orsina, który okazuje się być „O”, i Meredith, która popadła w obłęd po odkupieniu od Bartranda posążka z czerwonego lyrium. W następstwie bitwy Hawke albo opuszcza miasto jako bohater magów, albo zostaje wybrany na nowego wicehrabiego Kirkwall.
Varrik kończy swoją opowieść stwierdzając, że towarzysze Hawke’a koniec końców rozeszli się w swoją stronę, a on sam opuścił miasto. Kasandra pozwala Varrikowi odejść i spotyka się z Lelianą. Obie stwierdzają, że skoro Hawke i Bohater Fereldenu zniknęli, muszą znaleźć kogoś innego – w kontynuacji okazuje się, że chodzi o osobę, która stanie na czele .
Rozgrywka.
"Dragon Age II" jest fabularną grą akcji z perspektywą z trzeciej osoby. Gracz kontroluje postać Hawke’a – człowieka uciekającego z Fereldenu przed Piątą Plagą, który ostatecznie zostaje Bohaterem Kirkwall. Wygląd, płeć i klasę postaci gracz może określić samemu na początku gry. Wybrać można z trzech dostępnych klas: wojownika (posługującego się dwuręcznymi broniami albo bronią i tarczą), maga (rzucającego czary przy pomocy kosturów) albo łotrzyka (korzystającego ze sztyletów i łuków). Na początku gry możliwe jest również przeniesienie do niej wyborów podjętych w "Początku" – albo poprzez zaimportowanie zapisu gry z poprzedniczki, albo poprzez wybranie tła fabularnego. W obu przypadkach modyfikuje to narrację gry, wpływając m.in. na niektóre zadania poboczne.
Podczas wykonywania zadań i eksplorowania świata Hawke’owi może towarzyszyć maksymalnie troje spośród kilku możliwych do zwerbowania towarzyszy – reszta pozostaje wtedy w swoich domach w Kirkwall. Kiedy towarzysze znajdują się w drużynie, gracz może sprawować nad nimi bezpośrednią kontrolę, co pozwala np. otwierać łotrzykiem zamknięte zamki, z reguły sterowani są jednak przez sztuczną inteligencję, której zachowania można ustawić w menu taktyk. W zakładce tej możliwe jest również ustawienie m.in. postawy towarzysza (agresywnej, ochronnej itd.) oraz limit zdrowia, po utracie którego korzystają z mikstur leczniczych. W trakcie walk gracz ma dostęp do aktywnej pauzy, pozwalającej wydać Hawke’owi i jego towarzyszom rozkazy. W wersji komputerowej w trybie tym można swobodnie obracać kamerę. Rozkazów nie da się kolejkować – nowe polecenie można wydać dopiero wtedy, kiedy postać wykona poprzednie. Poza podstawowymi atakami, postać korzysta z różnych talentów zależnych od jej klasy. Przykładowo, wojownik może ogłuszyć przeciwników, a mag spalić ich za pomocą kul ognistych. Część z tych umiejętności zużywa manę bądź energię postaci. Umiejętności – zarówno grywalnej postaci, jak i towarzyszy – można łączyć ze sobą w kombinacje. Pokonani towarzysze zyskują przytomność automatycznie po wyeliminowaniu ostatniego wroga, należy jednak wyleczyć ich obrażenia.
Dostępny w grze system ekwipunku spełnia funkcję swojego rodzaju magazynu całej drużyny. Zbierać można kilka rodzajów przedmiotów – bronie i zbroje, receptury rzemieślnicze, runy, przedmioty fabularne i użytkowe – jednak postać gracza może nieść przy sobie określoną ich liczbę. Niektóre przedmioty – zarówno znajdowane podczas eksploracji, jak i zakupione u handlarzy – zapewniają określone premie, zwiększające statystyki postaci. Zbroje znalezione w świecie gry może założyć tylko Hawke, podczas gdy ubiory towarzyszy są niezmienne przez całą grę – możliwe jest jedynie znajdowanie do nich ulepszeń bądź dobieranie do nich akcesoriów, takich jak pasy czy amulety. Bronie można zakląć za pomocą run, nadając im nowe właściwości. Po zdobyciu odpowiedniej receptury i składników, rzemieślnicy mogą wytwarzać mikstury, trucizny, bomby i runy.
Punkty doświadczenia zdobywa się za wykonywanie zadań i pokonywanie przeciwników. Po zdobyciu odpowiedniej ich liczby, postać awansuje na wyższy poziom. Automatycznie zwiększa to poziom zdrowia, wytrzymałości i many, pozwala też na odblokowanie nowych talentów albo ulepszenie atrybutów: wytrzymałości, zręczności, magii, sprytu, siły woli bądź kondycji. Odblokowane wcześniej talenty można ulepszać, zwiększając ich efektywność. Po osiągnięciu określonego poziomu doświadczenia, Hawke może odblokować specjalizację. Większość talentów jest wspólnych dla postaci danej klasy, jednak każdy towarzysz ma jedno unikalne drzewko talentów, którymi nie dysponuje żadna inna postać. Niektóre umiejętności, jak np. wytwarzanie przedmiotów czy otwieranie zamków, odblokowywane bądź ulepszane są automatycznie, kiedy postać odpowiednio rozwinie powiązany z nimi atrybut.
Kiedy postać gracza nie walczy, może rozmawiać z postaciami niezależnymi, wybierając odpowiedzi z kołowego drzewka dialogowego. Wypowiedzi Hawke’a podzielone są na agresywne, dyplomatyczne i humorystyczne, a wybieranie ich przekłada się na jego osobowość. W zależności od rozwinięcia odpowiednich umiejętności, Hawke może okłamywać rozmówców, przekupywać ich czy wymuszać od nich pieniądze, jak również romansować z towarzyszami. Część podejmowanych przez gracza decyzji prowadzi do konsekwencji, wpływających zarówno na Hawke’a i jego drużynę, jak i świat gry. System poparcia z "Początku" został zastąpiony przez system przyjaźni i rywalizacji. Towarzysz, który częściej zgadza się z Hawkiem, jest jego przyjacielem, podczas gdy ten mający częściej odmienne od niego zdanie – rywalem, darzącym go jednak szacunkiem. Pełne poparcie towarzysza odblokowuje premie wspomagające Hawke’a i drużynę, podczas gdy zapełnienie wskaźnika rywalizacji wzmacnia rywalizującego towarzysza. Relacje z towarzyszami można poprawić poprzez wręczenie im prezentów. Bez względu na płeć Hawke’a i poziom przyjaźni/rywalizacji, pięciu towarzyszy stanowi opcje romansowe.
Produkcja.
Biuro BioWare’u w Edmonton rozpoczęło pracę nad "Dragon Age II" jeszcze podczas produkcji "Przebudzenia". Electronic Arts nakazało dostarczenie gotowej gry w ciągu 14–16 miesięcy, co doprowadziło do licznych nadgodzin. Prace nad grą zakończono 11 lutego 2011 roku.
Projekt.
Jednym z głównych celów studia było usprawnienie formuły opracowanej na potrzeby "Początku". Jak stwierdził główny projektant gry, Mike Laidlaw, zespół poddał analizie różne elementy składające się na rozgrywkę w pierwszej części – w tym przede wszystkim jej przesadnie złożone mechaniki – oraz przestudiował opinie fanów na jej temat. Ustaliwszy, że większość graczy porzuciła "Początek" po pierwszych kilku godzinach, zespół postawił sobie za cel uczynienie "Dragon Age II" bardziej przystępnym dla nowych użytkowników, a tym samym trafić do większej liczby odbiorców. Postanowiono uprościć pewne mechaniki, przy jednoczesnym zachowaniu wielu elementów typowych dla gier fabularnych. Studio zapoznało się również z recenzjami "Początku", co uświadomiło twórcom, że – zwłaszcza na konsolach – była ona powszechnie krytykowana za skupianie się na ślamazarnej walce. Doprowadziło to do przyjrzenia się rozgrywkom w grach akcji i przyspieszenia walki, żeby była bardziej responsywna, a akcje były wykonywane bez opóźnień. Odzwierciedlać miały to bardziej reaktywne i „stylowe” animacje walki. Chociaż gra stała się bardziej nastawiona na akcję, twórcy zdecydowali się nie porzucać całkowicie taktycznego aspektu "Początku", uważając, że może to wyobcować ich fanów. Pomimo tego usunięto znany z poprzedniej części widok z góry, chciano bowiem stworzyć bardziej zróżnicowaną scenerię bez konieczności oglądania górnych części pomieszczeń. Laidlaw dodał, że rozgrywka jest bardziej taktyczna z natury, ponieważ rozwinięto system kombinacji, które gracz może wykonywać poprzez korzystanie z talentów wszystkich klas postaci. Według Robyn Theberge, kierowniczki projektu gry, celem zespołu było, żeby podczas korzystania z taktyki gracz „myślał jak generał”, a szybsza walka miała sprawić, że będzie „walczył jak Spartanin”.
Inspirację dla gry stanowiły filmy Pietera Bruegela, Sergia Leonego i Akiry Kurosawy, jak również "Straż przyboczna" i "Conan barbarzyńca". Zamierzeniem twórców było stworzenie stylu graficznego, który będzie „godny zapamiętania”, byli powiem świadomi tego, że w "Początku" lokacje były w dużej mierze niewyróżniające się. Żeby wyeliminować wizualne nieścisłości pierwowzoru, zadbano również o to, żeby gra miała spójny projekt graficzny. Przeprojektowano pojawiające się w uniwersum rasy, żeby bardziej odróżnić je od siebie – przykładowo, qunari, w odróżnieniu od "Początku", mają rogi na głowach. Ze względu na krótki cykl produkcyjny, akcja całej gry została osadzona w jednym mieście i jego bezpośrednich okolicach, żeby móc wielokrotnie wykorzystać te same zasoby, takie jak np. miejsca i budynki. Według Laidlawa, twórcy inspirowali się grą "", w której gracze obserwowali, jak z czasem miasto ewoluuje. Od studia wymagało to jedynie zmodyfikowania już istniejących zasobów, bez konieczności tworzenia nowych.
Podczas gdy "Początek" opracowywano głównie z myślą o komputerach osobistych, "Dragon Age II" było tworzone jako gra wieloplatformowa, studiu zależało bowiem, żeby gracze na każdym urządzeniu czerpali taką samą radość z grania. Sterowanie – w tym widok taktyczny i menu komend – oraz fabuła są identyczne na każdej platformie, zmieniony został jedynie interfejs użytkownika. Według Laidlawa, portowanie "Początku" na PlayStation 3 było okropnym doświadczeniem. Mając to w pamięci, twórcy przeprojektowali wszystkie zasoby, żeby wyglądały lepiej. Gra została stworzona na ulepszonej wersji silnika Eclipse, przemianowanej na Lycium, mającym odzwierciedlać nowy styl artystyczny gry. Neil Thompson – kierownik działu animacji i artystycznego – przyznał w 2013 roku, że zespół był zawiedziony oprawą wizualną "Dragon Age II", ponieważ w momencie premiery gry Eclipse był już przestarzały, co skutkowało przeciętną grafiką. Znacznemu usprawnieniu uległo oświetlenie, jako że silnik obsługiwał oświetlenie globalne. Wprowadzono również nowe narzędzie do edytowania nieba i renderowania wody.
Scenariusz.
Poza Gaiderem, za scenariusz gry, jak również poszczególnych postaci czy zadań, odpowiadało pięcioro innych scenarzystów – Ferret Baudoin, Sheryl Chee, Jennifer Brandes Hepler, Mary Kirby i Lukas Kristjanson. Zamiarem zespołu było odejście od formuły prowadzenia narracji znanej z "Początku", która krytykowana była jako przewidywalna i schematyczna opowieść o podróży herosa. Wskutek tego scenarzyści postanowili uczynić narrację bardziej „osobistą”, koncentrując się na losach jednej postaci na przestrzeni kilku lat, całość spajając klamrą pozwalającą pominąć okresy nieinteresujące gracza. Żeby osiągnąć ten cel, zrezygnowano z historii wprowadzających w życiorys postaci. W przeciwieństwie do Strażnika – milczącego protagonisty "Początku " – Hawke, wzorem Bezimiennego z "", został w pełni udźwiękowiony. Twórcy postanowili również na mroczniejszy ton opowieści niż w poprzedniej części, co – zdaniem Gaidera – dało nowe możliwości narracyjne, takie jak np. dosadniejsze podkreślenie decyzji podjętych przez gracza czy zmiana niektórych elementów świata gry. Według Laidlawa, wybory mające większe znaczenie miały uczynić z "Dragon Age II" „najbardziej reakcyjną grę” studia. Wybory podejmowane przez gracza dzieliły się na niuanse, wybory „miejscowe” i globalne. Podczas gdy niuanse miały niewielki wpływ na narrację, decyzje miejscowe i globalne zmieniały ją drastycznie, kładąc podwaliny pod fabułę trzeciej części. Twórcy mieli nadzieję, że dzięki nieznajomości konsekwencji podejmowanych decyzji, przedstawiona w grze historia zostanie odebrana przez graczy jako bardziej osobiste doświadczenie. Podobnie jak w Początku, wybory nie były czarno-białe, pozwalając graczom podejmować takie decyzje, jakie uznali za słuszne.
Tworząc scenariusz, studio zdecydowało się na podejście tzw. „jednostronicowca” – stworzenia krótkiego ogólnego zarysu, który następnie był rozbudowywany o mniejsze, bardziej szczegółowe elementy. Żeby zapewnić spójność świata, twórcy korzystali z wewnętrznej wiki, na której przechowywali informacje na jego temat. Każdy element fabuły był dwukrotnie kolaudowany. Podczas pierwszej kolaudacji, nazywanej przez twórców „białą skrzynką”, oceniano tempo i przedstawione przed postacią wybory, zaś podczas drugiej – „pomarańczowej skrzynki” – szczegóły każdego zadania. Chociaż możliwe było zaimportowanie stanu świata z "Początku", nie miało to znaczącego wpływu na fabułę. Twórcom zależało na tym, żeby gracze mieli świadomość, że ich wybory odcisnęły jakieś piętno na świecie przedstawionym, sporadycznie pokazując na ekranie też jakąś znaną z poprzedniczki postać, bez konieczności tworzenia „obowiązkowych gościnnych występów” wszystkich z nich. Uznali oni również, że odnoszenie się do każdego wyboru z "Początku" wyobcowałoby graczy, którzy z poprzedniczką nie mieli styczności. Laidlaw dodał, że w przeciwieństwie do "Mass Effectów", "Dragon Age’e" nastawione są bardziej na miejsce i świat, a nie na postacie. Według Gaidera, tematem przewodnim gry było „wolność kontra bezpieczeństwo”, odnosząc się do konfliktu pomiędzy magami a templariuszami. Na potrzeby gry napisano blisko pół miliona linii dialogowych i nagrano około 103 minut przerywników filmowych.
Ścieżka dźwiękowa.
Ponieważ gra opowiada o przygodach Hawke’a i jego rodziny w świecie gry, podstawą ścieżki dźwiękowej był kwartet smyczkowy, podczas gdy orkiestra stanowiła tło. Jako że Kirkwall było miejscem obcym dla głównego bohatera, w celu podkreślenia tej obcości Inon Zur zdecydował się na wprowadzenie do motywów związanych z miastem elementów bliskowschodnich. Przy ścieżce dźwiękowej współpracowali izraelska piosenkarka Aubrey Ashburn, która wykonała motyw przewodni i kilka utworów, oraz zespół Florence and the Machine, którego piosenka „I’m Not Calling You a Liar” została przerobiona na potrzeby gry. Podobnie jak w przypadku "Początku", muzyka stanowi połączenie „heroicznej” i „demonicznej”. Ponieważ pracując nad pierwszą częścią Zur ustanowił już styl muzyczny serii, przy komponowaniu muzyki do drugiej dano mu większą swobodę twórczą.
Marketing i promocja.
Electronic Arts zapowiedziało wydanie "Dragon Age II" w lipcu 2010 roku. Od 22 lutego do 1 marca 2011 roku dostępna była wersja demonstracyjna gry. Osoby, które zamówiły grę w przedsprzedaży przez 11 stycznia 2011, otrzymały wydanie "BioWare Signature Edition", zawierające dodatkowe przedmioty, towarzysza i cyfrową wersję ścieżki dźwiękowej. BioWare nawiązało współpracę z Razerem, w ramach której na rynek wypuszczono peryferia dla graczy „Collector's Edition Product Line”. W marcu 2011 na Facebooku udostępniona powiązana z "Dragon Age II" dwuwymiarowa fabularna gra strategiczna "Dragon Age Legends". Posiadacze "Dead Space 2" otrzymali zbroję wzorowaną na protagoniście gry, Isaacu Clarke’u.
W lipcu 2011 roku gra została usunięta z cyfrowej dystrybucji na platformie Steam. Według Electronic Arts, powodem tego było naruszenie polityki firmy Valve, która „ogranicza to, w jaki sposób producenci gier mogą oferować klientom zawartość do pobrania”. Gracze, którzy zakupili grę niedługo po premierze, otrzymali darmowe kody uprawniające do pobrania innej gry BioWare’u – "Mass Effect 2". 3 maja 2018 roku "Dragon Age II" trafiło na listę gier wstecznie kompatybilnych na Xboksie One.
Od marca do października 2011 roku do gry wydano łącznie sześć pakietów dodatków, w tym dwa rozszerzenia fabularne. W pierwszym – "Dziedzictwo" – Hawke bada wzniesione przez szarych strażników więzienie, w którym przetrzymywany jest potężny mroczny pomiot. W "Znaku zabójcy" sprzymierza się z elfką Tallis, żeby przedostać się do orlezjańskiego zamku i wykraść cenną relikwię. Pozostałe pakiety zawierały dodatkowe elementy wyposażenia. W produkcji znajdowało się również trzecie rozszerzenie fabularne, "The Exalted March", studio zdecydowało się jednak porzucić prace nad nim, żeby skoncentrować się na wprowadzaniu poprawek do silnika Frostbite, żeby użyć go w swoich przyszłych grach.
W lutym 2011 roku zapowiedziano miniserial "Dragon Age: Redemption", w którym główną rolę Tallis zagrała Felicia Day. Reżyserem serialu był Peter Winther, autorem zdjęć John Bartley, a Day zaangażowana była w pisanie scenariusza. Sześcioodcinkowa produkcja zadebiutowała 10 października 2011 roku, dzień przed premierą dodatku do gry "Znak zabójcy", w którym Tallis pojawia się jako tymczasowa towarzyszka Hawke'a.
Odbiór.
Według średniej ocen w agregatorze recenzji Metacritic – w zależności od platformy, wynoszącej od 79 do 82 punktów na 100 – gra spotkała się z ogólnie pozytywnym przyjęciem krytyków. Laidlaw przyznał, że studio nigdy nie łudziło się, że "Dragon Age II" zostanie ocenione lepiej niż "Początek", liczył jednak na to, że gra otrzyma wyższą średnią ocen, niż otrzymała ostatecznie.
Kilku krytyków chwaliło system walki, zauważając, że jest ona szybsza niż w części pierwszej. Joe Juba z magazynu „Game Informer” chwalił go za „responsywność”, stwierdzając, że pasuje do gry. Kristine Steimer z IGN uznała walkę, dobrze łączącą ze sobą elementy akcji i taktyki, za „dającą rozrywkę” i „wszechstronną”, skrytykowała jednak nieprecyzyjne sterowanie w wersji konsolowej i słabą sztuczną inteligencję. Mike Sharkey, recenzent serwisu GameSpy, określił rozgrywkę jako „gładką”. Zauważył, że usprawniono interfejs użytkownika, stwierdzając, że jest to „świetne połączenie” akcji i strategii, chociaż ta ostatnia okazała się mniej potrzebna, niż w "Początku". Eric Neigher z GamesRadar był zawiedziony „nieporęcznością” systemu strategii, który jego zdaniem sprawił, że walka stała się zbyt prosta. Richowi McCormickowi piszącemu dla „PC Gamera” spodobały się talenty i umiejętności, których używanie uznał za „ekscytujące”. Kevin VanOrd z GameSpotu docenił jego elastyczność, uznając go jednak za zbyt uproszczony, podobnie jak zarządzanie ekwipunkiem. Zarówno VanOrd, jak i Juba zaznaczyli, że widok trzecioosobowy w wersji na komputery osobiste jest niedopracowany.
Scenariusz i sposób prowadzenia historii spotkały się z mieszanym przyjęciem. Wykorzystanie nierzetelnego narratora jako element spajający fabułę został doceniony przez McCormicka i Steimer. Sharkeyowi spodobała się trzyaktowa struktura, którą porównał do „czytania powieści historycznej” opisującą „trudny okres we w pełni zarysowanym świecie fantasy”. Neigher uznał, że trzy akty składają się na „robiącą wrażenie” historię, dorównującą pierwszej części. Odmienne zdanie wyraził VanOrd, który nazwał scenariusz „krokiem wstecz” względem "Początku", ponieważ brakowało w nim nadrzędnego celu, który napędzałby gracza, przez co opowieść była mniej epicka, niż powinna. Zaznaczył jednak, że w grze zdarzają się „serdeczne momenty”, związane głównie z towarzyszami i zadaniami pobocznymi. W podobnym tonie na temat niedociągnięć fabuły wypowiedział się Juba, twierdząc, że w głównym wątku niewiele było napięcia czy konsekwencji, a całość sprawiała wrażenie, jakby kilka zadań pobocznych połączono w jedno. Pochwalił jednak niektóre wątki jako kreatywne i innowacyjne. Zarówno VanOrd, jak i Dan Whitehead z magazynu „Eurogamer” zauważyli, że gra czerpała inspirację z wydarzeń mających miejsce w świecie rzeczywistym, kiedy pisano wątki konfliktów na tle kulturowym i politycznym. Whitehead nazwał "Dragon Age II" „grą polityczną”.
Opinie krytyków na temat systemu dialogów były podzielone. McCormick uznał, że ze względu na brak wskaźnika moralności, gracze wybierają różne warianty zależnie od okoliczności, zamiast odgrywać i kreować jakąś postać. Pochwalił jednak trzyaktową strukturę, jako nadającą wagi podejmowanym wyborom. Za „imponujące” uznał, że decyzja podjęta w jednym akcie może mieć znaczące konsekwencje w kolejnym, rozgrywającym się trzy lata później. Według Sharkeya i Whiteheada wybory miały znaczenie i często były moralnie niejednoznaczne. Podobnie stwierdził VanOrd, przypisując to niepewnej sytuacji politycznej Thedas. Wyraził zawód, ponieważ część wyborów była tylko iluzoryczna, w ogólnym rozrachunku jego zdaniem wybory miały jednak większe znaczenie niż w "Początku". Odmiennego zdania była Steimer, która uznała wybory za pozbawione znaczenia, a dodatkowo skrytykowała fakt, że gra kończy się cliffhangerem. Joseph Leray z serwisu Destructoid, oceniając tempo gry, stwierdził, że „pierwszy akt jest za długi, trzeci za krótki, a drugi sprawia wrażenie, jakby był finałem, ale jest w dużej mierze niezwiązany z głównym wątkiem fabularnym”.
Z uznaniem krytyków spotkali się towarzysze Hawke’a. Steimer spodobały się rozmowy prowadzone przez nich w tle, które uznała za „radujące serce” i „przezabawne”. Sharkey uznał towarzyszy za najlepszych we wszystkich dotychczasowych grach BioWare’u, skrytykował jednak niemożliwość zmienienia ich ubioru. Spodobali się oni również Neigherowi – jego zdaniem byli bardziej wyraziści, a mniej „objaśniający”. Whitehead i VanOrd uznali, że towarzysze nie są tak interesujący jak w "Początku", VanOrd dodał jednak, że mimo tego ich charaktery są bardziej „żywe”, a wszyscy zostali znakomicie zagrani i napisano dla nich dobre dialogi. Według Juby towarzysze byli lepsi niż w pierwszej części. Lerayowi podobały się związane z nimi zadania, narzekał jednak na fakt, że gra nie daje zbyt wielu możliwości na wchodzenie z nimi w interakcje. Chris Thursten z „PC Gamer”, pisząc w 2015 roku wspominkowy tekst na temat "Dragon Age II", pochwalił różnorodność towarzyszy, zauważając, że „mają swoje domy, zajęcia i opinie”, oraz złożone relacje, jakie pomiędzy nimi zachodzą. Dodał, że dekada spędzona przez Hawke’a w Kirkwall to przede wszystkim poznawanie tych relacji, konkludując, że „od tamtej pory BioWare nie stworzyło narracji z tyloma niuansami czy sprytnymi zagrywkami”.
Z największą krytyką spotkało się osadzenie fabuły w jednym mieście i konieczność przemierzania bezustannie tych samych miejsc. Według Steimer, zmarnowało to bogaty świat wykreowany na potrzeby uniwersum. McCormick zasugerował, że ze względu na małą skalę gracze mogli bardziej zaangażować się w życie miasta, jego kulturę i politykę. Sharkey był zawiedziony przesadnym wykorzystywaniem tych samych miejsc, stwierdzając, że niektóre z nich są „skopiowanymi przez kalkę "dungeon crawlami"”. Neigher dodał, że ze względu na konieczność wracania ciągle do znanych już miejsc, gra sprawia wrażenie bardziej liniowej niż "Początek". Według Juby, liczba miejsc w grze była „boleśnie ograniczona”, a gracze po pewnym czasie będą mieli ich dość. Leray skrytykował lokacje jako „nijakie”, dodając, że wykorzystywanie ich w kółko tylko pogorszyło sytuację. Podobnie jak Juba odniósł wrażenie, że z w miarę postępów w fabule stają się one „czerstwe”, a miasto oferuje graczom zbyt mało interesujących postaci czy zadań.
Odbiór ze strony graczy.
Przed premierą gry fani "Początku" wyrażali zaniepokojenie, że gra zostanie uproszczona wzorem "Mass Effect". Gaider zapewnił, że w żadnym przypadku tak się nie stanie. Chociaż BioWare spodziewało się krytyki ze strony fanów, którym mogą nie spodobać się daleko idące zmiany wprowadzone w kontynuacji, studio było zaskoczone powszechną krytyką z ich strony. Electronic Arts przyznało, że jest świadome negatywnego odbioru gry przez część fanów i że „stracili część miłośników "Początku"”. Opinie graczy odnośnie do "Dragon Age II" były bardzo podzielone. Z największą krytyką spotkały się pojawiający się falami wrogowie, przesadne wykorzystywanie w kółko tych samych lokacji i brak historii początkowych.
Kontrowersje.
Po premierze gry, pracownik BioWare’u – Chris Hoban – został przyłapany na wystawieniu jej w agregatorze recenzji Metacritic oceny 10/10. Przedstawiciel Electronic Arts odpowiedział na zarzuty, że normalnym jest, że osoba pracująca nad jakąś grą chce ją wesprzeć; nie wiadomo jednak, czy Hoban działał na własną rękę, czy na polecenie firmy. Grę krytykowano również za wykorzystywanie systemu zabezpieczeń SecuROM. Studio odrzuciło te oskarżenia, stwierdzając, że wykorzystało tylko opracowany przez firmę odpowiedzialną za SecuROM program, który uniemożliwiał zagranie w "Dragon Age II" przed premierą i usuwał się w dniu, kiedy oficjalnie miała trafić na rynek.
Na początku 2011 roku, krótko po premierze gry, na forum społecznościowym BioWare’u pojawił się wpis użytkownika wyrażającego niezadowolenie z faktu, że postacie niezależne tej samej płci czynią awanse wobec Hawke’a, chociaż on – jako gracz – nie wyraził na to przyzwolenia, domagając się opcji wyłączenia homoseksualnych romansów i położenia większego nacisku na zadowolenie przede wszystkim graczy będących białymi, heteroseksualnymi mężczyznami. David Gaider odpowiedział na zarzuty stwierdzając, że gra przeznaczona jest dla każdej grupy odbiorców, bez względu na płeć, rasę czy orientację seksualną, a dodatkowo opracowanie romansów, które nazwał „nierealistycznie biseksualnymi”, było tańsze i szybsze niż pisanie ich osobno dla każdej postaci.
Sprzedaż.
"Dragon Age II" w tygodniu premiery było najlepiej sprzedającą się grą w Wielkiej Brytanii, znacznie wyprzedzając pozostałe gry, w tym m.in. "Pokémon Black" i "White". W mniej niż dwa tygodnie sprzedano ponad milion egzemplarzy, co grze udało się osiągnąć szybciej niż "Początkowi" w 2009. Do maja 2011 roku gra rozeszła się w ponad dwóch milionach egzemplarzy.
Kontynuacja.
W listopadzie 2014 roku na platformach Microsoft Windows, PlayStation 4, PlayStation 3, Xbox One i Xbox 360 wydana została kontynuacja, zatytułowana "". Koryfeusz, złoczyńca z dodatku "Dziedzictwo", pojawia się w niej jako główny antagonista, z kolei Hawke jako niegrywalny bohater niezależny.

</doc>
<doc id="2076359" url="https://pl.wikipedia.org/wiki?curid=2076359" title="Wielki Kopieniec">
Wielki Kopieniec



</doc>
<doc id="2076360" url="https://pl.wikipedia.org/wiki?curid=2076360" title="Mały Kopieniec">
Mały Kopieniec



</doc>
<doc id="2076362" url="https://pl.wikipedia.org/wiki?curid=2076362" title="Antoni Kątski">
Antoni Kątski

Antoni Kątski, także Antoine de Kontski (ur. 25 września 1816 w Krakowie, zm. 7 grudnia 1899 w Iwańczycach na Wołyniu) – polski pianista i kompozytor. Syn skrzypka i kompozytora Grzegorza Kątskiego, brat pianisty i kompozytora Stanisława Kątskiego oraz skrzypka i kompozytora Apolinarego Kątskiego, stryj pianistki Wandy Kątskiej i wiolonczelisty Zygmunta Kątskiego.
Życiorys.
Pochodził z muzykalnej rodziny. Jego brat Karol został również pianistą, bracia Stanisław i Apolinary skrzypkami. Gry na fortepianie uczył się początkowo u swojego ojca Grzegorza.
Prawdopodobnie naukę muzyki kontynuował w końcu lat 20. XIX wieku w Szkole Głównej Muzyki w Warszawie. Następnie w latach 1829-1830 był uczniem Johna Fielda w Moskwie, a od 1832 studiował w Konserwatorium Towarzystwa Przyjaciół Muzyki w Wiedniu: kompozycję u Simona Sechtera i fortepian u Sigismunda Thalberga.
Po raz pierwszy wystąpił publicznie (wraz z bratem Karolem) w Krakowie, w wieku 4 lat (3 lutego 1822). Od tej pory występował stale jako „cudowne dziecko” w Warszawie i innych miastach Polski, a także w Wiedniu, na Węgrzech i w Rosji. Bardzo wcześnie rozpoczął też komponowanie. Jego pierwsze utwory – "Taniec polski i anglez", "Taniec polski i mazur" – zostały wydane w Warszawie w 1825. W czasie pobytu w Paryżu został sędzią konkursów konserwatorium paryskiego. 26 maja 1845 muzykował razem z Chopinem w paryskim salonie Czartoryskich. 1849 rozpoczął tournées po Europie; koncertował w Madrycie i Sewilli (także na dworze królewskim). Następnie udał się do Portugalii; występował w Lizbonie, gdzie – na życzenie króla – opracował projekt reorganizacji tamtejszego konserwatorium, za co otrzymał Order Niepokalanego Poczęcia.
W latach 1851–1853 przebywał w Berlinie jako nauczyciel gry na fortepian księżniczki pruskiej Ludwiki i nadworny pianista. W tym czasie koncertował w wielu miastach Niemiec i Austrii, a także odbył podróż koncertową z bratem Apolinarym do Polski, Grecji, Turcji, Egiptu i Włoch. W latach 1854–1867 przebywał w Petersburgu; założył tam Towarzystwo Miłośników Muzyki Klasycznej i działał jako pedagog. W dalszym ciągu koncertował, sam lub z bratem Apolinarym w wielu miastach Rosji. Skomponował tam "Symfonię a-moll" opus 220, którą dedykował carowi w nadziei otrzymania stanowiska dworskiego pianisty. W 1867 przeniósł się do Londynu, gdzie mieszkał przez 16 lat, zajmując się pedagogiką muzyczną i komponowaniem. W 1883 wyjechał na stałe do USA, początkowo do Buffalo, później do stanu Michigan i tam objął stanowisko profesora konserwatorium w Grand Rapids. Równocześnie odbywał liczne tournées po USA. W 1890 występował również w Japonii. W 1897 rozpoczął wielką podróż koncertową dookoła świata, która obejmowała Australię, Nową Zelandię, Indie, Chiny, Japonię, Syjam, a także Rosję i Polskę. Otrzymał liczne medale i ordery nadawane mu przez koronowane głowy w całej Europie.
Twórczość.
Skomponował ponad czterysta utworów, w większości wirtuozowskich utworów na fortepian, wśród nich popularne "Przebudzenie się lwa". Skomponował też operę "Marcello" (1880) i trzy operetki: "Les Deux Distraits" według komedii "Roztargnieni" Augusta von Kotzebue (1872), "Anastasie" (1882) i "Le Sultan de Zanzibar" (1885).
Był również pedagogiem i autorem szkoły gry na fortepianie "L’indispensable du pianiste" ("Niezbędnik pianisty").

</doc>
<doc id="2076363" url="https://pl.wikipedia.org/wiki?curid=2076363" title="Wielki Kopieniec (Dolina Chochołowska)">
Wielki Kopieniec (Dolina Chochołowska)

Wielki Kopieniec lub po prostu Kopieniec (1257 m) – reglowy szczyt w Dolinie Chochołowskiej w Tatrach Zachodnich. Znajduje się na przedłużeniu grzbietu Kulawca odchodzącego od Trzydniowiańskiego Wierchu w północnym kierunku, w samym kącie Doliny Chochołowskiej i Doliny Starorobociańskiej. Jego stoki opadają do tych dolin oraz do żlebu Krowiniec (często nazywanego Krowim Żlebem), wciętego w północne stoki Trzydniowiańskiego Wierchu. Na południe od wierzchołka Wielkiego Kopieńca znajduje się przełączka zwana Kopieńcowym Przechodem (1205 m) oddzielająca go od wyżej położonego, ale mniej wybitnego Małego Kopieńca (1329 m).
Jest całkowicie porośnięty lasem i nie prowadzą przez niego szlaki turystyczne. Z Polany Chochołowskiej jest widoczny jako zalesiony kopiec u podnóży Kominiarskiego Wierchu.
W gwarze podhalańskiej kopieńcem nazywa się górę o kształcie podobnym do kopca. W Tatrach jest jeszcze drugi, również reglowy szczyt o tej samej nazwie – Wielki Kopieniec w Dolinie Olczyskiej.

</doc>
<doc id="2076368" url="https://pl.wikipedia.org/wiki?curid=2076368" title="Jens-Peter Herold">
Jens-Peter Herold

Jens-Peter Herold (ur. 2 czerwca 1965 w Neuruppin) – niemiecki lekkoatleta średniodystansowiec reprezentujący początkowo Niemiecką Republikę Demokratyczną, medalista olimpijski z 1988 oraz mistrz Europy.
Kariera zawodnicza.
Specjalizował się w biegu na 1500 metrów. Zajął w tej konkurencji 2. miejsce na halowych mistrzostwach Europy w 1987 w Liévin, przegrywając jedynie z Holendrem Hanem Kulkerem. Na mistrzostwach świata w 1987 w Rzymie był na tym dystansie szósty. W tym samym roku ustanowił rekord NRD w biegu na 1500 metrów wynikiem 3:33,28, który nie został poprawiony do końca istnienia tego państwa.
Zdobył brązowy medal w biegu na 1500 metrów na igrzyskach olimpijskich w 1988 w Seulu, za Kenijczykiem Peterem Rono i Brytyjczykiem Peterem Elliottem. 2 lipca 1988 w Oslo ustanowił rekord NRD w biegu na 1 milę czasem 3:49,22, który do tej pory (czerwiec 2021) jest rekordem Niemiec. Podczas Pucharu Świata w 1989 w Barcelonie zajął 2. miejsce w biegu na 800 metrów i 3. miejsce w biegu na 1500 metrów. Zwyciężył w biegu na 1500 metrów na halowych mistrzostwach Europy w 1990 w Glasgow, a następnie na mistrzostwach Europy w 1990 w Splicie. W 1987 (w barwach NRD) i 1991 (w barwach Niemiec) stawał na podium finału A pucharu Europy.
Po zjednoczeniu Niemiec startował w reprezentacji tego państwa. Zajął 4. miejsce w finale biegu na 1500 metrów na mistrzostwach świata w 1991 w Tokio, przegrywając brązowy medal na linii mety ze swym rodakiem Hauke Fuhlbrügge. Na igrzyskach olimpijskich w 1992 w Barcelonie był szósty. Wystąpił również na mistrzostwach świata w 1993 w Stuttgarcie, na mistrzostwach Europy w 1994 w Helsinkach i na mistrzostwach świata w 1995 w Gōteborgu, ale odpadał w przedbiegach. Do tej pory (czerwiec 2021) jest halowym rekordzistą Niemiec w biegu na 1000 metrów (2:17,09 5 lutego 1993 w Berlinie), a także w biegu na milę (3:53,74 1 marca 1994 w Karlsruhe)i w biegu na 2000 metrów (4:56,23 6 marca 1993 w Karlsruhe).
Herold był mistrzem NRD w biegu na 800 metrów w 1987 i 1989, a także mistrzem na 1500 metrów w latach 1987–1990 i wicemistrzem w 1986. W hali był mistrzem NRD na 1500 m w latach 1986, 1987 i 1990, a w biegu na 3000 m mistrzem w 1987 i wicemistrzem w 1988.
Po zjednoczeniu Niemiec był mistrzem tego państwa na 1500 m w latach 1991-1993 oraz brązowym medalistą w 1995, a w hali mistrzem w 1993 i 1994 i brązowym medalistą w 1995.

</doc>
<doc id="2076380" url="https://pl.wikipedia.org/wiki?curid=2076380" title="Bernadette Zurbriggen">
Bernadette Zurbriggen

Bernadette Zurbriggen (ur. 30 sierpnia 1956 w Saas-Grund) – szwajcarska narciarka alpejska.
Kariera.
W zawodach Pucharu Świata zadebiutowała 3 grudnia 1971 roku w Sankt Moritz, zajmując 30. miejsce w zjeździe. Pierwsze punkty (do sezonu 1977/1978 punkty zdobywało 10 najlepszych zawodniczek) wywalczyła 25 lutego 1972 roku w Crystal Mountain, gdzie zajęła czwarte miejsce w tej samej konkurencji. Na podium zawodów tego cyklu pierwszy raz stanęła 18 grudnia 1971 roku w Sestriere, kończąc rywalizację w gigancie na drugiej pozycji. W zawodach tych rozdzieliła Austriaczkę Annemarie Moser-Pröll i swą rodaczkę Marie-Theres Nadig. W kolejnych startach jeszcze 41 razy stawała na podium, odnosząc przy tym dziesięć zwycięstw: 7 marca 1973 roku w Anchorage, a 15 stycznia 1975 roku w Schruns, 31 stycznia 1975 roku w Chamonix, 3 grudnia 1975 roku w Val d’Isère, 8 stycznia 1976 roku w Meiringen, 22 stycznia 1976 roku w Badgastein i 18 stycznia 1977 roku w Schruns była najlepsza w zjazdach. W sezonie 1975/1976 zajęła czwarte miejsce w klasyfikacji generalnej, a w klasyfikacjach zjazdu i kombinacji była druga. Drugie miejsce w klasyfikacji zjazdu zajęła także w sezonach 1974/1975 i 1978/1979.
Wystartowała na igrzyskach olimpijskich w Sapporo w 1972 roku, gdzie zajęła 7. miejsce w zjeździe, 18. w gigancie, a slalomu nie ukończyła. Podczas rozgrywanych cztery lata później igrzysk w Innsbrucku była siódma w zjeździe, dwunasta w slalomie, a giganta nie ukończyła. Brała także udział w igrzyskach olimpijskich w Lake Placid w 1980 roku, zajmując jedenastą pozycję w zjeździe. Jedenasta w tej konkurencji była też na mistrzostwach świata w Sankt Moritz w 1974 roku i podczas mistrzostw świata w Garmisch-Partenkirchen w 1978 roku.

</doc>
<doc id="2076381" url="https://pl.wikipedia.org/wiki?curid=2076381" title="Rana amurensis">
Rana amurensis

Rana amurensis – gatunek płaza bezogonowego z rodziny żabowatych.
Taksonomia.
Gatunek po raz pierwszy opisał francuski zoolog George Boulenger w 1886 roku na łamach czasopisma "Bulletin de la Société Zoologique de France". Jako miejsce typowe autor wskazał Syberię. Nazwę "R. amurensis" uznawano za synonim "Rana coreana", co znieśli Song "et al." (2006).
Występowanie.
Płaz ten zamieszkuje Daleki Wschód i Syberię. Spotyka się go w Federacji Rosyjskiej, Mongolii, Chinach i Korei Północnej. Jego obecność w Kazachstanie nie jest pewna.
Nie widuje się go na terenach położonych ponad 600 m n.p.m. Zasiedla lasy różnego typu, w tym iglaste, porośnięte głównie jodłą, świerkiem i modrzewiem, liściaste i mieszane, tereny krzaczaste i trawiaste, łąki, zwłaszcza podmokłe, bagna, brzegi rzek, tereny zalewowe, polany leśne; zapuszcza się nawet na stepy i do tundry. Spotyka się go w środowiskach nieznacznie zmodyfikowanych.
Odbywa hibernację na dnie zbiornika wodnego, w mule.
Rozmnażanie.
Przebiega w płytkich zbiornikach wodnych, jak stawy, jeziora, rowy, mokradła, duże kałuże. Preferuje do tego celu wody stojące.
Status.
Na dużej części swego zasięgu występowania zwierzę jest pospolite. Lokalny spadek liczebności dotyczy obszarów miejskich i przemysłowych. Globalnie jednak liczebność nie podlega większym zmianom.
Wśród zagrożeń dla tego gatunku wymienia się:
Zwierzę zamieszkuje liczne obszary chronione.

</doc>
<doc id="2076388" url="https://pl.wikipedia.org/wiki?curid=2076388" title="Kościół św. Wawrzyńca w Toruniu">
Kościół św. Wawrzyńca w Toruniu

Kościół św. Wawrzyńca – kościół, który znajdował się w prawobrzeżnej części miasta, w sąsiedztwie zespołu staromiejskiego, przy ob. ulicy Wały gen. Sikorskiego. Rozebrany w 1824 roku.
Historia.
Drewniany kościół istniał od lat 60. XIII w. Nieznana jest data wzniesienia murowanego kościoła. Przebudowa mogła mieć miejsce pod koniec XIII lub w I poł. XIV w. Murowana świątynia istniała od 1349 roku, kiedy to miasto otrzymało budynek na własność. Kościół był kilkukrotnie niszczony podczas działań wojennych (m.in. w latach 1422, 1657 i 1703) i odbudowywany. W 1712 roku został po raz ostatnio odnowiony. Ze względu na trudności finansowe parafii nie odbudowano całej świątyni. Ograniczono się wyłącznie do odnowienia prezbiterium i zabezpieczenia budynku, pozostawiając ściany korpusu nawowego w zgliszczach. W 1807 roku wojsko przejęło świątynię. W 1824 roku budynek rozebrano.
Wygląd kościoła jest znany dzięki rysunkowi panoramy Torunia autorstwa Georga Friedricha Steinera, a także kopii zaginionego rysunku z pocz. XIX w., pochodzącego ze zbiorów rodziny Weese. Na zachowanej kopii z kolekcji rodziny Weese widać zamknięty deskami zachodni szczyt prezbiterium kościoła.
W pobliżu kościoła św. Wawrzyńca stały kościół św. Krzyża, istniejący od poł. XIV w. do ok. XVI w., i szpital św. Wawrzyńca, wzniesiony w 1441 roku na miejscu klasztoru benedyktynek i zburzony w XVI w.

</doc>
<doc id="2076390" url="https://pl.wikipedia.org/wiki?curid=2076390" title="Władimir Ekk">
Władimir Ekk

Władimir Jegorowicz Ekk (ros. Владимир Егорович Экк, ur. 1818, zm. 1875) – rosyjski lekarz.
Od 1833 był wolnym słuchaczem na wykładach w Cesarskiej Akademii Medyko-Chirurgicznej w Sankt Petersburgu. Studia ukończył w 1838 roku. W 1841 został wysłany na stypendium zagraniczne. Od 1844 jako adiunkt wykładał diagnostykę na Akademii Medyko-Chirurgicznej. W 1845 po przedstawieniu dysertacji "De pneumonia" otrzymał tytuł doktora medycyny. W 1848 mianowany profesorem zwyczajnym.
Ożenił się z Aleksandrą Zdekauer (1824-1870), córką Teodora Zdekauera (1776–1836). Z tego małżeństwa urodziło się pięcioro dzieci, w tym lekarz Nikołaj Ekk i Edward, generał rosyjskiej armii.

</doc>
<doc id="2076392" url="https://pl.wikipedia.org/wiki?curid=2076392" title="Irmgard Lukasser">
Irmgard Lukasser

Irmgard Lukasser (ur. 3 lutego 1954 w Assling) – austriacka narciarka alpejska.
Kariera.
W zawodach Pucharu Świata zadebiutowała w sezonie 1971/1972. Pierwsze punkty wywalczyła 7 grudnia 1972 roku w Val d’Isère, gdzie zajęła trzecie miejsce w zjeździe. Tym samym nie tylko zdobyła punkty, ale od razu stanęła na podium. W zawodach tych wyprzedziły ją jedynie rodaczka, Annemarie Moser-Pröll i Francuzka Jacqueline Rouvier. W kolejnych startach jeszcze cztery razy stawała na podium, za każdym razem w zjeździe: 9 stycznia 1973 roku w Pfronten i 7 stycznia 1976 roku w Meiringen była trzecia, a 10 stycznia 1973 roku w Pfronten i 8 stycznia 1976 roku w Meiringen zajmowała drugie miejsce. W sezonie 1972/1973 zajęła 10. miejsce w klasyfikacji generalnej, a w klasyfikacji zjazdu była piąta.
Wystartowała na igrzyskach olimpijskich w Innsbrucku w 1976 roku, gdzie zajęła 12. miejsce w zjeździe i 29. miejsce w gigancie. Zajęła też między innymi dziewiąte miejsce w zjeździe na mistrzostwach świata w Garmisch-Partenkirchen w 1978 roku.

</doc>
<doc id="2076393" url="https://pl.wikipedia.org/wiki?curid=2076393" title="Eugeniusz Tudzież">
Eugeniusz Tudzież

Eugeniusz Tudzież (ur. 30 marca 1973 w Rybniku) – polski żużlowiec.
Życiorys.
Licencję żużlową zdobył w 1990 r. w barwach klubu ROW Rybnik, który reprezentował do 1995 r. oraz w latach 1998–2000. Oprócz tego jeździł w Polonii Bydgoszcz (1996), WTS Wrocław (1997), ŻKS Krosno (2001) oraz Śląsku Świętochłowice (2002). W 1990 r. zdobył srebrny medal drużynowych mistrzostw Polski, dwukrotnie (Toruń 1990, Rybnik 1993) zdobył brązowe medale młodzieżowych mistrzostw Polski par klubowych, natomiast w 1996 r. w Gnieźnie zdobył tytuł mistrza Polski par klubowych. Dwukrotnie uczestniczył w finałach turniejów o "Srebrny Kask" (Machowa 1993 – V m., Gorzów Wielkopolski 1997 – XII m.).
Jest kuzynem Jerzego Dudka.

</doc>
<doc id="2076395" url="https://pl.wikipedia.org/wiki?curid=2076395" title="Postaci z uniwersum Dragon Age">
Postaci z uniwersum Dragon Age



</doc>
<doc id="2076399" url="https://pl.wikipedia.org/wiki?curid=2076399" title="Ingrid Gfölner">
Ingrid Gfölner

Ingrid Gfölner (ur. 13 września 1952 w Schruns) – austriacka narciarka alpejska.
Kariera.
W zawodach Pucharu Świata zadebiutowała 4 stycznia 1969 roku w Oberstaufen, gdzie zajęła 22. miejsce w slalomie. Pierwsze punkty (do sezonu 1977/1978 punkty zdobywało 10 najlepszych zawodniczek) wywalczyła 15 stycznia 1970 roku w Bad Gastein, gdzie zajęła szóste miejsce w zjeździe. Na podium zawodów tego cyklu pierwszy raz stanęła 10 stycznia 1973 roku w Pfronten, kończąc rywalizację w zjeździe na trzeciej pozycji. W zawodach tych wyprzedziły ją tylko dwie rodaczki: Annemarie Moser-Pröll i Irmgard Lukasser. W kolejnych startach jeszcze trzy razy stawała na podium, za każdym razem w zjeździe: 1 lutego 1973 roku w Schruns była trzecia, a 10 lutego 1973 roku w Sankt Moritz i 6 grudnia 1973 roku w Val d’Isère była druga. W sezonie 1972/1973 zajęła dziewiąte miejsce w klasyfikacji generalnej, a w klasyfikacji zjazdu była czwarta.
W 1970 roku wystartowała na mistrzostwach świata w Val Gardena, gdzie zajęła piąte miejsce w zjeździe i szesnaste w gigancie. Nie startowała na igrzyskach olimpijskich.

</doc>
<doc id="2076402" url="https://pl.wikipedia.org/wiki?curid=2076402" title="Conchita Puig">
Conchita Puig

Concepción Conchita Puig Barata (ur. 18 stycznia 1953 w Aiguafreda) – hiszpańska narciarka alpejska.
Kariera.
W Pucharze Świata zadebiutowała 9 stycznia 1971 roku w Oberstaufen, gdzie była szósta w slalomie. Tym samym już w debiucie zdobyła pierwsze pucharowe punkty. Jedyny raz na podium zawodów tego cyklu stanęła 2 lutego 1973 roku w Schruns, kończąc rywalizację w slalomie na trzeciej pozycji. W zawodach tych wyprzedziły ją tylko Rosi Mittermaier z RFN i Francuzka Patricia Emonet. Najlepsze wyniki osiągnęła w sezonie 1970/1971, który ukończyła na 20. pozycji w klasyfikacji generalnej.
Zajęła 29. miejsce w zjeździe na igrzyskach olimpijskich w Sapporo w 1972 r. Zajęła też 9. miejsce w slalomie na mistrzostwach świata w Val Gardena (1970) i w kombinacji na mistrzostwach świata w Sankt Moritz (1974).

</doc>
<doc id="2076403" url="https://pl.wikipedia.org/wiki?curid=2076403" title="Żale (literatura)">
Żale (literatura)

Żale – w literaturze staropolskiej utwory liryczne wyrażające ból z powodu nieszczęścia, skargi i narzekania na los. Ich tematyka bywała religijna (np. w pasyjnym utworze średniowiecznym "Żale Matki Boskiej pod krzyżem") lub patriotyczna (np. F. Karpińskiego "Żale Sarmaty nad grobem Zygmunta Augusta"). Mianem "żali" określa się też czasem opłakujące czyjąś śmierć cykliczne utwory zbliżone do trenów (np. "Żale nagrobne na ślachetnie urodzonego pana Jana Kochanowskiego" autorstwa Sebastiana Klonowica).

</doc>
<doc id="2076404" url="https://pl.wikipedia.org/wiki?curid=2076404" title="Kaplica św. Katarzyny w Toruniu">
Kaplica św. Katarzyny w Toruniu

Kaplica św. Katarzyny – kaplica, która znajdowała się w prawobrzeżnej części miasta, w sąsiedztwie Zespołu Staromiejskiego, przy kościele garnizonowym św. Katarzyny. Rozebrana w 1844 roku.
Historia.
Powstała w 1360 roku z fundacji prawdopodobnie Kazimierza Wielkiego. Od 1460 roku była kaplicą filialną parafii św. Jakuba. Pełniła funkcję kościoła pogrzebowego dla Nowego Miasta (tak jak kościół św. Jerzego dla Starego Miasta).
. W czasie potopu szwedzkiego został zniszczony i odbudowany w 1673 roku. Rozebrano ją w 1844 roku. Wezwanie przeniesiono do nowo powstałego kościoła Garnizonowego.

</doc>
<doc id="2076405" url="https://pl.wikipedia.org/wiki?curid=2076405" title="Tõde ja õigus">
Tõde ja õigus

Tõde ja õigus (pol. "Prawda i sprawiedliwość") – liczący pięć tomów cykl powieści Antona Hansena Tammsaare, napisany w latach 1926–1933 i uważany za najcenniejsze dzieło w twórczości prozatorskiej pisarza oraz jeden z najważniejszych utworów powieściowych w literaturze estońskiej. 
Cykl w znacznej mierze oparty jest na motywach autobiograficznych, opisuje przemiany społeczne i obyczajowe w Estonii na przestrzeni lat 1870–1930. Prezentuje epicką panoramę życia mieszkańców wsi i miast, niełatwe warunki życia oraz walkę człowieka z przyrodą. Jak napisał Zygmunt Stoberski, "Podstawową tezą tego utworu jest twierdzenie, że nie można znaleźć prawdy i sprawiedliwości w społeczeństwie opartym na niesprawiedliwości". 
Cykl składa się z pięciu tomów, które nie posiadają odrębnych tytułów (niektóre tytuły zostały nadane w tłumaczeniach na języki obce). Tom trzeci zawiera opis rewolucji 1905 roku, jednak ujęcie rewolucji nie jest on inspirowane ideologią, lecz uwagą wobec indywidualnego cierpienia w duchu Camusa. Ze względu na tematykę, tom trzeci był skracany przez sowiecką cenzurę i łączony z drugim tomem powieści. Tammsaare podsumował swe dzieło zaznaczając, iż każdy z tomów powieści przedstawia stosunek człowieka do ziemi (tom 1), Boga (2), państwa i społeczeństwa (3), samego siebie (4) oraz rezygnacji i zwątpienia (5).
Cykl, tłumaczony na języki obce, zyskał pewien rozgłos i uznanie za granicami Estonii. Zaczęto go porównywać z powieściami chłopskimi Knuta Hamsuna. 
Pierwszy tom cyklu, zatytułowany "Wargamäe", został przełożony (z języka niemieckiego) na język polski przez Janinę Nowak i opublikowany w Warszawie w 1971 r.

</doc>
<doc id="2076406" url="https://pl.wikipedia.org/wiki?curid=2076406" title="Duży Staw">
Duży Staw

Zbiorniki wodne w Polsce:

</doc>
<doc id="2076407" url="https://pl.wikipedia.org/wiki?curid=2076407" title="Skoki do wody na Letnich Igrzyskach Olimpijskich 1908">
Skoki do wody na Letnich Igrzyskach Olimpijskich 1908

Skoki do wody na Letnich Igrzyskach Olimpijskich 1908 w Londynie rozgrywane były w dniach 14 i 24 lipca 1908 r. Startowali wyłącznie mężczyźni.
Kraje uczestniczące.
W zawodach wzięło udział 39 skoczków z 9 krajów:

</doc>
<doc id="2076408" url="https://pl.wikipedia.org/wiki?curid=2076408" title="Jezioro Golejowskie">
Jezioro Golejowskie



</doc>
<doc id="2076409" url="https://pl.wikipedia.org/wiki?curid=2076409" title="Judy Crawford">
Judy Crawford

Judith MacPherson "Judy" Crawford (ur. 22 grudnia 1951 w Toronto) – kanadyjska narciarka alpejska.
Kariera.
W zawodach Pucharu Świata zadebiutowała w sezonie 1967/1968. Pierwsze punkty wywalczyła 25 stycznia 1969 roku w Saint-Gervais, gdzie zajęła szóste miejsce w zjeździe. Na podium zawodów tego cyklu jedyny raz stanęła 17 stycznia 1973 roku w Grindelwald, kończąc rywalizację w slalomie na trzeciej pozycji. W zawodach tych wyprzedziły ją jedynie Austriaczka Monika Kaserer i Rosi Mittermaier z RFN. W kolejnych startach jeszcze trzy razy była blisko podium: 11 lutego 1970 roku w Val Gardena, 3 stycznia 1972 roku w Oberstaufen i 23 marca 1973 roku w Heavenly Valley zajmowała czwarte miejsce. W sezonie 1972/1973 zajęła 16. miejsce w klasyfikacji generalnej, a w klasyfikacji slalomu była ósma.
Wystartowała na igrzyskach olimpijskich w Sapporo w 1972 roku, gdzie była czwarta w slalomie. Walkę o podium przegrała tam z Francuzką Florence Steurer. Zajęła tam też 24. miejsce w gigancie i 27. w zjeździe. W 1970 roku była czwarta w zjeździe na mistrzostwach świata w Val Gardena, przegrywając walkę o medal z Austriaczką Annemarie Moser-Pröll o 0,22 sekundy. Czwarta była także w kombinacji podczas mistrzostw świata w Sankt Moritz w 1974 roku, gdzie w walce o podium lepsza była Kaserer
Jej bratanica Candace Crawford i bratanek James Crawford także zostali narciarzami alpejskimi.

</doc>
<doc id="2076410" url="https://pl.wikipedia.org/wiki?curid=2076410" title="Zeitroman">
Zeitroman

Zeitroman (z niem. "powieść o czasie") – w niemieckiej terminologii krytycznej nazwa rozbudowanej powieści, zazwyczaj bliskiej realizmowi, przedstawiającej w szerokim ujęciu współczesną rzeczywistość społeczną, przede wszystkim zaś jej problemy ideowe i filozoficzne.

</doc>
<doc id="2076412" url="https://pl.wikipedia.org/wiki?curid=2076412" title="Sandra Poulsen">
Sandra Poulsen

Sandra Wayne Poulsen (ur. 24 lipca 1952 r.) – amerykańska narciarka alpejska. Zajęła 21. miejsce w zjexdzie na igrzyskach w Sapporo w 1972 r. Zajęła też 11. miejsce w gigancie na mistrzostwach świata w Sankt Moritz. Jej najlepszym sezonem w Pucharze Świata był sezon 1971/1972, kiedy to zajęła 16. miejsce w klasyfikacji generalnej.

</doc>
<doc id="2076414" url="https://pl.wikipedia.org/wiki?curid=2076414" title="Tomáš Cibulec">
Tomáš Cibulec

Tomáš Cibulec (ur. 15 stycznia 1978 w Hawierzowie) – czeski tenisista.
Kariera tenisowa.
Karierę tenisową Cibulec rozpoczął w roku 1996.
W rozgrywkach rangi ATP World Tour odniósł 3 deblowe triumfy oraz uczestniczył w 8 finałach.
Swój największy w karierze sukces Cibulec odniósł w 2002 roku, awansując do półfinału French Open wspólnie z Leanderem Paesem. Po drodze debel ten pokonał m.in. w ćwierćfinale Boba i Mike'a Bryanów, a w spotkaniu o udział w finale przegrał z Markiem Knowlesem i Danielem Nestorem. W sezonie 2001 Cibulec osiągnął ćwierćfinał French Open startując z Leošem Friedlem.
Najwyżej sklasyfikowany w rankingu deblistów był w połowie marca 2003 roku na 21. miejscu.

</doc>
<doc id="2076415" url="https://pl.wikipedia.org/wiki?curid=2076415" title="Xu Yunli">
Xu Yunli

Xu Yunli (; ur. 2 sierpnia 1987 r. w Chinach) – chińska siatkarka grająca na pozycji środkowej. Obecnie występuje w drużynie Fujian Xi Meng Bao.
Sukcesy klubowe.
Klubowe Mistrzostwa Azji:
Klubowe Mistrzostwa Świata:
Sukcesy reprezentacyjne.
Igrzyska Azjatyckie:
Volley Masters Montreux:
Grand Prix:
Mistrzostwa Azji:
Igrzyska Olimpijskie:
Puchar Azji:
Puchar Świata:
Mistrzostwa Świata:

</doc>
<doc id="2076416" url="https://pl.wikipedia.org/wiki?curid=2076416" title="Odile Chalvin">
Odile Chalvin

Odile Chalvin (ur. 2 października 1953 w Le Bourg-d’Oisans) – francuska narciarka alpejska. W zawodach Pucharu Świata zadebiutowała w sezonie 1970/1971. Pierwsze punkty wywalczyła 29 stycznia 1971 roku w Saint-Gervais, gdzie zajęła dziewiąte miejsce w slalomie. Na podium zawodów tego cyklu jedyny raz stanęła 9 grudnia 1972 roku w Val d’Isère, kończąc rywalizację w slalomie na drugiej pozycji. W zawodach tych rozdzieliła Pamelę Behr z RFN i swą rodaczkę, Patricię Emonet. W kolejnych startach blisko podium była jeszcze 4 stycznia 1975 roku w Garmisch-Partenkirchen była czwarta w swej koronnej konkurencji. Walkę o trzecie miejsce przegrała tam z Norweżką Torill Fjeldstad. W sezonach 1972/1973 i sezon 1974/1975 zajmowała 27. miejsce w klasyfikacji generalnej.
Nie startowała na igrzyskach olimpijskich ani mistrzostwach świata.

</doc>
<doc id="2076417" url="https://pl.wikipedia.org/wiki?curid=2076417" title="Wei Qiuyue">
Wei Qiuyue

Wei Qiuyue (; ur. 26 września 1988 r. w Pekinie) – chińska siatkarka grająca na pozycji rozgrywającej. Obecnie występuje w drużynie Tianjin Bridgestone.
Sukcesy klubowe.
Mistrzostwo Chin:
Mistrzostwo Azerbejdżanu:
Sukcesy reprezentacyjne.
Volley Masters Montreux:
Grand Prix:
Mistrzostwa Azji:
Puchar Azji:
Igrzyska Olimpijskie:
Igrzyska Azjatyckie:
Puchar Świata:
Mistrzostwa Świata:

</doc>
<doc id="2076418" url="https://pl.wikipedia.org/wiki?curid=2076418" title="Christine Rolland">
Christine Rolland

Christine Rolland (ur. 8 lutego 1954 w Moûtiers) – francuska narciarka alpejska. W zawodach Pucharu Świata zadebiutowała w sezonie 1969/1970. Pierwsze punkty wywalczyła 3 stycznia 1970 roku w Oberstaufen, gdzie zajęła dziewiąte miejsce w slalomie. Na podium zawodów tego cyklu jedyny raz stanęła 23 marca 1973 roku w Heavenly Valley, kończąc rywalizację w gigancie na trzeciej pozycji. W zawodach tych wyprzedziły ją jedynie Austriaczka Monika Kaserer i Hanni Wenzel z Liechtensteinu. W kolejnych startach blisko podium była jeszcze dwukrotnie: 3 marca 1974 roku w Mont-Sainte-Anne i 3 marca 1974 roku w Naeba była czwarta w slalomach. Walkę o trzecie miejsce przegrała tam odpowiednio z Francuzką Britt Lafforgue i Barbarą Cochran z USA. W sezonie 1972/1973 zajęła 14. miejsce w klasyfikacji generalnej, a w klasyfikacji slalomu była siódma.
Nie startowała na igrzyskach olimpijskich ani mistrzostwach świata.

</doc>
<doc id="2076421" url="https://pl.wikipedia.org/wiki?curid=2076421" title="Chen Liyi">
Chen Liyi

Chen Liyi (; ur. 27 kwietnia 1989 r. w Chinach) – siatkarka grająca na pozycji przyjmującej.
Obecnie występuje w drużynie Tianjin.

</doc>
<doc id="2076425" url="https://pl.wikipedia.org/wiki?curid=2076425" title="Xenia (epigramat)">
Xenia (epigramat)

Xenia (łac. "xenium", gr. "ksenios" - gościnny) – w poezji antycznej miniaturowe (przeważnie dwuwersowe) utwory o charakterze żartobliwym lub pochwalnym, dołączane do podarunków ofiarowanych gospodarzowi domu przez gości. 
"Xenie" pisał m.in. poeta rzymski Marcjalis. W czasach nowożytnych J.W. Goethe i F. Schiller nadali taką nazwę okolicznościowym epigramatom dotyczącym współczesnego życia literackiego, zabarwionym ironicznie i satyrycznie. Goethe był także autorem "xenii" typu refleksyjno-filozoficznego. "Xenie" pojawiają się także w tomiku poetyckim Jarosława Iwaszkiewicza pt. "Xenie i elegie".

</doc>
<doc id="2076426" url="https://pl.wikipedia.org/wiki?curid=2076426" title="Wang Qian">
Wang Qian

Wang Qian (; ur. 14 marca 1989 r. w Chinach). Siatkarka grająca na pozycji libero. 
Obecnie występuje w drużynie Tianjin.

</doc>
<doc id="2076427" url="https://pl.wikipedia.org/wiki?curid=2076427" title="Lindy Cochran">
Lindy Cochran

Linda Lorraine "Lindy" Cochran (ur. 10 lipca 1953 w Richmond) – amerykańska narciarka alpejska.
Kariera.
W zawodach Pucharu Świata zadebiutowała 2 marca 1973 roku w Mont-Sainte-Anne, gdzie zajęła 46. miejsce w gigancie. Pierwsze punkty wywalczyła 8 stycznia 1974 roku w Les Gets, zajmując drugie miejsce w slalomie. Tym samym nie tylko zdobyła punkty, ale od razu stanęła na podium. W zawodach tych rozdzieliła Christę Zechmeister z RFN i Austriaczkę Annemarie Moser-Pröll. W kolejnych startach jeszcze kilkukrotnie zdobywała punkty ale nie stanęła już na podium. Była między innymi czwarta w gigancie 4 grudnia 1975 roku w Val d’Isère, przegrywając walkę o podium z Austriaczką Moniką Kaserer. W sezonie 1973/1974 zajęła 20. miejsce w klasyfikacji generalnej, a w klasyfikacji slalomu była ósma.
Wystartowała na igrzyskach olimpijskich w Innsbrucku w 1976 roku, gdzie zajęła szóste miejsce w slalomie i dwunaste w gigancie. Była też czternasta w slalomie na mistrzostwach świata w Sankt Moritz w 1974 roku.
Jej brat – Bob Cochran oraz siostry Barbara Cochran i Marilyn Cochran, a także bratanek Jimmy Cochran i siostrzeniec Ryan Cochran-Siegle również uprawiali narciarstwo alpejskie.

</doc>
<doc id="2076430" url="https://pl.wikipedia.org/wiki?curid=2076430" title="Vuelta a España 2010">
Vuelta a España 2010

65. edycja Vuelta a España odbyła się w dniach od 28 sierpnia do 19 września 2010 roku. Trasa wyścigu rozpoczęła się drużynową czasówką w Sewilli na dystansie 13 km, a zakończyła tradycyjnie w Madrycie. W międzyczasie kolarze zawitali w Andorze na mecie 11. oraz na starcie 12. etapu. Łącznie kolarze przejechali 3324,9 km, w tym 13 km w jeździe drużynowej na czas i 46 km w jeździe indywidualnej na czas. Podczas tegorocznej Vuelty kolarze pokonali 7 górskich etapów, 3 pagórkowate i 9 płaskich.
Zwycięzcą wyścigu został Vincenzo Nibali, który okazał się lepszy o 41 sekund od reprezentanta gospodarzy Ezequiela Mosquery. Trzecie miejsce przypadło Peterowi Velitsowi. W wyścigu wystartował tylko jeden Polak, Maciej Paterski z grupy Liquigas-Doimo. Do zwycięzcy stracił ponad dwie godziny, co wystarczyło na zajęcie 77. miejsca.
Uczestnicy.
Oto lista drużyn uczestniczących w wyścigu:

</doc>
<doc id="2076431" url="https://pl.wikipedia.org/wiki?curid=2076431" title="Puzzle PostCards">
Puzzle PostCards

Puzzle PostCards – kombinacja kartki pocztowej i puzzli. Sam pomysł ma wiele realizacji na świecie. Firma Puzzle PostCards Publishing opatentowała metodę produkcji oraz materiały używane przy wyrobie puzzle PostCards, tak aby gotowy produkt nie był zwykłą kartką.
Pocztówki Puzzle Postcards standardowo używane są w wymiarze 10 x 15 cm, z 15-sto częściowymi puzzlami.
Jest wiele możliwości wykorzystanie kartek puzzle PostCards. Mogą być tworzone jako reklama usług, turystyki oraz kartki okolicznościowe.

</doc>
<doc id="2076432" url="https://pl.wikipedia.org/wiki?curid=2076432" title="Li Juan">
Li Juan

Li Juan (; ur. 15 maja 1981 r. w Pekinie w Chinach) – chińska siatkarka grająca na pozycji przyjmującej. Obecnie występuje w drużynie Tianjin. Największy sukces z reprezentacją odniosła podczas Igrzysk Olimpijskich 2008 w Pekinie, zdobywając brązowy medal olimpijski.
Zawodniczka mówi dwoma językami: chińskim i angielskim.

</doc>
<doc id="2076437" url="https://pl.wikipedia.org/wiki?curid=2076437" title="Taison">
Taison

Taison, właśc. Taison Barcellos Freda (ur. 13 stycznia 1988 w Pelotas, w stanie Rio Grande do Sul) – brazylijski piłkarz, grający na pozycji ofensywnego pomocnika lub napastnika w brazylijskim klubie SC Internacional.
Kariera piłkarska.
Kariera klubowa.
Wczesne lata.
Wychowanek miejscowego klubu Grêmio Esportivo Brasil, gdzie go zauważyli skauci SC Internacional. Najpierw grał w drużynie młodzieżowej, a w 2008 debiutował w podstawowej jedenastce Internacional. 26 sierpnia 2010 podpisał 5-letni kontrakt z Metalistem Charków. Ukraiński klub zapłacił za niego 6,3 miliona euro.
Szachtar Donieck.
11 stycznia 2013 podpisał kontrakt z Szachtarem Donieck, który zapłacił za niego około €15 milionów, a także oddał klubowi z Charkowa kilku swoich zawodników.
Kariera reprezentacyjna.
W 2016 debiutował w narodowej reprezentacji Brazylii.

</doc>
<doc id="2076438" url="https://pl.wikipedia.org/wiki?curid=2076438" title="Gedanit">
Gedanit

Gedanit ( – Gdańsk) – rzadka odmiana żywicy kopalnej niezawierająca kwasu bursztynowego. Nazwa pochodzi od miejsc znajdowania żywicy – okolic Gdańska.

</doc>
<doc id="2076439" url="https://pl.wikipedia.org/wiki?curid=2076439" title="Zhang Xian">
Zhang Xian

Zhang Xian (; ur. 16 marca 1985 r. w Yunnanie w Chinach) – chińska siatkarka grająca na pozycji libero.
Obecnie występuje w drużynie Yunnan.

</doc>
<doc id="2076441" url="https://pl.wikipedia.org/wiki?curid=2076441" title="Torill Fjeldstad">
Torill Fjeldstad

Torill Fjeldstad (ur. 22 lutego 1958 w Bærum) – norweska narciarka alpejska.
Kariera.
W zawodach Pucharu Świata zadebiutowała 4 stycznia 1975 roku w Garmisch-Partenkirchen, zajmując trzecie miejsce w slalomie. Tym samym już w debiucie zdobyła pierwsze punkty. W zawodach tych wyprzedziły ją jedynie Szwajcarka Lise-Marie Morerod i Christa Zechmeister z RFN. W kolejnych startach jeszcze trzy razy stawała na podium, za każdym razem w zjeździe: 12 grudnia 1980 roku w Piancavallo była druga, a 17 grudnia 1980 roku w Altenmarkt i 28 stycznia 1981 roku w Megève zajmowała trzecie miejsce. W sezonie 1980/1981 zajęła 20. miejsce w klasyfikacji generalnej, a w klasyfikacji zjazdu była piąta.
Wystartowała na igrzyskach olimpijskich w Innsbrucku w 1976 roku, gdzie zajęła 27. miejsce w zjeździe i 31. w gigancie, a slalomu nie ukończyła. Podczas rozgrywanych cztery lata później igrzysk w Lake Placid była siódma w zjeździe, w gigancie zajęła 22. miejsce, a slalomu ponownie nie ukończyła. Była też między innymi czwarta w zjeździe na mistrzostwach świata w Schladming w 1982 roku. Walkę o medal przegrała tam z Laurie Graham z Kanady o 0,21 sekundy.

</doc>
<doc id="2076445" url="https://pl.wikipedia.org/wiki?curid=2076445" title="4-HO-MET">
4-HO-MET



</doc>
<doc id="2076450" url="https://pl.wikipedia.org/wiki?curid=2076450" title="Cristina Tisot">
Cristina Tisot

Cristina Tisot (ur. 23 sierpnia 1954 w Fiera di Primiero) – włoska narciarka alpejska.
W zawodach Pucharu Świata zadebiutowała 7 grudnia 1972 roku w Val d’Isère, zajmując 47. miejsce w zjeździe. Pierwsze punkty wywalczyła 23 marca 1973 roku w Heavenly Valley, gdzie zajęła ósme miejsce w gigancie. Na podium zawodów tego cyklu jedyny raz stanęła 23 lutego 1975 roku w Naeba, kończąc rywalizację w gigancie na trzeciej pozycji. W zawodach tych wyprzedziły ją tylko dwie Austriaczki: Annemarie Moser-Pröll i Monika Kaserer. W sezonie 1974/1975 zajęła 24. miejsce w klasyfikacji generalnej, a w klasyfikacji giganta była piętnasta.
Wystartowała na mistrzostwach świata w Sankt Moritz w 1974 roku, gdzie zajęła szóste miejsce w zjeździe, trzynaste w gigancie, a slalomu nie ukończyła. Nie startowała na igrzyskach olimpijskich.
Karierę zakończyła na początku 1976 roku z powodu kontuzji.

</doc>
<doc id="2076451" url="https://pl.wikipedia.org/wiki?curid=2076451" title="Carmen Caso">
Carmen Caso

Carmen Rosa Caso Sierra (ur. 29 listopada 1981 w Santo Domingo na Dominikanie) – dominikańska siatkarka grająca na pozycji libero.
Obecnie występuje w drużynie Deportivo Nacional.

</doc>
<doc id="2076452" url="https://pl.wikipedia.org/wiki?curid=2076452" title="Krowiniec">
Krowiniec



</doc>
<doc id="2076454" url="https://pl.wikipedia.org/wiki?curid=2076454" title="Shanhaijing">
Shanhaijing



</doc>
<doc id="2076456" url="https://pl.wikipedia.org/wiki?curid=2076456" title="Shijing">
Shijing



</doc>
<doc id="2076459" url="https://pl.wikipedia.org/wiki?curid=2076459" title="Shanon Wingate">
Shanon Wingate

Shanon Wingate; z d. Torregrosa (ur. 11 lutego 1981 r. na Portoryko). Siatkarka grająca na pozycji przyjmującej. 
Obecnie występuje w drużynie Lancheras de Cataño.
Włada dwoma językami: hiszpańskim i angielskim. Jest żoną Majora Wingate, amerykańskiego koszykarza.

</doc>
<doc id="2076463" url="https://pl.wikipedia.org/wiki?curid=2076463" title="Denis Hanke">
Denis Hanke



</doc>
<doc id="2076468" url="https://pl.wikipedia.org/wiki?curid=2076468" title="Berit Kauffeldt">
Berit Kauffeldt

 
Berit Kauffeldt (ur. 8 lipca 1990 w Parchim) – niemiecka siatkarka, reprezentantka kraju grająca na pozycji środkowej. Wicemistrzyni Europy z 2011. Od sezonu 2017/2018 występuje w drużynie UGSE Nantes VB.
Sukcesy klubowe.
Mistrzostwo Niemiec:
Puchar Niemiec:
Mistrzostwo Włoch:
Mistrzostwo Azerbejdżanu:
Sukcesy reprezentacyjne.
Mistrzostwa Europy Kadetek:
Mistrzostwa Świata Juniorek:
Grand Prix:
Mistrzostwa Europy:
Liga Europejska:

</doc>
<doc id="2076469" url="https://pl.wikipedia.org/wiki?curid=2076469" title="Nicola Spieß">
Nicola Spieß

Nicola Andrea Spieß-Werdenigg (ur. 29 lipca 1958 w Innsbrucku) – austriacka narciarka alpejska.
Kariera.
W zawodach Pucharu Świata zadebiutowała 8 stycznia 1974 roku w Les Gets, gdzie nie ukończyła pierwszego przejazdu slalomu. Pierwsze punkty wywalczyła 4 stycznia 1975 roku w Garmisch-Partenkirchen, gdzie zajęła ósme miejsce w tej samej konkurencji. Na podium zawodów tego cyklu pierwszy raz stanęła 7 stycznia 1976 roku w Meiringen, kończąc rywalizację w zjeździe na drugiej pozycji. W zawodach tych rozdzieliła dwie rodaczki: Brigitte Totschnig i Irmgard Lukasser. W kolejnych startach jeszcze trzy razy stawała na podium, za każdym razem w zjeździe: 8 stycznia 1976 roku w Meiringen i 20 grudnia 1976 roku w Zell am See była trzecia, a 21 grudnia 1976 roku w Zell am See ponownie zajęła drugie miejsce. W sezonie 1975/1976 zajęła dwunaste miejsce w klasyfikacji generalnej, a w klasyfikacji zjazdu była trzecia.
Wystartowała na igrzyskach olimpijskich w Innsbrucku w 1976 roku, gdzie zajęła czwarte miejsce w zjeździe. Walkę o podium przegrała tam z Cindy Nelson z USA o 0,21 sekundy. Na tej samej imprezie wystąpiła też w slalomie, ale nie wystartowała w drugim przejeździe. Nie startowała na mistrzostwach świata.
Jej matka Erika Mahringer oraz brat Uli Spieß również uprawiali narciarstwo alpejskie

</doc>
<doc id="2076472" url="https://pl.wikipedia.org/wiki?curid=2076472" title="Maciej Paterski">
Maciej Paterski

Maciej Paterski (ur. 12 września 1986 w Krotoszynie) – polski kolarz szosowy. Medalista mistrzostw Polski, reprezentant Polski, zawodnik profesjonalnej grupy Voster ATS Team.
Za zasługi dla polskiego kolarstwa, za znaczące osiągnięcia sportowe 20 października 2014 roku został odznaczony przez prezydenta Bronisława Komorowskiego Brązowym Krzyżem Zasługi.
Kariera sportowa.
Starty rozpoczął w wyścigach MTB w klubie UKS Trójka Jarocin, a od 2007 kontynuował karierę na szosie w klubie KTK Kalisz. Był zawodnikiem włoskich grup półzawodowych US Basso Piave (2008) i Marchiol Pasta Montegrappa (2009). Od jesieni 2009 do 2013 był członkiem zawodowej grupy Liquigas-Cannondale. W jej barwach wystąpił trzykrotnie w Vuelta a España – 2010 – 77. miejsce w klasyfikacji generalnej, 2012 – 89. miejsce w klasyfikacji generalnej i 2013 – 54. miejsce w klasyfikacji generalnej, a także Tour de France (2011), zajmując w końcowej klasyfikacji 69. miejsce.
Jest brązowym medalistą mistrzostw Polski w wyścigu szosowym ze startu wspólnego (2011). Reprezentował Polskę na mistrzostwach świata, w 2007 zajął 27. miejsce w wyścigu szosowym w kategorii U-23, w 2008 zajął 18. miejsce w wyścigu szosowym w tej samej kategorii, w 2009 nie ukończył wyścigu szosowego ze startu wspólnego w kategorii seniorów, w 2011 w tej samej konkurencji zajął 38. miejsce. Na mistrzostwach świata w 2012 zajął 4. miejsce w drużynowej jeździe na czas (z drużyną Liquigas-Cannondale).
Dziewięciokrotnie startował w Tour de Pologne (2009 – 23 m., 2010 – 44 m., 2011 – 44 m., 2013 – 34 m., 2014 – 57 m., 2015 – 27 m., 2016 – 30 m., 2017 – 79 m., 2018 – 69 m.).
W sezonie 2015 odniósł pierwsze w karierze zwycięstwo w wyścigu zaliczanym do cyklu UCI World Tour (pierwszy etap Volta a Catalunya). Jest to pierwsze zwycięstwo najwyższej kategorii odniesione przez zawodnika polskiej drużyny zawodowej.
Odznaczenie.
Postanowieniem prezydenta Bronisława Komorowskiego z 16 października 2014 został odznaczony Brązowym Krzyżem Zasługi "za zasługi dla polskiego kolarstwa, za znaczące osiągnięcia sportowe".

</doc>
<doc id="2076473" url="https://pl.wikipedia.org/wiki?curid=2076473" title="Piotr Kamler">
Piotr Kamler

Piotr Kamler (ur. 30 czerwca 1936 w Warszawie) – polski twórca filmów animowanych.
W 1959 ukończył Akademię Sztuk Pięknych w Warszawie, dyplom na wydziale grafiki.
W latach 1959–1986 przebywał w Paryżu, gdzie kontynuował studia plastyczne w paryskiej Akademii Sztuk Pięknych. W 1960 nawiązał współpracę z eksperymentalnym studiem Service de la Recherche de la RTF, kierowanym przez francuskiego kompozytora awangardowego Pierre’a Schaeffera i współpracował z nim do 1974. Wtedy to powstały abstrakcyjne filmy animowane, będące wynikiem współpracy reżysera z twórcami muzyki konkretnej takimi jak: Iannis Xenakis, François Bayle, Ivo Malec. Następnie Piotr Kamler, obok filmów integralnie związanych z muzyką realizował filmy animowane narracyjne.
15 października 2008, podczas uroczystości w siedzibie Ministerstwa Kultury i Dziezictwa Narodowego odebrał z rąk ministra Bogdana Zdrojewskiego Srebrny Medal „Zasłużony Kulturze Gloria Artis”.

</doc>
<doc id="2076475" url="https://pl.wikipedia.org/wiki?curid=2076475" title="Janine Völker">
Janine Völker

 
Janine Völker (ur. 19 września 1991 r. w Niemczech) – niemiecka siatkarka, grająca jako przyjmująca. Obecnie występuje w drużynie Schweriner SC.

</doc>
<doc id="2076476" url="https://pl.wikipedia.org/wiki?curid=2076476" title="Krowiniec (Tatry)">
Krowiniec (Tatry)

Krowiniec – żleb w Dolinie Chochołowskiej w Tatrach Zachodnich. Na niektórych mapach opisywany jest jako Krowieniec, przez turystów często nazywany Krowim Żlebem. Wcina się w północne stoki Trzydniowiańskiego Wierchu, pomiędzy Wielki i Mały Kopieniec z jednej strony a grzbiet Ptasińca z drugiej strony.
Jest całkowicie zalesiony i prowadzi przez niego szlak turystyczny na Trzydniowiański Wierch. Podejście przez Krowiniec uważane jest przez turystów za uciążliwe, szczególnie przy schodzeniu. Znaczna część podejścia bowiem to wysokie schody, wyżej ścieżka jest częściowo zarośnięta kosodrzewiną.
Krowiniec ma wylot na polanie Trzydniówce i podobnie jak polana należał dawniej do Hali Trzydniówka. Nazwa żlebu wskazuje, że zapewne wypasano w nim krowy. Jednakże wypas na tej hali zniesiono już w 1925, a część hali zalesiono.

</doc>
<doc id="2076477" url="https://pl.wikipedia.org/wiki?curid=2076477" title="Wojciech Duda">
Wojciech Duda

Wojciech Paweł Duda (ur. 19 listopada 1957 w Gdańsku) – polski historyk, publicysta, wydawca, redaktor naczelny „Przeglądu Politycznego”.
W latach 2007–2015 główny doradca premierów Donalda Tuska i Ewy Kopacz, w latach 2016–2017 doradca prezydenta Gdańska Pawła Adamowicza.
Życiorys.
W 1980 ukończył studia historyczne na Wydziale Humanistycznym Uniwersytetu Gdańskiego. Był dziennikarzem tygodnika „Samorządność” wydawanego przez NSZZ „Solidarność”. Po wprowadzeniu stanu wojennego zaangażował się w działalność podziemnych struktur związkowych. Wspólnie z Donaldem Tuskiem założył drugoobiegowe czasopismo „Przegląd Polityczny". Od końca lat 80. związany ze środowiskiem „gdańskich liberałów”.
Po przekształceniu „Przeglądu Politycznego” w oficjalnie wydawany kwartalnik został w 1991 jego redaktorem naczelnym. Pracował w gdańskiej Fundacji Liberałów, Kancelarii Sejmu oraz Biurze Krajowym Platformy Obywatelskiej.
6 grudnia 2007 objął funkcję głównego doradcy w gabinecie politycznym prezesa Rady Ministrów, w listopadzie 2015 odszedł z tego stanowiska. W 2016 został doradcą prezydenta Gdańska Pawła Adamowicza, pełnił tę funkcję do 2017. Następnie pracował jako główny specjalista w Kancelarii Prezydenta Gdańska.
Zasiadał w radzie Muzeum Gdańska (kadencja 2018–2021).
Publikacje.
Jest współautorem serii wydawniczej „Był sobie Gdańsk”.

</doc>
<doc id="2076478" url="https://pl.wikipedia.org/wiki?curid=2076478" title="Elfi Deufl">
Elfi Deufl

Elfi Deufl (ur. 28 października 1958 w Waidhofen an der Ybbs) – austriacka narciarka alpejska.
Kariera.
W zawodach Pucharu Świata zadebiutowała 4 grudnia 1974 roku w Val d’Isère, gdzie zajęła 24. miejsce w zjeździe. Pierwsze punkty wywalczyła 21 grudnia 1974 roku w Saalbach-Hinterglemm, gdzie zajęła szóste miejsce w tej samej konkurencji. Na podium zawodów tego cyklu pierwszy raz stanęła 10 grudnia 1975 roku w Aprica, kończąc rywalizację w zjeździe na drugiej pozycji. W zawodach tych rozdzieliła swą rodaczkę, Brigitte Totschnig i Cindy Nelson z USA. W kolejnych startach jeszcze jeden raz stanęła na podium: 21 stycznia 1976 roku w Badgastein była trzecia w tej samej konkurencji. Tym razem lepsze okazały się dwie Szwajcarki: Doris de Agostini i Marlies Oberholzer. W sezonie 1975/1976 zajęła 18. miejsce w klasyfikacji generalnej, a w klasyfikacji zjazdu była piąta.
Nie startowała na igrzyskach olimpijskich ani mistrzostwach świata.
W kwietniu 1978 roku zakończyła karierę.

</doc>
<doc id="2076479" url="https://pl.wikipedia.org/wiki?curid=2076479" title="Hokej na trawie na Letnich Igrzyskach Olimpijskich Młodzieży 2010 – turniej chłopców">
Hokej na trawie na Letnich Igrzyskach Olimpijskich Młodzieży 2010 – turniej chłopców

Turniej chłopców w hokeju na trawie na I Letnich Igrzyskach Olimpijskich Młodzieży odbył się w dniach 17 sierpnia - 25 sierpnia 2010. Do turnieju przystąpiło 6 reprezentacji. W pierwszej fazie turnieju rozegrały mecze w systemie kołowym - każdy z każdym. Z wyników utworzono tabelę. Dwie pierwsze drużyny awansowały do finału, trzecia i czwarta do meczu o 3. miejsce, a dwie ostatnie do meczu o 5. miejsce.
Faza eliminacyjna.
1. kolejka.
17 sierpnia 2010
17 sierpnia 2010
17 sierpnia 2010
2. kolejka.
18 sierpnia 2010
18 sierpnia 2010
18 sierpnia 2010
3. kolejka.
20 sierpnia 2010
20 sierpnia 2010
20 sierpnia 2010
4. kolejka.
21 sierpnia 2010
21 sierpnia 2010
21 sierpnia 2010
5. kolejka.
23 sierpnia 2010
23 sierpnia 2010
23 sierpnia 2010
Faza finałowa.
Mecz o 5. miejsce.
25 sierpnia 2010
Mecz o 3. miejsce.
25 sierpnia 2010
Finał.
25 sierpnia 2010

</doc>
<doc id="2076480" url="https://pl.wikipedia.org/wiki?curid=2076480" title="Nadja Schaus">
Nadja Schaus

 
Nadja Schaus (ur. 8 listopada 1984 r. w Wormacji) – niemiecka siatkarka, reprezentantka kraju, atakująca. Obecnie występuje w Bundeslidze, w drużynie SC Poczdam.
Sukcesy.
Mistrzostwo Niemiec:

</doc>
<doc id="2076482" url="https://pl.wikipedia.org/wiki?curid=2076482" title="Avenida de la Ilustración">
Avenida de la Ilustración

Avenida de la Ilustración – stacja metra w Madrycie, na linii 7. Znajduje się w dzielnicy Fuencarral-El Pardo, w Madrycie i zlokalizowana jest pomiędzy stacjami Lacoma i Peñagrande. Została otwarta 29 marca 1999.

</doc>
<doc id="2076483" url="https://pl.wikipedia.org/wiki?curid=2076483" title="Izba Reprezentantów Arkansas">
Izba Reprezentantów Arkansas

Izba Reprezentantów Arkansas ("Arkansas House of Representatives") - izba niższa parlamentu stanowego amerykańskiego stanu Arkansas. Składa się ze 100 członków wybieranych na dwuletnią kadencję, z możliwością maksymalnie dwóch reelekcji z rzędu. Wybory przeprowadzane są w jednomandatowych okręgach wyborczych, z zastosowaniem ordynacji większościowej.

</doc>
<doc id="2076485" url="https://pl.wikipedia.org/wiki?curid=2076485" title="Peñagrande">
Peñagrande

Peñagrande – stacja początkowa metra w Madrycie, na linii 7. Znajduje się w dzielnicy Fuencarral-El Pardo, w Madrycie i zlokalizowana jest pomiędzy stacjami Avenida de la Ilustración i Antonio Machado. Została otwarta 29 marca 1999.

</doc>
<doc id="2076489" url="https://pl.wikipedia.org/wiki?curid=2076489" title="Evi Mittermaier">
Evi Mittermaier

Evi Mittermaier-Brundobler (ur. 16 lutego 1953 w Reit im Winkl) – niemiecka narciarka alpejska reprezentująca RFN.
Kariera.
W zawodach Pucharu Świata zadebiutowała 28 stycznia 1971 roku w Pra Loup, gdzie zajęła 33. miejsce w zjeździe. Pierwsze punkty wywalczyła 24 stycznia 1975 roku w Innsbrucku, gdzie zajęła siódme miejsce w tej samej konkurencji. Na podium zawodów tego cyklu pierwszy raz stanęła 16 grudnia 1975 roku w Cortina d'Ampezzo, wygrywając rywalizację w zjeździe. W zawodach tych wyprzedziła Austriaczkę Brigitte Totschnig i Bernadette Zurbriggen ze Szwajcarii. W kolejnych startach jeszcze osiem razy stawała na podium, za każdym razem w zjeździe: 18 stycznia 1977 roku w Schruns, 25 stycznia 1977 roku w Crans-Montana, 12 marca 1977 roku w Heavenly Valley i 13 stycznia 1978 roku w Les Diablerets była druga, 18 stycznia 1978 roku w Badgastein zwyciężyła, 11 marca 1978 roku w Bad Kleinkirchheim była trzecia, a 17 grudnia 1978 roku w Val d’Isère i 12 stycznia 1979 roku w Les Diablerets ponownie zajmowała drugą pozycję. W sezonie 1976/1977 zajęła jedenaste miejsce w klasyfikacji generalnej, a w klasyfikacji zjazdu była czwarta.
Wystartowała na igrzyskach olimpijskich w Innsbrucku w 1976 roku, gdzie zajęła ósme miejsce w gigancie i trzynaste w zjeździe. Podczas rozgrywanych cztery lata później igrzysk w Lake Placid zajęła siedemnastą pozycję w zjeździe. Była też między innymi szósta w zjeździe na mistrzostwach świata w Garmisch-Partenkirchen w 1978 roku.
Jej siostry Heidi i Rosi oraz szwagier Christian Neureuther także uprawiali narciarstwo alpejskie; również siostrzeniec, Felix Neureuther, został narciarzem alpejskim.

</doc>
<doc id="2076495" url="https://pl.wikipedia.org/wiki?curid=2076495" title="Falun centralstation">
Falun centralstation

Falun centralstation – stacja kolejowa w Falun, w regionie Dalarna, w Szwecji. Stacja znajduje się kilka minut spacerem od centrum miasta, w pobliżu jeziora Tisken. 
Falun C jest stacją węzłową, gdzie łączą się linie Bergslagsbanan pomiędzy Borlänge i Gävle oraz z Grycksbo, która jest częścią dawnej kolei do Rättvik i Mora. Stacja została otwarta w 1859.

</doc>
<doc id="2076496" url="https://pl.wikipedia.org/wiki?curid=2076496" title="Monika Berwein">
Monika Berwein

Monika Berwein (ur. 31 sierpnia 1957 w Garmisch-Partenkirchen) – niemiecka narciarka alpejska reprezentująca RFN.
Kariera.
W zawodach Pucharu Świata zadebiutowała 7 grudnia 1973 roku w Val d’Isère, gdzie zajęła 19. miejsce w slalomie. Pierwsze punkty wywalczyła 21 lutego 1975 roku w Naeba, gdzie zajęła dziesiąte miejsce w tej samej konkurencji. Na podium zawodów tego cyklu jedyny raz stanęła 14 stycznia 1976 roku w Les Gets, kończąc rywalizację w slalomie na drugiej pozycji. W zawodach tych rozdzieliła dwie Francuzki: Danièle Debernard i Patricię Emonet. W kolejnych startach jeszcze jeden raz była blisko podium: 14 marca 1975 roku w Sun Valley była czwarta w slalomie, przegrywając walę o trzecie miejsce ze swą rodaczką, Christą Zechmeister. W sezonie 1975/1976 zajęła 24. miejsce w klasyfikacji generalnej.
Wystartowała w slalomie na igrzyskach olimpijskich w Innsbrucku w 1976 roku, ale nie ukończyła zawodów. Nie startowała na mistrzostwach świata.

</doc>
<doc id="2076500" url="https://pl.wikipedia.org/wiki?curid=2076500" title="Things Go Better with RJ and AL">
Things Go Better with RJ and AL

Things Go Better With RJ And AL – drugi i ostatni studyjny album amerykańskiego duetu hip-hopowego Soul Position, wydany 14 marca 2006 roku nakładem wytwórni Rhymesayers Entertainment. Wydawnictwo podobnie jak poprzedni album zostało w całości wyprodukowane przez RJD2 i zadebiutowało na 45. miejscu notowania Top Independent Albums.
Lista utworów.
Opracowano na podstawie źródła.

</doc>
<doc id="2076504" url="https://pl.wikipedia.org/wiki?curid=2076504" title="Marlies Oberholzer">
Marlies Oberholzer

Marlies Oberholzer (ur. 25 kwietnia 1958 w Goldingen) – szwajcarska narciarka alpejska.
Kariera.
W zawodach Pucharu Świata zadebiutowała 9 stycznia 1975 roku w Grindelwald, zajmując 47. miejsce w gigancie. Pierwsze punkty wywalczyła 21 stycznia 1976 roku w Badgastein, gdzie zajęła drugie miejsce w zjeździe. Tym samym nie tylko zdobyła punkty, ale od razu stanęła na podium. Było to jej jedyne podium w zawodach tego cyklu. W zawodach tych rozdzieliła rodaczkę, Doris de Agostini i Austriaczkę Elfi Deufl. W sezonie 1975/1976 zajęła 26. miejsce w klasyfikacji generalnej.
Wystartowała na igrzyskach olimpijskich w Innsbrucku w 1976 roku, gdzie zajęła 8. miejsce w zjeździe i 26. miejsce w gigancie. Były to jej jedyne starty olimpijskie. Nie startowała na mistrzostwach świata.

</doc>
<doc id="2076505" url="https://pl.wikipedia.org/wiki?curid=2076505" title="Senat Arkansas">
Senat Arkansas

Senat Arkansas ("Arkansas Senate") – izba wyższa parlamentu amerykańskiego stanu Arkansas. Składa się z 35 członków wybieranych na czteroletnią kadencję, z możliwością jednej reelekcji z rzędu. Wybory przeprowadzane są w jednomandatowych okręgach wyborczych, z zastosowaniem ordynacji większościowej.
Aż do obecnej kadencji (2008-12) wszyscy członkowie byli wybierani jednocześnie. W związku z ostatnimi zmianami w stanowej konstytucji, po wyborach w 2012 roku senatorowie zostaną podzieleni drogą losowania na dwie grupy. Członkowie jednej z nich będą sprawować mandaty przez pełną kadencję, a druga grupa stanie do wyborów ponownie już w 2014 roku. Tym sposobem wprowadzona zostanie zasada, iż co dwa lata odnawiana jest połowa składu izby.
Kierownictwo.
"stan na 10 stycznia 2011"

</doc>
<doc id="2076506" url="https://pl.wikipedia.org/wiki?curid=2076506" title="Port lotniczy Biełgorod">
Port lotniczy Biełgorod

Port lotniczy Biełgorod (IATA: EGO, ICAO: UUOB) – port lotniczy położony 4 km na północ od Biełgorodu, w obwodzie biełgorodzkim, w Rosji.

</doc>
<doc id="2076507" url="https://pl.wikipedia.org/wiki?curid=2076507" title="Anna Sobieska (zm. 1646)">
Anna Sobieska (zm. 1646)

Anna Sobieska (ur. ok. 1592, zm. 4 września 1646) – córka magnata polskiego Marka Sobieskiego i Jadwigi Snopkowskiej, ksieni klasztoru brygidek w Grodnie.
Życiorys.
Około 1608 wstąpiła do nowicjatu w klasztorze brygidek w Lublinie, zaś dwa lata później złożyła śluby zakonne. Konsekrowana w 1618. W 1636 została wysłana do Grodna jako pierwsza ksieni ufundowanego przez swoją siostrę Aleksandrę Wiesiołowską klasztoru. W 1640 otrzymała benedykcję ksieniowską. W 1641 karmelitanki wileńskie, których była dobrodziejką zadedykowały Annie książkę Jana a Jesu Maria, "Instrukcja nowicjuszów".

</doc>
<doc id="2076509" url="https://pl.wikipedia.org/wiki?curid=2076509" title="Stadion Miejski im. Henryka Reymana w Kutnie">
Stadion Miejski im. Henryka Reymana w Kutnie

Stadion Miejski im. Henryka Reymana – wielofunkcyjny stadion sportowy w Kutnie. Oprócz boiska posiada również bieżnię lekkoatletyczną. Pojemność stadionu wynosi 3500 widzów. Swoje spotkania rozgrywa na nim drużyna MKS-u Kutno. Na obiekcie siedmiokrotnie rozegrano finał piłkarskiego Pucharu Polski kobiet.

</doc>
<doc id="2076510" url="https://pl.wikipedia.org/wiki?curid=2076510" title="Möses">
Möses



</doc>
<doc id="2076512" url="https://pl.wikipedia.org/wiki?curid=2076512" title="Alcest">
Alcest

Alcest – projekt muzyczny powstały w 2000 roku w Bagnols-sur-Cèze, we Francji. Na początku w zespole było trzech członków: Neige, Aegnor i Argoth. Razem wydali pierwszą płytę demo, która była utrzymana w tonacji blackmetalowej. Niedługo po tym z zespołu odeszli Aegnor i Argoth, zostawiając Neige'a jako jedynego członka. Od tego momentu muzyka Alcest zmieniała się coraz bardziej, zbliżając się w stronę shoegaze.
Historia zespołu.
Alcest został założony jako projekt solowy Neige'a w 2000 roku. Niedługo później do zespołu dołączyli Aegnor i Argoth, tworząc trzyosobowy zespół blackmetalowy. W 2001 roku zespół wydał za pomocą wytwórni Drakkar Productions pierwszą i jedyną w tym składzie płytę demo zatytułowaną Tristesse Hivernale. Niedługo po tym, Alcest został znowu jednoosobowym projektem Neige'a, zmieniając kierunek muzyczny w stronę muzyki bardziej osobistej. W 2005 roku Neige wydał swoje pierwsze EP zatytułowane Le Secret. Płyta zebrała pozytywne opinie recenzentów, którym spodobało się nowe podejście Alcestu do muzyki blackmetalowej, czyli stworzenie nostalgicznej i bardzo przyjemnej atmosfery, co było niecodzienne dla tego nurtu. W marcu 2007 Alcest podpisał kontrakt z Prophecy Productions i wydał swoją debiutancką płytę Souvenirs d'un autre monde w sierpniu tego samego roku. W 2010 ukazał się drugi LP zespołu – Écailles de Lune. Został on przyjęty bardzo pozytywnie przez krytyków. W 2011 zespół postanowił na nowo nagrać utwory z Le Secret – wydawnictwo ukazało się w tym samym roku. Zespół wydał także swój pierwszy teledysk do utworu „Autre Temps” z nadchodzącego albumu. Na początku 2012 roku ukazało się LP Les Voyages De L'Âme. Z kolei styczeń 2014 roku przyniósł kolejny album – Shelter – na którym Neige odszedł ostatecznie od wpływów black metalu, zwracając się całkowicie ku stylistyce shoegaze/dream pop. Muzyka Neige'a porównywana jest do twórczości takich zespołów jak My Bloody Valentine i Jesu.

</doc>
<doc id="2076514" url="https://pl.wikipedia.org/wiki?curid=2076514" title="Anna Rozalia Sobieska">
Anna Rozalia Sobieska



</doc>
<doc id="2076515" url="https://pl.wikipedia.org/wiki?curid=2076515" title="Linia kolejowa Firenze – Faenza">
Linia kolejowa Firenze – Faenza

Linia kolejowa Faentina – włoska linia kolejowa, która łączy Florencję z Faenzą przez Borgo San Lorenzo. Linia ma długości 101 km i nie jest zelektryfikowana.

</doc>
<doc id="2076518" url="https://pl.wikipedia.org/wiki?curid=2076518" title="Zgromadzenie Ogólne Arkansas">
Zgromadzenie Ogólne Arkansas

Zgromadzenie Ogólne Arkansas ("Arkansas General Assembly") - parlament amerykańskiego stanu Arkansas. Ma charakter bikameralny i składa się z Izby Reprezentantów oraz Senatu. Regularne sesje Zgromadzenia odbywają się co dwa lata i trwają 60 dni, począwszy od drugiego poniedziałku stycznia, przy czym istnieje możliwość przedłużenia tego czasu decyzją samego Zgromadzenia. Dodatkowo w latach, gdy nie ma sesji regularnych, odbywają się trwające ok. miesiąca tzw. sesje fiskalne, poświęcone wyłącznie kwestiom budżetowym. Ze względu na tak relatywnie niewielką liczbę dni obrad, większość parlamentarzystów równolegle pracuje zawodowo, często w pełnym wymiarze godzin.
Członkowie obu izb wybierani są na czteroletnie kadencje w jednomandatowych okręgach wyborczych, z zastosowaniem ordynacji większościowej. W skład Izby wchodzi 100 deputowanych, natomiast Senat liczy 35 członków. Miejscem posiedzeń obu izb jest Kapitol Stanowy Arkansas w Little Rock.

</doc>
<doc id="2076520" url="https://pl.wikipedia.org/wiki?curid=2076520" title="Długoskrzydlak sierposz">
Długoskrzydlak sierposz

Długoskrzydlak sierposz ("Phaneroptera falcata") – gatunek ciepłolubnego, południowoeurosyberyjskiego owada z rodziny pasikonikowatych (Tettigoniidae). Wpisany na Czerwoną listę zwierząt ginących i zagrożonych w Polsce ze statusem NT, jednak wobec poszerzającego się zasięgu i najnowszych danych o częstości występowania status NT i obecność na Czerwonej Liście należy poddać rewizji.
Morfologia.
Imagines mają od 12 do 15 mm długości samce i 15–18 mm samice.
Głowa.
Głowa niezbyt duża, zaokrąglona. Wierzchołek ciemienia mały, z bruzdą pośrodku. 
Oczy małe, wypukłe, dobrze rozwinięte.
Nitkowate czułki, dłuższe niż ciało, złożone są z więcej niż 30 członów niewyraźnie odgraniczonych. Czułki osadzone między oczami ponad linią łączącą dolne brzegi oczu. 
Aparat gębowy gryzący.
Tułów.
Ciało walcowate, wydłużone, barwy zielonej. Tarcza przedplecza płaska, wygięta ku tyłowi, rdzawo kropkowana. Długość przedplecza 3–4 mm. Boczne płaty przedplecza zaokrąglone, z wycięciem ramieniowym "sinus humeralis". Długość płatów bocznych większa niż ich wysokość.
Skrzydła.
Pokrywy skrzydeł wystają poza odwłok, są koloru zielonego, u samca w okolicy aparatu dźwiękowego rdzawo nabiegłe. Długość wynosi 18–23 mm. Druga para skrzydeł znacznie dłuższa niż pokrywy. Wystająca część zielona, pozostała część przezroczysta. Użyłkowanie wyraźne na obydwu parach, składające się z żyłek podłużnych i poprzecznych.
Odnóża.
Dwie pierwsze pary odnóży bieżne, trzecia para to nogi skoczne. 
Uda 3 pary (17–22 mm) na górnej stronie bez listewki środkowej. Na górnej stronie goleni nóg pierwszej pary biegnie wyraźna, podłużna bruzda, znajduje się tu też narząd słuchu. Narząd tympanalny jest odkryty. Biodro nóg przednich zaopatrzone jest w kolec. 
Stopy 4-członowe, zakończone pazurkiem. Człony stopy krótkie i spłaszczone. Pierwszy i drugi człon bez bocznych podłużnych bruzd.
Odwłok.
Odwłok u obydwu płci składa się z 10 płytek grzbietowych. Liczba płytek brzusznych jest zależna od płci, u samca jest ich 9, a u samicy 8. Płytka subgenitalna samca długa, bez wyrostków rylcowych. Przysadki odwłokowe ostre, esowato zakrzywione. Aparat kopulacyjny samca błoniasty.
Pokładełko dłuższe niż przedplecze (5,5 mm), silnie zakrzywione do góry, na końcu ząbkowane. Zbudowane z 6 długich listewek. Przypominające swym kształtem sierp.
Biologia.
Jest to owad roślinożerny.
Jaja składane są pojedynczo do ziemi (preferuje stanowiska piaszczyste), a na wiosnę wylęgają się z nich larwy. Stadium zimującym jest jajo.
Długoskrzydlak podobnie jak cały rząd prostoskrzydłych – Orthoptera przechodzi przeobrażenie niezupełne.
Jako dorosłe owady żyją od końca czerwca do połowy września, przeważnie pośród większej roślinności łąkowej. Od sierpnia na drzewach i różnych krzewach. 
Gatunek stwierdzany w różnych środowiskach: łąki, murawy w sąsiedztwie glinianek, żwirowni i piaskowni, śródpolne, śródłąkowe i śródleśne rowy, młodniki sosnowe, zręby, wrzosowiska i ogrody działkowe. Preferuje wysokie trawy, szczególnie kępy trzcinnika piaskowego ("Calamagrostis epigejos").
Podczas godów samiec przy pomocy aparatu dźwiękowego wydaje dźwięki (sygnały szerokopasmowe około 28 kHz), które są zaproszeniem dla samicy. W celu lepszego zaprezentowania swojej pieśni samce zajmują wyeksponowane miejsce, którym może być wysokie źdźbło trawy czy odstająca gałąź krzewu. Często zmieniają też miejsce występu. Komunikacja dźwiękowa odbywa się zazwyczaj po zmroku.
W 2000 roku przeprowadzono badania nad sposobem wykorzystania narządów słuchu (narządu tympanalnego) przez długoskrzydlaka sierposza. Z przeprowadzonych doświadczeń wynika, że owad potrafi usłyszeć dźwięki wydawane przez nietoperze podczas polowania i oszacować odległość między własną pozycją i pozycją drapieżnika. Dzięki tej zdolności owad może uciec 1,5–4 sekund wcześniej przed atakiem nietoperza. Narządy tympanalne najprawdopodobniej wyewoluowały przed pojawieniem się nietoperzy, co sugeruje, że zdolność wykrywania echolokacji nietoperzy jest drugorzędnym przystosowaniem tego narządu. Czułość "Phaneroptera falcata" na wykrywanie ultradźwięków jest znacznie większa niż spokrewnionych z nim świerszczy (Gryllidae).
Rozmieszczenie.
"Phaneroptera falcata" jest jedynym krajowym gatunkiem z podrodziny Phaneropterinae. W XX wieku poszerzył zasięg swojego występowania w kierunku północnym, co wiązane jest ze zmianami klimatycznymi oraz zarastaniem niezagospodarowanych pól, łąk i pastwisk. Na południu Polski gatunek dość pospolity, na północy dochodzi najdalej po wyżynę Krakowsko-Wieluńską, Małopolską, Lubelską oraz Roztocze, można go spotkać na kserotroficznych stanowiskach Podlasia. Często spotykany na nizinach: Mazowieckiej i 
Sandomierskiej. W ostatnich latach jego ekspansja przesuwa się w rejony Śląska Dolnego ze Śląskiem Górnym oraz w Sudety Wschodnie.
Na świecie można go znaleźć począwszy od Portugalii i Hiszpanii na zachodzie, po południową Anglię i Francję przez Europę i Syberię aż do Japonii. W ostatnich latach często odnotowywany w Czechach i na Litwie. Za główne przyczyny ekspansji uważa się zmiany klimatyczne powiązane z ociepleniem.

</doc>
<doc id="2076521" url="https://pl.wikipedia.org/wiki?curid=2076521" title="Myńkiwci (rejon dunajowiecki)">
Myńkiwci (rejon dunajowiecki)

Myńkiwci (ukr. Миньківці, pol. Mińkowce) – wieś na Ukrainie, w obwodzie chmielnickim, w rejonie dunajowieckim. 1092 mieszkańców (w 2001 r.).
Wieś Mińkowce należała do wojewody sandomierskiego i lubelskiego Jana Tarły. 

</doc>
<doc id="2076522" url="https://pl.wikipedia.org/wiki?curid=2076522" title="Phaneroptera falcata">
Phaneroptera falcata



</doc>
<doc id="2076523" url="https://pl.wikipedia.org/wiki?curid=2076523" title="Aerolíneas Mas">
Aerolíneas Mas

Aerolíneas Mas – dominikańska czarterowa linia lotnicza z siedzibą w Santo Domingo.

</doc>
<doc id="2076528" url="https://pl.wikipedia.org/wiki?curid=2076528" title="Godło Zakonu Kawalerów Maltańskich">
Godło Zakonu Kawalerów Maltańskich

Herb Zakonu Kawalerów Maltańskich – przedstawia na płaszczu czarnym usianym złotymi liliami, podbitym gronostajem zwieńczonym koroną królewską, owalną czerwoną tarczę ze srebrnym krzyżem otoczonym różańcem z pereł. Za tarczą srebrny krzyż o ośmiu rogach (order św. Jana Jerozolimskiego), po jego obu stronach po dwie flagi Zakonu.
Herb zatwierdzony został w Konstytucji Zakonu (art.6) z 1961 roku.
Herb taki przysługuje Wielkiemu Mistrzowi, instytucjom zakonu i dyplomatom.
Natomiast srebrny krzyż o ośmiu rogach na czerwonej tarczy używany jest jako emblemat Kawalerów Maltańskich i jest godłem akcji charytatywnych i humanitarnych podejmowanych przez to zgromadzenie. (Art.242 Kodeksu Zakonu).

</doc>
<doc id="2076541" url="https://pl.wikipedia.org/wiki?curid=2076541" title="Vance Tartar">
Vance Tartar

Vance Tartar (ur. 15 września 1911 w Corvallis, zm. 16 czerwca 1991 w Ocean Park) – amerykański biolog i embriolog. Dokonał istotnych odkryć dotyczących morfogenezy, regeneracji i podziałów u orzęsków "Stentor", "Paramecium" i "Condylostoma".
Był synem fizykochemika Hermana V. Tartara (1882–1967) i jego żony Stelli. Studiował zoologię na Uniwersytecie Waszyngtonu. W 1933 otrzymał tytuł bakałarza (B.S.) z wyróżnieniem. W 1934 otrzymał tytuł magistra zoologii, w 1938 obronił doktorat.
W 1942 opuścił Uniwersytet Vermontu. Przez krótki czas pracował na Uniwersytecie Yale, przez kolejnych osiem lat pracował głównie jako biolog w State Fisheries Laboratory w Purdy.
19 czerwca 1950 ożenił się z Emogean Saunders. Mieli troje dzieci: Helen (1951), Karla Nicholasa (1954) i Wandę (1958). Po ślubie zamieszkał w zbudowanym przez siebie domu Aquaterre pod Nahcotta. 
W 1951 został zatrudniony jako "professional assistant" przez Uniwersytet Waszyngtonu. W 1954 otrzymał stanowisko "research assistant professor", w 1960 "research professor". Jego przydomowe laboratorium zostało oficjalnie nazwane University of Washington Field Laboratory. W maju 1972 przeszedł na emeryturę.

</doc>
<doc id="2076544" url="https://pl.wikipedia.org/wiki?curid=2076544" title="Biorg Sforsteyn">
Biorg Sforsteyn

Biorg Sforsteyn (ur. 1899 w Oslo, zm. 1937 w Łodzi) – norweski malarz.
Życiorys.
W okresie międzywojennym przybył do Polski na zaproszenie krakowskiej Akademii Sztuk Pięknych. Tam też zorganizowano kilka wystaw jego prac. Po początkowej fascynacji impresjonizmem, oddał się sztuce art déco. Największe zainteresowanie wzbudzały jego portrety kobiet, dam do towarzystwa, ale też polskich arystokratek. Wyzywające, kuszące akty stały się głównym motywem malarskim. Większość obrazów uległa zniszczeniu bądź zaginęła podczas wojny. Malarz został na długie lata niemal całkowicie zapomniany.

</doc>
<doc id="2076548" url="https://pl.wikipedia.org/wiki?curid=2076548" title="Yamato-damashii">
Yamato-damashii

 – termin ukuty w Japonii, w okresie Heian, opisujący lokalnego, japońskiego "ducha" lub kulturę, w opozycji do elementów kultury zapożyczonych z Chin. Później za pomocą tego terminu była podkreślana i uwydatniana różnica jakościowa pomiędzy kulturą japońską i chińską. Pisarze okresu Edo i samuraje tłumaczyli za pomocą "Yamato-damashii" samurajski kodeks etyczny "bushidō". Nacjonaliści japońscy propagowali "Yamato-damashii" – dzielnego, śmiałego i niezwyciężonego ducha narodu japońskiego – jako jedną z kluczowych doktryn militarno-politycznych w okresie Shōwa.
W XIX wieku pojawiły się trzy nowe, zbliżone znaczeniowo do "Yamato-damashii" hasła:
Po zwycięstwach Japonii w pierwszej wojnie chińsko- japońskiej (1894-1895) i wojnie rosyjsko-japońskiej (1904-1905), terminy te, szczególnie "Wakon-yōsai" i "Yamato-damashii" stały się hasłami propagandowymi, nawołującymi do modernizacji kraju oraz rozbudowy sił zbrojnych przed i w trakcie II wojny światowej.
Definicja i znaczenie.
Termin "yamato-damashii" posiada głębsze znaczenie niż tylko "Duch Japonii". Hasło to wyraża treści rasistowskie i nacjonalistyczne, podkreślając wyższość Japończyków nad innymi narodami. "Yamato-damashii" różni się jednak od wielu haseł nacjonalistycznych, ponieważ nie znieważa wprost innych grup społecznych – jest to raczej pochlebstwo dla jednej grupy etnicznej. Manifestuje dumę narodową, rasową i etniczną. Rasistowski i nacjonalistyczny wydźwięk japońskiego "Yamato-damashii" jest porównywalny z niemiecką "rasą panów".
Choć obecnie "Yamato-damashii" jest kojarzone z japońskim nacjonalizmem, powszechnie używa się tego terminu w dyskusjach na temat Japonii w aspektach socjologicznych, psychologicznych, historycznych i filozoficznych (Nihonjinron) oraz w komentarzach sportowych.

</doc>
<doc id="2076555" url="https://pl.wikipedia.org/wiki?curid=2076555" title="Janka Wsiewołodowna">
Janka Wsiewołodowna

Janka (Anna) Wsiewołodowna (ros. "Я́нка (А́нна) Все́володовна"; ur. ok. 1055/1060 r., zm. 3 listopada 1112 lub 1113 r. w Kijowie) – księżniczka kijowska, córka wielkiego księcia kijowskiego Wsiewołoda I Jarosławowicza z jego pierwszego małżeństwa z nieznaną z imienia księżniczką bizantyjską, córką cesarza Konstantyna IX Monomacha. Siostra wielkiego księcia kijowskiego Włodzimierza II Monomacha. 
Święta mniszka ("преподобная") prawosławna, wspominana w dniach 3 (16) listopada i 18 (31) maja.
Życiorys.
W 1086 wstąpiła do klasztoru świętego Andrzeja w Kijowie, założonego dla niej przez księcia Wsiewołoda, gdzie została igumenią licznego konwentu. W 1089 przybyła do Grecji, skąd przywiozła do Kijowa metropolitę Jana. Datę zgonu Janki przekazała "Powieść minionych lat". Zgodnie z relacją latopisu, Janka została pochowana w cerkwi świętego Andrzeja, w której służyła jako mniszka.

</doc>
<doc id="2076562" url="https://pl.wikipedia.org/wiki?curid=2076562" title="Gwara ochweśnicka">
Gwara ochweśnicka

Gwara ochweśnicka, zwana też kminą ochweśnicką – język tajny wspólnoty handlarzy i oszustów, powstały w połowie XIX wieku w Skulsku i Ślesinie. 
Żargon powstał w Skulsku przed 1850, w związku z handlem dewocjonaliami (zwłaszcza obrazami) i przewozem ich na Białostocczyznę (część dawnej unickiej metropolii wileńskiej) oraz do unickiej diecezji chełmskiej (zlikwidowanej w 1875). Skulsk zaliczany był wówczas do największych na ziemiach polskich ośrodków produkcji obrazów religijnych. Gwara została w drugiej połowie XIX wieku przejęta również przez mieszkańców pobliskiego Ślesina.
Pierwotnie argot dotyczył handlarzy obrazami ("ochweśnicy"), którzy sprzedawali swoje obrazy w Częstochowie, lecz szybko rozprzestrzenił się na handlarzy pierzem ("agaciarze") i wędrownych lekarzy-oszustów ("medycyniarze"). Słowa z kminy ochweśnickiej są często zapożyczeniami z języków południowosłowiańskich, nowogreckiego, rosyjskiego i jidysz. Zawiera ona też wiele przyrostków maskujących. Argotyzmy te stopniowo upowszechniły się w gwarach więziennych, jak również przeniknęły do języka ogólnego, na co wskazuje obecność w powszechnej mowie potocznej takich wyrazów jak „klawy”, „kudły”, „makuwa”, „gryps”.
Przykład: "Ochweśniki pnajom, skraby się skudrajom; ochweśnikom skraby trojanie kurlajom" („Ochweśnicy idą, kobiety się boją; ochweśnikom kobiety jedzenie gotują”).

</doc>
<doc id="2076566" url="https://pl.wikipedia.org/wiki?curid=2076566" title="Kurzelowa Mała">
Kurzelowa Mała

Kurzelowa Mała (ukr. Мала Кужелівка) – wieś nad Uszycą na Ukrainie (rejon dunajowiecki, obwód chmielnicki), liczy 285 mieszkańców.
Urodził się tu Michał Wilczewski – polski nauczyciel, kapitan piechoty Wojska Polskiego, cichociemny.

</doc>
<doc id="2076567" url="https://pl.wikipedia.org/wiki?curid=2076567" title="Michel van Esbroeck">
Michel van Esbroeck

Michel van Esbroeck (ur. 17 czerwca 1934 w Malines, zm. 21 listopada 2003 w Louvain-la-Neuve w Belgii) – belgijski naukowiec i jezuita, orientalista z dziedziny chrześcijaństwa, bizantynolog, bollandysta, jeden z płodniejszych badaczy XX wieku (obok François Naua i Antona Baumstarka).
Wstąpił do jezuitów w 1953, święcenia kapłańskie otrzymał w 1970.
Działalność naukowa.
Od 1962 pracował w brukselskim centrum badań hagiograficznych Museum Bollandianum, studiując jednocześnie języki ormiański, gruziński, koptyjski i gyyz na Katolickim Uniwersytecie w Louvain i Uniwersytecie Świętego Józefa w Bejrucie. W 1975, pod kierunkiem Gérarda Garitte’a, obronił doktorat „Starodawne homiliarze gruzińskie” (fr. "Les plus anciens homéliaires géorgiens. Étude descriptive et historique"). Pracował nad źródłami w wielu krajach, między innymi w ZSRR. Wykładał w Rzymie i Paryżu. W latach 1987–1999 kierował katedrą filologii wschodniochrześcijańskiej na Uniwersytecie Ludwika i Maksymiliana w Monachium.
Publikacje.
Bibliografia jego publikacji zawiera artykuły z czasopism oraz inne opracowania, jak również trzy ważne prace (wydane w 1975, 1982 i 1995), bez uwzględnienia artykułów encyklopedycznych.

</doc>
<doc id="2076569" url="https://pl.wikipedia.org/wiki?curid=2076569" title="Sosnowy Bór (obwód homelski)">
Sosnowy Bór (obwód homelski)



</doc>
<doc id="2076571" url="https://pl.wikipedia.org/wiki?curid=2076571" title="Kulawiec">
Kulawiec

Kulawiec – północny grzbiet Trzydniowiańskiego Wierchu w Tatrach Zachodnich. Na niższym z wierzchołków tego szczytu (1758 m) północna grań Kończystego Wierchu rozdziela się na dwie granie: grań Kulawca dalej biegnącą w tym samym północnym kierunku i grań Ropy odbiegającą w północno-zachodnim kierunku.
Kulawiec na niektórych mapach i w przewodnikach nazywany jest Kulowcem, jednak według WET prawidłowa nazwa to Kulawiec. Według WET Kulowiec ciągnie się od Wyżniego Kopieńcowego Przechodu po stoki Trzydniowiańskiego Wierchu (ok. 1325–1650 m n.p.m.) Jest dołem zalesiony, wyżej częściowo porośnięty kosodrzewiną, a częściowo trawiasty. Jego wschodnie stoki opadają do dolnej części Doliny Starorobociańskiej, a zachodnie do Doliny Trzydniowiańskiej. Do Doliny Starorobociańskiej opadają z Kulawca żleby: Mokry Żleb, Wydarty Żleb i Dwojakowy Żleb, do Doliny Trzydniowiańskiej jeden nienazwany żleb. Żlebami tymi (z wyjątkiem Mokrego Żlebu) zimą schodzą lawiny.
Dawniej Kulawiec był wypasany, wchodził w skład Hali Trzydniówka. Wypas zakończono jednak dawno, bo już w 1925, a hala została częściowo zalesiona. Obecnie grzbietem Kulawca prowadzi szlak turystyczny. Niegdyś rozciągała się z jego wyższych partii rozległa panorama widokowa, obecnie widoki przesłania coraz bardziej rozrastająca się kosodrzewina, a przejście ścieżką turystyczną wśród jej korzeni i gałęzi jest dość męczące.

</doc>
<doc id="2076577" url="https://pl.wikipedia.org/wiki?curid=2076577" title="Kerstin Tzscherlich">
Kerstin Tzscherlich

 
Kerstin Tzscherlich (ur. 15 lutego 1978 we Freitalu) − niemiecka siatkarka, reprezentantka kraju, grająca na pozycji libero.
Podczas eliminacji do Grand Prix siatkarek 2010, została uznana za najlepiej broniącą zawodniczkę, pokonując Dominikankę Carmen Caso i Tajwankę Yang Meng-hua.

</doc>
<doc id="2076578" url="https://pl.wikipedia.org/wiki?curid=2076578" title="Naima Akef">
Naima Akef

Naima Akef (نعيمة عاكف, ur. 7 października 1929, zm. 23 kwietnia 1966) – znana egipska tancerka, która zagrała w wielu filmach w czasach tzw. Złotej Ery kina egipskiego. Urodziła się w Tancie w Delcie Nilu. Jej rodzice byli akrobatami w jednym z najbardziej znanych cyrków tych czasów – Akef Circus – który prowadzony był przez dziadka Naimy. Namia zaczęła występować w rodzinnym cyrku w wieku kilku lat i szybko dzięki swoim zdolnościom akrobatycznym zyskała uznanie.
Gdy Naima miała 14 lat trupa cyrkowa rodziny Akef przestała istnieć, Naima zaczęła występować ze swoim akrobatycznym show w kairskich klubach nocnych. Następnie rozpoczęła współpracę Badeia Masabny jako tancerka i piosenkarka, dzięki czemu została zauważona przez filmowego reżysera Abbas Kemal. Jego brat Hussein Fawzy (również reżyser filmowy) zaproponował jej rolę w jednym z jego filmów muzycznych (Aish Wal Malh), a następnie nakręcił z nią ponad 15 filmów.
W 1957 roku, na festiwalu w Moskwie, Naima została uznana za najlepszą tancerkę folklorystyczną. Siedem lat później przerwała swoją karierę, aby poświęcić się rodzinie.

</doc>
<doc id="2076579" url="https://pl.wikipedia.org/wiki?curid=2076579" title="Zbroja biało czarna">
Zbroja biało czarna



</doc>
<doc id="2076585" url="https://pl.wikipedia.org/wiki?curid=2076585" title="Jealous Ones Still Envy (J.O.S.E.)">
Jealous Ones Still Envy (J.O.S.E.)

Jealous Ones Still Envy (J.O.S.E.) – czwarty studyjny album amerykańskiego rapera Fat Joego. Tytuł nawiązuje do drugiego albumu tegoż rapera - "Jealous One's Envy". "Krążek" zadebiutował na 37. miejscu notowania Billboard 200 i 21. miejsce kilka miesięcy później w oparciu o tygodniowy wzrost sprzedaży i zdobył platynę w Stanach Zjednoczonych. Album sprzedano w ilości 945.000 egzemplarzy do czerwca 2010 roku.
Notowania singli.
We Thuggin
What's Luv?

</doc>
<doc id="2076589" url="https://pl.wikipedia.org/wiki?curid=2076589" title="Przemysław Tajchert">
Przemysław Tajchert

Przemysław Tajchert (ur. 11 kwietnia 1978 w Zielonej Górze) – polski żużlowiec.
Życiorys.
Licencję żużlową zdobył w 1995 roku. W czasie kariery żużlowej reprezentował kluby Iskry Ostrów Wielkopolski (1996–1998), Polonii Bydgoszcz (1999–2001), KM Ostrów Wielkopolski (2002–2004) i Kolejarza Opole (2005). Dwukrotny medalista drużynowych mistrzostw Polski: złoty (2000) oraz brązowy (2001). Mistrz Polski par klubowych (Leszno 1999), zdobywca Klubowego Pucharu Europy (Daugavpils 2001).
Finalista młodzieżowych drużynowych mistrzostw Polski (Grudziądz 1997 – IV m.), młodzieżowych mistrzostw Polski par klubowych (Rzeszów 1997 – VI m.), młodzieżowych indywidualnych mistrzostw Polski (Gniezno 1999 – VI m.), indywidualnych mistrzostw Polski (Grudziądz 2000 – jako zawodnik rezerwowy) oraz turnieju o "Srebrny Kask" (Leszno 1998 – X m.).
Od 2009 r. pracuje jako mechanik w zespole szwedzkiego żużlowca Fredrika Lindgrena.

</doc>
<doc id="2076596" url="https://pl.wikipedia.org/wiki?curid=2076596" title="Patcharee Deesamer">
Patcharee Deesamer

Patcharee Deesamer (taj.: พัชรีย์ ดีเสมอ; ur. 3 lutego 1989 r. w Bangkoku w Tajlandii). Siatkarka gra na pozycji środkowej. 
Obecnie występuje w drużynie RBAC.

</doc>
<doc id="2076597" url="https://pl.wikipedia.org/wiki?curid=2076597" title="Utaiwan Kaensing">
Utaiwan Kaensing

Utaiwan Kaensing (ur. 7 września 1988 r. w Bangkoku w Tajlandii). Siatkarka gra na pozycji środkowej. 
Obecnie występuje w drużynie Suan Sunandha Rajabhat.

</doc>
<doc id="2076598" url="https://pl.wikipedia.org/wiki?curid=2076598" title="Jurairat Ponleka">
Jurairat Ponleka

Jurairat Ponleka (taj.: จุไรรัตน์ ผลเลขา; ur. 6 października 1991 r. w Bangkoku w Tajlandii). Siatkarka gra na pozycji rozgrywającej. 
Obecnie występuje w drużynie RBAC.

</doc>
<doc id="2076599" url="https://pl.wikipedia.org/wiki?curid=2076599" title="Amporn Hyapha">
Amporn Hyapha

Amporn Hyapha (ur. 19 maja 1985 r. w Bangkoku w Tajlandii). Siatkarka gra na pozycji środkowej.
Zawodniczka azerskiego İqtisadçı Baku.

</doc>
<doc id="2076600" url="https://pl.wikipedia.org/wiki?curid=2076600" title="Sontaya Keawbundit">
Sontaya Keawbundit

Sontaya Keawbundit (ur. 2 września 1991 r. w Bangkoku w Tajlandii). Siatkarka gra na pozycji przyjmującej. 
Obecnie występuje w drużynie RBAC.

</doc>
<doc id="2076601" url="https://pl.wikipedia.org/wiki?curid=2076601" title="Tapaphaipun Chaisri">
Tapaphaipun Chaisri

Tapaphaipun Chaisri (ur. 29 listopada 1989 w Bangkoku) – tajska siatkarka grająca na pozycji libero. Obecnie występuje w drużynie SCG Khonkaen.

</doc>
<doc id="2076603" url="https://pl.wikipedia.org/wiki?curid=2076603" title="Gareth Emery">
Gareth Emery

Gareth Emery, właściwie Gareth Thomas Rhys Emery (ur. 18 lipca 1980 w Southampton) – brytyjski DJ i producent muzyczny. Występuje pod wieloma pseudonimami jak np. GTR czy Cupa. Od 2003 do 2008 roku Gareth był członkiem wytwórni "Five AM". W 2009 roku podpisał kontrakt z wytwórnią "Garuda". Jego utwory są miksowane przez wielu znanych artystów m.in. przez Armina van Buurena, Markusa Schulza, Above &amp; Beyond, Sandera van Doorna. 19 września ukazał się jego album zatytułowany "Northern Lights".

</doc>
<doc id="2076605" url="https://pl.wikipedia.org/wiki?curid=2076605" title="Loyalty">
Loyalty

Loyalty – piąty studyjny album amerykańskiego rapera Fat Joego. Zadebiutował na 31. miejscu notowania Billboard 200. 
Single.
All I Need
Crush Tonight

</doc>
<doc id="2076607" url="https://pl.wikipedia.org/wiki?curid=2076607" title="Rekordy mistrzostw Ameryki Południowej w lekkoatletyce">
Rekordy mistrzostw Ameryki Południowej w lekkoatletyce

Rekordy Mistrzostw Ameryki Południowej w lekkoatletyce - najlepsze wyniki w historii tej imprezy.

</doc>
<doc id="2076611" url="https://pl.wikipedia.org/wiki?curid=2076611" title="Primera División de México (1943/1944)">
Primera División de México (1943/1944)

Rozgrywki 1943/1944 były 41 sezonem w historii ligi meksykańskiej, a pierwszym sezonem w historii profesjonalnej ligi meksykańskiej. Tytułu mistrzowskiego bronili C.D. Marte.
Zespoły.
Zmiana drużyn po sezonie 1942/1943:
 A.D.O., Atlas, Guadalajara, Veracruz
 Selección Jalisco, Necaxa
W sezonie 1943/1944 występowało 10 drużyn - do rozgrywek dołączyły A.D.O., Atlas, Guadalajara, Veracruz, natomiast po ostatnim sezonie wycofały się Selección Jalisco oraz Necaxa.
Mistrzem Meksyku został zespół Asturias F.C. po wygranym 4:1 meczu barażowym z Españą (obydwa kluby skompletowały tyle samo punktów). Królem strzelców został za to Hiszpan Isidro Lángara z 27 bramkami w 18 meczach (1.50 gola na mecz).
Tabela.
MISTRZ MEKSYKU - 1943/1944
ASTURIAS 1. TYTUŁ MISTRZOWSKI

</doc>
<doc id="2076612" url="https://pl.wikipedia.org/wiki?curid=2076612" title="Czesław Piwosz">
Czesław Piwosz

Czesław Piwosz (ur. 29 czerwca 1950 we wsi Gronówko) – polski żużlowiec.
Sport żużlowy uprawiał w latach 1970–1985, przez całą karierę reprezentując barwy klubu Unia Leszno. Ośmiokrotnie zdobył medale drużynowych mistrzostw Polski: 2 złote (1979, 1980), 2 srebrne (1977, 1982) oraz 4 brązowe (1975, 1976, 1981, 1985), był również trzykrotnym zdobywcą drużynowego Pucharu Polski (1978, 1979, 1980) oraz mistrzem Polski par klubowych (Zielona Góra 1980).
Do innych jego sukcesów należały: trzykrotny udział w finałach indywidualnych mistrzostw Polski (Gorzów Wielkopolski 1976 – XVI m., Gorzów Wielkopolski 1977 – XIII m., Leszno 1980 – XIII m.), trzykrotny udział w finałach turnieju o "Złoty Kask" ("cykl turniejów" 1976 – XIII m., "cykl turniejów" 1980 – V m., Leszno 1983 – X m.) oraz awans do finału młodzieżowych indywidualnych mistrzostw Polski (Leszno 1972 – jako zawodnik rezerwowy).

</doc>
<doc id="2076616" url="https://pl.wikipedia.org/wiki?curid=2076616" title="Mid/Side">
Mid/Side

Mid/Side, M/S – technika służąca do realizacji nagrań, masteringu lub przesyłania sygnału np. w radiu.
Polega na rozdzieleniu stereofonicznego sygnału (L, R) na dwie składowe:
Technika ta pozwala np. na:

</doc>
<doc id="2076618" url="https://pl.wikipedia.org/wiki?curid=2076618" title="Eleonore Prochaska">
Eleonore Prochaska

Marie Christiane Eleonore Prochaska (ps. August Renz, ur. 11 marca 1785 w Poczdamie – zm. 5 października 1813 w Dannenberg) – niemiecka ochotniczka walcząca w wojnie przeciw Napoleonowi.
Eleonore Prochaska urodziła się w rodzinie oficera pruskiej armii. Po śmierci matki ojciec oddał ją do wojskowego domu dziecka w Poczdamie; następnie pracowała jako służąca.
W czasie wojny przeciw Napoleonowi w 1813 roku wstąpiła ochotniczo do 1. batalionu jegrów w korpusie ochotniczym Ludwiga von Lützowa. Z powodu nieprzyjmowania do służby kobiet zgłosiła się do wojska w męskim przebraniu pod nazwiskiem "August Renz"; początkowo służyła w orkiestrze, jednak szybko skierowano ją do kawalerii. Wkrótce potem została poważnie ranna w , a lekarze frontowi szybko odkryli jej prawdziwą tożsamość. Prochaska została odesłana do Dannenbergu, gdzie zmarła z odniesionych ran trzy tygodnie później.
Upamiętnienia.
W późniejszym okresie postać Eleonore Prochaski była przez Niemców idealizowana i przedstawiana jako narodowa bohaterka Niemiec i „poczdamska Joanna d’Arc”. Na jej losach oparto liczne sztuki i wiersze. Także Ludwig van Beethoven rozpoczął pisanie "Bühnenmusik" z librettem Friedricha Dunckera.
W 1863 roku na jej grobie na cmentarzu St.-Annen-Friedhof w Dannenbergu wzniesiono pamiątkowy pomnik, a w 1889 roku jej dom przekształcono w miejsce pamięci.

</doc>
<doc id="2076620" url="https://pl.wikipedia.org/wiki?curid=2076620" title="FEC Strauss Trunnion Bascule Bridge">
FEC Strauss Trunnion Bascule Bridge

FEC Strauss Trunnion Bascule Bridge – kolejowy most ruchomy w Jacksonville, w stanie Floryda, na Rzece Świętego Jana. Znajduje się w ciągu Florida East Coast Railway. Został otwarty w 1925.

</doc>
<doc id="2076622" url="https://pl.wikipedia.org/wiki?curid=2076622" title="David Sánchez">
David Sánchez

David Sánchez Muñoz (ur. 20 kwietnia 1978 w Zamorze) – hiszpański tenisista.
Nie jest spokrewniony z Javierem Sánchezem i Emiliem Sánchezem, również tenisistami.
Kariera tenisowa.
Karierę tenisową Sánchez rozpoczął w 1997 roku. W swoim dorobku ma 2 triumfy rangi ATP World Tour w grze pojedynczej. Oba zwycięstwa odniósł w roku 2003, najpierw w Viña del Mar, a potem w Bukareszcie.
Najwyżej sklasyfikowany w rankingu singlistów był na 41. miejscu pod koniec lutego 2003 roku.

</doc>
<doc id="2076625" url="https://pl.wikipedia.org/wiki?curid=2076625" title="David Sanchez">
David Sanchez



</doc>
<doc id="2076627" url="https://pl.wikipedia.org/wiki?curid=2076627" title="Messenhauser">
Messenhauser



</doc>
<doc id="2076629" url="https://pl.wikipedia.org/wiki?curid=2076629" title="Ekk">
Ekk



</doc>
<doc id="2076630" url="https://pl.wikipedia.org/wiki?curid=2076630" title="All or Nothing">
All or Nothing

All or Nothing – szósty studyjny album amerykańskiego rapera Fat Joego. Zadebiutował na 6. miejscu notowania Billboard 200 ze sprzedażą 106.500 egzemplarzy w pierwszym tygodniu i sprzedano około 300.000 egzemplarzy do tej pory.

</doc>
<doc id="2076634" url="https://pl.wikipedia.org/wiki?curid=2076634" title="Henryk Teodor Dulęba">
Henryk Teodor Dulęba



</doc>
<doc id="2076637" url="https://pl.wikipedia.org/wiki?curid=2076637" title="Fuller Warren Bridge">
Fuller Warren Bridge

Fuller Warren Bridge – drogowy most strunobetonowy w Jacksonville, w stanie Floryda, na rzece St. Johns. Znajduje się w ciągu Autostrady międzystanowej nr 95. Został otwarty w 2002.

</doc>
<doc id="2076639" url="https://pl.wikipedia.org/wiki?curid=2076639" title="Anongporn Promrat">
Anongporn Promrat

Anongporn Promrat (taj.: อนงค์พร พรหมรัด; ur. 2 marca 1992 r. w Phitsanulok w Tajlandii) – siatkarka grająca na pozycji środkowej. Obecnie występuje w drużynie ATTC.
Mówi dwoma językami: tajskim i angielskim.

</doc>
<doc id="2076643" url="https://pl.wikipedia.org/wiki?curid=2076643" title="Dariusz Łowicki">
Dariusz Łowicki

Dariusz Łowicki (ur. 17 lutego 1967 we wsi Pawłowice) – polski żużlowiec.
Licencję żużlową zdobył w 1986 roku. W czasie swojej kariery reprezentował kluby Unii Leszno (1986–1996 oraz 1998), Iskry Ostrów Wielkopolski (1997), TŻ Opole (1999), LKŻ Lublin (2000), WKM Warszawa (2001) oraz po kilkuletniej przerwie ponownie Kolejarza Opole (2005) i Kolejarza Rawicz (2006).
Jest czterokrotnym medalistą drużynowych mistrzostw Polski: trzykrotnie złotym (1987, 1988, 1989) oraz brązowym (1986). W 1994 r. zdobył w Lesznie tytuł wicemistrza Polski par klubowych. W tym samym roku odniósł jeden z największych indywidualnych sukcesów, zajmując IV miejsce w turnieju o "Puchar FSO" w Lesznie, za Romanem Jankowskim, Tonym Rickardssonem i Rifem Saitgariejewem, a przed m.in. Tomaszem Gollobem, Zdenkiem Tesařem, Simonem Wiggem i Zenonem Kasprzakiem.

</doc>
<doc id="2076646" url="https://pl.wikipedia.org/wiki?curid=2076646" title="Wolfgang Hahn">
Wolfgang Hahn

Wolfgang Hahn (ur. 12 marca 1945 w Hermannsreuth) – austriacki historyk, specjalizujący się w numizmatyce, bizantynolog. 
Życiorys.
Absolwent Uniwersytetu Wiedeńskiego. W 1969 obronił doktorat, w 1980 habilitację z zakresu numizmatyki.
Od 1971 do 1990 roku pracował w Austriackiej Akademii Nauk (Österreichische Akademie der Wissenschaften) głównie w zakresie badań bizantynistycznych. Zajmował się też badaniem mennictwa Bawarii w VIII-XII wieku oraz starożytnego państwa Aksum w Etiopii. 
Od 1983 jest członkiem korespondentem American Numismatic Society. W 1996 otrzymał nagrodę Deutschen Numismatischen Gesellschaft, a w 2001 – srebrną odznakę (jeton de vermeil) przyznaną przez Société Française de Numismatique. W 2007 uhonorowany medalem Royal Numismatic Society.
Wykładowca na Uniwersytecie w Wiedniu.

</doc>
<doc id="2076647" url="https://pl.wikipedia.org/wiki?curid=2076647" title="Wanitchaya Luangtonglang">
Wanitchaya Luangtonglang

Wanitchaya Luangtonglang (taj.: วณิชยา หล่วงทองหลาง; ur. 8 października 1992 r. w Nakhon Ratchasima w Tajlandii). Siatkarka gra na pozycji przyjmującej.
Mówi dwoma językami: tajskim i angielskim. Obecnie występuje w drużynie Nakhonratchasama.

</doc>
<doc id="2076648" url="https://pl.wikipedia.org/wiki?curid=2076648" title="Katarzyna Rosłaniec">
Katarzyna Rosłaniec

Katarzyna Rosłaniec (ur. 23 listopada 1980 w Malborku) – polska reżyserka i scenarzystka filmowa.
Życiorys.
Absolwentka ekonomii na Uniwersytecie Gdańskim (2004), reżyserii w Warszawskiej Szkole Filmowej (2006) oraz kursu fabularnego w Mistrzowskiej Szkole Reżyserii Filmowej Andrzeja Wajdy (2008). Członkini Polskiej Akademii Filmowej i Stowarzyszenia Filmowców Polskich.

</doc>
<doc id="2076649" url="https://pl.wikipedia.org/wiki?curid=2076649" title="Me, Myself &amp; I">
Me, Myself &amp; I

Me, Myself &amp; I – siódmy studyjny album amerykańskiego rapera Fat Joego. Do roku 2008 sprzedano 206 000 egzemplarzy.
Singlem promującym z albumu jest "Make It Rain". Osiągnął on status platyny przez RIAA.

</doc>
<doc id="2076650" url="https://pl.wikipedia.org/wiki?curid=2076650" title="Christian Wagner">
Christian Wagner

Christian Wagner (ur. 5 sierpnia 1835 w Warmbronn (koło Leonberg), zm. 15 lutego 1918 w Warmbronn) – niemiecki chłop i poeta, najoryginalniejszy i najgłębszy z poetów przyrody. Główne dzieła: „M/rchenenrz/hler, Brahmine u. Seher” (1884, nowe wyd. pt. „Sonntagsg/nge”,t. II, 1887,t. III, 1890 p. t. „Balladen u. Blumenlieder”), „Neuer Glaube” (1894), „Neue Dichtungen” (1897), „Ein Blumenstrauss” (1906), „Sp/te Garben” (1909), „Eigenbrőtler” (1913). Wybór poezji opracowany przez Hermanna Hesse (1912). Wydanie zbiorowe ukazało się w 1919. Literatura: Weltrich (1928), Hermann Hesse (1928).

</doc>
<doc id="2076652" url="https://pl.wikipedia.org/wiki?curid=2076652" title="Herbert Hunger">
Herbert Hunger

Herbert Hunger (9 grudnia 1914 w Wiedniu, zm. 9 lipca 2000) – austriacki historyk, bizantynolog. 
Życiorys.
W latach 1956-1962 dyrektor działu papirusów w Austriackiej Bibliotece Narodowej. W latach 1962-1965 profesor Uniwersytetu Wiedeńskiego. 1973-1982 prezes Austriackiej Akademii Nauk. Założył w Wiedniu szkołę bizantynologiczną i był pierwszym profesorem katedry badań nad Bizancjum na Uniwersytecie Wiedeńskim. 

</doc>
<doc id="2076654" url="https://pl.wikipedia.org/wiki?curid=2076654" title="Friederike Krüger">
Friederike Krüger

Sophie Dorothea Friederike Krüger (ps. August Lübeck lub Auguste Krüger, ur. 8 października 1789 we Friedlandzie, zm. 31 maja 1848 w Templinie) – niemiecka ochotniczka walcząca w wojnie przeciw Napoleonowi.
Friederike Krüger urodziła się 8 października 1789 roku we Friedlandzie. W 1813 roku wstąpiła w męskim przebraniu do służby wojskowej w toczącej się wówczas wojnie przeciw Napoleonowi; służyła w Kołobrzeskim Pułku Grenadierów. Była jedyną kobietą, która nie została usunięta z pruskiej armii po odkryciu jej prawdziwej tożsamości; przeciwnie – po bitwie pod Möckern (5 kwietnia) została awansowana do stopnia kaprala. Została poważnie ranna w bitwie pod Dennewitz 6 września i do służby powróciła dopiero w listopadzie.
Decyzją króla Prus Fryderyka Wilhelma III została odznaczona Krzyżem Żelaznym za odwagę; otrzymała też rosyjski Krzyż Zasługi Wojskowego orderu Świętego Jerzego.
Po zakończeniu wojny wyszła za mąż za pruskiego kaprala, Karla Köhlera i 5 marca 1816 wystąpiła z armii. Wychowała czwórkę dzieci.
Zmarła 31 maja 1848 roku w Templinie, tam też pochowano ją na cmentarzu St.-Georgen-Friedhof; jej grób zachował się do dziś.

</doc>
<doc id="2076655" url="https://pl.wikipedia.org/wiki?curid=2076655" title="Teodoras Medaiskis">
Teodoras Medaiskis

Teodoras Medaiskis (ur. 2 stycznia 1951 w Wilnie) – litewski ekonomista i polityk, minister opieki socjalnej (1992–1993).
Życiorys.
W 1973 ukończył studia matematyczne na Uniwersytecie Wileńskim, a w 1978 uzyskał stopień kandydata nauk ekonomicznych w Akademii Nauk ZSRR (nostryfikowany później na Litwie jako doktorat w zakresie nauk społecznych).
Po ukończeniu studiów był pracownikiem naukowym instytutu naukowo-badawczego zajmującego się planowaniem gospodarczym. W 1978 został zatrudniony na wydziale ekonomicznym Uniwersytetu Wileńskiego, gdzie doszedł do stanowiska docenta w katedrze metod ilościowych i modelowania. Został członkiem wydziałowego komitetu analiz ekonomicznych i planowania.
Od 1992 do 1993 pełnił funkcję ministra opieki socjalnej w trzech kolejnych gabinetach. Następnie pozostawał w resorcie jako doradca ministrów (1993–1994, 2001–2008). W latach 1995–2000 kierował zespołem ds. polityki społecznej przy ministerstwie pracy i opieki socjalnej.

</doc>
<doc id="2076657" url="https://pl.wikipedia.org/wiki?curid=2076657" title="Yin Na">
Yin Na

Yin Na (; ur. 3 lutego 1988 r. w Chinach) – chińska siatkarka grająca na pozycji środkowej. 
Obecnie występuje w drużynie Tianjin.

</doc>
<doc id="2076658" url="https://pl.wikipedia.org/wiki?curid=2076658" title="The Elephant in the Room">
The Elephant in the Room

The Elephant in the Room – ósmy studyjny album latynoskiego rapera Fat Joego.

</doc>
<doc id="2076659" url="https://pl.wikipedia.org/wiki?curid=2076659" title="Pinokio (film 1996)">
Pinokio (film 1996)

Pinokio (ang. "The Adventures of Pinocchio") – film fabularny z 1996 roku na podstawie powieści Carla Collodi. W Polsce premiera nastąpiła w 1997 roku. Film był emitowany w Telewizji Puls 4 września 2010 roku.
Fabuła.
Gdzieś we XVIII-wiecznych Włoszech stolarz Gepetto rzeźbi serce na leśnej sośnie jako dowód sekretnej miłości do swojej bratowej, Leony. Pewnej nocy piorun uderza w sosnę, napełniając ją magią. 25 lat później Gepetto znajduje szczątki sosny i tworzy z niej marionetkę o wyglądzie chłopca i nadaje jej imię Pinokio. Magia zawarta w drewnie ożywia Pinokia. Zszokowany Gepetto wkrótce dostrzega Pinokia, który wychodzi na ulice miasta w pogoni za gołębiem. Pinokio uznaje Gepetta za swego ojca, próbującego się tego wyprzeć. Pinokia szczególnie intrygują słowa o byciu prawdziwym chłopcem. Spotyka ich Leona, obecnie owdowiała, która wręcza ubranie dla Pinokia.
Dwoje oszustów i złodziejaszków, Felinet i Volpe dostrzegają Pinokia i biegną poinformować o tym Lorenziniego, bogatego dyrektora teatru marionetkowego. Lorenzini odwiedza Gepetta i bezskutecznie usiłuje kupić od niego Pinokia. W trakcie ich rozmowy Pinokio wiedziony śpiewem chłopców maszeruje z nimi do pobliskiej szkoły. Zaskoczony wyglądem nowego ucznia jeden z chłopców o imieniu Knot zaczepia Pinokia, który oddaje mu. Nauczyciel widząc leżącego Knota wypytuje się Pinokia, który nie chcąc przyznać się do winy, kłamie. Od tego zaczyna mu rosnąć nos, będący według nauczyciela obok krótkich nóg objawem kłamstwa. Wzburzony nauczyciel każe wyjść Pinokiowi ze szkoły.
Zasmucony Pinokio wychodząc trafia do piekarni, gdzie powoduje olbrzymi raban. W efekcie Gepetto zostaje aresztowany. Tymczasem Pinokio wraca do domu, gdzie spotyka gadającego świerszcza imieniem Pepe. Świerszcz oferuje pomoc Pinokiu w staniu się prawdziwym chłopcem mówiąc mu jednocześnie, że musi opłacić ciężką pracą. Po chwili po Pinokia przybywają karabinierzy, którzy zaprowadzają go do sądu.
Sąd po rozpoznaniu sprawy Gepetta skazuje go na odszkodowanie dla piekarzy oraz opłacenie kosztów sądowych. Kiedy Gepetto mówi, że nie stać go na tak wysoką grzywnę, wobec czego sąd skazuje go na więzienie. Z opresji ratuje go Lorenzini, obiecując zapłacić grzywnę za Gepetta pod warunkiem oddania mu Pinokia. Gepetto niechętnie przystaje na propozycję Lorenziniego.
Pinokio staje się gwiazdą teatru Lorenziniego przynosząc mu ogromne zyski. Podczas jednego występu Pepe chce uświadomić Pinokiu, że Lorenzini nigdy go nie kochał. Ten fakt dociera do Pinokia dociera, gdy Lorenzini na potrzeby spektaklu zamierza spalić inne kukiełki. Pinokio je ratuje jednocześnie podpalając przypadku teatr. Ucieka przez rzekę, gdzie trafia do lasu i zamierza tam żyć. Gepetto odzyskuje kukiełki jednocześnie zastanawiając się gdzie jest Pinokio. Wspólnie z Leoną decyduje się go poszukać.
Tymczasem w lesie Pinokio chcąc uciec od dzięcioła przy klasztorze natrafia się na wysłanych przez Lorenziniego Felinet i Volpe’a. Ci widząc u Pinokia złote dukaty dane mu przez Lorenziniego jako zapłatę, wmawiają, że może je pomnożyć zakopując je w ziemi na godzinę. Dzięki czemu będzie mógł kupić więcej cudów, dzięki czemu stanie się prawdziwym chłopcem. Pinokio zgadza się wierząc, że tego chciałby jego ojciec. Pepe strofuje Pinokia mówiąc mu, że Gepetta nie obchodzi czy jest chłopcem lub kukiełką oraz cuda rodzą się jedynie z serca. Po godzinie Pinokio widzi wykopany dół bez dukatów domyślając się, że dał się oszukać.
Załamany swoją głupotą Pinokio rozmyśla nad słowami Pepe, gdy nagle przejeżdża kareta pełna chłopców jadąca do Krainy Cudów, lunaparku gdzie nie ma żadnych zasad. Wśród nich jest Knot, który nie żywiąc już urazy do Pinokia zachęca go do wycieczki, na co ten się zgadza. Gepetto i Leona podczas poszukiwań widzą na morzu czapkę Pinokia, która spadła mu podczas wycieczki karetą. Gepetto sądzi, że wyruszył świat i decyduje się go znaleźć. Leona chce mu wyperswadować ten pomysł, jednak Gepetto upiera się mówiąc, że drugi raz nie zmarnuje szansy na posiadanie własnej rodziny i wygarnia jej, że ją kochał.
Tymczasem w Krainie Cudów Pinokio wesoło spędza czas, co irytuje Pepe. Wkrótce Pinokio i chłopcy korzystają z górskiej kolejki, gdzie zostają oblani wodą z fontanny. Okazuje się, że cała woda w lunaparku jest zaklęta i przemienia chłopców w osły jako symbol ich niegrzeczności. W osła zmienia się Knot, zaś Pinokiu jedynie rosną ośle uszy z powodu dziur w tułowiu. Pinokio odkrywa, że właścicielem Krainy Cudów jest Lorenzini, który sprzedaje chłopców jako osły. Próbuje przekonać bywalców Krainy Cudów o zamiarach Lorenziniego, ale nikt mu nie wierzy. Gdy Lorenzini chce wmanewrować chłopców w swe plany Knot za radą Pinokia wykopuje go wprost do wody. Zanurzony Lorenzini zaczyna przeistaczać się w rybopodobnego potwora, co zmusza go do ucieczki w ocean. Przerażeni chłopcy uciekają z wyspy.
Pinokio i Knot idą przed siebie, aż natrafiają się na Leonę, która informuje o decyzji Gepetta. Pinokio wypływa w morze, by go znaleźć. Na pełnym morzu zostaje połknięty przez podobnego do wieloryba morskiego potwora, którym jest Lorenzini po pełnej transformacji. W środku Lorenziniego jest też Gepetto. Pinokio wraz z ojcem zamierzają się wydostać na wolność, jednak z dużymi trudnościami. W końcu Pinokio zaczyna kłamać, by jego nos przebił gardło Lorenzinemu. Ten dusząc się wypluwa Pinokia i Gepettta, po czym umiera.
Na plaży Pinokio i Gepetto przebaczają wzajemne swoje winy. Pinokio roni łzę, przez co zmienia się w człowieka. W drodze powrotnej do miasta Pinokio dostrzega Felinet i Volpe’a, którzy go nie rozpoznają. Pinokio wmawia im, żeby poszli do Krainy Cudów i napili się tam wody z kamieniem w ręku, dzięki czemu ten zmieni się złoto. Felinet i Volpe nabierają na fortel i zmieniają się kota i lisa, za co przeklinają Pinokia rozpoznając go w jego rodzinnym mieście. Zaś Pinokio żyje szczęśliwie wraz z Gepettem i Leoną, będącymi już małżeństwem i bawiąc się z Knotem, który wraz z innymi chłopcami zmienionymi w osły wrócił do dawnej postaci, dzięki własnym dobrym uczynkom.
Polska wersja.
Opracowanie i udźwiękowienie wersji polskiej: Studio Opracowań Filmów w Warszawie
Reżyseria: Maria Piotrowska
Dialogi polskie: Grażyna Dyksińska-Rogalska, Stefan Mroczek
Przekład piosenek: Filip Łobodziński
Dźwięk: Alina Hojnacka-Przeździak
Kierownictwo muzyczne: Mirosław Janowski
Montaż: Gabriela Turant-Wiśniewska
Kierownik produkcji: Mieczysława Kucharska
Wystąpili:
Lektor: Andrzej Piszczatowski

</doc>
<doc id="2076660" url="https://pl.wikipedia.org/wiki?curid=2076660" title="Zdanie Gazproma">
Zdanie Gazproma



</doc>
<doc id="2076661" url="https://pl.wikipedia.org/wiki?curid=2076661" title="Jacksonville (stacja kolejowa)">
Jacksonville (stacja kolejowa)

Jacksonville – stacja kolejowa w Jacksonville, w stanie Floryda, w Stanach Zjednoczonych. Jest obsługiwana przez pociągi Amtrak: Silver Meteor, Silver Star, i Thruway Motorcoach do Lakeland.
W 2009 z usług stacji skorzystało 65 501 pasażerów.

</doc>
<doc id="2076663" url="https://pl.wikipedia.org/wiki?curid=2076663" title="Zhang Lei">
Zhang Lei

Zhang Lei (; ur. 11 stycznia 1985 r. w Chinach) – chińska siatkarka grająca na pozycji atakującej. Obecnie występuje w drużynie Shanghai Dunlop.
Sukcesy klubowe.
Mistrzostwo Chin:
Mistrzostwo Azerbejdżanu:
Sukcesy reprezentacyjne.
Volley Masters Montreux:
Puchar Azji:
Igrzyska Azjatyckie:
Letnia Uniwersjada:
Mistrzostwa Azji:
Puchar Świata:
Grand Prix:

</doc>
<doc id="2076664" url="https://pl.wikipedia.org/wiki?curid=2076664" title="Herb diecezji toruńskiej">
Herb diecezji toruńskiej

Herb diecezji toruńskiej – symbol heraldyczny diecezji toruńskiej, zatwierdzony przez biskupa toruńskiego Andrzeja Suskiego dekretem z 30 stycznia 2002 roku.
Charakterystyka.
Przedstawia na tarczy czwórdzielnej, w polu pierwszym, błękitnym, Baranka Bożego – srebrnego z nimbem, podtrzymującego srebrną chorągiewkę z czerwonym krzyżem na złotym drzewcu.
W polu drugim, czerwonym, ma orła srebrnego wzlatującego, ze złotym dziobem, szponami i nimbem. W polu trzecim, srebrnym, umieszczona jest kotwica czarna. W polu czwartym, złotym, widnieje majuskułą "M" czarna.
Pola górne – symbolizują patronów katedry toruńskiej – baranek św. Jana Chrzciciela, orzeł – św. Jana Ewangelistę. Kotwica pochodzi z herbu pierwszego biskupa toruńskiego – Andrzeja Suskiego. Litera M nawiązuje do patronki diecezji: Matki Bożej Nieustającej Pomocy.
Herb diecezji znajduje się też na białej fladze diecezjalnej.

</doc>
<doc id="2076665" url="https://pl.wikipedia.org/wiki?curid=2076665" title="Yang Jie">
Yang Jie

Yang Jie (; ur. 1 marca 1994 r. w Chinach). Siatkarka gra na pozycji przyjmującej.
Obecnie występuje w drużynie Shanghai.

</doc>
<doc id="2076666" url="https://pl.wikipedia.org/wiki?curid=2076666" title="Bian Yuqian">
Bian Yuqian

Bian Yuqian (; ur. 14 czerwca 1990 r. w Chinach). Siatkarka gra na pozycji rozgrywającej.
Obecnie występuje w drużynie Shanghai.

</doc>
<doc id="2076668" url="https://pl.wikipedia.org/wiki?curid=2076668" title="Nikołaj Wagner">
Nikołaj Wagner

Mikołaj Piotrowicz Wagner (ur. 18 lipca 30 lipca 1830 koło Karpińska Obwód swierdłowski, zm. 21 marca 3 kwietnia 1907 w Petersburgu) – zoolog rosyjski. Syn rosyjskiego geologa Piotra Iwanowicza Wagnera (1799-1876).
Prowadził stację biologiczną na wyspach Sołowieckich. Zajmował się psychologią owadów.

</doc>
<doc id="2076669" url="https://pl.wikipedia.org/wiki?curid=2076669" title="Antoni Skupień">
Antoni Skupień

Antoni Skupień (ur. 10 marca 1958 w Rybniku) – polski żużlowiec i trener sportu żużlowego, brat Eugeniusza Skupienia.
Licencję żużlową zdobył w 1977 roku. Przez niemalże całą sportową karierę (do 1998 r.) startował w barwach klubu ROW (RKM) Rybnik, jedynie w latach 1993 i 1994 jeździł we Włókniarzu Częstochowa. 
Czterokrotny medalista drużynowych mistrzostw Polski: trzykrotnie srebrny (1980, 1988, 1990) oraz brązowy (1989). Trzykrotny medalista mistrzostw Polski par klubowych: srebrny (Rybnik 1988) oraz dwukrotnie brązowy (Rybnik 1985, Rzeszów 1990). Brązowy medalista młodzieżowych mistrzostw Polski par klubowych (Bydgoszcz 1980). Brązowy medalista indywidualnego Pucharu Polski (Ostrów Wielkopolski 1989).
Finalista młodzieżowych indywidualnych mistrzostw Polski (Zielona Góra 1981 – IV m.). Trzykrotny finalista indywidualnych mistrzostw Polski (Leszno 1981 – XI m., Gorzów Wielkopolski 1984 – XV m., Leszno 1988 – V m.). Pięciokrotny finalista mistrzostw Polski par klubowych (poza trzema medalami również Toruń 1984 – VII m., Toruń 1986 – V m.). Finalista turniejów o żużlowe kaski: "brązowego" (Częstochowa 1979 – XI m.), "srebrnego" (Toruń 1981 – VII m.) oraz trzykrotnie "złotego" (Wrocław 1984 – V m., "seria turniejów" 1988 – V m., "seria turniejów" 1989 – XV m.).
Inne indywidualne sukcesy: III m. w Kryterium Asów Polskich Lig Żużlowych im. Mieczysława Połukarda (Bydgoszcz 1990), II m. w memoriale im. Eugeniusza Nazimka (Rzeszów 1987), trzykrotnie III m. w memoriałach im. Jana Ciszewskiego (Rybnik 1984 i 1989, Świętochłowice 1991), dwukrotnie I m. w turnieju o Puchar Rybnickiego Okręgu Węglowego (Rybnik 1983 i 1988), jak również II m. (1987) i III m. (1984) w tym turnieju.
Po zakończeniu kariery zajął się pracą szkoleniową, prowadził m.in. zespoły Wandy Kraków i KSŻ Krosno oraz szkółkę juniorów w RKM-ie Rybnik.

</doc>
<doc id="2076670" url="https://pl.wikipedia.org/wiki?curid=2076670" title="Jealous Ones Still Envy 2 (J.O.S.E. 2)">
Jealous Ones Still Envy 2 (J.O.S.E. 2)

Jealous Ones Still Envy (J.O.S.E.) 2 jest dziewiątym studyjnym albumem amerykańskiego rapera Fat Joego.

</doc>
<doc id="2076672" url="https://pl.wikipedia.org/wiki?curid=2076672" title="New Boyz">
New Boyz

New Boyz to hip-hopowy duet założony w 2008 roku przez Earla "Ben J" Benjamin i Dominica "Legacy" Thomas. W 2009 zadebiutowali singlem "You're A Jerk", z debiutanckiego albumu "Skinny Jeanz and a Mic", który zajął 24 miejsce w Billboard Hot 100. Drugi singiel "Tie Me Down" także odniósł sukces, zajął 22 miejsce, najwyższe spośród wszystkich utworów New Boyz.
Życiorys.
Benjamin i Tomas poznali się w Hesperia High School. Z początku byli rywalami, ich przyjaźń narodziła się z miłości do tej samej muzyki. Thomas zaczął rapować, gdy miał 8 lat po obejrzeniu teledysku rapera Bow Wow. Benjamin nie miał planów związanych z karierą muzyczną, zamierzał grać w futbol na Uniwersytecie w San Diego. Kiedy odkrył, że Thomas odnosi sukcesy rapując, zaczął koncentrować się bardziej na muzyce. Po urodzinach obojga, które dzieli jeden dzień, za pieniądze dostane w prezencie kupili sprzęt do nagrywania. Thomas nauczył się tworzyć bity do utworów w programie Fruity Loops, "Musiałem się nauczyć. Nie chcieliśmy płacić za bity." Kiedy Thomas przeniósł się do nowej szkoły, zdecydowali, że utworzą grupę. Z Benjaminem jako "Ben J" i Thomasem jako "Legacy" 4 lipca 2008 zaczęli występować jako Swagger Boyz i utworzyli swój profil MySpace, aby promować singiel "Colorz".
2009: Skinny Jeanz and a Mic.
Latem 2009 roku singiel "You're a Jerk", opierający się na stylu tańca "jerkin", stał się hitem w USA. "You're a Jerk" dostał się na #24 na liście Billboard oraz #4 na Hot Rap Tracks. Debiutancki album New Boyz, Skinny Jeans and a Mic ukazał się we wrześniu 2009 roku. Wydany przez Shotty oraz Asylum Records album zajął #56 na "Billboard200" oraz #8 na Top Rap Album. Utwór "Tie Me Down", nagrany z Ray J, został drugim singlem. W piosence wykorzystano Auto-tune. "Tie Me Down" dostał się na #22 Billboard i #5 Hot Rap Tracks.
Od 2010: Too Cool to Care.
W lipcu 2010 roku, New Boyz współpracowali z Iyaz'em nad utworem "Break My Bank", który dotarł na #68 listy Billboard. 17 maja 2011 wydali drugi album Too Cool to Care, nie skupiają się tam tylko na stylu "jerkin", ale na kładą nacisk na różnorodne gatunki. Legacy odebrał słuchaczy poprzedniego albumu jako "bardziej skupionych na gościach noszących obcisłe dżinsy i używających jerkin', dlatego upewniliśmy się, że na drugim albumie będzie wiadomo, że możemy wejść (w inne gatunki)".Grupa planuje eksperymentować min. z rockiem. 15 lutego 2011, New Boyz wydali drugi singiel "Backseat" w którym gościnnie wystąpili The Cataracs oraz Dev.

</doc>
<doc id="2076674" url="https://pl.wikipedia.org/wiki?curid=2076674" title="Herb diecezji drohiczyńskiej">
Herb diecezji drohiczyńskiej

Herb diecezji drohiczyńskiej – znak heraldyczny, którym posługuje się diecezja drohiczyńska.
Przedstawia tarczę dwudzielną w pas, u góry dwudzielną w słup. W polu górnym prawym, czerwonym, widnieje srebrny orzeł w złotej koronie, ze złotym dziobem, szponami i przepaską na skrzydłach. W polu górnym lewym, błękitnym, widnieje srebrny jeździec z mieczem w uniesionej dłoni, z krzyżem litewskim na czerwonej tarczy, dosiadający konia tejże barwy, nakrytego czerwonym czaprakiem.
W polu dolnym, złotym umieszczono srebrnego, stojącego żubra.
Pośrodku tarczy widnieje wizerunek Najświętszej Marii Panny Matki Kościoła, patronki diecezji drohiczyńskiej.
Diecezja posiada też flagę nadaną dekretem biskupa drohiczyńskiego Antoniego Dydycza 2 kwietnia 2009 roku.

</doc>
<doc id="2076679" url="https://pl.wikipedia.org/wiki?curid=2076679" title="Chen Yao">
Chen Yao

Chen Yao (; ur. 25 września 1988 r. w Pekinie w Chinach). Siatkarka grająca na pozycji atakującej.
Obecnie występuje w drużynie Army.

</doc>
<doc id="2076680" url="https://pl.wikipedia.org/wiki?curid=2076680" title="Fan Linlin">
Fan Linlin

Fan Linlin (; ur. 1 grudnia 1991 r. w Pekinie w Chinach). Siatkarka grająca na pozycji przyjmującej. 
Obecnie występuje w drużynie Army.

</doc>
<doc id="2076681" url="https://pl.wikipedia.org/wiki?curid=2076681" title="Ryszard Jany">
Ryszard Jany

Ryszard Jany (ur. 13 lipca 1954, zm. 25 stycznia 2014) – polski żużlowiec.
Przez całą sportową karierę (1973–1985) reprezentował barwy klubu Sparta Wrocław. Trzykrotnie startował w finałach mistrzostw Polski par klubowych, zdobywając 2 srebrne (Leszno 1975, Gdańsk 1976) oraz brązowy (Chorzów 1978) medal. Był również finalistą młodzieżowych indywidualnych mistrzostw Polski (Tarnów 1974 – V miejsce) oraz indywidualnych mistrzostw Polski (Częstochowa 1975 – VI miejsce).

</doc>
<doc id="2076682" url="https://pl.wikipedia.org/wiki?curid=2076682" title="Miss Ireland">
Miss Ireland

Miss Ireland (Miss Irlandii) – konkurs piękności organizowany corocznie w Irlandii. Obecnie laureatki tytułu Miss Ireland reprezentują swój kraj na konkursie Miss World i Miss Europe, a także na Miss Universe.
Do najbardziej znanych zwyciężczyń tytułu Miss Ireland należą Rosanna Davison z2003 roku, która w tym samym roku została Miss World. Inne znane laureatki, których nazwiska nadal pojawiają się w mediach to felietonistka prasowa Amanda Brunker i artystka Nuala Holloway.
Potencjalne kandydatki powinny być niezamężne i bezdzietne. Mieć przynajmniej (170 cm) wzrostu, oraz być w wieku pomiędzy siedemnaście i dwadzieścia cztery lata. Posiadać obywatelswo irlandzkie przez urodzenie lub nabyte przez naturalizację. Muszą też mieć dobrą opinię środowiska, w którym wyrosły.

</doc>
<doc id="2076683" url="https://pl.wikipedia.org/wiki?curid=2076683" title="Miss Irlandii">
Miss Irlandii



</doc>
<doc id="2076684" url="https://pl.wikipedia.org/wiki?curid=2076684" title="Urząd Polityki Rasowej">
Urząd Polityki Rasowej



</doc>
<doc id="2076685" url="https://pl.wikipedia.org/wiki?curid=2076685" title="Pałacyk Szymańskiego">
Pałacyk Szymańskiego

Pałacyk Szymańskiego – willa dyrektora Towarzystwa Akcyjnego „Zawiercie” Stanisława Szymańskiego w Zawierciu z 1897 roku, która jest integralną częścią osiedla robotniczego TAZ. Autorem projektu budynku był inżynier architekt Hugon Kuder z Warszawy. 10 lipca 1991 roku Pałacyk Szymańskiego został zapisany w rejestrze zabytków województwa śląskiego pod wpisem: A/1428/91.
Willa została zbudowana z cegły i osadzona na kamiennym cokole, przed budynkiem znajdował się okazały podjazd z gazonem. Budynek otaczał park w stylu angielskim, zaprojektowany w pracowni Kudery. Przepływająca przez tereny parku rzeka Młynówka została przekształcona w system stawów o charakterze ozdobnym, spełniającym funkcje użytkowe. Obok willi znajdował się wjazd do parku z okazałą bramą, która zniknęła po II wojnie światowej. Sam park zaniedbywany od 1939 roku został przejęty po wojnie przez Skarb Państwa, stając się parkiem miejskim. 
Obecnie w willi mają swoje siedziby: Miejska Biblioteka Publiczna w Zawierciu, Miejska Izba Muzealna w Zawierciu, filia Społecznych Ognisk Muzycznych i Klub Novum.

</doc>
<doc id="2076688" url="https://pl.wikipedia.org/wiki?curid=2076688" title="Antoni Józef Wagner">
Antoni Józef Wagner

Antoni Józef Wagner (ur. 1 lutego 1860 w Ustroniu, zm. 12 czerwca 1928 w Styrii) – polski zoolog i malakolog, pierwszy dyrektor Państwowego Muzeum Zoologicznego w Warszawie.
Studiował na uniwersytecie w Wiedniu nauki przyrodnicze oraz medyczne. Następnie wstąpił do armii austriackiej, gdzie 1886 uzyskał stopień porucznika lekarza. Profesor w Akademii Wojskowej w Wiener Neustadt.
W czasie I wojny światowej komendant szpitali wojskowych. W 1920 w armii polskiej otrzymał stopień podpułkownika lekarza. Od 1921 dyrektor Polskiego Państwowego Muzeum Przyrodniczego (obecnie Instytut Zoologii Polskiej Akademii Nauk). W 1926 uczestniczył w Międzynarodowym Zjeździe Ligi Ochrony Żubra w Wiedniu.
Autor 28 prac naukowych. Uznany za jednego z czołowych taksonomów mięczaków i znawców malakofauny Półwyspu Bałkańskiego i krajów przyległych. Uczestniczył w działaniach mających na celu ochronę populacji żubra.

</doc>
<doc id="2076689" url="https://pl.wikipedia.org/wiki?curid=2076689" title="Stilbestrol">
Stilbestrol



</doc>
<doc id="2076693" url="https://pl.wikipedia.org/wiki?curid=2076693" title="The Darkside Vol.1">
The Darkside Vol.1

The Darkside Vol.1 – dziesiąty studyjny album amerykańskiego rapera Fat Joego. Produkcją zajęli się Cool &amp; Dre, Streetrunner, DJ Infamous, Just Blaze, Scram Jones, DJ Premier, Raw Uncut, i Scoop DeVille, a gościnnie występują Trey Songz, Too Short, R. Kelly, Cam'ron, Clipse, Lil Wayne i Young Jeezy.

</doc>
<doc id="2076695" url="https://pl.wikipedia.org/wiki?curid=2076695" title="Andrzej Jurczyński">
Andrzej Jurczyński

Andrzej Jurczyński (10 listopada 1950 w Częstochowie) – polski żużlowiec i trener sportu żużlowego.
Przez całą sportową karierę (1968–1986) reprezentował barwy klubu Włókniarz Częstochowa, pięciokrotnie zdobywając medale drużynowych mistrzostw Polski: złoty (1974), 2 srebrne (1975, 1976) oraz 2 brązowe (1977, 1978). Był również dwukrotnym medalistą mistrzostw Polski par klubowych: srebrnym (Ostrów Wielkopolski 1977) oraz brązowym (Gdańsk 1976).
W 1973 r. zdobył w Zielonej Górze brązowy medal młodzieżowych indywidualnych mistrzostw Polski. Dwukrotnie startował w finałach indywidualnych mistrzostw Polski (Bydgoszcz 1972 – XIV m., Częstochowa 1975 – XII m.). Czterokrotnie uczestniczył w finałach "Złotego Kasku" (1974 – VII m., 1975 – XII m., 1976 – XI m., 1977 – VIII m.). Dwukrotnie (1976, 1977) zajął III m. w memoriałach im. Bronisława Idzikowskiego i Marka Czernego w Częstochowie.
Największy sukces w karierze osiągnął w 1974 r. w Chorzowie, zdobywając brązowy medal drużynowych mistrzostw świata. W latach 1974–1978 czterokrotnie startował w eliminacjach indywidualnych mistrzostw świata, najlepszy wynik osiągając w 1977 r., w którym awansował do finału kontynentalnego rozegranego w Togliatti (w turnieju tym zajął XVI m.).
Po zakończeniu kariery zajął się pracą szkoleniową we Włókniarzu Częstochowa, w 2003 r. doprowadzając do zdobycia czwartego w historii klubu złotego medalu drużynowych mistrzostw Polski.

</doc>
<doc id="2076697" url="https://pl.wikipedia.org/wiki?curid=2076697" title="Mike Sweeney">
Mike Sweeney

Michael "Mike" Sweeney (ur. 25 grudnia 1959 w Duncan) – kanadyjski piłkarz występujący na pozycji obrońcy.
Kariera klubowa.
Sweeney zawodową karierę rozpoczynał w 1980 roku w klubie Edmonton Drillers z North American Soccer League (NASL). Grał tam do 1982 roku. W tym samym występował w futsalowej sekcji Edmonton Drillers. W 1983 roku odszedł do Vancouver Whitecaps, również z NASL. W 1984 roku przeniósł się do innego zespołu NASL, Golden Bay Earthquakes. W tym samym roku rozgrywki NASL zostały rozwiązane, a Sweeney został graczem futsalowego Cleveland Force (MISL). Przez trzy sezony rozegrał tam 87 spotkań i zdobył 18 bramek.
Sezon 1987/1988 Sweeney spędził w Minnesocie Kicks, natomiast następny w Baltimore Blast (oba MISL). W 1989 roku grał także dla piłkarskiego Toronto Blizzard. Potem występował w Boston Bolts oraz w futsalowym Cleveland Crunch. W 1991 roku wywalczył z nim wicemistrzostwo MISL. W 1992 roku Sweeney zakończył karierę.
Kariera reprezentacyjna.
W reprezentacji Kanady Sweeney zadebiutował 17 września 1980 roku w wygranym 3:0 towarzyskim meczu z Nową Zelandią. 13 kwietnia 1985 roku w wygranym 2:0 meczu eliminacji Mistrzostw Świata 1986 z Haiti strzelił pierwszego gola w trakcie gry w kadrze narodowej. W 1984 roku wystąpił na Letnich Igrzyskach Olimpijskich. W 1986 roku został powołany do kadry na Mistrzostwa Świata. Zagrał na nich w meczach z Francją (0:1) oraz Węgrami (0:2). Z tamtego turnieju Kanada odpadła po fazie grupowej. W latach 1980–1993 w drużynie narodowej Sweeney rozegrał w sumie 61 spotkań i zdobył 1 bramkę.

</doc>
<doc id="2076698" url="https://pl.wikipedia.org/wiki?curid=2076698" title="No Excuses">
No Excuses

No Excuses – pierwszy singel amerykańskiego zespołu muzycznego Alice in Chains, promujący opublikowany w styczniu 1994 minialbum "Jar of Flies". Czas trwania utworu wynosi 4 minuty i 15 sekund, co sprawia, że należy on do jednej z krótszych kompozycji wchodzących w skład płyty. Autorem tekstu i kompozytorem jest Jerry Cantrell.
„No Excuses” został nagrany przez Alice in Chains podczas sesji do minialbumu "Jar of Flies" we wrześniu 1993. Skomponowany przez Cantrella singel odniósł w rozgłośniach radiowych sukces komercyjny, plasując się, jako pierwszy utwór w dorobku zespołu, na szczycie zestawienia Album Rock Tracks, opracowywanego przez tygodnik „Billboard”. Wysoką, 3. lokatę odnotował także na liście Modern Rock Tracks. „No Excuses”, podobnie jak pozostała część materiału zawartego na "Jar of Flies", cechuje się łagodnym brzmieniem i dominacją instrumentów akustycznych. W 1994 utwór nominowany był do nagrody Billboard Music Award w kategorii Top Rock Song.
Analiza.
Napisany przez Jerry’ego Cantrella „No Excuses” traktuje o niestabilnych relacjach i odnosi się do osoby Layne’a Staleya, który z powodu swojego uzależnienia od narkotyków, w owym czasie znacznie odsunął się od zespołu i poświęcał mu mało czasu. Matt Melis z Consequence of Sound napisał: „Na wspaniałym singlu «No Excuses», Staley i Cantrell dzielą wspólnie wers: «You’re my friend, I will defend and if we change, well, I love you anyway». Jest to po prostu piękny sentyment o przyjaźni”.
Utwór skomponowany jest według schematu Eb-Ab-Db-Gb-Eb w tonacji B-dur. Główny otwierający riff autorstwa Cantrella, posiadający łatwy rytm, zagrany jest przy zastosowaniu otwartego strojenia B i E, opartego o zawieszone akordy. Partia solówki gitarowej zagrana jest w skali h-moll według schematu B-D-E-F#-A. Charakterystyczne synkopowane otwarcie partii perkusji, powstało w wyniku improwizacji. Sean Kinney odgrywał technikę polegającą na uderzaniu w obręcz werbla. Toby Wright, który nie był zwolennikiem jej stosowania, przyznał: „Ostatecznie zdecydowaliśmy się zlikwidować niektóre bongosy i mniejsze bębny usytuowane przy hi-hatcie, dzięki czemu włączyliśmy je do tego rytmu”.
Utwór charakteryzuje się harmonizacją wokalną Staleya i Cantrella, występującą zarówno w zwrotkach, jaki refrenach. Ned Raggett z AllMusic podkreślił, że „No Excuses” cechuje się „niefrasobliwym tempem, delikatną grą perkusji i instrumentów perkusyjnych” oraz „chwytliwym refrenem”.
Teledysk.
Teledysk do „No Excuses” został zrealizowany w lutym 1994. Reżyserią zajął się Matt Mahurin, który wcześniej odpowiadał za wideoklip do „Angry Chair” (1992) z albumu "Dirt". Edycją zajęli się Mahurin i Glenn Lazzaro. Fabuła teledysku przedstawia mężczyznę w kapeluszu (Max Perlich) biegającego po zaśnieżonej ścieżce i kobietę ukrywającą się pośród ubrań w sklepie. Ukazane są również ujęcia śpiewającego Staleya i Cantrella. Wideoklip został zamieszczony na albumie kompilacyjnym "" (1999).
Wydanie.
Singel „No Excuses” został opublikowany w lutym 1994 nakładem wytwórni Columbia. Rozszerzona wersja singla zawierała na stronie B kompozycję „Brother”, pochodzącą z minialbumu "Sap" (1992).
Koncertowy zapis utworu został zamieszczony na albumie "Unplugged" (1996). W późniejszym czasie „No Excuses” znalazł się na wszystkich czterech kompilacyjnych płytach zespołu – "" (1999), "Music Bank" (1999), "Greatest Hits" (2001) i "The Essential Alice in Chains" (2006).
Odbiór.
Krytyczny.
Ned Raggett AllMusic stwierdził, że „Alice in Chains udowodnili, iż potrafią tworzyć melodyjne oraz łagodne i nastrojowe utwory”. Autor dodał, że kompozycja, ze względu na swój chwytliwy refren, stała się sporym przebojem. „Krótkie solo elektryczne Cantrella jest przyjemne, ale to jego główne dzieło akustyczne, które rzeczywiście uderza najlepiej, wyznaczając ciepły ton oraz dopasowanie stałej energii sekcji rytmicznej”. Ric Albano z brytyjskiego „Classic Rocka” podkreślił harmonijne partie wokalne Staleya i Cantrella, a także brzmienie gitary i basu, które określił mianem „hipnotyzującego”. Autor napisał w dalszej części: „Niefrasobliwe tempo i chwytliwy refren, który trafił w gusta słuchaczy”. Caren Myers z magazynu „Details” warstwę brzmieniową utworu porównała do dokonań grupy R.E.M. i opisała ją jako „nakrapianą słońcem”. Z kolei Tom Sinclair z „Entertainment Weekly” brzmienie „No Excuses” przyrównał do stylu klasycznego rocka lat 70. Magazyn „Kerrang!” napisał: „Prawdopodobnie najbardziej sugestywny moment na "Jar of Flies", czuć letni klimat akustycznej gitary niezgodnej z równowagą rytmu Kinneya i [Mike’a] Ineza”. Również Rob Sheffield z magazynu „Spin” podkreślił charakterystyczną harmonizację partii wokalnych.
Komercyjny.
12 lutego 1994 „No Excuses” zadebiutował na 19. lokacie w zestawieniu Album Rock Tracks, opracowywanym przez magazyn „Billboard”. 26 marca, po siedmiu tygodniach obecności na liście, singel, jako pierwszy w dorobku Alice in Chains, uplasował się na szczycie notowania, pozostając na nim do 8 kwietnia. Łącznie w zestawieniu „No Excuses” notowany był przez dwadzieścia sześć tygodni. Także 12 lutego utwór zadebiutował na 21. miejscu listy Modern Rock Tracks, gdzie 30 kwietnia, będąc dwunasty tydzień w zestawieniu, uplasował się na 3. lokacie. 23 kwietnia „No Excuses” dotarł do 48. miejsca zestawienia Billboard Hot 100 Airplay oraz tydzień później do 32. na Top 40 Mainstream. W Kanadzie singel dotarł do 17. lokaty RPM 100 Hit Tracks. Z kolei 24 czerwca, po sześciu tygodniach, uplasował się na 28. miejscu listy przebojów Programu Trzeciego.
W zestawieniu końcoworocznym, opublikowanym przez „Billboard” 24 grudnia 1994, „No Excuses” zajął 4. lokatę na Album Rock Tracks i 30. na Modern Rock Tracks. W Kanadzie singel odnotował 98. pozycję RPM 100 Hit Tracks.
Nagrody i nominacje.
7 grudnia 1994, podczas 6. ceremonii wręczenia nagród Billboard Music Award, „No Excuses” został wyróżniony nominacją w kategorii Top Rock Song.
Wykorzystanie utworu.
W 2009 „No Excuses” wszedł w skład zestawu utworów zawartych w grze muzycznej "" oraz został wydany jako zawartość do pobrania dla gry "Rock Band". 12 grudnia 2017 singel został udostępniony jako zawartość do pobrania dla muzycznej gry komputerowej "Rocksmith", będąc częścią zestawu obejmującego także inne kompozycje zespołu – „Down in a Hole”, „Rooster”, „Nutshell” i „Heaven Beside You”.
Zestawienia.
„No Excuses” został sklasyfikowany na 80. pozycji zestawienia „100 najlepszych utworów 1994 roku”, przygotowanego przez australijską rozgłośnię radiową Triple J. W 2014 magazyn „Spin” umieścił kompozycję na 30. lokacie w przygotowanym przez siebie rankingu „100 najlepszych alternatywnych utworów 1994 roku”. Autor Kyle McGovern zaznaczył, że „No Excuses” był rodzajem „gałęzi oliwnej dla fanów”, podkreślając „wyluzowane, charakterystyczne i przejmujące harmonie wokalne”.
Utwór na koncertach.
„No Excuses” zadebiutował na koncercie 7 stycznia 1994 w Hollywood Palladium w Los Angeles, w trakcie 20-minutowego akustycznego występu Alice in Chains, będącego częścią benefisu Johna Norwooda Fishera z formacji Fishbone. Drugie wykonanie miało miejsce 10 kwietnia 1996 w nowojorskim Majestic Theatre w ramach cyklu MTV Unplugged. Zapis koncertu ukazał się na płycie "Unplugged". Było to także ostatnie wykonanie utworu ze Staleyem w składzie. Od momentu reaktywacji grupy w 2005, „No Excuses” jest regularnie wykonywany podczas wszystkich tras zespołu.
Lista utworów na singlu.
singel CD :
singel CD :
Personel.
Opracowano na podstawie materiału źródłowego:
Alice in Chains
Produkcja

</doc>
<doc id="2076699" url="https://pl.wikipedia.org/wiki?curid=2076699" title="Sándor Wagner">
Sándor Wagner

Sándor Wagner, także Alexander von Wagner (ur. 16 kwietnia 1838 w Peszcie (części stolicy Węgier Budapesztu), zm. 19 stycznia 1919 w Monachium) – malarz węgierski.
Życiorys.
Studiował w Akademii Sztuk Pięknych w Wiedniu w pracowni Henrika Webera, potem w Akademii Sztuk Pięknych w Monachium u Carla Theodora von Piloty’ego. W latach 1869–1910 był profesorem malarstwa historycznego w monachijskiej Akademii. Do grona jego uczniów należeli między innymi Franciszek Żmurko, Władysław Szerner, Ignacy Jasiński i Stanisław Lentz. 

</doc>
<doc id="2076704" url="https://pl.wikipedia.org/wiki?curid=2076704" title="Bartłomiej (Waszczuk)">
Bartłomiej (Waszczuk)

Bartłomiej, imię świeckie Wiktor Waszczuk (ur. 1 marca 1953 w Horodnie, zm. 15 września 2021) – ukraiński duchowny prawosławny, biskup Ukraińskiego Kościoła Prawosławnego Patriarchatu Moskiewskiego.
Życiorys.
Urodził się w rodzinie chłopskiej. W latach 1971–1973 odbywał służbę wojskową, zaś po jej ukończeniu pracował przez dwa lata jako ślusarz. W 1979 ukończył seminarium duchowne w Odessie, zaś w 1983 także Moskiewską Akademię Duchowną. Uzyskał tytuł kandydata nauk teologicznych. Jeszcze jako student, 16 października 1983, został wyświęcony na diakona, zaś dwa dni później – na kapłana. Został skierowany do pracy duszpasterskiej w parafii Przemienienia Pańskiego w Starej Wyżwie. W 1989 przeniesiony do parafii przy soborze Trójcy Świętej w Łucku i podniesiony do godności protojereja.
22 grudnia 1989 złożył wieczyste śluby zakonne, przyjmując imię zakonne Bartłomiej, zaś 18 stycznia roku następnego został archimandrytą. 24 lutego 1990 miała miejsce jego chirotonia na biskupa wołyńskiego i rówieńskiego. Już w kwietniu tego roku jego tytuł uległ zmianie na "biskup wołyński i łucki", gdyż z terytorium eparchii wołyńskiej została wydzielona jako samodzielna eparchia rówieńska. Stolicą biskupią eparchii wołyńskiej stał się tym samym Łuck. Na tejże katedrze biskup Bartłomiej (Waszczuk) przebywał do 1992, gdy w związku z utratą seminarium duchownego i soboru Trójcy Świętej (przekazanych Ukraińskiemu Kościołowi Prawosławnemu Patriarchatu Kijowskiego) poprosił o przeniesienie do innej eparchii. Został wówczas skierowany na katedrę mikołajowską, zaś w czerwcu 1993 – na katedrę sumską i achtyrską. 27 lipca 1995 ponownie przeniesiony do Równego, jako biskup tejże eparchii. 23 listopada 1993 podniesiony do godności arcybiskupiej.
W 1992 opowiadał się za autokefalią Ukraińskiego Kościoła Prawosławnego, argumentując, iż zachowywanie związku między strukturami Kościoła na Ukrainie a Rosyjskim Kościołem Prawosławnym jest dla eparchii ukraińskich niekorzystne z uwagi na panującą na Ukrainie sytuację polityczną. Twierdził też, że większość wierzących Ukraińców popiera autokefalię.
W 2014 otrzymał godność metropolity.
14 listopada 2014 razem z metropolitą sarneńskim Anatolem podpisał memorandum przedstawicieli trzech Kościołów prawosławnych (Ukraińskiego Kościoła Prawosławnego Patriarchatu Moskiewskiego, Patriarchatu Kijowskiego oraz Ukraińskiego Autokefalicznego Kościoła Prawosławnego), Kościoła greckokatolickiego oraz delegatów władz obwodu rówieńskiego, zapowiadające utworzenie w regionie jednego lokalnego Kościoła prawosławnego i potępiające rosyjską agresję na Ukrainę. Pięć dni później hierarcha wycofał swoje poparcie dla memorandum, stwierdzając, że nie przyniosło ono poprawy sytuacji religijnej na Rówieńszczyźnie. Zarzucił duchownym Patriarchatu Kijowskiego stosowanie prowokacji i próby siłowego odbierania świątyń Ukraińskiego Kościoła Prawosławnego Patriarchatu Moskiewskiego.
Zmarł w 2021 r. Pochowany w rodzinnej miejscowości.

</doc>
<doc id="2076705" url="https://pl.wikipedia.org/wiki?curid=2076705" title="Johannes Koder">
Johannes Koder

Johannes Koder (ur. 26 lipca 1942 w Wiedniu) – austriacki historyk, bizantynolog.
Życiorys.
Był uczniem Herberta Hungera. W 1965 uzyskał doktorat, habilitował się w 1973 w Wiedniu, od 1977 posiada tytuł profesora. W latach 1979–1985 pracował na Uniwersytecie Jana Gutenberga w Moguncji. Od 1985 pracuje w Institut für Byzantinistik und Neogräzistik Uniwersytetu Wiedeńskiego. Jest członkiem Österreichischen Akademie der Wissenschaften (Austriackiej Akademii Nauk). Pełni funkcję wiceprzewodniczącego Association internationale des études byzantines.
Otrzymał tytuł doktora honoris causa Uniwersytetu im. Kapodistriasa w Atenach.

</doc>
<doc id="2076707" url="https://pl.wikipedia.org/wiki?curid=2076707" title="Wassil Vieira Barbosa">
Wassil Vieira Barbosa

Wassil, właśc. Wassil Vieira Barbosa (ur. 19 listopada 1931) – brazylijski piłkarz, występujący na pozycji ofensywnego pomocnika.
Kariera klubowa.
Wassil występował w Bonsucesso Rio de Janeiro w 1952, Américe Rio de Janeiro 1954–1955 oraz EC Bahia. Z Bahią pięciokrotnie zdobył mistrzostwo stanu Bahia – Campeonato Baiano w 1958, 1959, 1960, 1961 i 1962.
Kariera reprezentacyjna.
W reprezentacji Brazylii Wassil zadebiutował 15 września 1957 w przegranym 0-1 meczu z reprezentacją Chile, którego stawką było Copa Bernardo O’Higgins 1957. Drugi i ostatni raz w reprezentacji wystąpił 18 września 1957 w zremisowanym 1-1 meczu z reprezentacją Chile.

</doc>
<doc id="2076709" url="https://pl.wikipedia.org/wiki?curid=2076709" title="Carl Valentine">
Carl Valentine

Carl Howard Valentine (ur. 4 lipca 1958 w Manchesterze) – kanadyjski piłkarz pochodzenia angielskiego występujący na pozycji napastnika.
Kariera klubowa.
Valentine zawodową karierę rozpoczynał w 1976 roku w klubie Oldham Athletic. Spędził tam trzy sezony, w ciągu których rozegrał 61 spotkań i zdobył 7 bramek w barwach Oldham. W 1979 roku przeniósł się do kanadyjskiego Vancouver Whitecaps z North American Soccer League (NASL). Grał tam do 1984 roku. W tym czasie występował także w futsalowej sekcji Whitecaps.
W 1984 roku Valentine powrócił do Anglii, gdzie został graczem zespołu West Bromwich Albion z First Division. W trakcie sezonu 1985/1986 odszedł do amerykańskiego Cleveland Force (rozgrywki MISL). W 1988 roku wywalczył z nim wicemistrzostwo MISL. W 1988 roku zakończył również grę dla Force. Od 1987 roku Valentine grał w piłkarskim zespole Vancouver 86ers. Jego reprezentował barwy reprezentował do końca kariery, czyli do 1999 roku. W międzyczasie występował w futsalowych ekipach Baltimore Blast, Kansas City Comets oraz Tacoma Stars.
Kariera reprezentacyjna.
W reprezentacji Kanady Valentine zadebiutował 14 września 1985 roku w wygranym 2:1 meczu eliminacji Mistrzostw Świata 1986 z Hondurasem. W 1986 roku został powołany do kadry na Mistrzostwa Świata. Zagrał na nich w meczach z Francją (0:1), Węgrami (0:2) oraz Związkiem Radzieckim (0:2). Z tamtego turnieju Kanada odpadła po fazie grupowej. W 1991 roku wziął udział w Złotym Pucharze CONCACAF, z którego Kanada odpadła po fazie grupowej. W latach 1985–1993 w drużynie narodowej Valentine rozegrał w sumie 31 spotkań i zdobył 1 bramkę.

</doc>
<doc id="2076710" url="https://pl.wikipedia.org/wiki?curid=2076710" title="Hamílton Evangelista dos Santos">
Hamílton Evangelista dos Santos

Hamílton, właśc. Hamílton Evangelista dos Santos (ur. 3 kwietnia 1931 w Salvadorze) – brazylijski piłkarz, występujący na pozycji napastnika.
Kariera klubowa.
Hamílton występował w CR Flamengo i Ypirangi Salvador.
Kariera reprezentacyjna.
W reprezentacji Brazylii Hamílton zadebiutował 18 września 1957 w zremisowanym 1-1 meczu z reprezentacją Chile, którego stawką było Copa Bernardo O’Higgins 1957. Był to jego jedyny występ w reprezentacji.

</doc>
<doc id="2076712" url="https://pl.wikipedia.org/wiki?curid=2076712" title="Parafia Narodzenia Najświętszej Maryi Panny w Grzymiszewie">
Parafia Narodzenia Najświętszej Maryi Panny w Grzymiszewie

Parafia Narodzenia Najświętszej Maryi Panny w Grzymiszewie – rzymskokatolicka parafia położona we wsi Grzymiszew. Administracyjnie należy do diecezji włocławskiej (dekanat tuliszkowski).
Odpust parafialny odbywa się w Święto Narodzenia Najświętszej Maryi Panny.
Proboszcz

</doc>
<doc id="2076713" url="https://pl.wikipedia.org/wiki?curid=2076713" title="José Alves">
José Alves

Zé Alves, właśc. José Alves (ur. 15 lipca 1934 w Recife, zm. 19 stycznia 2021) – brazylijski piłkarz, występujący na pozycji lewego obrońcy.
Kariera klubowa.
Zé Alves występował w Bangu AC, São Cristóvão Rio de Janeiro i EC Bahia.
Kariera reprezentacyjna.
W reprezentacji Brazylii Zé Alves zadebiutował 18 września 1957 w zremisowanym 1-1 meczu z reprezentacją Chile, którego stawką było Copa Bernardo O’Higgins 1957. Był to jego jedyny występ w reprezentacji.

</doc>
<doc id="2076714" url="https://pl.wikipedia.org/wiki?curid=2076714" title="Żagnica sitowa">
Żagnica sitowa



</doc>
<doc id="2076715" url="https://pl.wikipedia.org/wiki?curid=2076715" title="Parafia św. Katarzyny w Iwanowicach">
Parafia św. Katarzyny w Iwanowicach

Parafia Świętej Katarzyny w Iwanowicach – parafia rzymskokatolicka należąca do dekanatu Opatówek diecezji kaliskiej. Została utworzona w XIII wieku. Mieści się przy ulicy Zamkowej. Prowadzą ją księża diecezjalni.

</doc>
<doc id="2076716" url="https://pl.wikipedia.org/wiki?curid=2076716" title="Sobór Pokrowski w Łucku">
Sobór Pokrowski w Łucku

Sobór Pokrowski (ukr. Собор Покрови Пресвятої Богородиці) – prawosławna cerkiew w Łucku. Od 1992 pełni funkcje katedry eparchii wołyńskiej Ukraińskiego Kościoła Prawosławnego Patriarchatu Moskiewskiego.
Historia.
Dokładny okres powstania świątyni nie jest ustalony. Wśród hipotez na ten temat pojawia się zarówno teza o wzniesieniu cerkwi przez wnuków Włodzimierza Wielkiego, jak i twierdzenie o budowie świątyni dopiero w XV stuleciu. Według dokumentów z 1583, w roku tym cerkiew istniała już od dłuższego czasu i była w złym stanie technicznym. Po 1625 w związku z tym obiekt został najprawdopodobniej całkowicie rozebrany i zastąpiony najpierw drewnianą, a następnie murowaną świątynią. Inicjatorem jej całkowitego remontu był biskup Atanazy (Puzyna).
W latach 1803–1826 cerkiew Opieki Matki Bożej pełniła funkcje unickiej cerkwi katedralnej. Po kasacie biskupstwa unickiego w mieście w 1826 stała się prawosławną katedrą, którą pozostawała do 1880. W tym okresie była dwukrotnie remontowana (po pożarach w 1831 i 1845), zaś w latach 1873–1876 znacząco rozbudowana: dostawiono dzwonnicę z przedsionkiem, wzniesiono kopuły oraz dobudowano zakrystię. W toku przebudowy architektura cerkwi uległa poważnej zmianie; odtąd przypominała ona stylowo raczej świątynie wznoszone w tym samym okresie w Rosji europejskiej niż inne cerkwie Wołynia. W 1887 do wnętrza wstawiony został nowy ikonostas. Cerkiew ucierpiała w okresie I wojny światowej, została jednak szybko odrestaurowana. W latach 1932 i 1966 we wnętrzu obiektu były również wykonywane nowe freski. W 1960 główna kopuła cerkwi została zniszczona przez huragan; jej odbudowa miała miejsce 8 lat później. W okresie przynależności Łucka do ZSRR świątynia pozostawała czynna, jednak część jej najcenniejszego wyposażenia (np. Wołyńska Ikona Matki Bożej) została skonfiskowana i przekazana do muzeów.
W 1992, po rozłamie w Kościele prawosławnym na Ukrainie, Ukraiński Kościół Prawosławny Patriarchatu Kijowskiego przejął, z poparciem lokalnych władz, sobór Świętej Trójcy w Łucku – dotychczasowy sobór eparchii wołyńskiej. Patriarchat Kijowski ubiegał się również o pozyskanie cerkwi Opieki Matki Bożej, do czego jednak nie doszło z powodu determinacji wiernych, na czele z biskupem Nifontem (Sołoduchą), którzy pragnęli zachować jurysdykcję Ukraińskiego Kościoła Prawosławnego Patriarchatu Moskiewskiego. Po trzytygodniowym okresie zamknięcia cerkwi, opieczętowanej na polecenie władz, jej właścicielem pozostaje Patriarchat Moskiewski, zaś świątynia pełni (tymczasowo) funkcje katedry jego eparchii wołyńskiej. Tym samym cerkiew Opieki Matki Bożej jest jedyną prawosławną świątynią w Łucku, która przez cały okres swojego udokumentowanego istnienia była czynna.

</doc>
<doc id="2076718" url="https://pl.wikipedia.org/wiki?curid=2076718" title="Luk bagażowy">
Luk bagażowy

Luk bagażowy (bagażownia) − pomieszczenie samolotu, w którym podczas lotu przechowywane są bagaże pasażerów. Luki bagażowe znajdują się zazwyczaj pod pokładem samolotu, a bagaże są do nich ładowane i rozładowywane przez obsługę lotniska, pasażerowie nie mają do nich dostępu.

</doc>
<doc id="2076720" url="https://pl.wikipedia.org/wiki?curid=2076720" title="Parafia św. Marii Magdaleny w Jaraczewie">
Parafia św. Marii Magdaleny w Jaraczewie

Parafia Świętej Marii Magdaleny – rzymskokatolicka parafia znajdująca się w Jaraczewie. Parafia należy do archidiecezji poznańskiej i dekanatu boreckiego. Została utworzona w XIII w.

</doc>
<doc id="2076721" url="https://pl.wikipedia.org/wiki?curid=2076721" title="Czesław Goszczyński">
Czesław Goszczyński

Czesław Gabriel Goszczyński (ur. 27 lutego 1950 w Częstochowie, zm. 16 grudnia 2009 tamże) – polski żużlowiec.
Przez całą sportową karierę (1971–1980) reprezentował barwy klubu Włókniarz Częstochowa, pięciokrotnie zdobywając medale drużynowych mistrzostw Polski: złoty (1974), 2 srebrne (1975, 1976) oraz 2 brązowe (1977, 1978). 
Dwukrotnie startował w finałach młodzieżowych indywidualnych mistrzostw Polski (Leszno 1972 – VIII m., Zielona Góra 1973 – XII m.). Był również dwukrotnym finalistą mistrzostw Polski par klubowych (Leszno 1975 – V m., Ostrów Wielkopolski 1977 – srebrny medal). Startował w finałowych cyklach turniejów o „Srebrny” (1972 – X m., 1973 – VIII m.) i „Złoty Kask” (1977 – XIII m.). W 1975 zajął III m. w memoriale im. Bronisława Idzikowskiego i Marka Czernego w Częstochowie.
19 grudnia 2009 został pochowany na cmentarzu komunalnym w Częstochowie (kwatera U2, rząd VI, grób 13).

</doc>
<doc id="2076723" url="https://pl.wikipedia.org/wiki?curid=2076723" title="Parafia Narodzenia Najświętszej Maryi Panny w Kamionnie">
Parafia Narodzenia Najświętszej Maryi Panny w Kamionnie

Parafia Narodzenia Najświętszej Maryi Panny w Kamionnie – parafia rzymskokatolicka należąca do dekanatu międzychodzkiego archidiecezji poznańskiej.
Została utworzona w XII wieku. Mieści się przy ulicy Kościelnej.

</doc>
<doc id="2076727" url="https://pl.wikipedia.org/wiki?curid=2076727" title="Norman Mawle">
Norman Mawle

Norman William Reginald Mawle (ur. 27 lutego 1897 w Banbury, zm. 28 grudnia 1971 w Leicester) – australijski as myśliwski okresu I wojny światowej. Odniósł 12 zwycięstw powietrznych.
Norman William Reginald Mawle służył w 20th Battalion London Regiment Territorial Force. Od 1916 roku służył w RFC. Najpierw w dywizjonie No. 7 Squadron RAF, a następnie w No. 84 Squadron RAF. W jednostce latał na samolotach S.E.5a. Pierwsze zwycięstwo lotnicze odniósł 17 lipca 1918 roku w okolicach Proyart. Mawle zestrzelił niemiecki balon obserwacyjny. Tytuł asa myśliwskiego uzyskał 29 lipca, zestrzeliwując niemiecki samolot LVG na południowy wschód od Proyart.
30 lipca Mawle odniósł potrójne zwycięstwo. W ciągu 5 minut zestrzelił trzy samoloty Fokker D.VII na południe od Warvillers.
Dwunaste ostatnie zwycięstwo Mawle odniósł 8 sierpnia. Zestrzelił swój czwarty balon obserwacyjny. Niestety w czasie walki został postrzelony przez artylerię przeciwlotniczą. Pomimo poważnych ran w ramię i żołądek, szczęśliwie doleciał do lotniska.
2 listopada 1918 roku został odznaczony Distinguished Flying Cross i został mianowany na stopień Group Capitan.

</doc>
<doc id="2076729" url="https://pl.wikipedia.org/wiki?curid=2076729" title="Rodzina Kolejowa">
Rodzina Kolejowa

Rodzina Kolejowa – stowarzyszenie samopomocowe działające w środowisku rodzin pracowników PKP, utworzone w 1934 na bazie działających po I wojnie światowej komitetów pomocy pracownikom kolejowym, stopniowo przekształcanych, np. w Krakowie i Toruniu w lokalne struktury „Rodziny Kolejowej”. Stowarzyszenie zajmowało się działalnością wczasową (w Makowie Podhalańskim, Wiśle, Tatarowie, Rabce i Krynicy), prowadzeniem domów zdrowia, kolonii i półkolonii (m.in. w Rabce, Wielkiej Wsi obecnie Władysławowie, Helu, Zalesiu i Bełżcu), przedszkoli, świetlic, stołówek, funduszy zapomogowych, bibliotek, udzielania porad prawnych, działalnością oświatową z zakresu pszczelarstwa, warzywnictwa, sadownictwa i hodowli zwierząt, również wydawniczą (m.in. biuletyny pszczelarskie). Szczególną opieką Rodzina Kolejowa objęła drużyny harcerskie. Dzięki składkom kolejarzy z całej Polski w wysokości 1% od poborów, utworzono Fundusz Rodziny Kolejowej. Aktywnych honorowano odznaką pamiątkową „Rodzina Kolejowa – za ofiarną pracę”. Pierwszym prezesem był ppłk Kazimierz Kominkowski, dyrektor biura personalnego ministerstwa komunikacji. 
Stowarzyszenie działało też w ograniczonym zakresie w okresie okupacji niemieckiej prowadząc akcję pomocy i opieki nad rodzinami zaginionych, aresztowanych i zamordowanych kolejarzy, również stołówki i sklepy. Niekiedy działalność tę wspomagały zdelegalizowane komórki Związku Zawodowego Kolejarzy.
Po 1945 majątek stowarzyszenia przejął Związek Zawodowy Kolejarzy, niektóre obiekty, np. w Makowie, w 1993.

</doc>
<doc id="2076730" url="https://pl.wikipedia.org/wiki?curid=2076730" title="Parafia św. Marcina w Kazimierzu Biskupim">
Parafia św. Marcina w Kazimierzu Biskupim

Parafia Świętego Marcina w Kazimierzu Biskupim – rzymskokatolicka parafia położona we wsi Kazimierz Biskupi. Administracyjnie należy do diecezji włocławskiej (dekanat koniński III).
Odpust parafialny odbywa się w Uroczystość Świętego Marcina.

</doc>
<doc id="2076736" url="https://pl.wikipedia.org/wiki?curid=2076736" title="Riley King">
Riley King



</doc>
<doc id="2076737" url="https://pl.wikipedia.org/wiki?curid=2076737" title="Almir da Silva">
Almir da Silva

Almir, właśc. Almir da Silva (ur. 5 stycznia 1938 w Rio de Janeiro) – piłkarz brazylijski, występujący na pozycji napastnika.
Kariera klubowa.
Karierę piłkarską Almir rozpoczął w Canto do Rio Niterói w 1957 roku. W latach 1957-1961 był zawodnikiem Fluminense FC. Z Fluminense zdobył mistrzostwo stanu Rio de Janeiro - Campeonato Mineiro w 1959 oraz dwukrotnie wygrał Torneio Rio-São Paulo w 1957 i 1960 roku. Po odejściu z Atlético Mineiro w 1961 roku Almir występował jeszcze w EC Taubaté (1961–1963), kolumbijskim Millonarios FC (1963–1965), Portuguesie São Paulo (1965–1966) i São Paulo FC, w którym zakończył karierę w 1969 roku.
Kariera reprezentacyjna.
W reprezentacji Brazylii Almir zadebiutował 3 marca 1963 w zremisowanym 2-2 towarzyskim meczu z reprezentacją Paragwaju. W tym samym roku uczestniczył w Copa América 1963, na której Brazylia zajęła czwarte miejsce. Almir na turnieju wystąpił w pięciu meczach z Peru, Kolumbią, Paragwajem, Ekwadorem i Boliwią (bramka), który był jego ostatnim meczem w reprezentacji. Ogółem w reprezentacji wystąpił 6 razy i strzelił 1 bramkę.

</doc>
<doc id="2076738" url="https://pl.wikipedia.org/wiki?curid=2076738" title="Parafia św. Jadwigi Śląskiej w Kobylej Górze">
Parafia św. Jadwigi Śląskiej w Kobylej Górze

Parafia Świętej Jadwigi Śląskiej w Kobylej Górze – parafia rzymskokatolicka należąca do dekanatu Ostrzeszów diecezji kaliskiej. Została utworzona w 1624. Mieści się przy Placu Wolności. Prowadzą ją księża diecezjalni.

</doc>
<doc id="2076741" url="https://pl.wikipedia.org/wiki?curid=2076741" title="Single numer jeden w roku 1965 (USA)">
Single numer jeden w roku 1965 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn „Billboard”, a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.

</doc>
<doc id="2076744" url="https://pl.wikipedia.org/wiki?curid=2076744" title="Tinie Tempah">
Tinie Tempah

Tinie Tempah, właśc. Patrick Chukwuem Okogwu Jr. (ur. 7 listopada 1988 w Londynie) – brytyjski raper pochodzenia nigeryjskiego, wykonujący nurt grime, oprócz tego wykonuje rap alternatywny, hip hop i electro. Zajmuje się muzyką od 2005 roku.
2008-2009: Hood Economics: Room 147 – Mixtape.
W 2008 roku wydał mixtape "Hood Economics: Room 147 – Mixtape" z którego pochodziły single internetowe "Wifey" i "Tears".
Od 2010: Disc-Overy.
Sukces i debiut zawdzięcza oficjalnemu singlowi "Pass Out" który wspiął się na szczyt notowania UK Singles Chart został wydany 1 marca 2010. Drugi singel "Frisky" został wydany 6 czerwca 2010 i osiągnął niewiele mniejszy sukces, okupując drugą pozycję notowania UK Singles Chart w obu utworach wokalu użyczył wokalista Labrinth. Trzecim singlem był "Written In The Stars" nagrany z Erikiem Turnerem i wydany 27 września 2010. 4 października 2010 został wydany debiutancki album rapera "Disc-Overy". Przebój "Written In The Stars" był hymnem Wrestlemanii 27

</doc>
<doc id="2076747" url="https://pl.wikipedia.org/wiki?curid=2076747" title="(614599) 2010 AB78">
(614599) 2010 AB78

(614599) 2010 AB78 – planetoida z grupy NEO, odkryta w ramach programu NASA "Wide-Field Infrared Survey Explorer" (WISE). Była to pierwsza planetoida odkryta przez tego satelitę. Ma ona ok. 1,7 km średnicy.

</doc>
<doc id="2076748" url="https://pl.wikipedia.org/wiki?curid=2076748" title="Jarosław Bednarski">
Jarosław Bednarski

Jarosław Bednarski (ur. 4 listopada 1975 w Toruniu) – polski żużlowiec.
Kariera sportowa.
Licencję żużlową zdobył w 1995 r. w barwach klubu Apator Toruń, który reprezentował do zakończenia kariery w 1997 roku. Dwukrotnie (1995, 1996) zdobył srebrne medale drużynowych mistrzostw Polski, był również wicemistrzem Polski par klubowych (Bydgoszcz 1997).
Mimo iż nie osiągnął spektakularnych sukcesów, na żużlowym owalu spędził trzy sezony. Po raz pierwszy w ligowym składzie pojawił się w 1995 roku, a w 1997 zjechał do parku maszyn i nigdy więcej nie pojawił się już na torze.
Po zakończeniu kariery żużlowej uprawiał bez spektakularnych sukcesów kolarstwo górskie.

</doc>
<doc id="2076749" url="https://pl.wikipedia.org/wiki?curid=2076749" title="Parafia Najświętszej Maryi Panny Wniebowziętej w Kopanicy">
Parafia Najświętszej Maryi Panny Wniebowziętej w Kopanicy

Parafia Najświętszej Maryi Panny Wniebowziętej w Kopanicy – parafia rzymskokatolicka należąca do dekanatu zbąszyńskiego archidiecezji poznańskiej. Została utworzona w 1408. Mieści się przy ulicy Poniatowskiego.

</doc>
<doc id="2076750" url="https://pl.wikipedia.org/wiki?curid=2076750" title="Setu">
Setu

Seto lub Setu – etniczna i językowa mniejszość zamieszkująca południowo-wschodnią Estonię (region Setomaa) i północno-zachodnią Rosję. Większość jej członków zna język seto, wyznaje prawosławie i posiada obywatelstwo estońskie. Seto przez niektórych lingwistów uważany jest za dialekt estońskiego, inni natomiast twierdzą, iż jest to odrębny język. Pełna zgoda panuje natomiast co do klasyfikacji – zaliczany jest do podgrupy języków bałtycko-fińskich, grupy języków ugrofińskich i do uralskiej rodziny językowej. Sami Seto zwracają dużą uwagę zarówno na uczenie swojego języka młodszych pokoleń, jak i na zachowanie religii prawosławnej.
Opis.
Na świecie żyje ponad 10 tys. przedstawicieli tej grupy etnicznej. Większość z nich żyje w Estonii i w Rosji w obwodzie pskowskim, gdzie są jedną z oficjalnie uznawanych i chronionych przez prawo mniejszości. Sami Seto nazywają zamieszkiwane przez siebie ziemie "Setomaa" (est. Setumaa). W roku 1920 region ten w całości przypadł Estonii. Jednak ZSRR po aneksji tego kraju włączył 23 sierpnia 1944 roku do Rosyjskiej SFRR część krainy Setomaa z miejscowością Pieczory, gdzie znajdowały się ważne dla historii i religii Seto miejsca (cerkiew, cmentarz itp.). Pomimo odzyskania przez Estonię niepodległości tereny te pozostały w rękach Rosji, a nowa granica podzieliła ziemie Seto na część estońską i rosyjską.
Seto są ludnością autochtoniczną Estonii, która przez wieki poddawana była obcym wpływom. Mimo tego nie zatracili świadomości swojej odrębności etnicznej. Ich kultura największy rozkwit przeżywała na początku XX wieku, kiedy to działało wiele towarzystw edukacyjnych i kulturalnych, kierowanych przez wykształconych Seto. Problemy pojawiły się wraz z uzyskaniem przez Estonię niepodległości – władze uznawały Seto za część narodu estońskiego i starały się wykorzenić ich tradycje, obyczaje i język. Przez te działania populacja tej mniejszości etnicznej znacznie spadła, wielu Seto uznawało się za Estończyków. W Rosji doszło do drastycznego spadku liczebności tej populacji, co było spowodowane migracjami do Estonii.
Etymologia.
Seto, z racji tego, że mieszkali na pograniczu dwóch cywilizacji – rosyjskiej i zachodniej, zwani byli połuwiernikami lub połuwiercami. Uważa się, iż określenia te miały obraźliwy wydźwięk. Pochodzą one z XIX wieku i używane były przez rosyjskich duchownych prawosławnych.
Używana dzisiaj nazwa tej grupy – "Seto" – pochodzi natomiast najprawdopodobniej z języka estońskiego, z wyrażenia „ei see, ei too” („ni to, ni sio”), które miało oznaczać „ani Estończyk, ani Rosjanin”. W ten sposób ludność południa określali Estończycy.
Pochodzenie.
Na temat pochodzenia Seto toczą się spory między historykami i etnografami. Istnieje kilka koncepcji, z których żadna nie jest przyjmowana za pewnik. Paul Hagu, etnograf, uważa, iż Seto to potomkowie osadników z estońskiego Vőrumaa, którzy przybyli do Setumaa w XVI i XVII wieku. Hipoteza ta wiąże się z przekonaniem, iż język seto wywodzi się z języka vőro. Inna teoria głosi, że osadnicy z Vőrumaa tylko dołączyli do istniejącego tam ludu, tworzonego przez plemiona bałtofińskie. Większość bałto-finów żyjących na pograniczu uległa rusyfikacji, ale dzisiejsi Seto, zgodnie z tą hipotezą, mieli tego uniknąć dzięki napływowi wspomnianych wcześniej osadników. Z czasem, z połączenia przybyszów i ludności autochtonicznej, miała wykształcić się nowa, samodzielna grupa etniczna. Trzecia teoria mówi, iż Seto są zupełnie niezależną grupą, która nie uległa ani rusyfikacji, ani estonizacji i wykształciła własny etnos.
Odrębność.
Niezależnie od przyjmowanych teorii o pochodzeniu, wiadomo że Seto należą do grupy ugrofińskiej. Ich odrębność od innych, pokrewnych plemion, które z czasem zintegrowały się w naród estoński lub uległy całkowitej rusyfikacji, wynika najprawdopodobniej z położenia. Setomaa była najdalej wysuniętą na północ w kierunku Estonii częścią państw ruskich, a potem Rosji. Spowodowało to, że wpływy procesów integracyjnych w Estonii i procesu rusyfikacji równoważyły się. Seto zachowali własną tożsamość, czerpiąc zarówno z tradycji bałtofińskiej, jak i wpływów ruskich.
Religia.
Seto są wyznawcami prawosławia. Przebieg procesu przyjmowania przez nich tej religii, podobnie jak kwestia pochodzenia, budzi spory między uczonymi. Ugrofinowie w Setumaa wcześnie dostali się pod władzę ruską, już w okresie Rusi Kijowskiej, najprawdopodobniej w X- XI wieku. Jest jednak mało prawdopodobne, żeby przodkowie Seto, jak głoszą niektóre teorie, przyjęli chrzest w obrządku bizantyjskim już w 988 roku. Pewne jest jednak, że proces przyjmowania prawosławia dokonał się najpóźniej w XV wieku, kiedy to w Petseri w 1473 roku wybudowano monaster Pskowsko-Pieczerski. Aare Hőrn, zajmujący się historią Seto, uważa iż silniejsze wpływy prawosławne pojawiły się w Setumaa w XIII wieku, kiedy to w pobliskim Izborsku powstała pierwsza cerkiew. Stamtąd duchowni wyruszali do innych części ziem zamieszkiwanych przez Seto, głosząc nową wiarę, która stopniowo wypierała pogańskie wierzenia. Nawrócenie na chrześcijaństwo nie przebiegało jednak szybko, stare tradycje okazały się bardzo silne. W XV wieku liczba prawosławnych zaczęła się znacząco zwiększać, a to za sprawą działalności wspomnianego wcześniej monasteru. W mniejszych miejscowościach cerkwie zaczęto budować w kolejnych stuleciach – XVII i XVIII. Na przełomie XVIII i XIX wieku do liturgii zaczęto wprowadzać język seto. Mimo iż większość ludzi była już wówczas ochrzczona, nadal praktykowano niektóre pogańskie obrzędy, nadając im jednak chrześcijański wydźwięk. W latach 20. i 30. XX wieku, na fali polityki estonizacji, wprowadzono język estoński jako liturgiczny, co sprzyjało zamierzeniom rządu w Tallinnie. Następnym, o wiele silniejszym ciosem dla religijnej odrębności Seto, była polityka ZSRR wymierzona w Cerkiew. To właśnie z jej powodu dzisiejsi Seto są mocno zlaicyzowani, mimo deklarowanego przywiązania do Cerkwi i tradycji prawosławnej.

</doc>
<doc id="2076751" url="https://pl.wikipedia.org/wiki?curid=2076751" title="Miodrag Jovanović">
Miodrag Jovanović

Miodrag Jovanović, cyr. Mиoдpaг Joвaнoвић (ur. 17 stycznia 1922 w Belgradzie, zm. 14 grudnia 2009) – serbski piłkarz.
Reprezentant Jugosławii, występujący podczas kariery zawodniczej na pozycji obrońcy. Medalista Igrzysk olimpijskich w Londynie, uczestnik mistrzostw świata 1950 rozgrywanych w Brazylii.
Kariera.
Miodrag Jovanović karierę zaczął w BSK Belgrad. W 1946 roku nazwa tego klubu została przemianowana na Metalac, od 1957 roku to OFK Beograd. W 1947 roku został piłkarzem Partizana Belgrad. W tym klubie występował do końca kariery, czyli do 1956 roku.

</doc>
<doc id="2076752" url="https://pl.wikipedia.org/wiki?curid=2076752" title="Parafia św. Kazimierza w Kotlinie">
Parafia św. Kazimierza w Kotlinie

Parafia Świętego Kazimierza w Kotlinie - parafia rzymskokatolicka należąca do dekanatu Czermin diecezji kaliskiej. Została utworzona w 1498. Mieści się przy ulicy Staszica. Prowadzą ją księża diecezjalni.

</doc>
<doc id="2076753" url="https://pl.wikipedia.org/wiki?curid=2076753" title="Henrik Mchitarjan">
Henrik Mchitarjan



</doc>
<doc id="2076755" url="https://pl.wikipedia.org/wiki?curid=2076755" title="Single numer jeden w roku 1964 (USA)">
Single numer jeden w roku 1964 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.

</doc>
<doc id="2076759" url="https://pl.wikipedia.org/wiki?curid=2076759" title="Ayalew Wude Yimer">
Ayalew Wude Yimer



</doc>
<doc id="2076761" url="https://pl.wikipedia.org/wiki?curid=2076761" title="Parafia św. Jana Ewangelisty w Koźminku">
Parafia św. Jana Ewangelisty w Koźminku

Parafia Świętego Jana Ewangelisty w Koźminku – parafia rzymskokatolicka należąca do dekanatu Koźminek diecezji kaliskiej. Została utworzona w 1350. Mieści się przy Placu Wolności. Prowadzą ją księża diecezjalni.

</doc>
<doc id="2076762" url="https://pl.wikipedia.org/wiki?curid=2076762" title="Federico Euro Roman">
Federico Euro Roman

Federico Euro Roman (ur. 29 lipca 1952) – włoski jeździec sportowy. Dwukrotny medalista olimpijski z Moskwy.
Specjalizował się we Wszechstronnym Konkursie Konia Wierzchowego. Na igrzyskach debiutował w 1976 w Montrealu (9. miejsce indywidualnie, 4. w drużynie). Cztery lata później triumfował w konkursie indywidualnym, w drużynie zajął drugie miejsce. Jednym z jego partnerów był młodszy brat Mauro. W igrzyskach tych udziału nie brali jeźdźcy z niektórych krajów Zachodu, należący do światowej czołówki. Ostatni raz w olimpiadzie brał udział w Barcelonie w 1992.

</doc>
<doc id="2076765" url="https://pl.wikipedia.org/wiki?curid=2076765" title="Johannes Irmscher">
Johannes Irmscher

Johannes Irmscher (ur. 14 września 1920 w Dreźnie, zm. 23 maja 2000 w Rzymie) – niemiecki historyk, badacz antyku, bizantynolog, czołowy badacz starożytności w NRD. 
Życiorys.
Studia rozpoczął w 1938 roku na Uniwersytecie w Lipsku w zakresie filologii klasycznej. W 1940 musiał przerwać studia, bo został powołany do Wehrmachtu. Po wojnie w roku 1945 został kierownikiem Bibliothek der Kunstschaffenden w Berlinie. W 1947 roku uzyskał doktorat na Uniwersytecie w Berlinie. Habilitację uzyskał w 1951, następnie został profesorem filologii klasycznej. Od września 1953 roku wykładał byzantynistykę i hellenistykę na Uniwersytecie Humboldta w Berlinie (HUB). W latach 1964-1969 był dyrektorem . W latach 1958-1968 był dyrektorem . Od 1985 roku na emeryturze. Wielokrotnie odznaczany przez władze NRD. Jego liczne kontakty międzynarodowe spowodowały, że został tajnym współpracownikiem Stasi (pseudonim „John”). Zmarł niespodziewanie w 2000 w wyniku udaru w Rzymie, gdzie przebywał jako uczestnik konferencji naukowej.

</doc>
<doc id="2076766" url="https://pl.wikipedia.org/wiki?curid=2076766" title="Severino Reija">
Severino Reija

Severino Reija (ur. 25 listopada 1938 w Lugo) – hiszpański piłkarz występujący podczas kariery zawodniczej na pozycji obrońcy. Uczestnik mistrzostw świata w 1962 roku i 1966 roku oraz mistrzostw Europy 1964.
Kariera.
W latach 1958–1959 grał w Deportivo La Coruña. W 1959 roku został piłkarzem Realu Saragossa. Z tym klubem dwa razy zdobył Puchar Króla oraz raz świętował wygranie Pucharu Miast Targowych.
W reprezentacji Hiszpanii zadebiutował 31 maja 1962 roku w meczu z Czechosłowacją. Zagrał w niej w sumie 20-krotnie.

</doc>
<doc id="2076767" url="https://pl.wikipedia.org/wiki?curid=2076767" title="Gmina Cedar Falls">
Gmina Cedar Falls



</doc>
<doc id="2076769" url="https://pl.wikipedia.org/wiki?curid=2076769" title="Single numer jeden w roku 1963 (USA)">
Single numer jeden w roku 1963 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.

</doc>
<doc id="2076770" url="https://pl.wikipedia.org/wiki?curid=2076770" title="Gmina Lester">
Gmina Lester



</doc>
<doc id="2076776" url="https://pl.wikipedia.org/wiki?curid=2076776" title="Robert Kasprzak">
Robert Kasprzak

Robert Kasprzak (ur. 8 kwietnia 1987 w Lesznie) – polski żużlowiec, syn Zenona Kasprzaka, brat Krzysztofa Kasprzaka.
Licencję żużlową zdobył w 2003 roku. Sport żużlowy uprawiał do 2008 r. reprezentując klub Unia Leszno, w barwach którego zdobył dwa medale młodzieżowych mistrzostw Polski par klubowych (srebrny – Częstochowa 2004 i złoty – Gorzów Wielkopolski 2005), dwa medale młodzieżowych drużynowych mistrzostw Polski (srebrny – Rzeszów 2006 i złoty – Leszno 2008), dwa medale drużynowych mistrzostw Polski (złoty – 2007 i srebrny – 2008) oraz srebrny medal mistrzostw Polski par klubowych (Toruń 2008). 
W 2008 r. wystąpił w rozegranym w Rybniku finale młodzieżowych indywidualnych mistrzostw Polski, zajmując VII miejsce. W tym samym roku zajął XVI miejsce w półfinale indywidualnych mistrzostw świata juniorów w Rye House.
Od 2009 r. nie występuje w zawodach żużlowych, koncentrując się na pracy mechanika w zespole swojego starszego brata, Krzysztofa.

</doc>
<doc id="2076778" url="https://pl.wikipedia.org/wiki?curid=2076778" title="Mauro Euro Roman">
Mauro Euro Roman

Mauro Euro Roman (ur. 27 marca 1954) - włoski jeździec sportowy. Srebrny medalista olimpijski z Moskwy.
Specjalizował się we Wszechstronnym Konkursie Konia Wierzchowego. Igrzyska w 1980 były jego jedyną olimpiadą, medal wywalczył w drużynie. Jednym z jego partnerów był starszy brat Federico. W igrzyskach tych udziału nie brali jeźdźcy z niektórych krajów Zachodu, należący do światowej czołówki.

</doc>
<doc id="2076780" url="https://pl.wikipedia.org/wiki?curid=2076780" title="Parafia św. Bartłomieja w Kębłowie">
Parafia św. Bartłomieja w Kębłowie

Parafia św. Bartłomieja w Kębłowie – rzymskokatolicka parafia w Kębłowie, należy do dekanatu wolsztyńskiego archidiecezji poznańskiej.
Została utworzona w XII wieku.

</doc>
<doc id="2076781" url="https://pl.wikipedia.org/wiki?curid=2076781" title="Victor Pînzaru">
Victor Pînzaru

Victor Pînzaru (ur. 11 lutego 1992 w Drochii) – mołdawski biathlonista oraz biegacz narciarski, reprezentant kraju w zawodach Pucharu Świata, uczestnik zimowych igrzysk olimpijskich w Vancouver, na których był chorążym reprezentacji Mołdawii.
Biegi narciarskie.
Puchar Świata.
Victor Pînzaru nigdy nie zadebiutował w PŚ w biegach narciarskich.

</doc>
<doc id="2076783" url="https://pl.wikipedia.org/wiki?curid=2076783" title="Gallego (piłkarz)">
Gallego (piłkarz)

Gallego, właśc. Francisco Fernández Rodríguez (ur. 4 marca 1944 w Puerto Real) – hiszpański piłkarz występujący podczas kariery zawodniczej na pozycji obrońcy. Uczestnik mistrzostw świata w 1966 roku.
Kariera.
W latach 1961–1965 oraz 1975–1980 grał w Sevilla FC, zaś w latach 1965–1975 występował w FC Barcelona.
W reprezentacji Hiszpanii zadebiutował 13 lipca 1966 w meczu z Argentyną na mundialu w Anglii, rozegranym w Birmingham. Zagrał w niej w sumie 36-krotnie.

</doc>
<doc id="2076786" url="https://pl.wikipedia.org/wiki?curid=2076786" title="4 Pułk Ułanów Cesarstwa Austriackiego">
4 Pułk Ułanów Cesarstwa Austriackiego



</doc>
<doc id="2076790" url="https://pl.wikipedia.org/wiki?curid=2076790" title="Single numer jeden w roku 1962 (USA)">
Single numer jeden w roku 1962 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.

</doc>
<doc id="2076792" url="https://pl.wikipedia.org/wiki?curid=2076792" title="Port lotniczy Kaduna">
Port lotniczy Kaduna

Port lotniczy Kaduna (IATA: KAD, ICAO: DNKA) – port lotniczy położony w Kadunie, w stanie Kaduna, w Nigerii. 

</doc>
<doc id="2076793" url="https://pl.wikipedia.org/wiki?curid=2076793" title="Władimir Rybakow">
Władimir Rybakow

Władimir Rybakow (ros. Владимир Рыбаков, ur. 1947 w Paryżu) - rosyjski pisarz. 
Po polsku ukazały się dwie jego książki:

</doc>
<doc id="2076794" url="https://pl.wikipedia.org/wiki?curid=2076794" title="Calea Ferată din Moldova">
Calea Ferată din Moldova

Calea Ferată din Moldova – jedyny przewoźnik kolejowy w Mołdawii, który jest odpowiedzialny za transport pasażerski i towarowy, jak również za utrzymanie infrastruktury kolejowej w kraju. Powstał po rozpadzie ZSRR. Łączna długość sieci zarządzanej przez CFM w 2009 wynosiła 1232 km, z czego 1218 km to tor szeroki o rozstawie 1520 mm, a 14 km to tor normalny o rozstawie 1435 mm. Cała sieć składa się z pojedynczego toru i nie jest zelektryfikowana. Posiada ona połączenie z rumuńską i ukraińską siecią kolejową.

</doc>
<doc id="2076797" url="https://pl.wikipedia.org/wiki?curid=2076797" title="Port lotniczy Yola">
Port lotniczy Yola

Port lotniczy Yola (IATA: YOL, ICAO: DNYO) – port lotniczy położony w Yola, w stanie Adamawa, w Nigerii. 

</doc>
<doc id="2076799" url="https://pl.wikipedia.org/wiki?curid=2076799" title="Edmond Baraffe">
Edmond Baraffe

Edmond Baraffe (ur. 19 października 1942 w Annœullin, zm. 19 kwietnia 2020) – francuski piłkarz i trener piłkarski, występujący podczas kariery zawodniczej na pozycji napastnika. Uczestnik mistrzostw świata w 1966 roku.
Kariera.
W latach 1961–1962 zawodnik US Boulogne. Następnie w sezonie 1962/63 grał w Red Star 93. W 1963 roku został zawodnikiem Toulouse FC. W 1967 roku powrócił do podparyskiego Red Star 93. W 1968 roku zakończył karierę, lecz w 1971 roku postanowił ją wznowić i został piłkarzem Lille OSC. W sezonie 1973/1974 występował w AC Cambrai, po czym definitywnie porzucił grę w piłkę nożną. Jako trener pracował z drużynami Le Havre AC oraz Le Touquet-Paris-Plage.

</doc>
<doc id="2076800" url="https://pl.wikipedia.org/wiki?curid=2076800" title="Hrabstwo Cameron (Teksas)">
Hrabstwo Cameron (Teksas)

Hrabstwo Cameron – hrabstwo położone w USA, najbardziej na południe wysuniętej części stanu Teksas, nad Zatoką Meksykańską. Hrabstwo utworzono w 1848 r. poprzez wydzielenie terytorium z hrabstwa Nueces. Siedzibą władz hrabstwa jest miasto Brownsville, w którym mieszka około 44% mieszkańców hrabstwa.
Nazwę hrabstwu nadano na cześć Ewena Camerona mierniczego Republiki Teksasu, uczestnika ekspedycji dokonującej pomiarów na terenie obecnego hrabstwa Cameron.
Hrabstwo jest jednym z największych producentów cytrusów w Teksasie. Produkcja głównie jest skoncentrowana w dolinie rzeki Rio Grande.
Na terenie hrabstwa znajduje się Park Stanowy Resaca de la Palma.
Demografia.
W latach 2010–2020 populacja hrabstwa wzrosła o 3,6% do 421 tys. mieszkańców, w tym byli:
Religia.
Członkostwo w 2020 roku:
Główne drogi.
Przez hrabstwo przechodzą trzy autostrady i dwie drogi krajowe:

</doc>
<doc id="2076805" url="https://pl.wikipedia.org/wiki?curid=2076805" title="Single numer jeden w roku 1961 (USA)">
Single numer jeden w roku 1961 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.

</doc>
<doc id="2076809" url="https://pl.wikipedia.org/wiki?curid=2076809" title="Raszid Szarafiedinow">
Raszid Szarafiedinow



</doc>
<doc id="2076811" url="https://pl.wikipedia.org/wiki?curid=2076811" title="Hrabstwo Camp">
Hrabstwo Camp

Hrabstwo Camp – hrabstwo położone w USA, we wschodniej części stanu Teksas. Hrabstwo utworzono poprzez wydzielenie terytorium z hrabstwa Upshur w 1874 r., jest jednym z najmniejszych w stanie Teksas. Siedzibą hrabstwa jest Pittsburg, największe miasto hrabstwa. Nazwę hrabstwu nadano dla uczczenia Johna Campa, uczestnika wojny secesyjnej, polityka, gubernatora Teksasu.
Gospodarka.
Na początku XXI wieku agrobiznes, przetwórstwo kurczaków, lekka produkcja i przemysł drzewny były kluczowymi elementami gospodarki hrabstwa Camp. 47% areału hrabstwa stanowią pastwiska, 27% uprawy i 17% obszary leśne. Drób i produkty drobiowe, wołowina, bydło mleczne, wieprzowina, owies, brzoskwinie, winogrona, siano, jagody i warzywa są głównymi produktami rolnymi. Niewielkie wydobycie ropy naftowej. 
Główne drogi.
Przez hrabstwo prowadzą dwie drogi krajowe:

</doc>
<doc id="2076812" url="https://pl.wikipedia.org/wiki?curid=2076812" title="MTB-82">
MTB-82

MTB-82 – trolejbus produkcji radzieckiej produkowany od 1946 do 1961 roku. Pierwotnie produkowany był w Tuszyńskich zakładach mechanicznych ("ros.Тушинский машиностроительный завод, transl.Tushinsky mashinostroitelniy zavod"). W 1951 roku produkcję przeniesiono do Fabryki imienia Urickiego (obecnie Trolza) znajdującej się w Engelsie. Nazwą wozu jest skrót od rosyjskiego wyrażenia „Московский троллейбус” (pol. Moskiewski trolejbus). W latach 1946–1961 wyprodukowano ponad 5000 egzemplarzy. W ówczesnych czasach MTB-82 stanowił trzon taboru komunikacji trolejbusowej w ZSRR. Ostatnie liniowe MTB-82 zostały skasowane w końcu 1983 roku w Kutaisi. Zachowane egzemplarze służą przeważnie jako historyczne.
Następcą tego modelu jest trolejbus ZiU-5.
Eksploatacja.
MTB-82 był eksploatowany w ZSRR w latach 1946–1960 r. Ponieważ w tamtych czasach w ZSRR istniały tylko dwa zakłady trolejbusowe (ZAO Trolza w Engelsku i zakład w Tuszynie) pojazdy te jeździły 14 lat w ówczesnych systemach trolejbusowych. W tamtych czasach MTB-82 kursowały z przedwojennymi pojazdami marki JaTB. Nawet po wydaniu znacznej liczby ZiU-5 MTB-82 wciąż jeszcze jeździły w większości miast ZSRR. MTB- 82 był eksploatowany w Moskwie, Leningradzie, Kijowie, Mińsku, Niżnym Nowogrodzie, Krasnojarsku, Kiszyniowie, Baku, Samarze, Charkowie i licznych innych miastach ZSSR.
Po zakończeniu produkcji seryjnej MTB-82 pojazdy te jeszcze długo były używane. Gdy do miast Związku Radzieckiego dostarczono nowe ZiU-5 i ZiU-9 postanowiono wycofać przestarzałe już MTB-82. Dlatego w latach 1970–1975 MTB-82 znikały z ulic miast ZSSR, a nieliczne wozy zachowano na historyczne. W niektórych miastach Gruzji wozy te pracowały jeszcze do początku lat 80 XX wieku
MTB-82 był także eksploatowany w takich krajach jak: Bułgaria, Węgry, Rumunia, Jugosławia.

</doc>
<doc id="2076813" url="https://pl.wikipedia.org/wiki?curid=2076813" title="Grand Prix w Piłce Siatkowej Kobiet 2011">
Grand Prix w Piłce Siatkowej Kobiet 2011

Grand Prix w piłce siatkowej kobiet 2011 - siatkarski turniej rozegrany w dniach 5-28 sierpnia 2011 r. Finał z udziałem ośmiu drużyn odbył się w Makau.
28 sierpnia 2010 roku w czasie turnieju finałowego World Grand Prix 2010 w chińskim Ningbo rada FIVB podjęła decyzję o zwiększeniu liczby drużyn występujących w World Grand Prix począwszy od roku 2011 z 12 do 16 drużyn. Postanowiono również zmienić kształt turnieju finałowego. Od 2011 roku w finale zmierzy się nie 6 jak dotychczas, a 8 drużyn.
Baraże.
W meczach barażowych udział wzięły reprezentacje Algierii i Kazachstanu. Reprezentacja Kazachstanu wygrała dwa mecze awansując jednocześnie do World Grand Prix 2011.
Wyniki
Wyniki fazy eliminacyjnej.
I weekend.
Grupa A.
 Bydgoszcz
Grupa B.
 Nakhon Pathom
Grupa C.
 Pusan
Grupa D.
 Luohe
II weekend.
Grupa E.
 Zielona Góra
Grupa F.
 Ałmaty
Grupa G.
 Quanzhou
Grupa H.
 Komaki
III weekend.
Grupa I.
 Hongkong
 
Grupa J.
 Chińskie Tajpej
Grupa K.
 Bangkok
Grupa L.
 Tokio
 
Turniej finałowy.
Mecze finałowe zostaną rozegrane w Makau w Chinach, w dniach 24 - 28 sierpnia 2011.

</doc>
<doc id="2076814" url="https://pl.wikipedia.org/wiki?curid=2076814" title="Benatnash">
Benatnash



</doc>
<doc id="2076815" url="https://pl.wikipedia.org/wiki?curid=2076815" title="Polska Liga Koszykówki (2010/2011)">
Polska Liga Koszykówki (2010/2011)

Tauron Basket Liga sezon 2010/2011 – 77. edycja najwyższej klasy rozgrywkowej w męskiej koszykówce w Polsce.
Zespoły.
30 czerwca minął termin zgłoszeń klubów do PLK w sezonie 2010/11, zgłosiło się 12 zespołów. Są to:
Zespoły, które grały w TBL w sezonie 2009/2010:
Zespoły, które wywalczyły awans do TBL, poprzez awans z I Ligi:
Dwa kluby, które utrzymały się w TBL w poprzednim sezonie, nie zgłosiły do Polskiej Ligi Koszykówki wymaganych dokumentów rejestracyjnych na sezon 2010/2011. Są to:
Faza PLAY OUT.
Tabela rozgrywek.
Pierwotnie planowano rozegranie sześciu kolejek fazy PLAY OUT Tauron Basket Ligi, jednak po trzeciej, gdy wszystko było jasne, zarząd PLK podjął decyzje o odwołaniu pozostałych kolejek
Ostateczna kolejność.
Awans do Tauron Basket Ligi wywalczyły: AZS Politechnika Warszawska, ŁKS Sphinx Łódź
Z Tauron Basket Ligi do I ligi spadła Siarka Tarnobrzeg

</doc>
<doc id="2076816" url="https://pl.wikipedia.org/wiki?curid=2076816" title="Hrabstwo Carson">
Hrabstwo Carson

Hrabstwo Carson – hrabstwo położone w USA, północnej części stanu Teksas. Utworzone w 1876 r. Siedzibą hrabstwa jest Panhandle. Według spisu w 2020 roku populacja spadła do 5,8 tys. mieszkańców, w tym 85,5% stanowiła ludność biała nielatynoska.
Gospodarka.
Da największych pracodawców w hrabstwie należą placówki rządowe, rolnictwo, hodowla, przemysł naftowy, oraz wojskowa fabryka Pantex, związana z bronią jądrową. Ważną rolę w hrabstwie odgrywają uprawa bawełny, pszenicy, sorgo i kukurydzy.

</doc>
<doc id="2076821" url="https://pl.wikipedia.org/wiki?curid=2076821" title="Ferzan Özpetek">
Ferzan Özpetek

Ferzan Özpetek (ur. 3 lutego 1959 w Stambule) – włoski reżyser i scenarzysta filmowy tureckiego pochodzenia.
Życiorys.
Urodził się w Stambule, mieszka i tworzy we Włoszech od 1976 roku.
Zasiadał w jury konkursu głównego na 64. MFF w Wenecji (2007).

</doc>
<doc id="2076822" url="https://pl.wikipedia.org/wiki?curid=2076822" title="Preda Mihăilescu">
Preda Mihăilescu

Preda Mihăilescu (ur. 23 maja 1955 roku w Bukareszcie) – rumuński matematyk specjalizujący się w teorii liczb, kryptografii, analizie zespolonej i analizie numerycznej. Mihăilescu znany jest z rozwiązania w 2002 roku ponad 150-letniego problemu matematycznego (tzw. hipotezy Catalana), nazywanej tego od czasu twierdzeniem Mihăilescu. W roku 2009 Mihăilescu ogłosił, że udało mu się udowodnić hipotezę Leopoldta dla wszystkich ciał liczbowych.

</doc>
<doc id="2076823" url="https://pl.wikipedia.org/wiki?curid=2076823" title="John Whetton">
John Whetton

John H. Whetton (ur. 6 września 1941 w Mansfield) – brytyjski lekkoatleta średniodystansowiec, mistrz Europy.
Specjalizował się w biegu na 1500 metrów oraz na 1 milę. Szczególne dużo sukcesów odnosił w hali, choć ukoronowaniem jego kariery był tytuł mistrza Europy na otwartym stadionie.
Zwyciężył w biegu na 1500 metrów na uniwersjadzie w 1963 w Porto Alegre. 
Na igrzyskach olimpijskich w 1964 w Tokio zajął 8. miejsce w finale biegu na 1500 metrów. Zwyciężył w tej konkurencji podczas pierwszych europejskich igrzysk halowych w 1966 w Dortmundzie. Powtórzył ten sukces w dwóch kolejnych latach na EIH w 1967 w Pradze i EIH w 1968 w Madrycie. Na igrzyskach olimpijskich w 1968 w Meksyku zajął 5. miejsce na 1500 metrów.
Zwyciężył na w biegu 1500 metrów na mistrzostwach Europy w 1969 w Atenach. Na igrzyskach Brytyjskiej Wspólnoty Narodów w 1970 w Edynburgu zajął 5. miejsce w tej konkurencji.
Whetton był mistrzem Wielkiej Brytanii (AAA) w biegu na 1 milę w 1968, a wicemistrzem w 1967 na milę i w 1969 na 1500 m. W hali był mistrzem AAA na milę w latach 1963-1968 i na 1500 m w 1969.

</doc>
<doc id="2076826" url="https://pl.wikipedia.org/wiki?curid=2076826" title="Hrabstwo Castro">
Hrabstwo Castro

Hrabstwo Castro – rolnicze hrabstwo położone w USA, w północno-zachodniej części stanu Teksas. Hrabstwo utworzono poprzez wydzielenie z terytorium Young w 1876 r. Siedzibą władz hrabstwa jest Dimmitt, które zamieszkuje ponad 50% mieszkańców hrabstwa.
Hrabstwo Castro jest jednym z najbardziej produktywnych rolniczych hrabstw stanu. W 2017 roku obszar ten zajął 3. miejsce w stanie i 28. w kraju pod względem wpływów z rolnictwa. Ma drugie co do wielkości stada bydła w Teksasie (467 tys.). Większe pogłowie bydła ma jedynie sąsiednie Deaf Smith. Posiada także wielkie uprawy bawełny, kukurydzy, pszenicy, oraz produkuje znaczne ilości pasz.
Historia.
Hrabstwo Castro zostało utworzone i nazwane przez legislaturę Teksasu w 1876 roku na cześć Henri Castro – agenta ziemskiego i kolonizatora Teksasu.
Główne drogi.
Przez hrabstwo przechodzi jedna droga krajowa i dwie stanowe:

</doc>
<doc id="2076827" url="https://pl.wikipedia.org/wiki?curid=2076827" title="Helga Köpstein">
Helga Köpstein

Helga Köpstein (ur. 22 stycznia 1926 w Berlinie, zm. 13 lutego 2022 tamże) – niemiecka historyk, bizantynolog. 
Życiorys.
W latach 1946–1951 studiowała historię i filologię klasyczną na Uniwersytecie Humboldtów w Berlinie. Od 1948 była już asystentką w Instytucie Archeologii HU. Od 1980 została profesorem. Obok Friedhelma Winkelmanna i Johannesa Irmschera była najważniejszym bizantynologiem w NRD.

</doc>
<doc id="2076828" url="https://pl.wikipedia.org/wiki?curid=2076828" title="Ferzan Ozpetek">
Ferzan Ozpetek



</doc>
<doc id="2076829" url="https://pl.wikipedia.org/wiki?curid=2076829" title="Volvo 7000T">
Volvo 7000T

Volvo 7000T, Volvo 7000 Tr12/TV.PR lub Volvo B7 Tr12/TV.PR to trolejbus wyprodukowany w Segedynie w 2002 r. Jest jednocześnie odmianą niskopodłogowego autobusu miejskiego Volvo 7000, produkowanego w latach 1998–2004. Jedyna sztuka eksploatowana jest do dnia dzisiejszego w Segedynie.

</doc>
<doc id="2076830" url="https://pl.wikipedia.org/wiki?curid=2076830" title="Iwan Kułyczenko">
Iwan Kułyczenko



</doc>
<doc id="2076832" url="https://pl.wikipedia.org/wiki?curid=2076832" title="Rezerwat przyrody Brekinia">
Rezerwat przyrody Brekinia

Rezerwat przyrody Brekinia – florystyczny rezerwat przyrody w gminie Prochowice, w powiecie legnickim, w województwie dolnośląskim.
Został powołany Zarządzeniem Ministra Ochrony Środowiska, Zasobów Naturalnych i Leśnictwa z 31 grudnia 1993 roku (). Zajmuje powierzchnię 2,29 ha (akt powołujący podawał 2,28 ha). Celem ochrony rezerwatu jest zachowanie ze względów naukowych i dydaktycznych jedynego, poza terenami górskimi, naturalnego stanowiska jarzębu brekinii "Sorbus torminalis".
Rezerwat obejmuje odizolowany, położony wśród pól uprawnych obszar lasu o prostokątnym kształcie. Las ma charakter grądu środkowoeuropejskiego, zaś w drzewostanie występują: grab pospolity, dąb szypułkowy i bezszypułkowy, lipa drobnolistna i klon polny, w dolnej warstwie drzew niewielką domieszkę stanowi objęty ochroną ścisłą jarząb brekinia. Z roślin chronionych występuje tu także chroniony częściowo miodownik melisowaty.

</doc>
<doc id="2076835" url="https://pl.wikipedia.org/wiki?curid=2076835" title="Hrabstwo Chambers (Teksas)">
Hrabstwo Chambers (Teksas)

Hrabstwo Chambers – hrabstwo położone w Stanach Zjednoczonych we wschodniej części stanu Teksas, nad Zatoką Meksykańską. Utworzone w 1858 r., poprzez wydzielenie terytorium z hrabstw Jefferson i Liberty. Należy do obszaru metropolitalnego Houston. Największym miastem hrabstwa jest Baytown City, lecz siedzibą władz hrabstwa jest Anahuac. Nazwa hrabstwa pochodzi od nazwiska Thomasa Jeffersona Chambersa, prawnika i jednego z przywódców rewolucji teksańskiej.
Na terenie hrabstwa znajduje się rezerwat przyrody, objęty ochroną w ramach systemu National Wildlife Refuge o nazwie Anahuac National Wildlife Refuge.
Gospodarka.
Najpopularniejsze sektory zatrudnienia dla mieszkańców hrabstwa Chambers to: produkcja (3788 osób), budownictwo (2299 osób) i usługi edukacyjne (2108 osób). 
Hrabstwo zajmuje 15. miejsce w stanie pod względem dochodów z akwakultury i 42. pod względem wydobycia ropy naftowej. Mniejszą rolę spełniają wydobycie gazu ziemnego, uprawa ryżu, orzechów pekan, oraz hodowle koni i przemysł mleczny. 
Główne drogi.
Przez teren hrabstwa przebiega autostrada międzystanowa oraz kilka dróg stanowych:
Demografia.
Według danych z 2020 roku liczy 46,6 tys. mieszkańców, w tym byli:
Religia.
Hrabstwo posiada najwyższy odsetek zielonoświątkowców w stanie Teksas, który wynosi ponad 10%. Do największych organizacji należą:

</doc>
<doc id="2076837" url="https://pl.wikipedia.org/wiki?curid=2076837" title="Getto w Zbarażu">
Getto w Zbarażu

Getto w Zbarażu – getto dla ludności żydowskiej utworzone w grudniu 1942 roku przez okupacyjne władze hitlerowskie w czasach II wojny światowej w Zbarażu. 
W 1942 roku, jeszcze przed utworzeniem getta, Niemcy w kilku deportacjach wywieźli ze Zbaraża do obozu śmierci w Bełżcu blisko 3 tys. Żydów, a ponad tysiąc zabili na miejscu. Na przełomie września i października 1942 roku do Zbaraża przesiedlono Żydów z Podwołoczysk i okolicznych wsi. Utworzone w grudniu 1942 roku getto liczyło 1,5 tys. osób.
Likwidacja getta nastąpiła w okresie od kwietnia do czerwca 1943 roku. 7 kwietnia 1943 roku rozstrzelano około tysiąca Żydów, a 19 czerwca 1943 roku około pięciuset. 
Pomnik ku czci rozstrzelanych postawiono w pobliżu szpitala miejskiego w Zbarażu.

</doc>
<doc id="2076838" url="https://pl.wikipedia.org/wiki?curid=2076838" title="Friedhelm Winkelmann">
Friedhelm Winkelmann

Friedhelm Winkelmann (ur. 23 czerwca 1929 w Landsbergu) – niemiecki historyk, bizantynolog, teolog i historyk Kościoła. 
Życiorys.
W latach 1955–1991 pracował Akademii Nauk NRD (Akademie der Wissenschaften der DDR). Zajmował się patrytyką, historią pierwszych wieków chrześcijaństwa oraz bizantynistyką. Badał też historię kościołów wschodnich. W latach 1992-1996 wykładał Rostocku i Tybindze. Od 1996 jest na emeryturze. Do stycznia 2007 był kierownikiem projektu Prosopographie der mittelbyzantinischen Zeit.

</doc>
<doc id="2076839" url="https://pl.wikipedia.org/wiki?curid=2076839" title="Hrabstwo Cherokee (Teksas)">
Hrabstwo Cherokee (Teksas)

Hrabstwo Cherokee – hrabstwo położone w Stanach Zjednoczonych we wschodniej części stanu Teksas. Utworzone w 1856 r., poprzez wydzielenie terytorium z hrabstwa Nacogdoches. Największym miastem hrabstwa jest Jacksonville, lecz siedzibą władz hrabstwa jest Rusk. Nazwa hrabstwa pochodzi od Indian Czirokezów (ang. Cherokee), których rezerwat istniejący się w latach 1820-1863 obejmował częściowo teren hrabstwa.
Geografia.
Na terenie hrabstwa znajduje się rezerwat przyrody, objęty ochroną w ramach systemu National Wildlife Refuge o nazwie Neches River National Wildlife Refuge. Zachodnią granicę hrabstwa wyznacza rzeka Neches, a część wschodniej granicy tworzy rzeka Angelina. Na obszarze hrabstwa znajduje się kilka jezior. 
Gospodarka.
Hrabstwo jest przeważająco rolnicze i produkcyjne, gdzie 51% areału to obszary pasterskie, 21% uprawne i 25% obszary leśne.
Demografia.
W 2020 roku 81,2% mieszkańców hrabstwa stanowiła ludność biała (60% nie licząc Latynosów), 14,5% to byli czarnoskórzy Amerykanie lub Afroamerykanie, 2,0% było rasy mieszanej, 1,7% to rdzenna ludność Ameryki i 0,6% to byli Azjaci. Latynosi stanowili 23,8% ludności hrabstwa.
Religia.
Hrabstwo Cherokee ma najwyższy odsetek katolików (17,5%) wśród sąsiadujących hrabstw.
Drogi główne.
Przez teren hrabstwa przebiegają cztery drogi krajowe oraz kilka dróg stanowych:

</doc>
<doc id="2076842" url="https://pl.wikipedia.org/wiki?curid=2076842" title="Volvo 7000AT">
Volvo 7000AT

Volvo 7000AT - niskopodłogowy trolejbus przegubowy. 19 trolejbusów wyprodukowanych w latach 2000-2001 eksploatowane były do 2019 roku w austriackim Linzu. Jest odmianą miejskiego autobusu przegubowego Volvo 7000A.
Z dniem 27 marca 2019 zakończono eksploatację ostatniego trolejbusu Volvo 7000AT w Linzu.. Po wycofaniu pięć sztuk zostało sprzedanych w latach 2018-2019 do ukraińskiego Iwano-Frankiwska.

</doc>
<doc id="2076843" url="https://pl.wikipedia.org/wiki?curid=2076843" title="Greg Ion">
Greg Ion

Gregory Stewart Ion (ur. 12 marca 1963 w Vancouver w prowincji Kolumbia Brytyjska) – były kanadyjski piłkarz pochodzenia szkockiego występujący na pozycji pomocnika.
Kariera klubowa.
Ion zawodową karierę rozpoczynał w 1981 roku w klubie Portland Timbers z North American Soccer League (NASL). Spędził tam dwa sezony, w ciągu których rozegrał 9 spotkań. W 1983 roku odszedł do Montreal Manic, również z NASL. Sezon 1984 spędził w zespole Tulsa Roughnecks. W tym samym roku rozgrywki NASL zostały rozwiązane, a Ion odszedł do futsalowego Los Angeles Lazers z Major Indoor Soccer League (MISL). W trakcie sezonu 1986/1987 przeniósł się do Minnesoty Strikers (MISL). W następnym sezonie grał w Chicago Sting (MISL). W latach 1988–1989 występował w piłkarskim Vacouver 86ers, a w 1989 roku wygrał z nim rozgrywki Canadian Soccer League. Potem był graczem futsalowych Kansas City Comets oraz Tacoma Stars, gdzie w 1992 roku zakończył karierę.
Kariera reprezentacyjna.
W reprezentacji Kanady Ion zadebiutował 6 grudnia 1983 roku w przegranym 0:5 towarzyskim meczu z Meksykiem. W 1986 roku został powołany do kadry na Mistrzostwa Świata. Nie zagrał jednak na nich w żadnym pojedynku. Z tamtego turnieju Kanada odpadła po fazie grupowej. W latach 1983–1988 w drużynie narodowej Ion rozegrał w sumie 6 spotkań.

</doc>
<doc id="2076844" url="https://pl.wikipedia.org/wiki?curid=2076844" title="Ważki Polski">
Ważki Polski

Ważki (Odonata) są drapieżnymi owadami dwuśrodowiskowymi ściśle związanymi ze środowiskiem wodnym – larwy żyją w wodzie, a osobniki dorosłe (imagines) przebywają w pobliżu zbiorników z wodą stojącą lub płynącą. Mają bardzo dobrze rozwinięty aparat lotu i zmysł wzroku.
Badania ważek w Polsce sięgają początków polskiej entomologii (początek XIX wieku). Do 2007 roku wydano około 500 prac poświęconych ważkom Polski. Od 1998 roku polscy odonatolodzy są zrzeszeni w Sekcji Odonatologicznej Polskiego Towarzystwa Entomologicznego.
W odonatofaunie Polski stwierdzono występowanie 75 gatunków, w tym 2 gatunki ("Coenagrion mercuriale" i "Gomphus pulchellus") zostały błędnie wykazane w starej literaturze, choć ich wystąpienie w Polsce uważa się za możliwe.
Rząd Odonata reprezentowany jest w Polsce przez przedstawicieli 9 rodzin, w tym 5 zaliczanych do ważek różnoskrzydłych (Anisoptera), a 4 do równoskrzydłych (Zygoptera).
Znakiem oznaczono gatunki chronione na terenie Polski. Symbolami VU, EN i CR oznaczono odpowiednią kategorię zagrożenia danego gatunku określoną w Polskiej Czerwonej Księdze Zwierząt:
W rubryce "Loty" podano przybliżone okresy lotów osobników dorosłych.

</doc>
<doc id="2076845" url="https://pl.wikipedia.org/wiki?curid=2076845" title="Wirus mozaiki tytoniowej">
Wirus mozaiki tytoniowej



</doc>
<doc id="2076846" url="https://pl.wikipedia.org/wiki?curid=2076846" title="Hrabstwo Childress">
Hrabstwo Childress

Hrabstwo Childress – hrabstwo położone w Stanach Zjednoczonych w północno-wschodniej części stanu Teksas, przy granicy z Oklahomą. Siedzibą hrabstwa jest największe miasto w hrabstwie Childress. Przez hrabstwo przepływa rzeka Red River. Najważniejszą rolę w rolnictwie hrabstwa spełnia uprawa bawełny.
Historia.
Utworzone w 1876 r., poprzez wydzielenie terytorium z hrabstw Hardeman i Wegefarth, oraz terytorium Younga, natomiast samodzielność uzyskało w 1883 r.. Nazwa hrabstwa pochodzi od nazwiska George’a Childressa, prawnika, autora Deklaracji Niepodległości Teksasu.
Drogi główne.
Przez teren hrabstwa przebiegają trzy drogi krajowe i jedna stanowa:

</doc>
<doc id="2076847" url="https://pl.wikipedia.org/wiki?curid=2076847" title="Rezerwat przyrody Brzeźnik">
Rezerwat przyrody Brzeźnik

Rezerwat przyrody Brzeźnik – florystyczny rezerwat przyrody w gminie Nowogrodziec, w powiecie bolesławieckim, w województwie dolnośląskim. Znajduje się na zachód od miejscowości Brzeźnik, w obrębie zwartego kompleksu leśnego położonego na terenie Nadleśnictwa Bolesławiec.
Zajmuje powierzchnię 3,24 ha. Został powołany Zarządzeniem Ministra Leśnictwa i Przemysłu Drzewnego z 17 kwietnia 1965 roku (). Według aktu powołującego, rezerwat utworzono w celu zachowania ze względów naukowych i dydaktycznych stanowiska wrzośca bagiennego charakterystycznego dla Borów Dolnośląskich.
Dominującym zbiorowiskiem roślinnym jest śródlądowy bór wilgotny, miejscami występują płaty boru bagiennego.

</doc>
<doc id="2076850" url="https://pl.wikipedia.org/wiki?curid=2076850" title="Herb kardynała Stefana Wyszyńskiego">
Herb kardynała Stefana Wyszyńskiego

Herb kardynała Stefana Wyszyńskiego – przedstawia na tarczy kroju francuskiego trójdzielnej w rosochę, w polu pierwszym górnym czerwonym wizerunek Matki Boskiej Jasnogórskiej. W polu drugim błękitnym trzy srebrne lilie (w układzie 1,2). W polu trzecim srebrnym misę z głową św. Jana Chrzciciela.
Nad tarczą znajduje się czerwony kapelusz kardynalski, a z boków zwieszają się sznury z 30 węzłami (chwostami) po 15 z obydwu stron. Za tarczą znajduje się podwójny krzyż arcybiskupi. Pod tarczą wstęga z zawołaniem "Soli Deo" (pol. "Samemu Bogu"). Lilie w polu drugim to herb kapituły gnieźnieńskiej (od 1948 Stefan Wyszyński był metropolitą gnieźnieńskim). Głowa św. Jana Chrzciciela symbolizuje patrona archikatedry warszawskiej.

</doc>
<doc id="2076851" url="https://pl.wikipedia.org/wiki?curid=2076851" title="Rezerwat przyrody Góra Miłek">
Rezerwat przyrody Góra Miłek

Rezerwat przyrody Góra Miłek – leśny rezerwat przyrody w Wojcieszowie, w powiecie złotoryjskim, w województwie dolnośląskim.
Położony jest w Sudetach Zachodnich, na obszarze Wschodniego Grzbietu Gór Kaczawskich, w jego zachodniej części. Obejmuje prawie całe wzniesienie Miłek nad Wojcieszowem Górnym.
Został powołany Zarządzeniem Ministra Ochrony Środowiska, Zasobów Naturalnych i Leśnictwa z 26 stycznia 1994 roku (). Zajmuje powierzchnię 141,35 ha (akt powołujący podawał 141,39 ha).
Według aktu powołującego, celem ochrony rezerwatu jest zachowanie ze względów naukowych i dydaktycznych charakterystycznego dla Sudetów fragmentu regla dolnego na podłożu wapiennym wraz z występującymi tu naturalnymi zespołami roślinnymi (rośliny wapieniolubne i kserotermiczne) i bogatą fauną bezkręgowców (ślimaki, pająki i inne).
Obszar rezerwatu zbudowany jest ze staropaleozoicznych skał metamorficznych – zieleńców i łupków zieleńcowych, fyllitów, łupków albitowo-serycytowych i kwarcowo-serycytowych, marmurów (wapieni krystalicznych) oraz keratofirów i porfiroidów (skał metamorficznych pochodzenia wulkanicznego), należących do metamorfiku kaczawskiego. Największe rozprzestrzenienie mają wapienie krystaliczne, budujące najwyższe wzniesienia, zaś nieco mniejsze – zieleńce. Pozostałe skały mają podrzędne znaczenie. Na zboczach występują skałki, bloki skalne, rumosze skalne i gliny zboczowe.
Na obszarze rezerwatu opisano następujące zbiorowiska roślinne – dominuje zespół żyznej buczyny sudeckiej – "Dentario enneaphylli-Fagetum" oraz sudecka buczyna storczykowa "Fagus sylvatica-Hypericum maculatum" ponadto na niewielkich powierzchniach występują: łęg podgórski – "Carici remotae-Fraxinetum", zespół łąki rajgrasowej – "Arrhenatheretum elatioris", zespół zanokcicy skalnej i murowej – "Asplenietum trichomano-rutae-murariae", zespół murawy kserotermicznej – "Festucetum pallentis" oraz zastępcze zbiorowiska leśne, które zajmują powierzchnię ok. 40 ha.
W lesie występują dorodne buki oraz świerki, sosny, modrzewie, dęby, klony, jawory, brzozy i jarzębiny. W runie leśnym występują m.in. wawrzynek wilczełyko, lilia złotogłów, śnieżyczka przebiśnieg, przylaszczka, pierwiosnek, miesiącznica trwała, żankiel zwyczajny, marzanka wonna, kopytnik pospolity, storczyki, takie jak obuwik pospolity, buławnik wielkokwiatowy i buławnik mieczolistny, listera jajowata, kruszczyk szerokolistny, kukułka bzowa (od dawna nienotowana), kukułka szerokolistna, kukułka Fuchsa, podkolan biały, gnieźnik leśny. Na terenie rezerwatu występuje cyklamen purpurowy, dla którego góra Miłek jest jedynym obszarem występowania w kraju. Rośnie tu bardzo rzadka w Polsce zaraza bladokwiatowa.
Z obszaru rezerwatu notowano też rzadkie grzyby: 3 gatunki gwiazdoszy, borowik szatański i muchomor szyszkowaty.
Obserwowano tu 38 gatunków śluzowców, 36 gatunków porostów naskalnych, 83 gatunki mchów.
Rezerwat nie posiada planu ochrony, obowiązują za to zadania ochronne, z których wynika, że obszar rezerwatu objęty jest ochroną czynną.
W 2015 roku otworzono ścieżkę dydaktyczną o długości około 4 km, ciągnącą się wzdłuż granic rezerwatu oraz zahaczającą o nieczynny kamieniołom (będący poza terenem chronionym). 

</doc>
<doc id="2076852" url="https://pl.wikipedia.org/wiki?curid=2076852" title="Hanna Samson">
Hanna Samson

Hanna Samson – polska psycholożka, pisarka, dziennikarka, feministka. 
Życiorys.
Przez kilka lat prowadziła dział psychologii w czasopiśmie „Twój Styl”. Obecnie pracuje w redakcjach magazynów „Sens” i „Business Class”, publikuje w miesięczniku "Zwierciadło" i tygodniku "Wysokie Obcasy". Prowadzi grupy terapeutyczne w Fundacji Centrum Edukacji Liderskiej. W ramach telefonu interwencyjnego Fundacji Feminoteka udziela porad psychologicznych kobietom doświadczającym przemocy.
Była zamężna z psychologiem i psychoterapeutą Andrzejem Samsonem (rozwód); ze związku ma córkę.

</doc>
<doc id="2076854" url="https://pl.wikipedia.org/wiki?curid=2076854" title="Hrabstwo Clay (Teksas)">
Hrabstwo Clay (Teksas)

Hrabstwo Clay – rolnicze hrabstwo położone w Stanach Zjednoczonych w północnej części stanu Teksas, poprzez rzekę Red River graniczące z Oklahomą. Według spisu w 2020 roku liczy blisko 10,2 tys. mieszkańców, w tym 89,1% stanowi ludność biała nie-latynoska. Siedzibą władz hrabstwa jest największe miasto Henrietta. 
Na terenie hrabstwa znajduje się park stanowy Lake Arrowhead.
"Morath Orchard" założony w 1981 roku jako sad brzoskwiniowy rozrósł się na producenta wielu owoców i warzyw, w tym orzechów pekan i jabłek, na obszarze 90 akrów. 
Historia.
Hrabstwo utworzono w 1857 roku z hrabstwa Cooke oraz terenów leżących na zachód, jednak przez wiele lat podlegało przemianom a ostateczny kształt uzyskało dopiero w 1895. Nazwa hrabstwa pochodzi od nazwiska Henry'ego Claya, prawnika i sekretarza stanu Stanów Zjednoczonych w latach 1824-29. 
Religia.
W 2010 roku większość mieszkańców to ewangelikalni protestanci (głównie baptyści, ale także metodyści, campbellici, bezdenominacyjni i zielonoświątkowcy). W hrabstwie było tylko 180 katolików i stanowili oni 1,7% populacji.
Główne drogi.
Przez teren hrabstwa przebiegają dwie drogi krajowe oraz dwie stanowe:

</doc>
<doc id="2076855" url="https://pl.wikipedia.org/wiki?curid=2076855" title="Max Marcuse">
Max Marcuse

Max Marcuse (ur. 14 kwietnia 1877 w Berlinie, zm. 27 czerwca 1963 w Jerozolimie) – niemiecki lekarz dermatolog i seksuolog. Redaktor „Journal of Sexology” Hirschfelda od 1919 do 1932 roku. W 1933 roku emigrował do Palestyny.

</doc>
<doc id="2076857" url="https://pl.wikipedia.org/wiki?curid=2076857" title="Brian Hewson">
Brian Hewson

Brian Stanford Hewson (ur. 4 kwietnia 1933 w Croydon, zm. 13 września 2022) – brytyjski lekkoatleta średniodystansowiec, mistrz Europy.
Na igrzyskach Imperium Brytyjskiego i Wspólnoty Brytyjskiej w 1954 w Vancouver zajął 2. miejsce w biegu na 880 jardów (za swym rodakiem Derekiem Johnsonem). Wystąpił w biegu na 800 metrów na mistrzostwach Europy w 1954 w Bernie, ale po wygraniu przedbiegu został popchnięty w półfinale i nie zakwalifikował się do finału.
Na igrzyskach olimpijskich w 1956 w Melbourne zajął 5. miejsce w finale biegu na 1500 metrów, chociaż prowadził jeszcze przy wyjściu na ostatnią prostą. Na igrzyskach Imperium Brytyjskiego i Wspólnoty Brytyjskiej w 1958 w Cardiff ponownie zdobył srebrny medal na 880 jardów (zwyciężył Herb Elliott z Australii). W biegu na 1 milę zajął na tych igrzyskach 8. miejsce.
Zwyciężył na 1500 metrów na mistrzostwach Europy w 1958 w Sztokholmie. Na igrzyskach olimpijskich w 1960 w Rzymieie wystąpił w biegu na 800 metrów, ale odpadł w przedbiegach.
Hewson był mistrzem Wielkiej Brytanii (AAA) na 880 jardów w 1953, 1954, 1958 i 1959 oraz na 1 milę w 1955.

</doc>
<doc id="2076858" url="https://pl.wikipedia.org/wiki?curid=2076858" title="Rezerwat przyrody Grodzisko Ryczyńskie">
Rezerwat przyrody Grodzisko Ryczyńskie

Rezerwat przyrody Grodzisko Ryczyńskie – leśny rezerwat przyrody w gminie Oława, w powiecie oławskim, w województwie dolnośląskim. Jest to rezerwat archeologiczno-leśny mający chronić pomnikowy drzewostan, stanowiący pozostałość po kompleksie lasów łęgowych.
Rezerwat został powołany Zarządzeniem Ministra Leśnictwa i Przemysłu Drzewnego z 20 marca 1958 roku (), w roku 2011 powiększono obszar rezerwatu do 1,82 ha. Według aktu powołującego, rezerwat utworzono w celu zachowania ze względów dydaktycznych i kulturalnych kilkusetletniego drzewostanu dębowego z domieszką innych gatunków liściastych i iglastych, rosnącego na tle prehistorycznego grodziska Ryczyn.
Na terenie grodziska rośnie sosna wejmutka i orzech czarny – północnoamerykański antropofit. Obserwowano też tutaj gatunek rzadkiego bociana czarnego, wyjątkowo płochliwego i unikającego ludzi.

</doc>
<doc id="2076860" url="https://pl.wikipedia.org/wiki?curid=2076860" title="Bruno Montelongo">
Bruno Montelongo

Bruno Montelongo Gesta (ur. 12 września 1987 w Montevideo) to urugwajski piłkarz występujący na pozycji obrońcy w hiszpańskim klubie Córdoba CF. Urugwajczyk jest wychowankiem River Plate, w którego barwach w 2007 roku zadebiutował w dorosłym futbolu. 26 sierpnia 2010 roku został wypożyczony do Milanu. Kolejnym klubami w jego karierze były Bologna FC oraz Peñarol. W 2012 roku powrócił do River Plate. Posiada także włoski paszport.

</doc>
<doc id="2076863" url="https://pl.wikipedia.org/wiki?curid=2076863" title="Krzysztof Nurzyński">
Krzysztof Nurzyński

Krzysztof Nurzyński (ur. 7 września 1957 w Łukowie) – polski żużlowiec.
Życiorys.
Licencję żużlową zdobył w 1975 r. jako zawodnik Motoru Lublin. Barwy tego klubu reprezentował do 1985 r., natomiast w latach 1986–1991 jeździł w Stali Rzeszów. 
Dwukrotnie startował w finałach mistrzostw Polski par klubowych (Rybnik 1988 – IX miejsce, Leszno 1989 – srebrny medal). Wystąpił w finale turnieju o "Brązowy Kask" (Gdańsk 1977 – XII miejsce).

</doc>
<doc id="2076866" url="https://pl.wikipedia.org/wiki?curid=2076866" title="Honda Deauville">
Honda Deauville

Honda Deauville – motocykl turystyczny marki Honda produkowany w różnych generacjach do 2012 roku.

</doc>
<doc id="2076868" url="https://pl.wikipedia.org/wiki?curid=2076868" title="Somebody to Love">
Somebody to Love



</doc>
<doc id="2076870" url="https://pl.wikipedia.org/wiki?curid=2076870" title="Getto w Kozowej">
Getto w Kozowej

Getto w Kozowej – getto dla ludności żydowskiej zorganizowane przez okupacyjne władze hitlerowskie w czasach II wojny światowej w Kozowej. 
Getto zostało utworzone 1 grudnia 1942 roku decyzją Obergruppenführera SS Krügera. Umieszczono w nim ponad 2 tys. Żydów.
Do likwidacji getta przystąpiono w kwietniu 1943 roku. Sipo przy udziale niemieckiej żandarmerii i ukraińskiej policji dokonała trzech akcji eksterminacyjnych:
Po wojnie na miejscu egzekucji postawiono pomnik ofiar.

</doc>
<doc id="2076871" url="https://pl.wikipedia.org/wiki?curid=2076871" title="Pablo Larios">
Pablo Larios

Pablo Larios Iwasaki (ur. 31 lipca 1960 w Zacatepec de Hidalgo, zm. 31 stycznia 2019) – meksykański piłkarz pochodzenia hiszpańsko-japońskiego występujący na pozycji bramkarza.
Kariera klubowa.
Larios zawodową karierę rozpoczynał w 1980 roku w klubie CD Zacatepec z Primera División. W 1983 roku spadł z nim do Primera División A. W 1984 roku awansował z nim do Primera División. W tym samym roku odszedł do Cruz Azul. W 1988 roku dotarł z klubem do finału Pucharu Meksyku, jednak Cruz Azul uległ tam dwumeczu drużynie CF Puebla. W 1989 roku Larios wywalczył z zespołem wicemistrzostwo Meksyku.
W 1989 roku został graczem również graczem CF Puebla. W 1990 roku zdobył z nim mistrzostwo Meksyku oraz Puchar Meksyku. W 1991 roku wygrał z klubem rozgrywki Pucharu Mistrzów CONCACAF. W 1993 roku został z nim wicemistrzem Meksyku. W ciągu pięciu sezonów w barwach Puebli rozegrał 198 spotkań.
W 1994 roku Larios trafił do ekipy Toros Neza. W 1997 roku zdobył z nią mistrzostwo fazy Verano. W tym samym roku rozpoczął grę dla CD Zacatepec. Potem powrócił do Toros Neza, gdzie w 1999 roku zakończył karierę.
Kariera reprezentacyjna.
W reprezentacji Meksyku Larios zadebiutował 15 marca 1983 roku w wygranym 1:0 towarzyskim meczu z Kostaryką. W 1986 roku został powołany do kadry na Mistrzostwa Świata. Zagrał na nich w pojedynkach z Belgią (2:1), Paragwajem (1:1), Irakiem (1:0), Bułgarią (2:0) oraz RFN (0:0, 1:4 po rzutach karnych). Z tamtego turnieju Meksyk odpadł w ćwierćfinale. W 1991 roku Larios wystąpił w Złotym Pucharze CONCACAF, który Meksyk zakończył na 3. miejscu. W latach 1983–1991 w drużynie narodowej rozegrał w sumie 45 spotkań.

</doc>
<doc id="2076876" url="https://pl.wikipedia.org/wiki?curid=2076876" title="Ernst Stein">
Ernst Stein

Ernest Stein (ur. 19 września 1891 w Jaworznie na Śląsku. zm. 25 lutego 1945 we Fryburgu w Szwajcarii) – austriacki i niemiecki historyk, bizantynolog. 
Życiorys.
Był bratankiem brytyjskiego archeologa Sir Aurela Steina. Pochodził z liberalnej żydowskiej rodziny. Jego ojciec był dyrektorem kopalni. Studiował w Wiedniu, tam uzyskał doktorat i habilitację. Od 1920 roku wykładał na uniwersytecie w Berlinie. Od 1932 podróżował będąc profesor wizytującym. Odwiedził m.in. uniwersytet w Brukseli (1934), wykładał na Katolickim Uniwersytecie w Washingtonie. W roku 1937 wrócił do Europy. Rozpoczął pracę na uniwersytecie w Leuven w Belgii. W 1940 po agresji niemieckiej na Belgię uciekł do południowej Francji. W 1942 udał się do Genewy we Szwajcarii. W 1945 roku miał ponownie objąć katedrę w Leuven, lecz zmarł. Stein był doskonałym znawcą historii administracji Bizancjum. "Geschichte des spatromischen Reiches" t. 1 (1927) oraz "Histoire du Bas Empire" t. 1-2 (1949) ma znaczenie dla zagadnień ustrojowych epoki wczesnobizantyńskiej.

</doc>
<doc id="2076882" url="https://pl.wikipedia.org/wiki?curid=2076882" title="Guittone d’Arezzo">
Guittone d’Arezzo

Guittone d’Arezzo (ur. ok. 1235, zm. w 1294) – włoski poeta, przedstawiciel liryki toskańskiej XIII wieku.
Życiorys.
Guittone urodził się około 1235 roku w Santa Firmina koło Arezzo w średniozamożnej rodzinie mieszczańskiej. Jego ojciec był skarbnikiem gminy Arezzo. Guittone nie odebrał żadnego wykształcenia, był samoukiem. W 1257 roku z powodu przekonań politycznych opuścił Toskanię. W 1266 roku, żonaty i obarczony trojgiem dzieci wstąpił jako brat świecki do zgromadzenia "Milites Beatae Virginis" (zwanego też "Frati Gaudenti") głoszącego ideały harmonijnego życia religijnego, pozostającego w zgodzie z wymaganiami społecznymi i dążącego do pogodzenia zwaśnionych stronnictw i zaprzestania walk bratobójczych we Włoszech. Po wstąpieniu do zgromadzenia pozostawił rodzinę poświęcając się głoszeniu zasad ewangelicznych. Potępił wówczas swą młodzieńczą twórczość o tematyce miłosnej. Uwagę swą skierował ku zagadnieniom ascetycznym i moralnym. Pisał religijne laudy dla swego zgromadzenia, a także moralizujące listy do przyjaciół i uczniów. Zmarł w 1294 roku.
Twórczość.
Guittone pozostawił po sobie ponad trzysta utworów, wśród których znajduje się 50 pieśni (24 miłosne i 26 o tematyce moralnej), 239 sonetów (138 miłosnych i 101 o tematyce moralnej), a także 12 sonetów składających się na "Trattato d’amore" ("Traktat o miłości") i około 30 listów. W szeregu utworów poeta pozostaje w kręgu poezji dworskiej: opisuje troski i uciechy kochanków, sławi kobietę jako istotę doskonałą, zdolną napełnić mężczyznę radością i zachęcić go do cnoty. Potrafi też przedstawiać związki miłosne w sposób realistyczny, w sonetach zwanych przez potomnych „libertyńskimi”. Większość jego poezji odnosi się jednak do miejskiej rzeczywistości, w której przyszło mu żyć, do rodzinnego Arezza i Florencji, których losy leżą mu na sercu.
Do najsłynniejszych utworów Guittona należy pieśń "Ahi, lasso, or è stagion de doler tanto" ("O biada, chwila jest teraz, by boleć ogromnie"). Została ona napisana po bitwie pod Montaperti (1260), w której florenccy gwelfowie zostali pokonani przez gibelinów sprzymierzonych ze Sieną i królem sycylijskim Manfredem. Guittone, stronnik gwelfów, uważa poniesioną klęskę za koniec partii gwelfów. W gwałtownym, pełnym pasji tonie opłakuje nieszczęście Florencji, wspomina jej dawną świetność i wyklina zdradzieckich gibelinów. Ojczystej ziemi poświęcone są też: "Ahi, dolce terra aretina" ("Miła ziemio aretyńska") i skierowane do baronów pizańskich "Magni baroni certo" ("Potężni baronowie niechybnie"). W pieśni "Ora se parrà s'eo saverò cantare" ("Teraz się pokaże, czy pieśni głosić umiem"), napisanej po wstąpieniu poety do zgromadzenia „Milites Beatae Virginis Mariae” i uważanej za manifest jego nawrócenia religijnego. Guittone, miłości będącej rodzajem szaleństwa przeciwstawia ideał zaangażowania obywatelskiego i religijnego. Z piewcy miłości staje się nauczycielem moralności i krytykiem zepsucia obyczajów. Pieśń stanowi przy tym nie tyle wyraz kryzysu religijnego i głębokiej zmiany poglądów autora, co raczej efekt procesu dojrzewania i krystalizacji poglądów. Poeta pozostaje bowiem wierny swoim wcześniejszym upodobaniom krasomówczym i dydaktycznym, polemicznemu zaangażowaniu i hermetycznemu stylowi uprawianej poezji. Do bardziej znanych utworów Guittona należą ponadto dwie ballady religijne: "Graziosa e pia" ("Wdzięczna i pobożna") i "Vegna vegna chi vole giocundare" ("Niechaj przychodzi, kto chce się radować").
Naśladowcy i uczniowie.
Guittone d’Arezzo wywarł znaczny wpływ na współczesną sobie i późniejszą lirykę – wielu twórców końca XIII i początku XIV wieku powoływało się na niego jako na swego nauczyciela, inni podejmowali z nim gwałtowne polemiki. Twórczości Guittona nie sposób jednoznacznie umieścić w procesie rozwoju poezji włoskiej. Poeci uważani za jego naśladowców często byli starsi od niego, a jego naśladowcy umierali przed mistrzem. Wywodzili się z różnych miast toskańskich. Stosunkowo niezależny był, starszy od Guittona, Bonagiunta Orbicciani z Lukki, prawdopodobnie inicjator kontynuowania tradycji szkoły sycylijskiej w językach Toskanii. Niektóre jego utwory, pisane stosunkowo prostym językiem, wydają się wręcz adaptacjami motywów sycylijskich. Wśród florentyńczyków za uczniów Guittona uważali się Monte Andrea, Dante da Maiano i Chiaro d'Avanzatti. Do Monte Andrei Guittone zaadresował sonet "A te, Montuccio" ("Do ciebie, Montuccio"), w którym wyznaczał go na swego następcę. Za przykładem Guittona, Monte podejmował w swych kanconach tematykę miłosną, dając dowody dużej wirtuozerii formalnej. Imię Dante da Maiano znane jest głównie dzięki jego poetyckiej dyspucie z Dantem Alighieri. Natomiast w obfitej twórczości Chiara Davantazziego (ponad 60 pieśni i 120 sonetów) pojawiają się już akcenty zapowiadające nowy, bardziej osobisty styl liryki miłosnej. Do grona naśladowców aretyńczyka należeli również Meo Abbraccavaccia z Pistoi, Pannucio dal Bagno z Pizy, Onesto da Bologna i jedyna kobieta wśród poetów włoskich XIII wieku Compiuta Donzella.
Dzieje recepcji.
Już za życia Guittona jego twórczość byłam ostro zwalczana przez przedstawicieli nowej szkoły poetyckiej znanej później jako "dolce stil nuovo". Jeszcze Dante potrafił docenić jego sztukę poetycką, czemu dał wyraz w "Boskiej komedii", umieszczając poetę w czyśćcu, chociaż zarzucał mu zbyt „rozumowe” podejście do miłości. W następnych latach, w związku ze zwycięstwem w poezji włoskiej odmiennej poetyki, sława Guittona przygasła, a jego dzieło uległo prawie całkowitemu zapomnieniu. Z zapomnienia wydobyli jego twórczość dopiero na początku XIX wieku romantycy i to w celu polemicznym – stawiając jego poezję jako przykład sztuki zimnej i wyrachowanej, której źródłem jest mózg, nie serce. Począwszy od połowy XIX wieku badacze zaczęli podkreślać rangę tej poezji i zasługi poety dla dalszego rozwoju literatury włoskiej, w tym także dla poetów "dolce stil nuovo", tak wrogo do niego nastawionych. Wskazywano, na porządek, logiczne powiązanie fraz, umiar w korzystaniu ze zjawisk świata fantastycznego, wprowadzenie do poezji motywów realistycznych, jak również na znaczące w stosunku do poezji sycylijskiej wzbogacenie środków językowych poprzez śmiałe korzystanie z łaciny i języka prowansalskiego.

</doc>
<doc id="2076884" url="https://pl.wikipedia.org/wiki?curid=2076884" title="John Biernacki">
John Biernacki

John Thomson Biernacki (ur. 21 września 1865, zm. 11 października 1918) – brytyjski lekarz.
Urodził się w Indiach, jako drugi syn Andrew Thomsona Biernackiego i Elizabeth Brewster. Studiował na Glasgow Academy i Glasgow University, tytuł doktora medycyny otrzymał w 1898 w College of Physicians and Surgeons w Edynburgu. Od 1895 był superintendentem szpitala w Plaistow, kierował także sanatorium dla chorych na ospę i gruźlicę w Dagenham podczas epidemii w latach 1902-1904. Był jednym z założycieli Fever Nurses' Association. Zajmował się chorobami zakaźnymi, przede wszystkim błonicą. Popularyzował intubację w przypadkach ciężkiej błonicy.
Pochowany jest na cmentarzu w Ilford.

</doc>
<doc id="2076885" url="https://pl.wikipedia.org/wiki?curid=2076885" title="Honda GL 1800 Gold Wing">
Honda GL 1800 Gold Wing



</doc>
<doc id="2076886" url="https://pl.wikipedia.org/wiki?curid=2076886" title="Luis Swisher">
Luis Swisher

Luis Arturo Swisher Salguero (ur. 21 czerwca 1978 w Gwatemali) - gwatemalski piłkarz występujący na pozycji obrońcy, reprezentant Gwatemali w latach 2000–2007.
Kariera klubowa.
Swisher jest wychowankiem stołecznego zespołu Aurora FC, gdzie grał w latach 2000-2001. Następnie zaliczył występy w Comunicaciones FC, CF Universidad de San Carlos, Cobán Imperial i CSD Suchitepéquez. Latem 2005 roku wyjechał do Polski i zasilił Polonię Warszawa. Ogółem rozegrał w niej 14 ligowych spotkań oraz 4 w Pucharze Polski. Rundę wiosenną spędził w rezerwach klubu. Później powrócił do ojczyzny, aby reprezentować barwy najpierw Xelajú MC, a następnie CF Universidad de San Carlos. W 2013 roku zakończył karierę zawodniczą.
Kariera reprezentacyjna.
Swisher reprezentował Gwatemalę na Złotym Pucharze CONCACAF 2002 i 2007 oraz w eliminacjach do Mistrzostw Świata 2002.

</doc>
<doc id="2076887" url="https://pl.wikipedia.org/wiki?curid=2076887" title="Cerkiew Wprowadzenia Matki Bożej do Świątyni w Kowlu">
Cerkiew Wprowadzenia Matki Bożej do Świątyni w Kowlu

Cerkiew Wprowadzenia Matki Bożej do Świątyni – jedna z prawosławnych cerkwi w Kowlu. Jest świątynią parafii w eparchii włodzimiersko-wołyńskiej Ukraińskiego Kościoła Prawosławnego Patriarchatu Moskiewskiego.
Cerkiew pod wezwaniem Wprowadzenia Matki Bożej do Świątyni istniała w Kowlu co najmniej od początku XVI wieku. W toku swojej historii była kilkakrotnie niszczona. W czasie ostatniego pożaru, w 1944, spłonęła całkowicie. Odbudowa cerkwi została rozpoczęta dopiero 29 sierpnia 1998, gdy biskup wołyński Szymon (Szostacki) położył symboliczny kamień węgielny. Ten sam duchowny pięć lat później, 26 lipca 2003 poświęcił gotową świątynię, wzniesioną całkowicie z darów prywatnych. Cerkiew została natychmiast siedzibą parafii, która należy do dekanatu kowelskiego – Wprowadzenia Matki Bożej do Świątyni (od wezwania świątyni). W obiekcie trwają prace nad wykonaniem wewnętrznej dekoracji malarskiej.
Szczególnie czczona przez wiernych jest przechowywana w cerkwi ikona św. Pantelejmona z cząsteczką relikwii.

</doc>
<doc id="2076888" url="https://pl.wikipedia.org/wiki?curid=2076888" title="Honda NT 700V Deauville">
Honda NT 700V Deauville



</doc>
<doc id="2076889" url="https://pl.wikipedia.org/wiki?curid=2076889" title="Northern Lights (album)">
Northern Lights (album)

Northern Lights – pierwszy studyjny album brytyjskiego DJ-a Gareth Emery. Premiera albumu nastąpiła 19 września 2010 roku. Album zawiera 10 utworów wybranych przez artystę. W wersja rozpowszechniana przez iTunes została rozszerzona o cztery utwory.
Lista utworów.
iTunes bonus track:

</doc>
<doc id="2076891" url="https://pl.wikipedia.org/wiki?curid=2076891" title="Manuel Negrete">
Manuel Negrete

Manuel "Manolo" Negrete Arias (ur. 11 marca 1959 w Ciudad Altamirano) – meksykański piłkarz występujący na pozycji pomocnika.
Kariera klubowa.
Negrete zawodową karierę rozpoczynał w 1979 roku w klubie UNAM Pumas z Primera División. W 1980 roku wygrał z nim rozgrywki Pucharze Mistrzów CONCACAF. W 1981 roku zdobył z zespołem mistrzostwo Meksyku oraz Copa Interamericana. W 1982 roku ponownie zwyciężył z nim w Pucharze Mistrzów CONCACAF. W ciągu siedmiu sezonów w barwach UNAM Negrete rozegrał 215 spotkań i zdobył 53 bramki.
W 1986 roku odszedł do portugalskiego zespołu Sporting CP. Na początku 1987 roku został graczem hiszpańskiej Sportingu Gijón. W sezonie 1986/1987 zajął z nim 4. miejsce w Primera División. Latem 1987 roku powrócił do UNAM Pumas. W 1989 roku wygrał z nim Puchar Mistrzów CONCACAF.
W 1990 roku Negrete przeszedł do CF Monterrey. W 1991 roku zdobył z klubem Puchar Meksyku. W tym samym roku wrócił do UNAM Pumas, gdzie spędził kolejny rok. Jego następną drużyną było Atlante, z którym w 1993 roku został mistrzem Meksyku. Potem występował w Toros Neza, CF Acapulco oraz ponownie w Atlante, gdzie w 1996 roku zakończył karierę.
Kariera reprezentacyjna.
W reprezentacji Meksyku Negrete zadebiutował 23 czerwca 1981 roku w przegranym 1:3 towarzyskim meczu z Hiszpanią. W 1986 roku został powołany do kadry na Mistrzostwa Świata. Zagrał na nich w pojedynkach z Belgią (2:1), Paragwajem (1:1), Irakiem (1:0), Bułgarią (2:0) oraz RFN (0:0, 1:4 po rzutach karnych). W meczu z Bułgarią strzelił także gola. Z tamtego turnieju Meksyk odpadł w ćwierćfinale. W latach 1981–1990 w drużynie narodowej Negrete rozegrał w sumie 54 spotkania i zdobył 12 bramek.

</doc>
<doc id="2076892" url="https://pl.wikipedia.org/wiki?curid=2076892" title="Tine Rasmussen">
Tine Rasmussen



</doc>
<doc id="2076893" url="https://pl.wikipedia.org/wiki?curid=2076893" title="Manuel Negrete Arias">
Manuel Negrete Arias



</doc>
<doc id="2076895" url="https://pl.wikipedia.org/wiki?curid=2076895" title="Josef Zvěrina">
Josef Zvěrina



</doc>
<doc id="2076898" url="https://pl.wikipedia.org/wiki?curid=2076898" title="Fernando Quirarte">
Fernando Quirarte

Fernando Quirarte Gutiérrez (ur. 17 maja 1956 w Guadalajarze) – meksykański piłkarz występujący na pozycji obrońcy, trener.
Kariera klubowa.
Quirarte zawodową karierę rozpoczynał w 1975 roku w klubie CD Guadalajara. W 1983 roku oraz w 1984 roku wywalczył z nim wicemistrzostwo Meksyku. W 1987 roku zdobył z zespołem mistrzostwo Meksyku. W tym samym toku odszedł do Atlasu Guadalajara. Spędził tam rok, a potem trafił do Universidadu Guadalajara. W 1990 roku wywalczył z nim wicemistrzostwo Meksyku. W tym samym roku zakończył karierę.
Kariera reprezentacyjna.
W reprezentacji Meksyku Quirarte zadebiutował 15 listopada 1981 roku w zremisowanym 1:1 meczu eliminacji Mistrzostw Świata 1982 z Kanadą. W 1986 roku został powołany do kadry narodowej na Mistrzostwa Świata. Zagrał na nich w pojedynkach z Belgią (2:1), Paragwajem (1:1), Irakiem (1:0), Bułgarią (2:0) oraz RFN (0:0, 1:4 po rzutach karnych). W meczach z Belgią i Irakiem strzelił także po jednym golu. Z tamtego turnieju Meksyk odpadł w ćwierćfinale. W latach 1981–1988 w drużynie narodowej Quirarte rozegrał w sumie 41 spotkań i zdobył 4 bramki.
Kariera trenerska.
Samodzielną pracę trenerską Quirarte rozpoczął w 1999 roku w zespole Santos Laguna z miasta Torreón. Wywalczył z nim mistrzostwo Meksyku w rozgrywkach Verano 2001. Później bez większych sukcesów prowadził Club Atlas i Jaguares de Chiapas. W październiku 2011 zastąpił José Luisa Reala na stanowisku szkoleniowca Chivas de Guadalajara, jednak już w styczniu 2012 odszedł z zespołu.

</doc>
<doc id="2076899" url="https://pl.wikipedia.org/wiki?curid=2076899" title="Karl Krumbacher">
Karl Krumbacher

Karl Krumbacher (ur. 23 września 1856 w Kürnach im Allgäu, zm. 12 grudnia 1909 w Monachium) – niemiecki bizantynolog. 
Życiorys.
Kształcił się na Uniwersytecie Ludwika i Maksymiliana w Monachium oraz Uniwersytecie w Lipsku. Jego największym dziełem jest "Geschichte der Literatur von byzantinischen bis zum Justyniana Ende des Ostroemischen Reiches" (Historia literatury bizantyjskiej Justyniana do upadku Cesarstwa Wschodniego). Praca ta była niezwykle ceniona ze względu na bibliografie zawarte w treści pracy i dodatek specjalny. 
Krumbacher założył również czasopismo "Byzantinische Zeitschrift" (1892) i serię "Byzantinisches Archiv" (1898). Dużo podróżował, jego podróż do Grecji została opisana w "Griechische Reise" (1886). Potrafił przy tym przekształcić i swoje seminarium ("Seminar fur mittel- und neugriechische Philologie") w Monachium w międzynarodowy ośrodek bizantynologiczny.

</doc>
<doc id="2076900" url="https://pl.wikipedia.org/wiki?curid=2076900" title="Andonios Trakatelis">
Andonios Trakatelis

Andonios Trakatelis, gr. Αντώνιος Τρακατέλλης (ur. 4 września 1931 w Salonikach) – grecki biolog, wykładowca akademicki, od 1994 do 2009 poseł do Parlamentu Europejskiego.
Życiorys.
W 1955 został absolwentem uniwersytetu medycznego w Atenach. Trzy lata później uzyskał stopień doktora, a w 1961 tytuł zawodowy Master of Science. W 1960 specjalizował się w zakresie biochemii i mikrobiologii.
W trakcie swojej kariery naukowej był pracownikiem naukowym, wykładowcą i profesorem szkół medycznych w ramach uczelni amerykańskich (w tym University of Pittsburgh i City University of New York i inne). Od 1972 związany z Uniwersytetem Arystotelesa w Salonikach. Od 1986 do 1989 był dziekanem wydziału medycznego, a w latach 1988–1994 przez dwie kadencje pełnił funkcję rektora tej uczelni.
W 1994, 1999 i 2004 z ramienia Nowej Demokracji był wybierany do Parlamentu Europejskiego IV, V i VI kadencji. Należał do grupy chadeckiej, był m.in. wiceprzewodniczącym PE (2004–2007), kilkakrotnie przewodniczył różnym delegacjom. Pracował głównie w Komisji Ochrony Środowiska Naturalnego, Zdrowia Publicznego i Bezpieczeństwa Żywności. W Europarlamencie zasiadał do 2009.
Jego brat Dimitrios został arcybiskupem diecezji Greckiego Kościoła Prawosławnego w Ameryce.

</doc>
<doc id="2076901" url="https://pl.wikipedia.org/wiki?curid=2076901" title="Port lotniczy King Shaka">
Port lotniczy King Shaka

Port lotniczy King Shaka (IATA: DUR, ICAO: FALE) – międzynarodowy port lotniczy położony w La Mercy koło Durbanu, w prowincji KwaZulu-Natal. Jest jednym z największych portów lotniczych w Republice Południowej Afryki. Został otwarty 1 maja 2010 i zastąpił Port lotniczy Durban.

</doc>
<doc id="2076903" url="https://pl.wikipedia.org/wiki?curid=2076903" title="Port lotniczy George">
Port lotniczy George

Port lotniczy George (IATA: GRJ, ICAO: FAGG) – międzynarodowy port lotniczy położony w George, w Prowincji Przylądkowej Zachodniej.

</doc>
<doc id="2076907" url="https://pl.wikipedia.org/wiki?curid=2076907" title="Stanisław Szpinalski">
Stanisław Szpinalski

Stanisław Leopold Szpinalski (ur. 15 listopada 1901 w Jekaterinodarze, zm. 12 czerwca 1957 w Paryżu) – polski pianista i pedagog, laureat II nagrody na I Międzynarodowym Konkursie Pianistycznym im. Fryderyka Chopina.
Życiorys.
Młodość i wykształcenie.
Syn Franciszka. Na fortepianie zaczął grać w wieku kilku lat. W latach 1911–1918 uczył się w Konserwatorium Moskiewskim. Po zakończeniu I wojny światowej powrócił z rodziną do Polski i rozpoczął studia w Konserwatorium Warszawskim. Ponadto w latach 1925–1926 przebywał na studiach w Paryżu. Dodatkowe nauki pobierał u Ignacego Jana Paderewskiego.
Kariera pianistyczna.
W 1927 wystąpił na I Międzynarodowym Konkursie Pianistycznym im. Fryderyka Chopina, gdzie zdobył II nagrodę. Cały Konkurs wygrał Rosjanin Lew Oborin. Sukces na Konkursie pozwolił Szpinalskiemu rozwinąć karierę. Do czasu wybuchu II wojny światowej wystąpił w Szwajcarii, Anglii, Niemczech, Kanadzie, Stanach Zjednoczonych, Hiszpanii, Belgii, Holandii i we Francji. W 1934 został profesorem, a potem dyrektorem w Konserwatorium Wileńskim.
W czasie drugiej wojny światowej mieszkał w Wilnie. Po wojnie prowadził zajęcia w Państwowej Wyższej Szkole Muzycznej w Łodzi i Państwowej Wyższej Szkole Muzycznej w Poznaniu. W latach 1951–1957 był rektorem Państwowej Wyższej Szkoły Muzycznej w Warszawie. Do jego uczniów należeli m.in. Andrzej Czajkowski i Jerzy Godziszewski. W 1949 i 1955 był zapraszany do grona jurorów Konkursów Chopinowskich.
Został odznaczony Złotym Krzyżem Zasługi (1937) oraz Krzyżem Komandorskim (1954) i Krzyżem Oficerskim (1951) Orderu Odrodzenia Polski. Pochowany w Warszawie na cmentarzu Powązkowskim (aleja zasłużonych, grób 72). 
Repertuar.
Dysponował bogatym repertuarem, w którym znajdowały się utwory wielu polskich i zagranicznych kompozytorów. W trakcie swej kariery nagrał tylko trzy płyty (dla wytwórni Polskie Nagrania „Muza” i HMV).

</doc>
<doc id="2076910" url="https://pl.wikipedia.org/wiki?curid=2076910" title="Finnkampen">
Finnkampen

Finnkampen – tradycyjny mecz lekkoatletyczny rozgrywany począwszy od 1925 roku pomiędzy reprezentacjami Finlandii i Szwecji. Aktualnie impreza odbywa się rokrocznie od 1954 roku. Pierwotnie w zawodach brali udział tylko mężczyźni, a kobiety startują od 1953 roku (poza 1956, 1962 i 1963) jednak dopiero w 1964 rywalizowały na tym samym obiekcie co mężczyźni. Punktacja w meczu liczona jest osobno dla panów i pań. Najwięcej zwycięstw w klasyfikacji końcowej odnieśli wśród mężczyzn Finowie (46), a wśród kobiet Szwedki (38).
Historia.
Zawody "Finnkampen" rozegrano po raz pierwszy 5 i 6 września 1925 roku w Helsinkach, a wśród uczestników znalazł się wybitny Fiński długodystansowiec Paavo Nurmi. Kolejne edycje meczu rozegrano w 1927, 1929 oraz 1931 roku. Po zawodach, które w 1931 odbyły się w Sztokholmie nastąpiła ośmioletnia przerwa w rozgrywaniu imprezy. Przerwa była efektem wydarzeń, które miały miejsce na bankiecie po zakończeniu meczu. Ówczesny szef Fińskiego Związku Lekkiej Atletyki Urho Kaleva Kekkonen ogłosił, że Finlandia rezygnuje ze startu w kolejnej edycji zawodów. Sytuacja była związana z zarzutami dla Paavo Nurmiego, że przekroczył granicę amatorstwa. Wśród oponentów Fina znalazł się wówczas Szwed Sigfrid Edström zarządzający wtedy Międzynarodową Amatorską Federacją Lekkiej Atletyki. Stosunki sportowe między tymi krajami zostały zerwane. Zawody w 1939 roku, w których Finowie zdecydowali się wystąpić odbyły się tuż przed wybuchem II wojny światowej. Rok później rozegrano trójmecz lekkoatletyczny Finlandia – Szwecja – III Rzesza. Trwająca wojna doprowadziła do niezorganizowania zawodów w 1941 i 1944 roku.
W Finlandii zawody tradycyjnie odbywają się w Helsinkach na stadionie olimpijskim. Szwecja najczęściej organizowała mecz na stadionie olimpijskim w Sztokholmie, jednak od 1999 roku w związku z przygotowaniami do organizacji w Göteborgu mistrzostw Europy (2006) zawody odbywają się na Ullevi.
Przepisy.
Zawody podzielone są na rywalizację mężczyzn i kobiet. W każdej z konkurencji startuje trzech zawodników ze Szwecji i trzech z Finlandii. Mecz trwa dwa dni. Państwa otrzymują punkty w zależności od pozycji zajętej przez ich reprezentanta (7 pkt za 1. miejsce,5 pkt za 2. itd. aż do 1 pkt za 6. miejsce; reprezentacja nie otrzymuje punktu w przypadku, gdy zawodnik zostaje zdyskwalifikowany, nie ukończy konkurencji biegowej lub nie zaliczy żadnej próby w konkurencji technicznej).

</doc>
<doc id="2076913" url="https://pl.wikipedia.org/wiki?curid=2076913" title="Michaël Abiteboul">
Michaël Abiteboul

Michaël Abiteboul – francuski aktor filmowy i telewizyjny.

</doc>
<doc id="2076914" url="https://pl.wikipedia.org/wiki?curid=2076914" title="Louis Kentner">
Louis Kentner

Louis Kentner (ur. 19 lipca 1905 w Karwinie, zm. 21 września 1987 w Londynie) – węgiersko-brytyjski pianista, laureat V nagrody na II Międzynarodowym Konkursie Pianistycznym im. Fryderyka Chopina.
Życiorys.
Na fortepianie zaczął grać w wieku pięciu lat. W 1922 ukończył studia na Akademii Muzycznej w Budapeszcie. W 1932 reprezentował Węgry na II Międzynarodowym Konkursie Pianistycznym im. Fryderyka Chopina, gdzie zajął V miejsce. Rok później zdobył II nagrodę na Międzynarodowym Konkursie Pianistycznym im. Ferenca Liszta w Budapeszcie, a w 1935 wyemigrował z Węgier do Wielkiej Brytanii.
W trakcie trwającej kilkadziesiąt lat kariery występował w wielu krajach. Przed II wojną światową koncertował głównie w Europie. Po wojnie grał m.in. w Indiach (1954), Stanach Zjednoczonych (1956) i podczas Międzynarodowego Festiwalu Chopinowskiego w Dusznikach-Zdroju (1977).
Był jurorem wielu konkursów pianistycznych, w tym trzech Konkursów Chopinowskich (1955, 1975, 1980), a także konkursów w Budapeszcie, Leeds, Bolzano i Montrealu. Podczas X Konkursu Chopinowskiego opuścił demonstracyjnie jury po ogłoszeniu wyników pierwszego etapu, kontestując wyłonioną grupę pianistów. Skandal ten został przyćmiony kolejnym, gdy po trzecim etapie jury opuściła Martha Argerich.
W 1978 został Komandorem Orderu Imperium Brytyjskiego (CBE).
Był dwukrotnie żonaty. Jego pierwszą żoną była węgierska pianistka Ilona Kabos, z którą rozwiódł się w 1945. Jego drugą żoną była Griselda Gould.
Repertuar i dyskografia.
Dysponował bogatym repertuarem, w którym znajdowały się utwory m.in. Fryderyka Chopina, Wolfganga Amadeusa Mozarta, Johannesa Brahmsa, Ferenca Liszta i Béli Bartóka. Przez wiele lat współpracował artystycznie z Yehudim Menuhinem. Nagrał wiele płyt dla różnych wytwórni muzycznych.

</doc>
<doc id="2076915" url="https://pl.wikipedia.org/wiki?curid=2076915" title="Irlandia na Letnich Igrzyskach Olimpijskich Młodzieży 2010">
Irlandia na Letnich Igrzyskach Olimpijskich Młodzieży 2010

Irlandię na Letnich Igrzyskach Olimpijskich Młodzieży w Singapurze w 2010 reprezentowało 25 sportowców w 8 dyscyplinach.
Skład kadry.
Hokej na trawie.
Drużyna dziewcząt:

</doc>
<doc id="2076917" url="https://pl.wikipedia.org/wiki?curid=2076917" title="Tatjana Nikołajewa">
Tatjana Nikołajewa

Tatjana Nikołajewa (ur. 4 maja 1924 w Bieżycy k. Briańska, zm. 22 listopada 1993 w San Francisco) – rosyjska pianistka, kompozytorka i pedagog. Należała do najwybitniejszych pianistów XX wieku.
Życiorys.
Studiowała w Konserwatorium Moskiewskim w klasie Aleksandra Goldenweisera (fortepian) i Jewgienija Gołubiewa (kompozycja). W 1950 otrzymała I miejsce na Międzynarodowym Konkursie Bachowskim w Lipsku, a Dmitrij Szostakowicz, wówczas juror konkursu, zadedykował jej swoje "24 preludia i fugi" op. 87. 
W 1951 otrzymała Nagrodę Stalinowską I stopnia.
Od 1959 prowadziła klasę fortepianu w Konserwatorium Moskiewskim, od 1965 jako profesor. Do jej uczniów należał m.in. Nikołaj Ługanski.
Była jurorem wielu konkursów, m.in. Międzynarodowego Konkursu Pianistycznego im. Fryderyka Chopina w Warszawie (1970), Międzynarodowego Konkursu Muzycznego im. Piotra Czajkowskiego w Moskwie, Międzynarodowego Konkursu Pianistycznego w Leeds (1984, 1987) i Międzynarodowego Konkursu Pianistycznego im. Palomy O'Shea w Santander (1990).
W 1983 została uhonorowana tytułem Ludowy Artysta ZSRR. 
W jej szerokiej dyskografii na szczególną uwagę zasługują "Wariacje Goldbergowskie" i "Die Kunst der Fuge" Bacha, "Preludia i fugi" Szostakowicza, komplet sonat fortepianowych Beethovena i nagrania utworów kompozytorów rosyjskich.
Jako kompozytorka pozostawiła m.in. dwa koncerty fortepianowe, trio fortepianowe, utwory na fortepian solo, kwartet smyczkowy i symfonię.
Zmarła 9 dni po koncercie w San Francisco, gdzie podczas wykonywania "Preludiów i fug" Szostakowicza doznała wylewu krwi do mózgu. Pochowana na Cmentarzu Nowodziewiczym w Moskwie.

</doc>
<doc id="2076918" url="https://pl.wikipedia.org/wiki?curid=2076918" title="Abidjan">
Abidjan



</doc>
<doc id="2076919" url="https://pl.wikipedia.org/wiki?curid=2076919" title="Virgile Bramly">
Virgile Bramly

Virgile Bramly – francuski aktor i scenarzysta.

</doc>
<doc id="2076921" url="https://pl.wikipedia.org/wiki?curid=2076921" title="Parafia św. Maksymiliana Kolbego w Łubianie">
Parafia św. Maksymiliana Kolbego w Łubianie

Parafia św. Maksymiliana Kolbego w Łubianie – rzymskokatolicka parafia należąca do dekanatu Kościerskiego, diecezji pelplińskiej. Jest jedyną parafią w Łubianie. Budowniczym i pierwszym proboszczem parafii jest ks. kanonik Bogdan Augustyniak.

</doc>
<doc id="2076922" url="https://pl.wikipedia.org/wiki?curid=2076922" title="Cavally">
Cavally



</doc>
<doc id="2076925" url="https://pl.wikipedia.org/wiki?curid=2076925" title="Malechowska Struga">
Malechowska Struga

Malechowska Struga – struga o długości 5,7 km na Pobrzeżu Koszalińskim, w woj. zachodniopomorskim, w powiecie kołobrzeskim, która uchodzi do Morza Bałtyckiego. Powierzchnia zlewni wynosi 26,57 km².
Struga ma źródło na obszarze gminy Dygowo na północ od wsi Stojkowo, skąd meandruje na północ przy Kołobrzeskim Lesie. Ok. 0,6 km na zachód od Malechowskiej Strugi leży wieś Malechowo. Na zachód od osady Bagicz, struga przebiega pod linią kolejową nr 402 i drogą krajową nr 11. Na zachód od wsi Sianożęty uchodzi do Morza Bałtyckiego.
W budowie geologicznej dorzecza Malechowskiej Strugi dominują gliny zwałowe. Liczne drobne obniżenia wysłane są torfami.
Nazwę "Malechowska Struga" wprowadzono urzędowo w 1949 roku, zastępując poprzednią niemiecką nazwę "Malchow Graben".

</doc>
<doc id="2076926" url="https://pl.wikipedia.org/wiki?curid=2076926" title="Magda Tagliaferro">
Magda Tagliaferro

Magda Tagliaferro (ur. 19 stycznia 1893 w Petropolis, zm. 9 września 1986 w Rio de Janeiro) – brazylijska pianistka, pedagog. Posiadała także obywatelstwo francuskie.
Studiowała w paryskim École Normale de Musique w klasie Antonina Marmontela i Alfreda Cortot. Występowała jako solistka w ponad 30 krajach. W latach 1937–1965 brała udział w pracach jury Konkursu Chopinowskiego w Warszawie. 

</doc>
<doc id="2076927" url="https://pl.wikipedia.org/wiki?curid=2076927" title="Australian Open 2002 (gra pojedyncza mężczyzn)">
Australian Open 2002 (gra pojedyncza mężczyzn)



</doc>
<doc id="2076928" url="https://pl.wikipedia.org/wiki?curid=2076928" title="Konkurs Chopinowski w Warszawie">
Konkurs Chopinowski w Warszawie



</doc>
<doc id="2076931" url="https://pl.wikipedia.org/wiki?curid=2076931" title="Hrabstwo Cochran">
Hrabstwo Cochran

Hrabstwo Cochran – hrabstwo położone w Stanach Zjednoczonych w zachodniej części stanu Teksas, graniczące z Nowym Meksykiem. Hrabstwo utworzono w 1876 roku poprzez wydzielenie obszaru z terytorium Younga, jednak przez wiele lat podlegało przemianom a ostateczny kształt uzyskało dopiero w 1931 r. Siedzibą władz hrabstwa jest miasto Morton.
Nazwa hrabstwa pochodzi od nazwiska Roberta Corhana, artylerzysty poległego w bitwie o Alamo. 
Gospodarka.
W 2017 roku hrabstwo zajmuje 24. miejsce w stanie pod względem zysków z upraw. Gospodarka opiera się na wydobyciu ropy naftowej i uprawach – zwłaszcza bawełny (15. miejsce w stanie), orzeszków ziemnych, sorgo, kukurydzy, pszenicy i produkcji pasz (5. miejsce). 

</doc>
<doc id="2076932" url="https://pl.wikipedia.org/wiki?curid=2076932" title="Lazare Lévy">
Lazare Lévy

Lazare Lévy (ur. 18 stycznia 1882 w Brukseli, zm. 20 września 1964 w Paryżu) – francuski pianista i pedagog.
Życiorys.
Absolwent Konserwatorium Paryskiego. Do grona jego przyjaciół należeli Alfredo Casella, Alfred Cortot, George Enescu, Pierre Monteux, Maurice Ravel i Jacques Thibaud. Dokonał prawykonań utworów kompozytorów takich jak Paul Dukas i Darius Milhaud.
Profesor paryskiego konserwatorium przed wojną (1914−1941). Z powodu żydowskiego pochodzenia relegowany z uczelni, aresztowany przez policję francuską, wysłany do obozu w Drancy, cudem uniknął zagłady. Po wojnie powrócił na uczelnię.
Zasiadał w jury Międzynarodowego Konkursu Pianistycznego im. Fryderyka Chopina w Warszawie.
Do jego uczniów należeli Marcel Dupré, Clara Haskil, Monique Haas, John Cage, Oskar Morawetz, Yvonne Loriod, Kazimierz Serocki i Solomon.

</doc>
<doc id="2076933" url="https://pl.wikipedia.org/wiki?curid=2076933" title="Lazare Levy">
Lazare Levy



</doc>
<doc id="2076935" url="https://pl.wikipedia.org/wiki?curid=2076935" title="Saint-Paul">
Saint-Paul



</doc>
<doc id="2076936" url="https://pl.wikipedia.org/wiki?curid=2076936" title="Hrabstwo Coke">
Hrabstwo Coke

Hrabstwo Coke – hrabstwo położone w Stanach Zjednoczonych w centralnej części stanu Teksas. Hrabstwo utworzono w 1889 roku poprzez wydzielenie terytorium z hrabstwa Tom Green. Siedzibą hrabstwa jest miasto Robert Lee, zamieszkałe przez około 30% mieszkańców hrabstwa.
Nazwa hrabstwa pochodzi od nazwiska Richarda Coke, gubernatora Teksasu i senator Stanów Zjednoczonych w latach 1876-94.
Na terenie hrabstwa znajduje się Fort Chadbourne, zbudowany w 1852 roku dla obrony terytorium Teksasu od strony zachodniej. W forcie służył między innymi Robert E. Lee,
późniejszy dowódca wojsk Konfederacji w czasie wojny secesyjnej. Ponadto znajdują dwa zbiorniki retencyjne: jezioro Spence na rzece Colorado oraz Oak Creek Reservoir 
Główne drogi.
Przez teren hrabstwa przebiega droga krajowa oraz dwie drogi stanowe:

</doc>
<doc id="2076938" url="https://pl.wikipedia.org/wiki?curid=2076938" title="August Heisenberg">
August Heisenberg

August Heisenberg (ur. 13 listopada 1869 w Osnabrücku, zm. 22 listopada 1930 w Monachium) – niemiecki historyk, bizantynolog.
Życiorys.
Studiował filologię klasyczną na uniwersytetach w Marburgu, Lipsku i Monachium. W 1901 roku habilitował się na Uniwersytecie Uniwersytet Juliusza i Maksymiliana w Würzburgu i wykładał tam od 1908.
W 1910, po śmierci Karla Krumbachera, został profesorem bizantynologii w Monachium. Zajmował się historią ogólną, a także historią sztuki, ale bizantynologii przysłużył się przez nowe krytyczne wydania autorów bizantyńskich i przygotowane do nich komentarze.
Był ojcem fizyka Wernera Heisenberga oraz chemika Erwina Heisenberga.

</doc>
<doc id="2076940" url="https://pl.wikipedia.org/wiki?curid=2076940" title="Cityterminalen">
Cityterminalen

Cityterminalen – centralny dworzec autobusowy w Sztokholmie, położony pomiędzy wiaduktem Klarabergsviadukten a mostem Kungsbron, połączony przejściem podziemnym z Dworcem Centralnym i przystankiem metra T-Centralen. Razem z Dworcem Centralnym stanowi centrum podróży w stolicy kraju. Większość linii dalekobieżnych prowadzących przez Sztokholm ma tu swoje przystanki. Odjeżdżają stąd autobusy na lotniska i do promów. Znajdują się tu również przystanki linii miejskich 861C i 862.
Budowę dworca rozpoczęto 3 czerwca 1985 a zakończono 20 stycznia 1989.
Cityterminalen jest połączony w jeden kompleks z pobliskim World Trade Center Sverige. Został zaprojektowany przez architekta Ralpha Erskine’a.
Cityterminalen został w 2007 sklasyfikowany przez Stockholms Stadsmuseum jako tzw. zielony budynek (szw. grön byggnad). Oznacza to, iż przedstawia on wartość z historycznego, kulturowo-historycznego, środowiskowego lub artystycznego punktu widzenia.
W okresie od 9 sierpnia 2010 do lata 2011 będą prowadzone prace mające na celu integrację Dworca Centralnego z Cityterminalen.

</doc>
<doc id="2076942" url="https://pl.wikipedia.org/wiki?curid=2076942" title="Henry Swift Upson">
Henry Swift Upson

Henry Swift Upson (ur. 22 grudnia 1859 w Akron, zm. 23 kwietnia 1913 w Rzymie) – amerykański lekarz neurolog, profesor chorób nerwowych na Western Reserve University. Był zwolennikiem autointoksykacyjnej teorii chorób psychicznych.
Życiorys.
Syn polityka i sędziego Williama H. Upsona (1823-1910) i Julii Ford Upson. Edukację odebrał w szkołach publicznych w rodzinnym Akron i w Western Reserve College w Cleveland, na którym w 1880 roku otrzymał tytuł bakałarza (B.A.). Następnie studiował medycynę w College of Physicians and Surgeons w Nowym Jorku, otrzymując w 1884 roku tytuł M.D.. Przez pewien czas praktykował w Roosevelt Hospital w Nowym Jorku, po czym wyjechał do Europy uzupełniać swoje studia medyczne. Za granicą spędził dwa lata, zwiedzał w tym czasie głównie niemieckie kliniki. Po powrocie do Stanów Zjednoczonych osiadł w Cleveland. Praktykował jako "attending physician" w Lakeside Hospital (od 1890 do 1911), był lekarzem konsultującym w St. Alexis Hospital. Od 1893 pełnił obowiązki profesora chorób nerwowych na Western Reserve University, w 1895 został oficjalnie mianowany profesorem; na katedrze pozostał do 1912 roku.
W 1896 wspólnie z Percym Maxwellem Foshayem założył „Cleveland Journal of Medicine” i był jego redaktorem przez sześć lat. Należał do American Medical Association, American Neurological Association, Phi Beta Kappa.
8 listopada 1905 roku ożenił się z Mary Louisą Palmer, córką Williama Palmera i Louisy (Stark) Southworth. Małżeństwo było bezdzietne.
Był wątłego zdrowia, w ostatnich latach życia spędzał zimy we Włoszech. Zmarł w Rzymie w wieku 54 lat.
Dorobek naukowy.
Był autorem ponad 20 prac. Pierwsze jego artykuły dotyczyły metod barwienia stosowanych w neurohistologii: z użyciem soli złota i karminu. Opublikował kilka opisów przypadków. Od około 1895 roku zajmował się etiologią chorób psychicznych; był zwolennikiem teorii autointoksykacyjnej, w myśl której przyczyną zaburzeń umysłowych jest niestrawność lub próchnica zębów. W oparciu o zebrany przez siebie materiał kliniczny dowodził, że schorzenia zębów (np. zatrzymanie zębów trzonowych) mogą odpowiadać za objawy neurastenii, dementia praecox czy opóźnienia umysłowego. Podobne poglądy głosili także Lewis Bruce i Frank Billings, a w późniejszych latach Bayard Taylor Holmes i Henry Andrews Cotton.
Po jego śmierci staraniem wdowy i przyjaciół zmarłego utworzono Henry S. Upson Foundation, stawiającą sobie na cel dalsze badania nad związkiem schorzeń dentystycznych i chorób umysłowych. Pierwszym przewodniczącym został dentysta Edward C. Kirk.

</doc>
<doc id="2076943" url="https://pl.wikipedia.org/wiki?curid=2076943" title="Hrabstwo Coleman">
Hrabstwo Coleman

Hrabstwo Coleman – hrabstwo położone w Stanach Zjednoczonych w centralnej części stanu Teksas. Według spisu w 2020 roku liczy 7684 mieszkańców, w tym trzy czwarte stanowiły białe społeczności nielatynoskie. Siedzibą hrabstwa jest Coleman, największe miasto na terenie hrabstwa.
Hrabstwo utworzono w 1858 r. poprzez wydzielenie terytorium z hrabstwa Brown oraz Travis Land District, jednak ostateczny kształt hrabstwo uzyskało w 1880 r. Nazwa hrabstwa pochodzi od nazwiska Roberta Colemana, rangera, uczestnika Bitwa pod San Jacinto, jednego z twórców Republiki Teksasu.
Gospodarka.
Gospodarka jest w dużej mierze rolnicza z silnym naciskiem na zasoby naturalne. Ważną rolę odgrywają hodowla owiec i kóz, bydła i koni. Dominujące uprawy obejmują pszenicę, kukurydzę, siano, bawełnę i owies. 70% areału hrabstwa obejmują pastwiska, 22% uprawy i 5% to obszary leśne. Niewielkie wydobycie ropy naftowej i gazu ziemnego. 
Główne drogi.
Przez teren hrabstwa przebiegają trzy drogi krajowe oraz dwie stanowe:

</doc>
<doc id="2076944" url="https://pl.wikipedia.org/wiki?curid=2076944" title="Vlado Perlemuter">
Vlado Perlemuter

Vlado Perlemuter (ur. 26 maja 1904, Kowno, zm. 4 września 2002) – francuski pianista. 
Jego rodzina, o polsko-żydowskich korzeniach, osiadła we Francji w 1907 roku. Studiował w Konserwatorium Paryskim u Maurycego Moszkowskiego i Alfreda Cortot. Poznał Maurice’a Ravela i został jednym z pierwszych wykonawców jego twórczości. 
W czasie wojny ścigany przez Gestapo, uciekł do Szwajcarii. W 1951 powrócił do Francji i objął klasę fortepianu w Konserwatorium. Zasiadł w jury VII Konkursu Chopinowskiego.

</doc>
<doc id="2076945" url="https://pl.wikipedia.org/wiki?curid=2076945" title="Jean-Baptiste Clément">
Jean-Baptiste Clément

Jean Baptiste Clément (ur. 30 maja 1836 w Boulogne-Billancourt, zm. 23 lutego 1903 w Paryżu) – pieśniarz francuski, działacz socjalistyczny, uczestnik Komuny Paryskiej. Autor słynnych pieśni "Le Temps des cerises" oraz "La Semaine sanglante". W latach 1880–1891 mieszkał w Paryżu w dzielnicy Montmartre przy Rue Lepic pod n°53, później przeniósł się pod n°112.

</doc>
<doc id="2076947" url="https://pl.wikipedia.org/wiki?curid=2076947" title="Alan Cameron">
Alan Cameron

Alan Cameron (ur. 13 marca 1938, zm. 31 lipca 2018 w Nowym Jorku) – brytyjski historyk i filolog klasyczny, bizantynolog.
Był absolwentem Oxford University (1964). Od 1977 wykładał na Columbia University.

</doc>
<doc id="2076948" url="https://pl.wikipedia.org/wiki?curid=2076948" title="Mad, Bad &amp; Dangerous Tour">
Mad, Bad &amp; Dangerous Tour

Mad, Bad &amp; Dangerous Tour – druga trasa koncertowa grupy muzycznej The Cross, w jej trakcie odbyło się dziewiętnaście koncertów.
Linki zewnętrzne.
http://www.queenconcerts.com/live/the-cross/madbad.html

</doc>
<doc id="2076949" url="https://pl.wikipedia.org/wiki?curid=2076949" title="Hrabstwo Collin">
Hrabstwo Collin

Hrabstwo Collin – hrabstwo położone w Stanach Zjednoczonych w północno-wschodniej części stanu Teksas. Hrabstwo utworzono w 1846 roku z terytorium nienależącym wówczas do żadnego hrabstwa, jednak jeszcze przez osiem lat podlegało przemianom a ostateczny kształt uzyskało w 1854 r. Największym miastem hrabstwa jest Plano (ponad jedna czwarta mieszkańców hrabstwa), jednak siedzibą władz hrabstwa jest miasto McKinney. Hrabstwo Collin jest północną i północno–wschodnią częścią obszaru metropolitarnego Dallas–Fort Worth.
Nazwa hrabstwa pochodzi od nazwiska Collina Mckinneya, mierniczego, polityka, sygnatariusza teksańskiej Deklaracji Niepodległości.
Na terenie hrabstwa znajduje się duży zbiornik retencyjny Lavon Lake zbudowany na odnodze rzeki Trinity River.
Gospodarka.
Wiodącymi branżami w hrabstwie Collin pod względem zatrudnienia w 2020 roku były: usługi profesjonalne, naukowe i techniczne (70,9 tys. osób), handel detaliczny (57,5 tys.), opieka zdrowotna i pomoc społeczna (56,1 tys.), finanse i ubezpieczenia (50 tys.) usługi edukacyjne (46,8 tys.) i produkcja (42,2 tys.).
Wschodnia i północna część hrabstwa pozostaje słabo zaludniona i wciąż ważną rolę spełnia tam rolnictwo, w tym: szkółkarstwo (23. miejsce w stanie), uprawy kukurydzy, pszenicy i sorgo, produkcja pasz, oraz hodowle koni (21. miejsce w stanie), kóz, bydła, świń i drobiu. Hrabstwo zajmuje 44. miejsce w stanie pod względem zysków z akwakultury.
Demografia.
W latach 2010–2020 populacja hrabstwa wzrosła o 36,1% przekraczając 1 milion mieszkańców i tym samym jest szóstym najbardziej zaludnionym hrabstwem Teksasu. Struktura rasowa i etniczna w 2020 roku wyglądała następująco:
Religia.
Członkostwo w 2010 roku:
Główne drogi.
Przez teren hrabstwa przebiegają dwie drogi krajowe oraz kilka stanowych (w tym kilka płatnych):

</doc>
<doc id="2076951" url="https://pl.wikipedia.org/wiki?curid=2076951" title="Bohdan Ulihrach">
Bohdan Ulihrach

Bohdan Ulihrach (ur. 23 lutego 1975 w Kolínie) – czeski tenisista, reprezentant w Pucharze Davisa.
Kariera tenisowa.
Karierę tenisową Czech rozpoczął w roku 1993, natomiast zakończył w 2009.
W swoim dorobku ma 3 wygrane turnieje rangi ATP World Tour w grze pojedynczej. Ponadto Ulihrach był finalistą 6 singlowych finałów, w tym rozgrywek ATP Masters Series w Indian Wells.
W latach 1995, 1998–2003 reprezentował Czechy w Pucharze Davisa. Rozegrał przez ten okres 17 pojedynków singlowych, z których 11 wygrał.
W rankingu gry pojedynczej Bolelli najwyżej był na 22. miejscu (5 maja 1997), a w klasyfikacji gry podwójnej na 286. pozycji (26 lipca 2004).

</doc>
<doc id="2076952" url="https://pl.wikipedia.org/wiki?curid=2076952" title="Saint Mary">
Saint Mary



</doc>
<doc id="2076954" url="https://pl.wikipedia.org/wiki?curid=2076954" title="Drogi św. Jakuba">
Drogi św. Jakuba



</doc>
<doc id="2076955" url="https://pl.wikipedia.org/wiki?curid=2076955" title="Hui Ruoqi">
Hui Ruoqi

Hui Ruoqi (; ur. 4 marca 1991 w Dalian) – chińska siatkarka grająca na pozycji przyjmującej. Występuje w drużynie Jiangsu ECE Volleyball. W 2018 została zaliczona do międzynarodowego grona Barbie Sheroes, jako kobieta wzór dla dziewcząt.
Sukcesy klubowe.
Mistrzostwo Chin:
Klubowe Mistrzostwa Świata:
Sukcesy reprezentacyjne.
Mistrzostwa Świata Juniorek:
Mistrzostwa Azji Juniorek:
Volley Masters Montreux:
Mistrzostwa Azji:
Puchar Borysa Jelcyna:
Puchar Świata:
Puchar Azji:
Grand Prix:
Mistrzostwa Świata:
Igrzyska Olimpijskie:

</doc>
<doc id="2076956" url="https://pl.wikipedia.org/wiki?curid=2076956" title="Luo Yu">
Luo Yu

Luo Yu (; ur. 27 lutego 1987 r. w Hangzhou w Chinach). Siatkarka grająca na pozycji środkowej. 
Obecnie występuje w drużynie Zhejiang.

</doc>
<doc id="2076957" url="https://pl.wikipedia.org/wiki?curid=2076957" title="Xue Ming">
Xue Ming

Xue Ming (; ur. 23 lutego 1987 w Pekinie w Chinach) – siatkarka grająca na pozycji środkowej. 
Obecnie występuje w drużynie Beijing. Największy sukces z reprezentacją odniosła podczas Igrzysk Olimpijskich 2008 w Pekinie, zdobywając brązowy medal olimpijski.

</doc>
<doc id="2076958" url="https://pl.wikipedia.org/wiki?curid=2076958" title="Luis Flores (meksykański piłkarz)">
Luis Flores (meksykański piłkarz)

Luis Enrique Flores Ocaranza (ur. 18 lipca 1961 w Meksyku) – meksykański piłkarz występujący na pozycji napastnika.
Kariera klubowa.
Flores zawodową karierę rozpoczynał w 1979 roku w klubie UNAM Pumas. W 1980 roku wygrał z nim rozgrywki Pucharze Mistrzów CONCACAF. W 1981 roku zdobył z zespołem mistrzostwo Meksyku oraz Copa Interamericana. W 1982 roku ponownie zwyciężył z nim w Pucharze Mistrzów CONCACAF.
W 1986 roku Flores odszedł do hiszpańskiego Sportingu Gijón. W sezonie 1986/1987 zajął z nim 4. miejsce w Primera División. Latem 1987 roku powrócił do UNAM Pumas. W 1988 roku został tam królem strzelców Primera División.
W 1988 roku Flores ponownie wyjechał do Hiszpanii, gdzie został graczem Valencii. sezonie 1988/1989 uplasował się z nią na 3. pozycji Primera División. W 1989 roku powrócił do Meksyku. Podpisał tam kontrakt z zespołem Cruz Azul. Występował tam przez dwa lata. W sumie zagrał tam w 50 spotkaniach i strzelił 20 goli.
W 1991 roku Flores przeniósł się do Atlasu Guadalajara. W 1993 roku trafił do CD Guadalajara, gdzie w 1995 roku zakończył karierę.
Kariera reprezentacyjna.
W reprezentacji Meksyku Flores zadebiutował 29 listopada 1983 roku w zremisowanym 4:4 towarzyskim meczu z Martyniką. W 1986 roku został powołany do kadry narodowej na Mistrzostwa Świata. Zagrał na nich w pojedynkach z Belgią (2:1), Paragwajem (1:1) oraz Irakiem (1:0). W meczu z Paragwajem strzelił także gola. Z tamtego turnieju Meksyk odpadł w ćwierćfinale. W 1993 roku Flores wziął udział w Copa América, który Meksyk zakończył na 2. miejscu. W latach 1983–1993 w drużynie narodowej rozegrał w sumie 58 spotkań i zdobył 25 bramek.

</doc>
<doc id="2076959" url="https://pl.wikipedia.org/wiki?curid=2076959" title="Jean-Baptiste Clement">
Jean-Baptiste Clement



</doc>
<doc id="2076960" url="https://pl.wikipedia.org/wiki?curid=2076960" title="Reforma amarneńska">
Reforma amarneńska

Reforma amarneńska (znana też jako rewolucja amarneńska, bądź herezja amarneńska) – ogół wydarzeń politycznych, społecznych i gospodarczych w starożytnym Egipcie związanych z wprowadzeniem przez Amenhotepa IV (Echnatona) własnej religii monoteistycznej i zakazaniem praktykowania dotychczasowych wierzeń.
Amenhotep IV objął panowanie w okresie największego rozkwitu państwa, jednak władzę faraona krępowała rosnąca potęga kapłanów Amona. Tzw. rewolucja amarneńska została zapoczątkowana w dniu święta trzeciej rocznicy objęcia rządów (heb-sed) przez Amenhotepa; wtedy wprowadzono oficjalnie kult nowego boga – Atona. Manifestacją nowej linii politycznej władcy było zbudowanie nowej stolicy (Achetaton) i odsuwanie od władzy dotychczasowego duchowieństwa.
Zmiana charakteru boga na (zapewne przypadkowo) zbieżny z bóstwem żydowskim i wiążący się z tym pacyfizm władcy oraz całkowite poświęcenie się kwestii reformy religijnej spowodowały osłabienie kraju i jego marginalizację na arenie międzynarodowej.
Oprócz polityki zmiany objęły odsuwanie dotychczasowych kapłanów od urzędów i zarządzania majątkami, zmiany w malarstwie, rzeźbie, architekturze czy w postrzeganiu boskości władcy.
W sztuce okresu amarneńskiego władcę i rodzinę panującą zaczęto przedstawiać w pełnej przerysowań manierze, pojawiły się sceny z życia codziennego, a wygląd postaci z wyidealizowanego zastąpiono naturalistycznym. Na podstawie zachowanych wizerunków część egiptologów wysnuła wniosek, że Echnaton mógł cierpieć na zespół Marfana, objawiający się deformacją ciała. Obecnie uważa się jednak, że był to jedynie nowy styl w sztuce, który miał wyrażać nową teologię. Oddzielał Echnatona i jego rodzinę od zwykłych Egipcjan. Co więcej, król kazał przedstawiać siebie jako jednocześnie kobietę i mężczyznę, jako matkę i ojca wszelkiego stworzenia.
Reforma doprowadziła w efekcie do konfliktu z kapłanami starej religii i wkrótce po śmierci władcy do rewizji polityki wewnętrznej Egiptu; samego władcę skazano na zapomnienie, a jego religię zarzucono.

</doc>
<doc id="2076961" url="https://pl.wikipedia.org/wiki?curid=2076961" title="Jean Baptiste Clement">
Jean Baptiste Clement



</doc>
<doc id="2076962" url="https://pl.wikipedia.org/wiki?curid=2076962" title="Hrabstwo Collingsworth">
Hrabstwo Collingsworth

Hrabstwo Collingsworth – hrabstwo położone w Stanach Zjednoczonych w północnej części stanu Teksas, przy granicy z Oklahomą. Hrabstwo utworzono w 1876 roku z terytorium należącym wówczas do hrabstwa Wegefarth, jednak ostateczny kształt uzyskało w dopiero 1890 r. Siedzibą władz hrabstwa jest miasto Wellington, w którym mieszka większość mieszkańców hrabstwa. Collingsworth należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.
Nazwa hrabstwa pochodzi od nazwiska Jamesa Collingsworth, prawnika, polityka, sygnatariusza teksańskiej Deklaracji Niepodległości.
Gospodarka hrabstwa oparta jest na produkcji rolniczej. Dominuje uprawa bawełny, ale także produkcja siana, uprawa orzeszków ziemnych i hodowla bydła i trzody chlewnej. 
Główne drogi.
Przez teren hrabstwa przebiega jedna droga krajowa i jedna stanowa:

</doc>
<doc id="2076963" url="https://pl.wikipedia.org/wiki?curid=2076963" title="Nicolas Oikonomidès">
Nicolas Oikonomidès

Nicolas Oikonomidès (ur. 14 lutego 1934 w Atenach; zm. 31 maja 2000) – naturalizowany Kanadyjczyk pochodzenia greckiego, historyk, bizantynolog.
Życiorys.
Studia ukończył na Uniwersytecie w Atenach pod kieunkiem Dionisiosa Zakythinosa. Następnie udał się w 1958 roku do Paryża na studia doktoranckie do Paula Lemerle. Od tego czasu datuje się jego współpraca z francuska szkołą bizantynologiczną. Po krótkim pobycie w Grecji, po nastaniu dyktatury pułkowników w 1967 został zmuszony do emigracji. W lipcu 1969 roku przeniósł się z żoną (historyk Osmanów - Elizabeth Zachariadou) do Kanady, gdzie uzyskał stanowisko profesora historii na Uniwersytecie w Montrealu. Tam pracował do 1989 roku.
Prowadził badania m.in. nad pieczęciami bizantyńskimi. 

</doc>
<doc id="2076964" url="https://pl.wikipedia.org/wiki?curid=2076964" title="Wenta (filantropia)">
Wenta (filantropia)

Wenta – tak nazywano kiermasz, z którego dochody, przeznaczane były następnie na cele dobroczynne.

</doc>
<doc id="2076968" url="https://pl.wikipedia.org/wiki?curid=2076968" title="Droga krajowa B3n (Niemcy)">
Droga krajowa B3n (Niemcy)



</doc>
<doc id="2076971" url="https://pl.wikipedia.org/wiki?curid=2076971" title="Hrabstwo Colorado">
Hrabstwo Colorado

Hrabstwo Colorado – hrabstwo położone w Stanach Zjednoczonych w południowo-wschodniej części stanu Teksas. Hrabstwo utworzono w 1836 roku z terytorium nieistniejących obecnie już hrabstw, później zanikało i powstawało na nowo, a ostateczny kształt uzyskało w 1905 r. Nazwa hrabstwa pochodzi od rzeki Colorado, która przecina ją z północnego zachodu na południowy wschód. Siedzibą władz hrabstwa jest Columbus największe miasto hrabstwa.
Gospodarka.
W 2020 roku najpopularniejszymi sektorami zatrudnienia mieszkańców hrabstwa Colorado są: opieka zdrowotna i pomoc społeczna (1114 osób), handel detaliczny (1103 osoby), produkcja (1033 osoby), budownictwo (882 osób) i usługi edukacyjne (853 osób). 
Demografia.
Według spisu w 2020 roku liczy 20,6 tys. mieszkańców, w tym byli:
Religia.
Członkostwo w 2020 roku: 
Główne drogi.
Przez teren hrabstwa przebiegają autostrada międzystanowa, a także droga krajowa stanowa:

</doc>
<doc id="2076973" url="https://pl.wikipedia.org/wiki?curid=2076973" title="Laos na Letnich Igrzyskach Olimpijskich Młodzieży 2010">
Laos na Letnich Igrzyskach Olimpijskich Młodzieży 2010

Laos na Letnich Igrzyskach Olimpijskich Młodzieży w Singapurze w 2010 reprezentowało 3 sportowców w 3 dyscyplinach.

</doc>
<doc id="2076974" url="https://pl.wikipedia.org/wiki?curid=2076974" title="Ziemski błysk gamma">
Ziemski błysk gamma

Ziemski błysk gamma lub atmosferyczny błysk gamma (ang. "Terrestrial gamma-ray flash", w skrócie TGF) – krótki (o czasie trwania rzędu milisekundy) rozbłysk promieniowania gamma, którego źródłem jest atmosfera ziemska. Zjawisko zostało odkryte w roku 1994 i jest łączone z aktywnością burzową w atmosferze.
Historia odkrycia i obserwacji.
W roku 1994 zespół naukowców analizujący dane z kosmicznego teleskopu Comptona, sztucznego satelity przeznaczonego do obserwacji promieniowania gamma ze źródeł kosmicznych, doniósł o zaobserwowaniu krótkich, intensywnych i wysokoenergetycznych rozbłysków tego promieniowania, których źródłem była atmosfera Ziemi. Odkrywcy zaobserwowali korelację błysków z aktywnością burzową w atmosferze i zaproponowali, że ich źródłem może być promieniowanie hamowania pochodzące od elektronów rozpędzonych w polu elektrycznym wytworzonym przez chmurę burzową.
Detektory teleskopu Comptona, projektowane do obserwacji zjawisk zachodzących w kosmosie i w innym zakresie energii, nie były w stanie uzyskać dokładnych danych na temat energii, częstości występowania i położenia błysków. Postęp w obserwacjach przyniosło wystrzelenie w 2002 roku satelity RHESSI (Reuven Ramaty High Energy Solar Spectroscopic Imager). Przeznaczony do obserwacji promieniowania X i gamma ze Słońca satelita ten miał na pokładzie czulszy detektor promieniowania gamma, mierzący energię fotonów w zakresie od 100 keV do 20 MeV. Dzięki wykonanym przy jego pomocy pomiarom stwierdzono, że rozbłyski są bardziej energetyczne i częstsze, niż wynikało z wcześniejszych obserwacji. Do roku 2008 RHESSI zaobserwował 820 błysków. Autorzy oszacowali na podstawie zebranych danych, że w przeliczeniu na całą powierzchnię Ziemi występuje około 50 błysków dziennie, przy założeniu izotropowości ich promieniowania.
W roku 2009 zespół analizujący dane ze sondy AGILE również doniósł o obserwacji błysków. Aparatura sondy zdolna jest do detekcji i pomiaru energii fotonów w zakresie znacznie szerszym, niż wcześniejsze misje, najwyższe energie zaobserwowanych przez AGILE fotonów wyniosły 50 MeV. Aparatura tego satelity pozwala też, w pewnych sytuacjach, mierzyć kierunek ruchu wysokoenergetycznych fotonów. Dzięki temu ustalono, że zaobserwowane fotony nadbiegają z obszaru bezpośrednio poniżej satelity, czyli że promieniowanie jest skolimowane w kierunku pionowym.
W grudniu 2009 zespół analizujący dane z teleskopu Fermiego zaobserwował po raz pierwszy pozytony towarzyszące błyskowi. Powstają one w procesie kreacji par przez wysokoenergetyczne fotony w polu jąder atomów gazów atmosferycznych.
Własności.
Ziemskie błyski gamma są zjawiskami bardzo krótkimi, o czasie trwania 0,2 do 3,5 ms. Obserwuje się czasem błyski podwójne i wielokrotne, z maksimami w odstępach około milisekundy. Widmo energetyczne fotonów rozciąga się do 40 MeV i ma kształt charakterystyczny dla widma promieniowania hamowania elektronów o energiach 20–50 MeV. Fakt, że niezniekształcone widmo obserwowane jest do niskich energii (poniżej 100 keV, a biorąc pod uwagę dane teleskopu Comptona, nawet niżej) oznacza, że promieniowanie musi powstawać na dużej wysokości nad ziemią, inaczej niskoenergetyczne fotony zostałyby pochłonięte w atmosferze przed osiągnięciem detektora. Według pierwszych oszacowań odkrywców, promieniowanie powinno powstawać na wysokości co najmniej 25-30 km. Oszacowania te nie uwzględniały jednak wpływu rozpraszania Comptona na osłabienie wiązki i kształt widma. Uwzględnienie tego efektu przesuwa prawdopodobny rejon powstawania promieniowania do 15-24 km, w zależności od geometrii pola elektrycznego rozpędzającego elektrony. Oznaczałoby to, że promieniowanie powstaje nieco powyżej wierzchołków chmur burzowych – w obszarze, w którym obserwuje się „błękitne smugi” ("blue jets"). 
Większość rozbłysków jest skojarzona z bardzo silnymi uderzeniami piorunów, występując w oknie 2 milisekund wokół zarejestrowanego metodą radiową uderzenia. Jednak około 25% rozbłysków nie daje się skojarzyć z wyładowaniami atmosferycznymi rejestrowanymi tą techniką. Nie jest też jasne, czy piorun poprzedza rozbłysk, czy następuje po nim.
Ze zmierzonej częstotliwości rejestracji błysków przez RHESSI i rozmiaru pola widzenia jego detektorów oszacowano, że w całej atmosferze Ziemi może występować 50 błysków dziennie. Jeżeli jednak promieniowanie błysków jest silnie skolimowane (co jest spodziewane, jeżeli wszystkie promieniujące elektrony poruszają się w tym samym kierunku), to liczba ta może być nawet o dwa rzędy wielkości wyższa. Jest to jednak i tak znacznie mniej, niż liczba piorunów rejestrowanych w ciągu doby na całej Ziemi (kilka milionów) co oznacza, że dalece nie każdemu wyładowaniu atmosferycznemu towarzyszy tego rodzaju emisja.
Pomiary z sondy AGILE pokazują, że promieniowanie TGF jest skolimowane w kierunku pionowym, wszystkie zarejestrowane przez detektor kierunkowy ziemskie fotony nadbiegały pod kątem mniejszym niż 35° do lokalnego pionu.
Większość zaobserwowanych błysków gamma wystąpiła w strefie równikowej, w wyższych szerokościach geograficznych błyski wydają się rzadsze w stosunku do aktywności burzowej.
Nie wiadomo, czy istnieje związek pomiędzy błyskami gamma a wyładowaniami do jonosfery, nie jest to jednak wykluczone.
Mechanizm powstawania.
Mechanizm powstawania błysków nie jest do końca znany. Wśród badaczy panuje konsensus, że ich źródłem jest promieniowanie hamowania emitowane przez relatywistyczne elektrony rozpędzone do energii sięgających 50 MeV i oddziałujące z cząsteczkami gazów atmosferycznych. Za źródło elektronów uważany jest generalnie mechanizm lawiny relatywistycznych elektronów, opisany przez Aleksandra Gurewicza ze współpracownikami w roku 1992 (a więc jeszcze przed odkryciem błysków). Teoria ta wyjaśnia, w jaki sposób powstawać mogą zwykłe błyskawice, pomimo że natężenie pola elektrycznego wewnątrz chmury nie wystarcza do wywołania konwencjonalnego przebicia przez lawinę elektronów powolnych. Może ona być również zastosowana do obszaru pomiędzy chmurą a jonosferą, gdzie dzięki niższej gęstości powietrza natężenie pola niezbędne do wytworzenia takiej relatywistycznej lawiny jest jeszcze mniejsze.
Nie jest do końca wyjaśniony mechanizm rozpędzający elektrony do wysokich energii. Najprostsza hipoteza zakłada, że czynnikiem rozpędzającym jest pole elektrostatyczne pomiędzy chmurą a jonosferą. Problemem jest tutaj zgromadzenie dostatecznie wysokiego ładunku w chmurze, by wygenerować dostatecznie dużą różnicę potencjałów. Inna trudność tej hipotezy polega na tym, że na ruch elektronów ma wpływ nie tylko pole elektryczne, ale także pole magnetyczne Ziemi. Na równiku pole to jest w przybliżeniu prostopadłe do pola elektrycznego, w takiej konfiguracji elektrony, zamiast poruszać się ruchem przyspieszonym wzdłuż linii sił pola elektrycznego, zaczynają dryfować w kierunku do niego prostopadłym, nie osiągając odpowiednio wysokich energii.
W innym modelu przyjmuje się, że czynnikiem rozpędzającym elektrony może być impuls elektromagnetyczny wytworzony przez powrotne uderzenie pioruna. Koncepcja ta ma jednak kłopot z wyjaśnieniem błysków, którym nie towarzyszy takie uderzenie. Wymaga też, by uderzenie inicjujące impuls było bardzo silne, jednak w praktyce tak silne uderzenia zdarzają się zbyt rzadko, by wyjaśnić liczbę obserwowanych rozbłysków.
Jeszcze inny model proponuje, że elektrony rozpoczynające relatywistyczną kaskadę pochodzą z samej błyskawicy, a wytwarzane są w fazie tworzenia się kanału plazmowego bądź uderzenia powrotnego, i są dalej rozpędzane przez zmienioną na skutek wyładowania konfigurację pola w chmurze. Także i ten model wymaga, by każdy błysk gamma był stowarzyszony z wyładowaniem.
Proponowano też powiązanie błysków gamma z optycznym zjawiskiem "blue jets": wyładowaniami z wierzchołków chmur burzowych w kierunku jonosfery. Jednak zjawiska te nie wydają się być bezpośrednio powiązane z wyładowaniami doziemnymi, podczas gdy większość błysków jest czasowo skorelowana z uderzeniami piorunów.
Nie można wykluczyć, że za powstawanie błysków odpowiedzialne jest kilka różnych mechanizmów.
Nowe i planowane misje.
W roku 2008 na orbitę wystrzelony został Kosmiczny Teleskop Gamma Fermiego. Jeden z instrumentów na jego pokładzie, tzw. GBM (Gamma Burst Monitor), może obserwować także ziemskie rozbłyski gamma. Zaletą tego instrumentu w porównaniu z dotychczasowymi obserwacjami jest dobra rozdzielczość czasowa pozwalająca precyzyjnie mierzyć rozwój czasowy impulsu. Teleskop zbiera obecnie dane.
Wszystkie dotychczasowe obserwacje zjawiska z orbity okołoziemskiej wykonane zostały przez sondy przeznaczone do obserwacji promieniowania X i gamma ze źródeł pozaziemskich. Obserwacje ziemskich błysków były ubocznym efektem ich pracy – ani aparatura, ani systemy zbierania danych nie były więc optymalizowane pod kątem badania promieniowania nadbiegającego w bardzo krótkich i silnych rozbłyskach od strony Ziemi. Nie było też możliwości jednoczesnych obserwacji innych typów promieniowania. W końcu 2010 lub na początku 2011, w ramach programu CubeSat, planowane jest wystrzelenie sondy Firefly pierwszego satelity przeznaczonego specjalnie do badania ziemskich rozbłysków i ich związków z burzami. Sonda będzie obserwować błyski promieniowania gamma jednocześnie z wysokoenergetycznymi elektronami oraz z błyskami optycznymi i trzaskami radiowymi wywołanymi przez błyskawice.
Podobny do Firefly jest francuski projekt TARANIS. Wystrzelenie tego mikrosatelity jest obecnie planowane na rok 2013. W porównaniu z Firefly będzie on wyposażony w kilka dodatkowych instrumentów: fotometry, czujnik jonów, czujniki stałych i wolnozmiennych pól: elektrycznego i magnetycznego oraz antenę do wykrywania fal elektromagnetycznych wysokiej częstotliwości. Satelita wystrzelony będzie na orbitę biegunową, dzięki czemu będzie mógł obserwować całą powierzchnię Ziemi.
W roku 2009 rozpoczęto próby wykrycia i badania błysków za pomocą aparatury zamontowanej w samolotach latających nad komórkami burzowymi. Zbudowany specjalnie do tego celu detektor ADELE ma zapewnić przede wszystkim możliwie największy zakres dynamiczny obserwacji promieniowania, aby móc wykonać dokładne pomiary zarówno z większej odległości od rozbłysku, jak i w wypadku przelotu bezpośrednio przez jego źródło.
Znaczenie praktyczne.
Poza możliwością lepszego poznania zjawisk zachodzących w atmosferze Ziemi podczas burzy, badania nad błyskami gamma mają znaczenie praktyczne: obecność tak silnych strumieni cząstek naładowanych oraz promieniowania gamma może potencjalnie stanowić zagrożenie dla załóg i pasażerów samolotów przelatujących przez chmury burzowe lub ponad nimi. Dlatego wynikami badań nad tymi błyskami zainteresowane są organizacje zajmujące się bezpieczeństwem ruchu lotniczego.

</doc>
<doc id="2076975" url="https://pl.wikipedia.org/wiki?curid=2076975" title="Atmosferyczny błysk gamma">
Atmosferyczny błysk gamma



</doc>
<doc id="2076976" url="https://pl.wikipedia.org/wiki?curid=2076976" title="TGF">
TGF



</doc>
<doc id="2076977" url="https://pl.wikipedia.org/wiki?curid=2076977" title="Jurij Kowszow">
Jurij Kowszow

Jurij Kowszow (ros. Юрий Александрович Ковшов, ur. 5 września 1951) - radziecki jeździec sportowy. Dwukrotny medalista olimpijski z Moskwy. 
Specjalizował się w ujeżdżeniu. Igrzyska w 1980 były jego olimpijskim debiutem. W konkursie indywidualnym zajął drugie miejsce, w drużynie triumfował. Partnerowali mu Wira Misewycz i Wiktor Ugriumow. W igrzyskach tych udziału nie brali jeźdźcy z niektórych krajów Zachodu, należący do światowej czołówki. Drugi raz w olimpiadzie brał udział w Seulu w 1988.

</doc>
<doc id="2076978" url="https://pl.wikipedia.org/wiki?curid=2076978" title="Mario Trejo (ur. 1956)">
Mario Trejo (ur. 1956)

Mario Alberto Trejo Guzmán (ur. 11 lutego 1956 w Meksyku) – meksykański piłkarz występujący na pozycji obrońcy i trener piłkarski.
Kariera klubowa.
Trejo zawodową karierę rozpoczynał w 1975 roku w klubie CF América. W 1976 roku zdobył z nim mistrzostwo Meksyku. W 1978 roku wygrał z zespołem rozgrywki Pucharu Mistrzów CONCACAF oraz Copa Interamericana. W 1984 roku oraz w 1985 roku ponownie zdobył z nim mistrzostwo Meksyku. W 1986 roku odszedł do Tampico Madero. Występował tam przez cztery kolejne lata. W sumie rozegrał tam 88 spotkań i zdobył 11 bramek. W 1990 roku zakończył karierę.
Kariera reprezentacyjna.
W reprezentacji Meksyku Trejo zadebiutował 28 lutego 1980 roku w przegranym 0:1 towarzyskim meczu z Koreą Południową. W 1986 roku został powołany do kadry narodowej na Mistrzostwa Świata. Zagrał na nich w pojedynkach z Belgią (2:1) oraz Paragwajem (1:1). Z tamtego turnieju Meksyk odpadł w ćwierćfinale. W latach 1980–1986 w drużynie narodowej Trejo rozegrał w sumie 53 spotkania i zdobył 1 bramkę.

</doc>
<doc id="2076979" url="https://pl.wikipedia.org/wiki?curid=2076979" title="Hrabstwo Comal">
Hrabstwo Comal

Hrabstwo Comal – hrabstwo położone w Stanach Zjednoczonych w centralnej części stanu Teksas, w obszarze metropolitalnym San Antonio, na północ od San Antonio. Hrabstwo utworzono w 1846 roku poprzez wydzielenie terytorium z hrabstw Bexar, Gonzales i Travis, jednak ostateczny, obecny kształt uzyskało dopiero w 1858 roku. Siedzibą władz hrabstwa jest największe miasto New Braunfels, zamieszkałe przez ponad połowę mieszkańców hrabstwa. 
Najpopularniejszymi sektorami zatrudnienia dla mieszkańców hrabstwa Comal w 2020 roku były: opieka zdrowotna i pomoc społeczna (8531 osób), handel detaliczny (8202 osoby), budownictwo (6801 osób) i usługi edukacyjne (6510 osób). Rolnictwo wyróżnia się sporymi hodowlami koni, owiec, kóz, drobiu i zwierząt egzotycznych. 74% areału hrabstwa to pastwiska, 12% to obszary leśne i 11% to uprawy. 
Nazwa Comal pochodzi od nazwy największych naturalnych źródeł wody w Teksasie ("Comal Springs"), którym tę nazwę nadali hiszpańscy odkrywcy pod koniec XVII w. W północnej części znajduje się Jezioro Canyon. 
Na terenie hrabstwa znajduje się park stanowy Honey Creek State Natural Area leżący na rzece Honey Creek, dopływie Guadalupe River.
Demografia.
W latach 2010–2020 populacja hrabstwa wzrosła o 48,9% do 161,5 tys. mieszkańców. Struktura rasowa hrabstwa wyglądała następująco:
Do największych grup należały osoby pochodzenia meksykańskiego (23,9%), niemieckiego (21,3%), angielskiego (12,3%), irlandzkiego (9,3%), „amerykańskiego” (5%), szkockiego lub szkocko–irlandzkiego (4,3%) i francuskiego (3,4%).
Religia.
Członkostwo w 2020 roku:
Główne drogi.
Przez teren hrabstwa przebiega między innymi autostrada międzystanowa oraz droga krajowa:

</doc>
<doc id="2076980" url="https://pl.wikipedia.org/wiki?curid=2076980" title="Carl Frederick Falkenberg">
Carl Frederick Falkenberg

Carl Frederick Falkenberg (ur. 4 lutego 1897 w Botwoodville, zm. 7 października 1980 w Edmonton) – kanadyjski as myśliwski okresu I wojny światowej. Odniósł 17 zwycięstw powietrznych.
Carl Frederick Falkenberg był wnukiem Andreasa Falkenberga szwedzkiego konsula. W momencie wybuchu wojny pracował jako urzędnik w Quebec. W czerwcu 1915 roku zaciągnął się do Royal Rifles of Canada. W marcu 1916 roku został promowany na oficera i przeniesiony do 171 batalionu. W lipcu 1916 roku został przydzielony do sił kanadyjskich walczących w Europie. 27 listopada 1916 roku został poważnie ranny. Po sześciu miesiącach leczenia w Wielkiej Brytanii powrócił do służby. W czerwcu 1917 roku został przeniesiony do Royal Flying Corps. Od marca 1918 roku Carl Frederick Falkenberg służył w No. 84 Squadron RAF. W jednostce latał na samolotach S.E.5a.
Pierwsze zwycięstwo lotnicze odniósł 29 kwietnia 1918 roku w okolicach St. Gratien. Tytuł asa myśliwskiego uzyskał 24 lipca zestrzeliwując niemiecki samolot Albatros D.V.
8 września został mianowany kapitanem i dowódcą eskadry B. Eskadrą dowodził do końca wojny.
2 listopada 1918 roku został odznaczony po raz pierwszy Distinguished Flying Cross, a 3 grudnia 1918 roku po raz drugi i został mianowany na stopień Flight Lieutenant.

</doc>
<doc id="2076981" url="https://pl.wikipedia.org/wiki?curid=2076981" title="Blue Rock Tour">
Blue Rock Tour

Blue Rock Tour – trzecia trasa koncertowa grupy muzycznej The Cross, w jej trakcie odbyło się dwadzieścia koncertów.
Linki zewnętrzne.
http://www.queenconcerts.com/live/the-cross/bluerock.html

</doc>
<doc id="2076982" url="https://pl.wikipedia.org/wiki?curid=2076982" title="Reprezentacja Kolumbii w rugby union mężczyzn">
Reprezentacja Kolumbii w rugby union mężczyzn

Reprezentacja Kolumbii w rugby mężczyzn – zespół rugby, biorący udział w imieniu Kolumbii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo . Za jego funkcjonowanie odpowiedzialny jest Kolumbijski Związek Rugby.

</doc>
<doc id="2076984" url="https://pl.wikipedia.org/wiki?curid=2076984" title="Mozambik na Letnich Igrzyskach Olimpijskich Młodzieży 2010">
Mozambik na Letnich Igrzyskach Olimpijskich Młodzieży 2010

Mozambik na Letnich Igrzyskach Olimpijskich Młodzieży w Singapurze w 2010 reprezentowało 3 sportowców w 2 dyscyplinach.

</doc>
<doc id="2076988" url="https://pl.wikipedia.org/wiki?curid=2076988" title="Wiktor Ugriumow">
Wiktor Ugriumow

Wiktor Ugriumow (ros. Виктор Петрович Угрюмов, ur. 19 sierpnia 1939) - radziecki jeździec sportowy. Dwukrotny medalista olimpijski z Moskwy.
Specjalizował się w ujeżdżeniu. Igrzyska w 1980 były jego drugą olimpiadą. Cztery lata wcześniej był szósty indywidualnie i czwarty w drużynie. W konkursie indywidualnym zajął trzecie miejsce, w drużynie triumfował. Partnerowali mu Wira Misewycz i Jurij Kowszow. W igrzyskach tych udziału nie brali jeźdźcy z niektórych krajów Zachodu, należący do światowej czołówki.

</doc>
<doc id="2076990" url="https://pl.wikipedia.org/wiki?curid=2076990" title="Hrabstwo Comanche (Teksas)">
Hrabstwo Comanche (Teksas)

Hrabstwo Comanche – rolnicze hrabstwo w Stanach Zjednoczonych położone w centralnej części stanu Teksas, na południowy zachód od aglomeracji Dallas–Fort Worth. Utworzone w 1856 r. z terytorium nienależącego wcześniej do żadnego hrabstwa, jednak później wielokrotnie podlegało przemianom a ostateczny kształt i pełną niezależność uzyskało dopiero w 1887 roku. Siedzibą władz hrabstwa jest największe miasto Comanche.
Na terenie hrabstwa znajduje się duży zbiornik retencyjny Proctor Lake, zbudowany na rzekach Sabana River i Leon River w 1963 roku przez Korpus Inżynieryjny Armii Stanów Zjednoczonych.
Gospodarka.
Jest to wiodące hrabstwo rolnicze, zajmujące 26. miejsce w stanie (2017) pod względem zysków z rolnictwa:
Religia.
W 2010 roku większość mieszkańców to ewangelikalni protestanci. 3,6% to katolicy.
Główne drogi.
Przez teren hrabstwa przebiega między droga krajowa i dwie stanowe:

</doc>
<doc id="2076992" url="https://pl.wikipedia.org/wiki?curid=2076992" title="Miguel España">
Miguel España

Miguel España Garcés (ur. 31 stycznia 1964 w Meksyku) – meksykański piłkarz pochodzenia hiszpańskiego występujący na pozycji pomocnika.
Kariera klubowa.
España zawodową karierę rozpoczynał w 1983 roku w klubie UNAM Pumas. W 1985 roku oraz w 1988 roku wywalczył z nim wicemistrzostwo Meksyku. W 1989 roku wygrał z zespołem rozgrywki Pucharu Mistrzów CONCACAF. W 1991 roku zdobył z nim mistrzostwo Meksyku. W UNAM grał przez 11 sezonów. W tym czasie rozegrał tam 339 spotkań i zdobył 10 bramek.
W 1994 roku España odszedł do UANL Tigres. Spędził tam rok, w ciągu którego zagrał tam w 33 meczach. W 1995 roku przeniósł się do Santos Laguna. W 2000 roku wywalczył z nim wicemistrzostwo fazy Verano. Na początku 2001 roku ponownie trafił do UNAM Pumas. W 2003 roku zakończył tam karierę.
Kariera reprezentacyjna.
W reprezentacji Meksyku España zadebiutował 16 sierpnia 1984 roku w wygranym 3:0 towarzyskim meczu z Finlandią. W 1986 roku został powołany do kadry narodowej na Mistrzostwa Świata. Zagrał na nich w pojedynkach z Belgią (2:1), Paragwajem (1:1), Irakiem (1:0), Bułgarią (2:0) oraz RFN (0:0, 1:4 po rzutach karnych). Z tamtego turnieju Meksyk odpadł w ćwierćfinale. W 1993 roku España wziął udział w Copa América, który Meksyk zakończył na 2. miejscu. W latach 1984–1994 w drużynie narodowej rozegrał w sumie 81 spotkań i zdobył 2 bramki.

</doc>
<doc id="2076993" url="https://pl.wikipedia.org/wiki?curid=2076993" title="Lesotho na Letnich Igrzyskach Olimpijskich Młodzieży 2010">
Lesotho na Letnich Igrzyskach Olimpijskich Młodzieży 2010

Lesotho na Letnich Igrzyskach Olimpijskich Młodzieży w Singapurze w 2010 reprezentowało 4 sportowców w 3 dyscyplinach.

</doc>
<doc id="2076994" url="https://pl.wikipedia.org/wiki?curid=2076994" title="Miguel Espana">
Miguel Espana



</doc>
<doc id="2076995" url="https://pl.wikipedia.org/wiki?curid=2076995" title="Hrabstwo Concho">
Hrabstwo Concho

Hrabstwo Concho – hrabstwo w Stanach Zjednoczonych położone w centralnej części stanu Teksas, na płaskowyżu Edwards. Hrabstwo utworzono w 1858 roku poprzez wydzielenie terytorium z Bexar Land Distric oraz z Travis Land Distric, jednak ostateczny, obecny kształt uzyskało dopiero w 1879 roku. Największym miastem w hrabstwie jest Eden, jednak siedzibą władz hrabstwa jest miejscowość Paint Rock.
Nazwa hrabstwa pochodzi od nazwy rzeki - Concho River (hiszp. "muszla"), której nazwę nadali hiszpańscy odkrywcy po znalezieniu dużej liczny muszli nad brzegami. Rzeka Concho River jest dopływem Colorado. Rzeka Concho wpływa do olbrzymiego zbiornika retencyjnego O.H. Ivie Lake leżącego na północno-wschodnich krańcach hrabstwa a powstałego po zbudowaniu tamy na rzece Colorado.
Główne drogi.
Przez teren hrabstwa przebiegają między innymi dwie drogi krajowe i dwie stanowe:

</doc>
<doc id="2076996" url="https://pl.wikipedia.org/wiki?curid=2076996" title="Zero (singel Yeah Yeah Yeahs)">
Zero (singel Yeah Yeah Yeahs)

Zero – pierwszy singel z albumu "It’s Blitz!" zespołu Yeah Yeah Yeahs, wydany 24 lutego 2009. Został uznany najlepszym utworem 2009 według "NME" i "Spin".

</doc>
<doc id="2076997" url="https://pl.wikipedia.org/wiki?curid=2076997" title="Finnkampen 2010">
Finnkampen 2010

Finnkampen 2010 – jubileuszowy siedemdziesiąty mecz lekkoatletyczny rozegrany pomiędzy reprezentacjami Szwecji i Finlandii, który odbył się 27 i 28 sierpnia na stadionie olimpijskim w Helsinkach. W końcowej klasyfikacji punktowej zawody zakończyły się zwycięstwem męskiej reprezentacji Finlandii wynikiem 214 do 195, a wśród kobiet lepsze były Szwedki, które pokonały Finki 226 do 182. Przez dwa dni mecz na helsińskim stadionie obserwowało w sumie 54 tys. widzów. 
Były to pierwsze zawody lekkoatletyczne przeprowadzone po remoncie obiektu. Po meczu obie ekipy krytykowały zbyt ostry kąt bieżni, szczególnie na zewnętrznych torach.

</doc>
<doc id="2076999" url="https://pl.wikipedia.org/wiki?curid=2076999" title="Hrabstwo Cooke">
Hrabstwo Cooke

Hrabstwo Cooke – hrabstwo położone w Stanach Zjednoczonych w północnej części stanu Teksas, przy granicy z Oklahomą, od której dzieli je rzeka Red River. Hrabstwo utworzono w 1848 roku poprzez wydzielenie terytorium z hrabstw Fannin Land Distric oraz terytorium niezorganizowanego, jednak ostateczny, obecny kształt uzyskało dopiero w 1857 roku. Siedzibą władz hrabstwa jest jego największe miasto Gainesville, zamieszkałe przez ponad 30% mieszkańców hrabstwa.
Nazwa hrabstwa pochodzi od nazwiska Williama G. Cooke, bohatera rewolucji teksańskiej.
Główne drogi.
Przez teren hrabstwa przebiega autostrada międzystanowa oraz droga krajowa i stanowa:
Demografia.
W 2020 roku, w hrabstwie 92,0% mieszkańców stanowiła ludność biała (74,4% nie licząc Latynosów), 3,6% to byli czarnoskórzy Amerykanie lub Afroamerykanie, 2,0% miało rasę mieszaną, 1,4% to rdzenna ludność Ameryki, 1,0% to byli Azjaci i 0,08% pochodziło z wysp Pacyfiku. Latynosi stanowili 18,9% ludności hrabstwa.
Religia.
W krajobrazie religijnym hrabstwa dominują ewangelikalni protestanci i katolicy. W 2010 roku katolicy stanowili 22,7% populacji hrabstwa, to jest kilkakrotnie więcej niż w sąsiednich hrabstwach, a Kościół katolicki jest największym związkiem wyznaniowym. 
Wśród protestantów najwięcej członków posiadali baptyści, ale obecne były także zbory bezdenominacyjne, metodyści, campbellici i wiele mniejszych ugrupowań. Inne religie to głównie: mormoni (1,4%) i świadkowie Jehowy (1 zbór).

</doc>
<doc id="2077002" url="https://pl.wikipedia.org/wiki?curid=2077002" title="Hrabstwo Coryell">
Hrabstwo Coryell

Hrabstwo Coryell – hrabstwo położone w Stanach Zjednoczonych w centralnej części stanu Teksas, w połowie drogi pomiędzy San Antonio a Dallas. Hrabstwo utworzono w 1854 roku poprzez wydzielenie terytorium z hrabstwa McLennan oraz terytorium niezorganizowanego, jednak później podlegało jeszcze zmianom a ostateczny, obecny kształt uzyskało dopiero w 1858 roku. Największym miastem w hrabstwie jest Copperas Cove, jednak siedzibą władz hrabstwa jest miasto Gatesville.
Nazwa hrabstwa pochodzi od nazwiska Jamesa Coryella, odkrywcą i eksplorerem zachodnich terenów Teksasu.
Na terenie hrabstwa znajduje się park stanowy Mother Neff leżący na rzece Leon River.
Gospodarka.
Największe branże zatrudnienia w 2020 roku: administracja publiczna (3341 osób), opieka zdrowotna i pomoc społeczna (2720 osób), usługi edukacyjne (2690 osób) i handel detaliczny (2670 osób). 
Główne drogi.
Przez teren hrabstwa przebiega między innymi autostrada międzystanowa oraz droga krajowa:

</doc>
<doc id="2077003" url="https://pl.wikipedia.org/wiki?curid=2077003" title="Liberia na Letnich Igrzyskach Olimpijskich Młodzieży 2010">
Liberia na Letnich Igrzyskach Olimpijskich Młodzieży 2010

Liberia na Letnich Igrzyskach Olimpijskich Młodzieży w Singapurze w 2010 reprezentowało 5 sportowców w 3 dyscyplinach.

</doc>
<doc id="2077007" url="https://pl.wikipedia.org/wiki?curid=2077007" title="Cristóbal Ortega">
Cristóbal Ortega

Cristóbal Ortega (ur. 25 lipca 1956 w Meksyku) – meksykański piłkarz występujący na pozycji pomocnika.
Kariera klubowa.
Ortega przez zawodową karierę związany był z klubem CF América. Grał tam w latach 1974–1992. W tym czasie zdobył z zespołem pięć mistrzostw Meksyku (1976, 1984, 1985, 1988, 1989), Puchar Mistrzów CONCACAF (1978, 1987, 1991), Copa Interamericana (1978, 1991). W 1991 roku wywalczył także wicemistrzostwo Meksyku. W barwach Amériki wystąpił w sumie 487 razy i zdobył 36 bramek.
Kariera reprezentacyjna.
W reprezentacji Meksyku Ortega zadebiutował 17 maja 1977 roku w zremisowanym 1:1 towarzyskim meczu z Peru. W 1978 roku został powołany do kadry narodowej na Mistrzostwa Świata. Zagrał na nich w pojedynku z Polską (1:3). Z tamtego turnieju Meksyk odpadł w ćwierćfinale. W 1986 roku Ortega ponownie znalazł się w kadrze na Mistrzostwa Świata. Tym razem nie wystąpił tam w żadnym meczu, a Meksyk dotarł do ćwierćfinału turnieju. W latach 1978–1986 w drużynie narodowej Ortega rozegrał w sumie 24 spotkania i zdobył 4 bramki.

</doc>
<doc id="2077008" url="https://pl.wikipedia.org/wiki?curid=2077008" title="Cristobal Ortega">
Cristobal Ortega



</doc>
<doc id="2077010" url="https://pl.wikipedia.org/wiki?curid=2077010" title="Hrabstwo Cottle">
Hrabstwo Cottle

Hrabstwo Cottle – hrabstwo położone w Stanach Zjednoczonych w północnej części stanu Teksas. Hrabstwo utworzono w 1876 roku poprzez wydzielenie terytorium z hrabstwa Hardeman oraz terytorium Younga, jednak później podlegało jeszcze zmianom a ostateczny, obecny kształt uzyskało dopiero w 1892 roku. Siedzibą władz hrabstwa jest Paducah.
Nazwa hrabstwa pochodzi od nazwiska Georgea Cottle, bohatera z okresu Republiki Teksasu, który zginął w Bitwie o Alamo.
Główne drogi.
Przez teren hrabstwa przebiegają trzy drogi krajowe:

</doc>
<doc id="2077011" url="https://pl.wikipedia.org/wiki?curid=2077011" title="Aleksandr Blinow">
Aleksandr Blinow

Aleksandr Blinow (ros. Александр Иванович Блинов, ur. 19 sierpnia 1954, zm. 9 lutego 2021) – radziecki jeździec sportowy. Dwukrotny medalista olimpijski z Moskwy.
Specjalizował się w Wszechstronnym Konkursie Konia Wierzchowego. Igrzyska w 1980 były jego jedyna olimpiadą. W konkursie indywidualnym zajął drugie miejsce, w drużynie triumfował. Partnerowali mu Siergiej Rogożin, Jurij Salnikow i Walerij Wołkow. W igrzyskach tych udziału nie brali jeźdźcy z niektórych krajów Zachodu, należący do światowej czołówki.

</doc>
<doc id="2077012" url="https://pl.wikipedia.org/wiki?curid=2077012" title="Hrabstwo Crane">
Hrabstwo Crane

Hrabstwo Crane – hrabstwo położone w Stanach Zjednoczonych w zachodniej części stanu Teksas. Hrabstwo utworzono w 1887 roku poprzez wydzielenie terytorium z hrabstwa Tom Green, jednak później podlegało jeszcze zmianom a ostateczny, obecny kształt uzyskało dopiero w 1927 roku. Siedzibą hrabstwa jest miasto Crane.
Główne drogi.
Przez teren hrabstwa przebiega droga krajowa i stanowa:

</doc>
<doc id="2077013" url="https://pl.wikipedia.org/wiki?curid=2077013" title="Agata (żona Edwarda Wygnańca)">
Agata (żona Edwarda Wygnańca)

Agata (ur. ok. 1025, zm. po 1068) – krewna cesarza Henryka III, żona królewicza angielskiego Edwarda Wygnańca.
Pochodzenie Agaty nie zostało całkowicie wyjaśnione. W źródłach występuje najczęściej jako krewna cesarza rzymsko-niemieckiego Henryka III. Najprawdopodobniej była córką jego przyrodniego brata Ludolfa, grafa Fryzji. W młodości została wysłana na dwór wielkiego księcia kijowskiego Jarosława Mądrego, gdzie została żoną królewicza angielskiego Edwarda Wygnańca. Następnie wraz z mężem wyjechała na Węgry, gdzie urodziła troje dzieci. W 1057 wraz z mężem wróciła do Anglii, zaś po jego rychłej śmierci znalazła się pod opieką króla Edwarda Wyznawcy. W 1068 wraz z dziećmi trafiła do Szkocji na dwór Malcolma III.
Pochodzenie.
Przekazy źródłowe.
Pochodzenie Agaty jest kwestią dyskusyjną. Zgodnie z przekazem "Kroniki opactwa Melrose", żona Edwarda Wygnańca była córką cesarza Henryka III, zaś według Szymona z Durham, Florencjusza z Worcester oraz Aelreda z Rievaulx córką jednego z jego krewnych. Orderic Vitalis podaje inne szczegóły dotyczące pochodzenia Agaty. Według angielskiego kronikarza Agata była córką króla węgierskiego Salomona. Z kolei William z Malmesbury uznał ją za siostrę węgierskiej królowej Gizeli. "Kronika anglosaska" nazywa Agatę ogólnie krewną cesarza Henryka.
Hipotezy naukowe.
Wyjaśnieniem pochodzenia Agaty zajmowało się wielu historyków. Piszący w XVIII wieku węgierski historyk Daniel Cornides uznał Agatę za córkę węgierskiego króla Stefana I Świętego. Teoria ta została odrzucona, gdyż źródła węgierskie nie wspominają córki Stefana o tym imieniu oraz ze względów chronologicznych. Również ze względów chronologicznych odrzucono przekaz Williama z Melmsbury, jakoby Agata była siostrą żony Stefana. Część osiemnastowiecznych historyków (m.in. István Katona i Georgio Pray) uznało za ojca Agaty Brunona, biskupa Augsburga i brata cesarza Henryka II. Domysł ten został jednak odrzucony, głównie ze względów chronologicznych.
Mediewista Szabolcs de Vajay, biorąc pod uwagę informację Szymona z Durham i Elreda z Rievaulx na temat pochodzenia Agaty od krewnego cesarza Henryka III, próbował na nowo ustalić pochodzenie żony Edwarda Wygnańca. Historyk doszedł do wniosku, że Agata była córką margrabiego Fryzji Ludolfa, przyrodniego brata Henryka III, syna Gizeli szwabskiej, matki Henryka i jej pierwszego męża Brunona I z Brunszwiku. Jego teoria została przyjęta przez nowszych badaczy.
Według jednej z najnowszych teorii zaproponowanej przez John P. Ravilious, Agata była córką króla Mieszka II i Rychezy Lotaryńskiej. Poprzez jej matkę byłaby krewną cesarzy Henryka II i Henryka III, a także siostrą węgierskiej królowej, żony Beli I.
Życiorys.
Małżeństwo z Edwardem Wygnańcem.
Zgodnie z przekazem dwunastowiecznego "Leges" nieznanego autorstwa, do małżeństwa Agaty i królewicza angielskiego Edwarda, syna Edmunda Żelaznobokiego i Ealdgyth doszło na dworze wielkiego księcia kijowskiego Jarosława Mądrego. Przypuszcza się, że Agata została wysłana na dwór Jarosława przez cesarza Henryka po tym, jak w 1043 bezskutecznie ubiegał się on o rękę córki wielkiego księcia, Anny. Małżeństwo Agaty i Edwarda miało prawdopodobnie na celu zapewnienie dobrych relacji niemiecko–ruskich. Do małżeństwa pomiędzy Agatą a Edwardem doszło najprawdopodobniej pod koniec 1043 lub na początku 1044. W 1046 małżonkowie opuścili Kijów, skąd udali się na Węgry. Tam przyszło na świat troje dzieci Agaty i Edwarda:
W sierpniu 1057 mąż Agaty powrócił do Anglii po czterdziestu latach wygania na zaproszenie swego stryja Edwarda Wyznawcy, gdzie wkrótce zmarł, prawdopodobnie otruty z rozkazu pretendenta do angielskiego tronu, Harolda Godwinsona.
Losy po śmierci Edwarda.
Po śmierci Edwarda Wygnańca Agata zamieszkała na dworze króla Edwarda Wyznawcy, który otoczył również troskliwą opieką jej dzieci. W 1066 r. Edward zmarł, a władzę w Anglii objął Harold Godwinson. Agata starała się wówczas chronić życie swego jedynego syna, który mógł stanowić zagrożenie dla nowego króla. Wkrótce Harold zginął w bitwie pod Hastings i na tronie zasiadł Wilhelm Zdobywca. Po tym jak latem 1068 r. syn Agaty Edgar II Ætheling wziął udział w zakończonej klęską rebelii przeciw Wilhelmowi, Agata z rodziną uciekła do Szkocji na dwór króla Malcolma III, który poślubił jej córkę Małgorzatę. Dalsze losy Agaty nie są znane.

</doc>
<doc id="2077015" url="https://pl.wikipedia.org/wiki?curid=2077015" title="Spirytus techniczny">
Spirytus techniczny



</doc>
<doc id="2077018" url="https://pl.wikipedia.org/wiki?curid=2077018" title="Hrabstwo Crockett (Teksas)">
Hrabstwo Crockett (Teksas)

Hrabstwo Crockett – rolnicze hrabstwo położone w Stanach Zjednoczonych w zachodniej części stanu Teksas, na zachodnim krańcu Płaskowyżu Edwardsa. Jest jednym z największych i najsłabiej zaludnionych hrabstw w stanie. Siedzibą hrabstwa jest Ozona. Według spisu w 2020 roku populacja hrabstwa spadła do 3,1 tys. mieszkańców, w tym 66% było Latynosami. 
Gospodarka.
Hrabstwo Crockett posiada jedno z największych stad kóz w kraju (35,6 tys. w 2017 roku), oraz największe stado owiec w Teksasie (60,1 tys. w 2017 roku). Ponadto wydobycie gazu ziemnego i ropy naftowej też należą do najwyższych w kraju. 
Historia.
Hrabstwo utworzono w 1875 roku poprzez wydzielenie terytorium z Bexar Land District, jednak później podlegało jeszcze zmianom a ostateczny, obecny kształt uzyskało dopiero w 1891 roku. Nazwa hrabstwa pochodzi od nazwiska Davida Crocketta, kongresmena i jednego z obrońców w bitwie o Alamo.
Główne drogi.
Przez teren hrabstwa przebiega między innymi autostrada międzystanowa, droga krajowa oraz kilka stanowych:

</doc>
<doc id="2077019" url="https://pl.wikipedia.org/wiki?curid=2077019" title="Anja Kunick">
Anja Kunick

Anja Kunick (ur. 22 stycznia 1975 w Lissie (gmina Neukyhna)) – niemiecka sędzina piłkarska. Sędziuje od 1997. W młodości trenowała piłkę ręczną oraz piłkę nożną. Marzenia o karierze zakończyła jednak kontuzja przedniego więzadła krzyżowego. Od 2002 sędziuje w Bundeslidze kobiet. Od stycznia 2007 jest sędzią międzynarodowym FIFA.

</doc>
<doc id="2077020" url="https://pl.wikipedia.org/wiki?curid=2077020" title="Hiram Stevens Maxim">
Hiram Stevens Maxim



</doc>
<doc id="2077022" url="https://pl.wikipedia.org/wiki?curid=2077022" title="Jurij Salnikow">
Jurij Salnikow

Jurij Salnikow (ros. Юрий Григорьевич Сальников, ur. 6 czerwca 1950) – radziecki jeździec sportowy. Dwukrotny medalista olimpijski z Moskwy. 
Specjalizował się we Wszechstronnym Konkursie Konia Wierzchowego. Igrzyska w 1980 były jego drugą olimpiadą. Cztery lata wcześniej był ósmy indywidualnie i piąty w drużynie. W Moskwie w konkursie indywidualnym zajął trzecie miejsce, w drużynie triumfował. Partnerowali mu Aleksandr Blinow, Siergiej Rogożin i Walerij Wołkow. W igrzyskach tych udziału nie brali jeźdźcy z niektórych krajów Zachodu, należący do światowej czołówki. 

</doc>
<doc id="2077023" url="https://pl.wikipedia.org/wiki?curid=2077023" title="Ogródek działkowy">
Ogródek działkowy



</doc>
<doc id="2077024" url="https://pl.wikipedia.org/wiki?curid=2077024" title="Madagaskar na Letnich Igrzyskach Olimpijskich Młodzieży 2010">
Madagaskar na Letnich Igrzyskach Olimpijskich Młodzieży 2010

Madagaskar na Letnich Igrzyskach Olimpijskich Młodzieży 2010 w Singapurze w 2010 reprezentowało 6 sportowców w 3 dyscyplinach.

</doc>
<doc id="2077025" url="https://pl.wikipedia.org/wiki?curid=2077025" title="Włodzimierz Ławniczak">
Włodzimierz Ławniczak

Włodzimierz Ławniczak (ur. 25 sierpnia 1959 roku w Koninie, zm. 7 stycznia 2011 roku w Warszawie) – polski dziennikarz, w 2010 pełniący obowiązki prezesa TVP S.A.
Życiorys.
Ukończył studia magisterskie w dziedzinie inżynierii telekomunikacji w Akademii Techniczno-Rolniczej w Bydgoszczy. W latach 1990–1991 był zastępcą redaktora naczelnego tygodnika studenckiego itd, w latach 2001–2004 dyrektorem Biura Reklamy TVP, a w latach 2005–2007 członkiem kadry zarządzającej Polkomtelem. Od grudnia 2009 był członkiem zarządu TVP.
27 sierpnia 2010 Rada Nadzorcza powołała nowy zarząd pod przewodnictwem związanego z lewicą Ławniczaka oraz odwołała swojego przewodniczącego, Bogusława Szwedo i zawiesiła członka zarządu Przemysława Tejkowskiego (obaj rekomendowani przez PiS). Dopiero 20 września sąd wpisał do KRS odwołania członków RN, lecz nie wprowadził jeszcze zapisu o powołaniu p.o. prezesa.
Pochowany został na starym cmentarzu na Służewie w Warszawie 13 stycznia 2011.

</doc>
<doc id="2077026" url="https://pl.wikipedia.org/wiki?curid=2077026" title="Hrabstwo Crosby">
Hrabstwo Crosby

Hrabstwo Crosby – hrabstwo położone w Stanach Zjednoczonych w północnej części stanu Teksas. Hrabstwo utworzono w 1876 roku poprzez wydzielenie terenu z Young Territory, jednak później podlegało jeszcze zmianom a ostateczny, obecny kształt uzyskało dopiero w 1891 roku. Siedzibą władz hrabstwa jest jego największe miasto – Crosbyton, zamieszkałe przez ponad jedną czwartą mieszkańców hrabstwa.
Nazwa hrabstwa pochodzi od nazwiska Stephena Crosbyego, kapitana parowca, polityka i działacza Teksasu w połowie XIX w.
Hrabstwo zajmuje 13. miejsce w kraju pod względem dochodów z uprawy bawełny. Wydobywa się tutaj także ropę naftową. 
Główne drogi.
Przez teren hrabstwa przebiegają między innymi dwie drogi krajowe oraz droga stanowa:

</doc>
<doc id="2077027" url="https://pl.wikipedia.org/wiki?curid=2077027" title="Grit Šadeiko">
Grit Šadeiko

Grit Šadeiko (ur. 29 lipca 1989 w Tallinnie) – estońska lekkoatletka specjalizująca się w wielobojach.
Siódma zawodniczka mistrzostw świata juniorów młodszych w siedmioboju (Marrakesz 2005). Rok później zdobyła srebro Gimnazjady w biegu na 100 metrów przez płotki. W 2007 odpadła w eliminacjach mistrzostw Europy juniorów w biegu na 100 metrów przez płotki oraz w skoku w dal. W 2008 roku sięgnęła po brązowy medal mistrzostw świata juniorów w siedmioboju. Nie ukończyła rywalizacji wieloboistek podczas młodzieżowego czempionatu Starego Kontynentu w Kownie (2009). Na mistrzostwach Europy, w lipcu 2010, zajęła 19. miejsce w siedmioboju. W 2011 wywalczyła mistrzostwo Europy do lat 23. Medalistka mistrzostw Estonii (w różnych konkurencjach) oraz reprezentantka kraju w pucharze Europy w wielobojach oraz w drużynowych mistrzostwach Europy.
Rekord życiowy: siedmiobój – 6280 pkt. (28 maja 2017, Götzis) – rekord Estonii; pięciobój – 4422 pkt. (6 lutego 2011, Tallinn).
Starsza siostra Grete Šadeiko, także wieloboistki.

</doc>
<doc id="2077029" url="https://pl.wikipedia.org/wiki?curid=2077029" title="Hrabstwo Culberson">
Hrabstwo Culberson

Hrabstwo Culberson – hrabstwo położone w Stanach Zjednoczonych w zachodniej części stanu Teksas, jedno z największych hrabstw w tym stanie. Hrabstwo utworzono w 1911 roku poprzez wydzielenie terytorium z hrabstwa El Paso, natomiast status prawny otrzymało rok później. Siedzibą władz hrabstwa jest miasto Van Horn.
Nazwa hrabstwa pochodzi od nazwiska Davida Culbersona prawnika, żołnierza w wojnie secesyjnej po stronie konfederatów, członka Izby Reprezentantów Stanów Zjednoczonych.
Na terenie hrabstwa leży park narodowy Guadalupe Mountains.
Główne drogi.
Przez teren hrabstwa przebiega między innymi autostrada międzystanowa oraz dwie drogi krajowe:

</doc>
<doc id="2077030" url="https://pl.wikipedia.org/wiki?curid=2077030" title="Żółtak (roślina)">
Żółtak (roślina)

Żółtak, ksantorea ("Xanthorrhoea" Sm.) – rodzaj roślin z rodziny złotogłowowatych ("Asphodelaceae"). Obejmuje 28 gatunków występujących na Tasmanii oraz w Australii, gdzie stanowią charakterystyczny składnik suchych lasów eukaliptusowych. Gatunkiem typowym jest "Xanthorrhoea resinosa" Persoon. Nazwa naukowa rodzaju pochodzi od greckich słów ("ksantas" – blond, żółtawy) i ("rheo" – wypływać) i odnosi się do żółtej żywicy gatunku typowego. Ze względu na charakterystyczny wygląd potocznie nazywany drzewem trawiastym lub trawowym (tak samo nazywa się podobnie wyglądające i także rosnące na tych samych obszarach rośliny z rodziny "Dasypogonaceae"). 
Systematyka.
Jedyny rodzaj w podrodzinie żółtakowe "Xanthorrhoeoideae" z rodziny złotogłowowatych ("Asphodelaceae"), stanowiącej jeden z kladów w rzędzie szparagowców "Asparagales" w obrębie jednoliściennych.
Zagrożenie i ochrona.
Ze względu na eksploatację "trawiastych drzew" ze stanowisk naturalnych w Australii obowiązują szczegółowe wytyczne regulujące możliwość pozyskiwania roślin i ich części. Regulacje takie dotyczą 10 gatunków żółtaków. 
Dodatkowo dwa skrajnie zagrożone gatunki – "Xanthorrhoea arenaria" i "X. bracteata", endemiczne dla Tasmanii, podlegają tam ochronie gatunkowej. "Xanthorrhoea arenaria" znany jest z jedynie 13 stanowisk między Bridport i Coles Bay, a "Xanthorrhoea bracteata" z 18 stanowisk między parkami narodowymi Narawntapu i Mount William. Populacja obu gatunków ustawicznie spada, zarówno z uwagi na infekcję przez lęgniowce z gatunku "Phytophthora cinnamomi", jak i działalność człowieka, związaną z ekspansją terenów zurbanizowanych oraz nadmiernym pozyskiwaniem żółtaków ze stanowisk naturalnych.

</doc>
<doc id="2077034" url="https://pl.wikipedia.org/wiki?curid=2077034" title="Italiano">
Italiano



</doc>
<doc id="2077037" url="https://pl.wikipedia.org/wiki?curid=2077037" title="Nikołaj Korolkow">
Nikołaj Korolkow

Nikołaj Korolkow (ros. Николай Павлович Корольков, ur. 28 listopada 1946 w Rostowie nad Donem) – radziecki jeździec sportowy specjalizujący się w skokach przez przeszkody. Zdobywca dwóch medali na (swoich jedynych) igrzyskach olimpijskich w Moskwie. Oprócz medali olimpijskich, Korolkow pięciokrotnie zdobywał tytuł mistrza Związku Radzieckiego w skokach przez przeszkody (1972, 1973, 1977, 1980, 1981).
W indywidualnym konkursie skoków zajął drugie miejsce (przegrał z Janem Kowalczykiem), w konkursie drużynowym wspólnie z Wiktorem Asmajewem, Wiaczesławem Czukanowem i Wiktorem Poganowskim triumfował. W Moskwie nie startowali jeźdźcy z większości krajów Europy Zachodniej, należący do światowej czołówki. 
Odznaczenia.
Nikołaj Korolkow został odznaczony w 1980 radzieckim tytułem Zasłużonego Mistrza Sportu i Orderem „Znak Honoru”.

</doc>
<doc id="2077038" url="https://pl.wikipedia.org/wiki?curid=2077038" title="Wyspy Świętego Tomasza i Książęca na Letnich Igrzyskach Olimpijskich Młodzieży 2010">
Wyspy Świętego Tomasza i Książęca na Letnich Igrzyskach Olimpijskich Młodzieży 2010

Wyspy Świętego Tomasza i Książęca na Letnich Igrzyskach Olimpijskich Młodzieży 2010 w Singapurze w 2010 reprezentowało 4 sportowców w 3 dyscyplinach.
Skład kadry.
Taekwondo.
Eliminacje

</doc>
<doc id="2077051" url="https://pl.wikipedia.org/wiki?curid=2077051" title="Xanthorrhoea">
Xanthorrhoea



</doc>
<doc id="2077062" url="https://pl.wikipedia.org/wiki?curid=2077062" title="Tioksanten">
Tioksanten

Tioksanten – organiczny związek chemiczny, siarkowy analog ksantenu. 
Wiele pochodnych tioksantenu było lub jest stosowanych w lecznictwie: chloroprotyksen, flupentyksol, fluprotiksen, klopentyksol, klotiksamid, meprotyksol, metiksen, piflutyksol, pimetiksen, teflutyksol, tiotyksen, zuklopentyksol.

</doc>
<doc id="2077066" url="https://pl.wikipedia.org/wiki?curid=2077066" title="Demokratyczna Republika Konga na Letnich Igrzyskach Olimpijskich Młodzieży 2010">
Demokratyczna Republika Konga na Letnich Igrzyskach Olimpijskich Młodzieży 2010

Demokratyczną Republikę Konga na Letnich Igrzyskach Olimpijskich Młodzieży 2010 w Singapurze reprezentowało 16 sportowców w 5 dyscyplinach.

</doc>
<doc id="2077067" url="https://pl.wikipedia.org/wiki?curid=2077067" title="Wiktor Asmajew">
Wiktor Asmajew

Wiktor Asmajew (ros. Виктор Карпович Асмаев, ur. 16 listopada 1947, zm. 12 października 2002) - radziecki jeździec sportowy. Złoty medalista olimpijski z Moskwy.
Specjalizował się w konkurencji skoków przez przeszkody. Igrzyska w 1980 były jego jedyną olimpiadą. Triumfował w drużynie. Partnerowali mu Wiaczesław Czukanow, Nikołaj Korolkow i Wiktor Poganowski. W igrzyskach tych udziału nie brali jeźdźcy z niektórych krajów Zachodu, należący do światowej czołówki.

</doc>
<doc id="2077068" url="https://pl.wikipedia.org/wiki?curid=2077068" title="Gold Basin">
Gold Basin

Gold Basin – meteoryt kamienny należący do chondrytów oliwinowo-hiperstenowych L 4, znaleziony po raz pierwszy 24 listopada 1995 roku w Withe Hills w amerykańskim stanie Arizona przez Jima Kriegha, emerytowanego profesora Uniwersytetu Arizońskiego. Zebrano dotychczas 4450 fragmentów materii meteorytowej o łącznej masie 168,8 kg z powierzchni rozrzutu wynoszącej 225 km2.

</doc>
<doc id="2077071" url="https://pl.wikipedia.org/wiki?curid=2077071" title="Wiktor Poganowski">
Wiktor Poganowski

Wiktor Poganowski (ukr. Ві́ктор Олекса́ндрович Погано́вський, ur. 23 listopada 1949 we wsi pobliżu Mikołajowa) – ukraiński jeździec sportowy. Złoty medalista olimpijski z Moskwy. 
Specjalizował się w konkurencji skoków przez przeszkody. Igrzyska w 1980 były jego jedyną olimpiadą. W konkursie indywidualnym zajął piąte miejsce, w drużynie triumfował. Partnerowali mu Wiktor Asmajew, Wiaczesław Czukanow i Nikołaj Korolkow. W igrzyskach tych udziału nie brali jeźdźcy z niektórych krajów Zachodu, należący do światowej czołówki. 

</doc>
<doc id="2077075" url="https://pl.wikipedia.org/wiki?curid=2077075" title="Łopieniczka">
Łopieniczka

Łopieniczka – potok, lewostronny dopływ Czerwonej o długości 11,11 km i powierzchni zlewni 16,33 km².
Potok płynie na Pobrzeżu Koszalińskim, w powiecie kołobrzeskim. Uchodzi do Czerwonej ok. 0,3 km na północny wschód od wsi Łopienica.
Nazwę "Łopieniczka" wprowadzono urzędowo w 1949 roku, zastępując poprzednią niemiecką nazwę "Mühlen Bach".

</doc>
<doc id="2077083" url="https://pl.wikipedia.org/wiki?curid=2077083" title="Klasztor dominikanów w Sandomierzu">
Klasztor dominikanów w Sandomierzu



</doc>
<doc id="2077084" url="https://pl.wikipedia.org/wiki?curid=2077084" title="Zawzięci">
Zawzięci

Zawzięci (mac. "Тврдоглави") – powieść Slavko Janevskiego, opublikowana w 1969 r.
Powieść na język polski przełożyła Halina Kalita. Powieść ukazała się w 1981 r. nakładem wydawnictwa Czytelnik i była poprzedzona przedmową Krzysztofa Wrocławskiego.
Akcja powieści rozpoczyna się w 1835 r. we wsi Kukulino, gdzieś na bałkańskiej prowincji. Ali-beg, właściciel jedynego młyna w okolicy podniósł opłatę za usługi młynarskie, zakazując jednocześnie mieszkańcom wsi budowania prywatnych młynów. Wieśniacy zbuntowali się jednak i postanowili sprowadzić z daleka kamienie młyńskie i założyć własne młyny, by nie płacić zawyżonych cen za korzystanie z młyna Ali-bega. W drogę do Lesnowa, gdzie zamówiono nowe kamienie młyńskie, wyruszają 43 osoby z własnymi zaprzęgami, jednak z upływem czasu okazuje się, iż całą wyprawę prześladuje pech: zaczynają ginąć ludzie, członkowie wyprawy mają wrażenie, że ktoś ich śledzi, nie sprzyjają im warunki atmosferyczne, przyroda oraz oddziały tureckie.
Jak pisze Marian Jakóbiec, "Zawzięci" tylko z pozoru jest powieścią historyczną, opowiadaną z punktu widzenia prostego człowieka z ludu, ponieważ "dylematy filozoficzno-moralne, zawarte w jego opowiadaniu, mają wymiar ogólnonarodowy, określają charakter mieszkańców tego jeszcze w XIX wieku przez Boga i ludzi zapomnianego kraju, ich mrówczą pracowitość, podporządkowanie tego, co robią celom nadrzędnym". W odróżnieniu od poprzednich powieści Janevskiego, "Zawzięci" mają wyraźnie zarysowaną fabułę. Wykorzystane zostały w utworze rozwiązania fabularne, które mogą nasuwać skojarzenia ze schematami typowymi dla westernu, choć akcja utworu rozgrywa się na obszarze Półwyspu Bałkańskiego.

</doc>
<doc id="2077086" url="https://pl.wikipedia.org/wiki?curid=2077086" title="Armia wilków">
Armia wilków



</doc>
<doc id="2077090" url="https://pl.wikipedia.org/wiki?curid=2077090" title="Claudine Brohet">
Claudine Brohet

Claudine Brohet (ur. 22 kwietnia 1965 w Eugies) – belgijska sędzina piłkarska. Zanim została sędziną, przez dziesięć lat grała na pozycji bramkarza (karierę zakończyła w RSC Anderlecht, grającym w belgijskiej Dywizji 1). Od 1998 jest sędzią międzynarodowym FIFA.

</doc>
<doc id="2077094" url="https://pl.wikipedia.org/wiki?curid=2077094" title="Naum Ochrydzki">
Naum Ochrydzki

Nahum z Ochrydy, Naum Ochrydzki Cudotwórca, Naum Presławski (ur. ok. 830, zm. 23 grudnia 910 w Ochrydzie, Imperium Bułgarskie – obecnie Macedonia) – uczeń Cyryla i Metodego, współtwórca ochrydzkiej szkoły piśmienniczej, święty prawosławny i katolicki, apostoł Bułgarii.
Był uczestnikiem misji ewangelizacyjnej na Morawach. Następnie wraz z czterema innymi wygnańcami św. Gorazdem, św. Klemensem, św. Sawą i św. Angelarem, udał się do Bułgarii.
W 905 założył klasztor nad Jeziorem Ochrydzkim. Klasztor leży obecnie w Macedonii przy granicy z Albanią (miejscowość Свети Наум) i jest celem licznych pielgrzymek.
Jego imię nosi też szczyt na Wyspie Livingstona w archipelagu Szetlandów Południowych w Antarktyce.
W Kościele katolickim wspominany jest w grupie Siedmiu Apostołów Bułgarii dawniej 17 lipca, a w nowym Martyrologium Rzymskim 22 listopada.

</doc>
<doc id="2077095" url="https://pl.wikipedia.org/wiki?curid=2077095" title="David Suzuki">
David Suzuki

David Takayoshi Suzuki (ur. 24 marca 1936 w Vancouver, Kolumbia Brytyjska) – kanadyjski twórca telewizyjnych programów o nauce i przyrodzie, działacz ruchu ochrony środowiska. Między innymi znany z serii filmów telewizyjnych CBC "The Nature of Things" („Natura Rzeczy”), pokazywanych w ponad 40 krajach. Wyróżniony ponad 40 honorowymi stopniami naukowymi przez uniwersytety w Kanadzie, Stanach Zjednoczonych i Australii.
W 1990 Suzuki założył fundację "David Suzuki Foundation" „dla znalezienia sposobów, żeby społeczeństwo mogło żyć w równowadze ze światem naturalnym, który nas utrzymuje”.
Suzuki jest pochodzenia japońskiego. Jego dziadkowie, zarówno ze strony matki jak i ojca, przybyli do Kanady na początku XX wieku (z Hiroszimy oraz Aichi).

</doc>
<doc id="2077096" url="https://pl.wikipedia.org/wiki?curid=2077096" title="Entizol">
Entizol



</doc>
<doc id="2077097" url="https://pl.wikipedia.org/wiki?curid=2077097" title="John McCrae">
John McCrae

John Alexander McCrae (ur. 30 listopada 1872 w Guelph, zm. 28 stycznia 1918 w Boulogne-sur-Mer) – kanadyjski poeta, lekarz, oraz żołnierz w randze podpułkownika w I wojnie światowej, chirurg w czasie II bitwy o Ypres. Zmarł na zapalenie płuc w wieku 45 lat.
Napisał wiersz, w formie ronda, "In Flanders Fields", często przypominany w krajach angielskojęzycznych z okazji Dnia Pamięci obchodzonego 11 listopada. Cytat z tego wiersza można znaleźć, między innymi, na współczesnych kanadyjskich banknotach dziesięciodolarowych.
John McCrae pracował z Williamem Oslerem w Szpitalu Johnsa Hopkinsa w Baltimore oraz w Szpitalu Królowej Wiktorii w Montrealu.

</doc>
<doc id="2077105" url="https://pl.wikipedia.org/wiki?curid=2077105" title="Dylemat wagonika">
Dylemat wagonika

Dylemat wagonika (także dylemat zwrotniczego; ang. "trolley problem") – eksperyment myślowy w etyce. Został wprowadzony przez Philippę Foot. Później obszernie analizowany przez Judith Jarvis Thomson, Petera Ungera oraz Frances Kamm. Poza obszarem rozważań filozoficznych ma zastosowanie w kognitywistyce i obecnie także w neuroetyce, analizującej zagadnienia filozoficzne z punktu widzenia neurobiologii. Jest też obecny w kulturze popularnej.
Zapoczątkował całą klasę teoretycznych problemów używanych do analizy systemu wartości, logicznych niekonsekwencji w myśleniu wskazujących na nieuświadomione aksjomaty moralne i rozważania problemów związanych z medycyną, wojną i polityką. Jaka jest różnica pomiędzy zabiciem kogoś a pozwoleniem, by umarł? Czy zawsze najważniejsze są skutki, czy też są działania, których nigdy nie powinniśmy podejmować niezależnie od sytuacji? Celem analizy takich dylematów jest także badanie granic i słabości teorii dotyczących zagadnień związanych z etyką i moralnością.
Podstawowa wersja.
W podstawowej postaci wygląda następująco:
Konflikt moralny w tym przypadku reprezentuje sprzeczność pomiędzy dwoma sposobami rozumienia moralności:
Ankietowani ludzie z początku, zanim im się przedstawi dylemat, najczęściej uznają się za zwolenników absolutystycznego rozumienia moralności. Później w trakcie badania ich odpowiedzi wskazują na relatywizowanie wartości etycznej działania w zależności od spodziewanych skutków.
Podejście utylitaryzmu zakłada, że przestawienie zwrotnicy w tym przypadku jest nie tylko dozwolone, ale jest również moralnie lepszym wyborem wobec niepodjęcia działania. Usprawiedliwienie takiego wyboru może być również zaakceptowane poza filozofią utylitaryzmu. Obciążenie winą szalonego filozofa nie rozstrzyga jednak tego wyboru, ponieważ można argumentować, że zło już się wydarzyło. W tej ocenie przestawienie zwrotnicy stanowi akceptację tej sytuacji i zgodę na współudział w sytuacji, która w całości jest moralnie zła, co czyni działającego częściowo odpowiedzialnym za jej skutki. Natomiast niepodjęcie działania całą winą obarcza szalonego filozofa. Oponenci utylitaryzmu mogą też podnieść kwestię niewspółmierności, nieprzeliczalności ludzkiego życia. Z drugiej jednak strony sama obecność i możliwość wpłynięcia na rezultat już stanowi współudział w sytuacji. Wobec tego niepodjęcie działania mogłoby zostać uznane za działanie niemoralne lub moralnie gorszy wybór.
Inne wersje dylematu.
Początkowy problem staje się trudniejszy, jeśli porównać go z innymi, pokrewnymi dylematami moralnymi.
Grubas na kładce.
Jeden z nich został przedstawiony przez Judith Jarvis Thomson:
Jak się okazuje, działanie to wywołuje spory sprzeciw. Większość ludzi, którzy w pierwszej sytuacji z wagonikiem zaakceptowali poświęcenie jednej osoby, żeby uratować pięć, nie akceptuje drugiego rozwiązania. To prowadzi do prób określenia, na czym polega istotna moralna różnica pomiędzy tymi sytuacjami. Jedną z oczywistych różnic jest ta, że w pierwszym przypadku nie krzywdzi się nikogo bezpośrednio. Krzywda wyrządzona jednej osobie jest tylko efektem ubocznym ratowania pięciu osób. Natomiast w drugim przypadku jest ona integralną częścią planu ratowania tych ludzi. Jest to argument, który Shelly Kagan rozważa i ostatecznie odrzuca w „Limits of Morality”. Inną różnicą jest to, iż w drugim przypadku celowo powoduje się czyjąś śmierć, co przesądza o moralnej ocenie tego działania. Jest to zasadniczo zastosowanie zasady podwójnego skutku, która mówi, że możesz podjąć działanie mające negatywne skutki uboczne, ale celowe wyrządzanie krzywdy nawet w dobrej intencji jest moralnie złe. Thomson argumentuje, że podstawową różnicą jest to, że w pierwszym przypadku po prostu zmienia się bieg wydarzeń, by zmniejszyć szkody, podczas kiedy w drugim krzywda jest celowo zadawana. W pierwszym przypadku wszyscy przywiązani do torów są w jednakowej sytuacji, są sobie równi i nikt z nich nie ma większych praw do niezostania przejechanym. Podczas kiedy w drugim przykładzie grubas ma oczywiste prawo do bycia nie zepchniętym na tory pod przejeżdżający wagonik. Peter Unger natomiast odrzuca argument, jakoby czyniło to istotną moralną różnicę, czy celowo krzywdzimy kogoś w imię większego dobra, czy też w tym samym celu zmieniamy bieg wydarzeń, w wyniku czego ktoś zostaje skrzywdzony. Zwolennicy utylitaryzmu mogą jednak powiedzieć, iż zepchnięcie grubasa z kładki narusza regułę, którą trzeba by przestrzegać by – jak to mówi utylitaryzm – zapewnić jak najwięcej szczęścia jak największej liczbie ludzi. Innym rozróżnieniem jest to, że pierwszy przypadek jest podobny do sytuacji, w której pilot samolotu, którego silniki straciły moc i za chwilę się rozbije, zmienia tor jego lotu tak, by skierować go na mniej zamieszkałe obszary. Robi tak, chociaż wie, że w wyniku tego działania zginą niewinni ludzie, którzy nie mieli z tą sytuacją nic wspólnego. Poświęcenie własnego życia dla ratowania innych jest zwykle uważane za szlachetne (zob. altruizm, normy moralne, etyka), ale decyzja, by pozwolić na zabicie niewinnej osoby w celu ratowania pięciu innych osób, nie ma wystarczającego uzasadnienia moralnego.
Grubas złoczyńca.
Kolejną wersją tego przykładu jest przypadek, kiedy ów grubas jest złoczyńcą, który tę sytuację spowodował. W tym przypadku zepchnięcie go, co spowoduje jego śmierć, ale uratuje niewinnych, wygląda nie tylko na uzasadnione, ale i pożądane oraz sprawiedliwe działanie. Przypomina to problem, kiedy policja schwytała terrorystę, który już podłożył bombę. Czy można go torturować, by zdradził jej lokalizację?
Tor z mijanką.
Teza, iż spowodowanie śmierci jednej osoby, by ratować pięć innych, nie jest moralnie uzasadnione, ilustrowana jest wersją z mijanką, która wygląda tak:
Jedyną różnicą wobec pierwotnego przykładu jest tu dodatkowy kawałek toru, co wygląda na niewielką zmianę (głównie dlatego, że w żadnym z przypadków, niezależnie co zrobimy wagonik i tak tym odcinkiem torów nie przejedzie). Można by więc przypuszczać, że i rozwiązanie jest podobne: należy przestawić zwrotnicę. Jednak w tym przypadku śmierć jednej osoby jest środkiem dla ratowania innych. Wariant z mijanką nie musi być jednoznacznym przykładem argumentu „używania innej osoby jako środka do celu”. Taką tezę postawił M. Costa w artykule z 1987 „Another Trip on the Trolley”, gdzie pisze, iż jeśli zaprzestaniemy działania, pozwolimy w ten sposób tym pięciu osobom być środkiem do uratowania jednej. Wagonik zatrzyma się na pięciu osobach i nie będzie krążył po pętli mijanki z pierwszym torem i nie zabije grubasa. Więc tak czy inaczej ktoś stanie się środkiem dla ratowania innych i w ten sposób znowu szacowanie liczby ofiar stanie się uzasadnione. Takie podejście wymaga zacierania moralnej różnicy pomiędzy podjęciem działania a pozwoleniem na nie. Jednakże ta linia rozumowania nie znajduje dłużej zastosowania, jeśli dokonamy niewielkiej zmiany w warunkach, takiej mianowicie, że tor mijanki łączy się z pierwszym torem tak, że wagon, który nim pojedzie, nie wjedzie na mijankę lub wjazd znajduje się na podwyższeniu terenu – więc nawet jeśli braknie owych pięciu osób, grubas nie jest w niebezpieczeństwie. Dylemat pozostaje nierozstrzygnięty. Może jednak znaleźć rozwiązanie, jeśli scenariusz zakłada, iż grubas został przywiązany do torów przez przestępców. Jest więc zakładnikiem. Oddział antyterrorystyczny może strzelać do porywacza, nawet jeśli na linii strzału znajduje się zakładnik, dlatego że najważniejsze jest uratowanie innych zakładników. Odpowiedzialność za śmierć leży po stronie przestępcy, a nie osoby, która z dwóch złych możliwości wybrała tę, która niesie mniej zła. Jest to podobne do sytuacji, kiedy nie ma pętli ani osoby na drugim torze, ale zamiast tego jest porywacz mówiący „nie przestawiaj zwrotnicy, bo zabiję zakładnika”. Osoba przy zwrotnicy nie jest moralnie zobowiązana, by ulec szantażowi. Nawet w sytuacji, kiedy ludzie nie są unieruchomieni przez przestępcę, ale przypadkowo znaleźli się na zagrożonym miejscu, a my nie mamy możliwości, by ich ostrzec. Sytuacja z wagonikiem pędzącym po torach jest podobna do sytuacji z samolotem, który za chwilę ma się rozbić. Wypadek już się wydarzył. Jedyne, co można zrobić, to zmniejszyć liczbę ofiar. Zginie 5 (albo 500) osób w jednym przypadku lub 1 (albo 100) w drugim. Odpowiedzialność za katastrofę i jej skutki spada na tych, którzy ją swoim działaniem lub zaniedbaniem spowodowali.
Transplantacja.
Przykład z transplantacją jest kolejną wersją tego dylematu, ale bez wagonika. Judith Jarvis Thomson wymyśliła następującą sytuację:
W tym przypadku akceptacja dla zamordowania podróżnika i pobrania jego narządów, by uratować pięć osób, jest jeszcze mniejsza niż w przykładzie z grubasem.
Człowiek na podwórku.
Unger przeciwstawia się tradycyjnym nieutylitarystycznym rozwiązaniom dylematu wagonika. Oto jeden z jego przykładów:
Odpowiedzi na to są częściowo zależne od tego, czy pytany spotkał już dylemat wagonika (ponieważ pytane osoby chcą utrzymać spójność odpowiedzi). Ale Unger zauważa, że ludzie, którzy nie spotkali problemu wagonika, raczej będą uważać, że w tym przypadku podjęcie działania będzie złe. Pisze, iż odpowiedzi na tę postać dylematu nie wynikają z wyboru etycznego, a raczej z psychologicznej oceny sytuacji. Człowiek śpiący w hamaku, daleko od miejsca wydarzeń i ich nieświadomy, nie ma z nimi nic wspólnego. Niesprawiedliwość ta jednak według Ungera nie zmienia moralnej oceny sytuacji.
Unger rozważa także przypadki bardziej złożone niż oryginalna postać dylematu, mające więcej niż tylko dwa rezultaty. W tym przypadku można dokonać działania, w wyniku którego: (a) uratujemy pięć osób zabijając cztery inne (np. pasażerów innych wagoników), (b) uratujemy pięć osób zabijając trzy inne osoby, (c) uratujemy pięć osób zabijając dwie inne, (d) uratujemy pięć osób zabijając jednego człowieka, (e) nie podejmiemy żadnego działania i pięć osób zginie. Większość osób, które nie miały dotąd do czynienia z dylematem wagonika, dokona wyboru opcji (d), nawet jeśli będzie to wymagać działania podobnego do zabicia grubasa z wersji dylematu autorstwa Thomson.
Scenariusz ten przypomina rzeczywistość, w której ludzie zgłaszają na policję dokonywane na ich oczach przestępstwa, nawet jeśli wiedzą, że wzywanie policji powoduje czasem wypadki drogowe, w wyniku których giną ludzie. Nikt jednak nie rezygnuje z wezwania policji tylko dlatego, by mieć pewność, że jadący na miejsce zdarzenia radiowóz nie zabije pieszego. A nawet jeśli te pięć osób nie jest przywiązane do torów, to i tak sytuacja przypomina tę, z którą ma do czynienia pilot spadającego samolotu.
Speleolodzy.
Uproszczoną wersją pierwotnej wersji dylematu jest przykład ze speleologami:
Philippa Foot podaje konkretną sytuację, która byłaby odpowiednikiem tej wersji dylematu. Oto lekarz ma pacjenta wymagającego dużych dawek rzadkiego leku. Na oddział zostaje przyjętych pięciu innych pacjentów, z których wszyscy wymagają jednej piątej dawki tego leku. Bez niego umrą. Uważa, że lekarz powinien poświęcić jednego pacjenta, by uratować pozostałych pięciu.
W kognitywistyce.
W kognitywistyce dylemat wagonika został po raz pierwszy systematycznie badany przez Johna Mikhaila, który zaczerpnął go z filozofii. Odpowiedzi na postawione w dylemacie pytania badał na różnych grupach ludzi, włączając w to dzieci i osoby z innych kręgów kulturowych niż zachodnia. Badania prowadził na studiach podyplomowych w MIT na Wydziale Mózgu i Kognitywistyki. Mikhail uważał, że czynniki takie jak płeć, wiek, poziom wykształcenia i pochodzenie kulturowe będą miały niewielki lub żaden wpływ na moralne oceny, ponieważ wynikają one z nieuświadomionej i niezależnej od wychowania „gramatyki moralnej”, która jest na pewien sposób podobna do nieuświadomionej gramatyki lingwistycznej, umożliwiającej używanie języka. Wstępne rezultaty wskazały, że ma rację. Jak do tej pory badania objęły ponad 200 tysięcy osób z ponad 100 krajów.
W neuroetyce.
Joshua Greene i Jonathan Cohen badali reakcję mózgu na moralne i etyczne zagadki przy użyciu fMRI. Analizowali pracę mózgu podczas rozstrzygania moralnych dylematów związanych z różnymi wersjami sytuacji z wagonikami i kładką. Rozwiązywanie tego typu problemów aktywowało zupełnie inne obszary mózgu. Sytuacje bardziej kontrowersyjne i wywołujące silniejsze emocje, jak ta z grubasem na kładce, powodowały znaczący wzrost aktywności mózgu w obszarach odpowiedzialnych za reakcje konfliktowe. Natomiast mniej kontrowersyjne wersje dylematu z wagonikiem angażują w większym stopniu obszary mózgu związane z wyższymi funkcjami poznawczymi. Dowiedli w ten sposób, że problemy nie tylko różnią się teoretycznie, ale są odmiennie postrzegane przez mózg.
Testy zawierające przykłady dylematu stosowane są w badaniach psychologicznych.
Jako miejska legenda.
W miejskiej legendzie, która krąży od połowy lat 60. decyzję musiał podjąć operator mostu zwodzonego. Musiał wybierać pomiędzy poświęceniem pociągu pasażerskiego a swoim czteroletnim synem.

</doc>
<doc id="2077106" url="https://pl.wikipedia.org/wiki?curid=2077106" title="BAC TSR-2">
BAC TSR-2

BAC TSR.2 "(Tactical Strike and Reconnaissance Mach 2") – projekt dwusilnikowego brytyjskiego naddźwiękowego samolotu rozpoznawczego i bombowego z wczesnych lat 60. XX w. produkcji British Aircraft Corporation, mającego zastąpić samolot English Electric Canberra. Maszynę oblatano po raz pierwszy 27 września 1964 roku.
Opis.
Zaawansowana na ówczesne czasy konstrukcja charakteryzowała się tak nowoczesnym wyposażeniem, jak radar dopplerowski, system nawigacji inercyjnej, mapy typu "Moving-Map", czy radar TFR (ang. "terrain-following radar") – radar pozwalający na śledzenie ukształtowania rzeźby terenu i omijanie przeszkód przy lotach z dużą prędkością na bardzo małej wysokości (poniżej 300 m nad ziemią).
Podobne wymogi postawione przed opracowywanym w tym samym czasie amerykańskim General Dynamics F-111, w którym uzyskanie zbliżonych właściwości lotnych spowodowało konieczność zastosowania znacznie bardziej skomplikowanych rozwiązań – m.in. skrzydeł o zmiennej geometrii. TSR.2 obywając się bez nich, był w stanie startować i lądować na krótkich pasach startowych o długości nieprzekraczającej 600 m.
Po pierwszym locie, wykonanym z lotniska Boscombe Down, położonego na południu Anglii, próby w locie zostały przerwane. 6 kwietnia 1965, po wyprodukowaniu kolejnych 2 prototypów, projekt został przedwcześnie anulowany przez rząd brytyjski, przekonany przez część ekspertów lotniczych uważających, iż wojskowe samoloty załogowe zostaną wkrótce zastąpione przez rakietowe pociski balistyczne.
Podobny los spotkał parę lat wcześniej, z przyczyn politycznych, równie ważny i ciekawy dla lotnictwa kanadyjskiego, co TSR-2 dla brytyjskiego, samolot Avro Canada CF-105 Arrow.
Do chwili zarzucenia programu rozwoju w 1965 roku, mimo zachęcających efektów, zbudowano łącznie zaledwie trzy egzemplarze TSR-2 (XR219, XR220, XR222). Maszyna o oznaczeniu XR219 została zezłomowana, XR220 można oglądać na lotnisku DCAE Cosford, w hrabstwie Shropshire, a XR222 stanowi eksponat w Imperial War Museum w Duxford, w hrabstwie Cambridgeshire.

</doc>
<doc id="2077108" url="https://pl.wikipedia.org/wiki?curid=2077108" title="Nan Hua">
Nan Hua

Nan Hua − świątynia buddyjska znajdująca się 50 km od Pretorii i 70 km od Johannesburga w
Cultura Park, dzielnicy miasteczka Bronkhorstpruit w Republice Południowej Afryki.
Nan Hua to nazwa południowoafrykańskiego Humanistic Buddhist order, Fo Guang Shan, którego misją jest propagowanie buddyzmu na całym świecie.

</doc>
<doc id="2077109" url="https://pl.wikipedia.org/wiki?curid=2077109" title="Elvir Krehmic">
Elvir Krehmic



</doc>
<doc id="2077116" url="https://pl.wikipedia.org/wiki?curid=2077116" title="Adolf Hrubý">
Adolf Hrubý

Adolf Hrubý (ur. 21 maja 1893 we wsi Mláka, zm. 9 czerwca 1951) – czechosłowacki polityk chłopski, przewodniczący Narodowego Zjednoczenia, a następnie minister rolnictwa i leśnictwa w rządzie Protektoratu Czech i Moraw podczas II wojny światowej.
Życiorys.
Podczas I wojny światowej służył w armii austro-węgierskiej. Dostał się do niewoli rosyjskiej. Po rewolucji październikowej, wstąpił do wojsk bolszewickich. Dowodził oddziałem złożonym z czechosłowackich ochotników. W grudniu 1918 powrócił do Czechosłowacji w celu tworzenia ruchu komunistycznego. W latach 20. i 30. działał w ugrupowaniach chłopskich. Był członkiem frakcji Rudolfa Berana. Pisał artykuły do czasopisma „Venkov”. W 1935 został deputowanym do parlamentu. 
Po utworzeniu Protektoratu Czech i Moraw 23 marca 1939 został mianowany przez prezydenta Emila Háchę szefem Narodowego Zjednoczenia. Jednakże z powodu nacisku Niemców złożył rezygnację już 7 lipca, a 26 października 1939 wybrano jego następcę. Od 19 stycznia 1942 pełnił funkcję ministra rolnictwa i leśnictwa. 
Pod koniec wojny został wybrany następcą Emila Háchy jako prezydent Protektoratu Czech i Moraw. Z tego powodu na początku kwietnia 1945 został internowany przez Niemców. Po zakończeniu wojny aresztowano go, po czym po procesie skazano na dożywocie. Zmarł w więzieniu.
Odznaczenia.
Został odznaczony Tarczą Honorową Protektoratu Czech i Moraw z Orłem Świętego Wacława.

</doc>
<doc id="2077120" url="https://pl.wikipedia.org/wiki?curid=2077120" title="Aethiothemis solitaria">
Aethiothemis solitaria

Aethiothemis solitaria − gatunek ważki z rodziny ważkowatych (Libellulidae). Szeroko rozprzestrzeniony w Afryce Subsaharyjskiej, nie jest zagrożony.
Taksonomia.
Tzw. "solitaria"-complex obejmuje prócz rzeczonego gatunku jeszcze następujące:
Dwa pierwsze z tych taksonów na "World Odonata List" zostały uznane za synonimy "Aethiothemis solitaria". Podobne ujęcie systematyczne przyjęła Międzynarodowa Unia Ochrony Przyrody (IUCN).
Występowanie.
Ten afrykański gatunek posiada szeroki zasięg występowania. Występuje od Senegalu, Liberii i Sierra Leone równoleżnikowo na wschód, osiągając na południu w kilku miejscach wybrzeże Atlantyku, a później leżąc w głębi lądu aż po południowy Sudan, po czym kieruje się na południe, osiągając Botswanę. W końcu skręca na północny zachód, osiągając wybrzeże Atlantyku. Gatunek został stwierdzony w następujących państwach:
Obecność tej ważki w Gwinei Bissau, Mali i Mozambiku jest niepewna; możliwe że występuje też w innych afrykańskich krajach.
Owad zasiedla porosłe trzciną bagna okolic rzek.

</doc>
<doc id="2077126" url="https://pl.wikipedia.org/wiki?curid=2077126" title="Jarosław Zieliński (pianista)">
Jarosław Zieliński (pianista)

Jarosław Zieliński (ur. 31 marca 1844 w Lubyczy Królewskiej, zm. 25 lipca 1922 w Santa Barbara w Kalifornii) – amerykański pianista, kompozytor, pedagog i krytyk muzyczny pochodzenia polskiego.
Życiorys.
Studiował w Konserwatorium Lwowskim u Karola Mikulego, później w Konserwatorium Wiedeńskim u Juliusza Schulhoffa.
Walczył w powstaniu styczniowym i został ranny. Wyemigrował w 1864 do USA, gdzie wstąpił do kawalerii i uczestniczył w wojnie secesyjnej po stronie Unii. Po zakończeniu wojny powrócił do zawodu muzyka. Mieszkał w Nowym Jorku, Buffalo, Detroit, Grand Rapids i od 1910 w Los Angeles, gdzie założył trio fortepianowe i został dyrektorem szkoły muzycznej. Skomponował wiele utworów fortepianowych i wokalnych, zdobył uznanie jako krytyk muzyczny i znawca muzyki Europy Wschodniej.
Zbiory biblioteki nutowej Zielińskiego stały się zalążkiem działu nut biblioteki miejskiej w Los Angeles.

</doc>
<doc id="2077130" url="https://pl.wikipedia.org/wiki?curid=2077130" title="Aquila fasciata">
Aquila fasciata



</doc>
<doc id="2077132" url="https://pl.wikipedia.org/wiki?curid=2077132" title="Tomas Behrend">
Tomas Behrend

Tomas Ugo Behrend (ur. 12 grudnia 1974 w Porto Alegre) – niemiecki tenisista pochodzenia brazylijskiego, reprezentant w Pucharze Davisa.
Kariera tenisowa.
Karierę tenisową Behrend rozpoczął w roku 1994, natomiast zakończył w 2007.
W grze pojedynczej wygrał 7 turniejów rangi ATP Challenger Tour. W deblu jest trzykrotnym finalistą rozgrywek rangi ATP World Tour.
W roku 2003 zadebiutował w reprezentacji Niemiec w Pucharze Davisa w rundzie przeciwko Białorusi. Behrend przegrał swój singlowy pojedynek w 5 setach z Maksem Mirnym.
Najwyżej sklasyfikowany w rankingu singlistów był na 74. miejscu w październiku 2005 roku, z kolei w zestawieniu deblistów w połowie października 2007 roku zajmował 43. pozycję.

</doc>
<doc id="2077133" url="https://pl.wikipedia.org/wiki?curid=2077133" title="Philadelphia International Cycling Classic">
Philadelphia International Cycling Classic

Philadelphia International Cycling Classic (dawniej Philadelphia International Championship – jednoetapowy wyścig kolarski rozgrywany w Stanach Zjednoczonych w Filadelfii, Pensylwania, zarówno dla kobiet, jak i mężczyzn. 
Wyścig mężczyzn odbył się po raz pierwszy w roku 1985 (wygrał go wówczas amerykański panczenista Eric Heiden) i organizowany jest co rok na początku czerwca. Rekordzistami pod względem zwycięstw w klasyfikacji generalnej są Amerykanie Bart Bowen oraz Kiel Reijnen - dwa triumfy. Należy do cyklu UCI America Tour i ma kategorię 1.2. Do 2005 roku organizowany pod nazwą USPRO Championship był także wyścigiem o mistrzostwo Stanów Zjednoczonych Ameryki.
Wyścig kobiecy, z kolei, po raz pierwszy zorganizowany został w 2013 roku, jako sukcesor wyścigu Liberty Classic. Od 2015 roku zaliczany jest on do cyklu najważniejszych kobiecych zawodów kolarskich - UCI Women’s World Tour.

</doc>
<doc id="2077134" url="https://pl.wikipedia.org/wiki?curid=2077134" title="Commerce Bank International Championship">
Commerce Bank International Championship



</doc>
<doc id="2077135" url="https://pl.wikipedia.org/wiki?curid=2077135" title="USPRO Championship">
USPRO Championship



</doc>
<doc id="2077137" url="https://pl.wikipedia.org/wiki?curid=2077137" title="Aquila hastata">
Aquila hastata



</doc>
<doc id="2077138" url="https://pl.wikipedia.org/wiki?curid=2077138" title="Ictinaetus hastatus">
Ictinaetus hastatus



</doc>
<doc id="2077139" url="https://pl.wikipedia.org/wiki?curid=2077139" title="Czarna (dopływ Radwi)">
Czarna (dopływ Radwi)

Czarna ("Bagnica") – struga, dopływ Radwi.
Struga płynie na Pobrzeżu Koszalińskim. Uchodzi do Radwi prawobrzeżnie na wysokości około 21 m n.p.m. Tworzy jednolitą częścią wód powierzchniowych o kodzie PLRW60002344889, leżącą w regionie wodnym Dolnej Odry i Przymorza Zachodniego. Ciek jest uznany za typ 23 (potok lub strumień na obszarze będącym pod wpływem procesów torfotwórczych).
W 2008 w pobliżu ujścia strugi do Radwi stwierdzono dobry stan biologicznego wskaźnika jakości wód powierzchniowych oraz dobry stan elementów fizykochemicznych, stan ekologiczny również sklasyfikowano jako dobry.
Połowy dozwolone są metodami spinningową i muchową, lecz wyłącznie przy użyciu przynęt sztucznych. Od 1 września do 31 grudnia obowiązuje zakaz spinningowania.
Nazwę "Czarna" wprowadzono urzędowo w 1948, zastępując niemiecką nazwę strugi – "Schwarz Bach".

</doc>
<doc id="2077140" url="https://pl.wikipedia.org/wiki?curid=2077140" title="Międzynarodowa Karta Przestrzeni Kosmicznej i Kataklizmów">
Międzynarodowa Karta Przestrzeni Kosmicznej i Kataklizmów

Międzynarodowa Karta Przestrzeni Kosmicznej i Kataklizmów (ang. "International Charter on Space and Major Disasters", fr. "Charte Internationale Espace et Catastrophes Majeures") – międzynarodowa inicjatywa niekomercyjnego zbierania i dostarczania danych teledetekcyjnych dotyczących katastrof i klęsk żywiołowych organizacjom zaangażowanym w pomoc poszkodowanym i ograniczeniu ich skutków.
Cel.
Karta ma na celu zadaniowe, tj. zorganizowane pod konkretne zgłoszone zapotrzebowanie, zbieranie i dostarczanie danych telemetrycznych w postaci konkretnych użytecznych produktów (map, wykresów, analiz) wspomagających zarządzanie kryzysowe w przypadku katastrof i klęsk żywiołowych. Dane dostarczane przez Kartę są wykorzystywane do pomocy poszkodowanym i ograniczaniu skutków kataklizmów. Instytucja Karty nie jest wykorzystywana w pozostałych częściach cyklu zarządzania kryzysowego: restytucji, odbudowie, prewencji, czy przygotowaniach do wystąpienia klęski.
Fundament działania Karty stanowią członkowskie agencje kosmiczne, których wkładem są satelity obserwacji Ziemi. 
Działanie.
Uruchomienie.
Karta jest uruchamiana na okres 4 tygodni, na kilka sposobów:
Aktywacje poprzez ONZ są możliwe dzięki porozumieniom zawartym między Kartą a Organizacją Narodów Zjednoczonych. Dzięki temu karta może zostać aktywowana na wezwanie państwa członkowskiego ONZ.
Każdy członek Karty zobowiązany jest udzielić dostępu do danych satelitarnych po wysłaniu przez użytkownika procedury żądania.
Zarząd i sekretariat wykonawczy Karty są przejmowane rotacyjnie, co 6 miesięcy, przez organizacje członkowskie. Od kwietnia 2010 kierownictwo sprawuje ESA.
Niedoskonałością Karty pozostaje ilość satelitów i czujników obserwujących Ziemię, która jest niewystarczająca do natychmiastowej reakcji na wezwania użytkowników, i która nie może przekazywać informacji w czasie zbliżonym do rzeczywistego (co kilka godzin), czego wymaga skuteczne ratownictwo i zarządzanie kryzysowe.
Średni czas wykonania pierwszych obserwacji z orbity wynosi około 2 dób. Średni czas obróbki danych i wykonania użytecznych produktów waha się od mniej niż godziny do pół doby. Średni czasy analizy danych i wykonania pierwszych ocen sytuacji i zniszczeń wynosi mniej niż pół doby. Produkty i analizy wykonują dla Karty zwykle podmioty współpracujące, których zasoby są dostępne 24 godziny na dobę.
Zastosowania.
Głównymi klęskami powodującymi aktywację Karty są zdarzenia hydrologiczne i meteorologiczne. W latach 2000-2010 na 260 użyć Karty w 90 krajach 120 razy aktywowano ją z uwagi na powodzie, a 37 razy z uwagi na huragany. Przykłady wydarzeń, gdy użyto Karty Przestrzeni Kosmicznej i Kataklizmów:
Karta jest używana w przypadku dużych katastrof i klęsk żywiołowych, około 200-400 razy rocznie, na średnio ponad 800 kataklizmów występujących rocznie na świecie. 
Ustanowienie karty.
Karta została ustanowiona przez Europejską Agencję Kosmiczną i Francuską Agencję Kosmiczną w trakcie konferencji UNISPACE III, przeprowadzonej w Wiedniu, 19-30 lipca 1999. Weszła w życie 1 listopada 2000 po podpisaniu jej 20 października 2000 przez Kanadyjską Agencję Kosmiczną. Do dyspozycji Karty oddano satelity ERS i Envisat.
We wrześniu 2001 do Karty przystąpiła Indyjska Organizacja Badań Kosmicznych (ISRO) i amerykańska Administracja Oceanu i Atmosfery (NOAA). W lipcu 2003, Argentyńska Agencja Kosmiczna (CONAE). W lutym 2005, Japońska Agencja Kosmiczna (JAXA), a później Amerykańska Służba Geologiczna (USGS). W listopadzie 2006, British National Space Centre (obecnie Brytyjska Agencja Kosmiczna, UKSA), i powiązana z nią Disaster Monitoring Constellation. W maju 2007 do Karty dołączyła Chińska Agencja Kosmiczna (CNSA). 
Jesienią 2010 roku do Karty przystąpiły Niemcy, za pośrednictwem agencji DLR. 7 lipca 2011 dwunastym członkiem Karty stał się KARI, reprezentujący Koreę Południową. W tym samym roku, 8 listopada, do Karty przystąpiła Brazylia, reprezentowana przez Narodowy Instytut Badań Kosmicznych (INPE).
Członkowie i zasoby.
Członkami Karty jest 14 organizacji krajowych i międzynarodowych reprezentujących ponad 40 krajów:
Autoryzowani użytkownicy.
Autoryzowanymi użytkownikami Karty, mogącymi aktywować ją bezpośrednio, jest ponad 40 organizacji z 36 krajów reprezentowanych przez 10 członków Karty: 
Współpraca.
Współpraca międzykontynentalna.
Na prośbę międzyrządowej Grupy Obserwacji Ziemi (GEO, Group on Earth), wystosowaną w 2007, Karta przedsięwzięła szereg inicjatyw, w 2009 i 2010, ułatwiających większej ilości członkom GEO na jej użycie, szczególnie, że do tej pory 44 z 81 krajów-członków GEO nie miało do Karty bezpośredniego dostępu.
W kwietniu 2009 Karta ustanowiła interfejs z organizacją Sentinel Asia, regionalnym azjatyckim ośrodkiem obserwacji Ziemi do zastosowań zarządzania kryzysowego. Pozwoliło to na poprawę zwiększenie możliwości obu systemów w obszarze Azji i Pacyfiku. Październiku 2009 Azjatyckie Centrum Przeciwdziałania Klęskom Żywiołowym (ADRC, Asian Disaster Reduction Centre) otrzymało status "instytucji współpracującej z Kartą", dający prerogatywę uruchamiania Karty na tych samych przesłankach, co Sentinel Asia. Porozumienie dało dostęp do karty 31 krajom, w tym 28, które wcześniej nie miały bezpośredniego dostępu do Karty. Piętnaście z nich jest członkami GEO. 
Przy współpracy z GEO zorganizowano konsultacje potencjalnych użytkowników Karty w Afryce. Przyszli użytkownicy mogli wypowiedzieć się o swoich oczekiwaniach wobec systemu i jego użycia w zarządzaniu kryzysowym. Dwuletnim rozmowom przeprowadzanym przez ESA towarzyszyły warsztaty uświadamiające i treningowe. Zaproszono do nich 17 krajów afrykańskich najbardziej narażonych na klęski żywiołowe: Angolę, Demokratyczną Republikę Konga, Egipt, Etiopię, Kenię, Madagaskar, Mali, Maroko, Mozambik, Namibię, Niger, Republikę Południowej Afryki, Senegal, Tanzanię, Wybrzeże Kości Słoniowej, Ugandę i Zambię.
Współpraca europejska.
Z uwagi na zbieżność celów Karty z założeniami inicjatywy Globalnego Monitoringu Środowiska i Bezpieczeństwa (GMES, Global Monitoring for Environment and Security), prowadzonej przez ESA i Komisję Europejską, rozpoczęto współpracę między nimi. Ze strony Karty biorą w niej udział europejscy członkowie (UK Space Agency, CNES i ESA), a ze strony GMES, projekt SAFER. Współpraca obejmuje również analizę i wytwarzanie produktów z danych telemetrycznych dostępnych dla obu systemów. SAFER udostępnia Karcie dane z najnowszych europejskich satelitów obserwacji Ziemi, jak niemiecki TerraSAR-X, czy włoska konstelacja COSMO-SkyMed.
Pomoc GMES SAFER wykorzystano kilkukrotnie podczas aktywacji Karty w 2009 (majowy cyklon Aila w Bangladeszu; sierpniowe pożary lasów w Grecji; wrześniowa burza tropikalna na Filipinach) i 2010 (styczniowe trzęsienie ziemi na Haiti; kwietniowy wybuch wulkanu na Islandii).

</doc>
<doc id="2077141" url="https://pl.wikipedia.org/wiki?curid=2077141" title="International Charter on Space and Major Disasters">
International Charter on Space and Major Disasters



</doc>
<doc id="2077142" url="https://pl.wikipedia.org/wiki?curid=2077142" title="Charte Internationale Espace et Catastrophes Majeures">
Charte Internationale Espace et Catastrophes Majeures



</doc>
<doc id="2077143" url="https://pl.wikipedia.org/wiki?curid=2077143" title="Kościół św. Marii Magdaleny w Sandomierzu">
Kościół św. Marii Magdaleny w Sandomierzu

Kościół św. Marii Magdaleny – rzymskokatolicki kościół, który znajdował się w Sandomierzu, powstały w średniowieczu w obrębie nowo ulokowanego miasta, rozebrany w 1860 roku.
Historia.
Po zniszczeniu miasta przez najazd wojsk mongolsko-tatarskich w 1260 roku postanowiono zlokalizować Sandomierz bliżej skarpy wiślanej. Decyzją Leszka Czarnego w 1289 roku oddano Zakonowi Kaznodziejskiemu kościół św. Marii Magdaleny, znajdujący się w obrębie nowych murów miejskich. Konwent św. Marii Magdaleny miał zapobiec sytuacji z przeszłości, kiedy to w 1260 roku wymordowano wszystkich zakonników konwentu św. Jakuba. Stąd w 1289 roku książę Leszek Czarny, za zgodą Witkona - wójta sandomierskiego oraz mieszczan, ofiarował klasztorowi św. Jakuba plac wewnątrz murów miejskich Sandomierza. Od tej daty mierzy się powstanie klasztoru św. Marii Magdaleny. Pierwszy murowany kościół i klasztor powstał tu w latach 1334-1368. W 1399 roku został rozbudowany przez prowincjała dominikanów Andrzeja Ruteni. Z biegiem czasy zakonnicy z Marii Magdaleny coraz bardziej uniezależniali się od macierzystego konwentu i w 1645 roku klasztor Marii Magdaleny stał się odrębnym konwentem. Zależność od klasztoru św. Jakuba podkreślana była daniną płaconą przez klasztor Marii Magdaleny w wysokości 10 złotych. Konwent Mari Magdaleny istniał do 1807 roku, gdy nieliczni zakonnicy zostali przeniesieni do klasztoru św. Jakuba. W 1809 roku utworzono w budynkach klasztornych magazyny, a w 1860 roku kościół św. Marii Magdaleny został rozebrany.
Nieliczne pozostałości wyposażenia kościoła św. Marii Magdaleny zostały przeniesione do kościoła św. Jakuba. Materiał zrujnowanego kościoła posłużył do budowy sandomierskiego Pałacu Biskupiego. Zachowało się jedynie tzw. ucho igielne, czyli furta dominikańska, która łączyła oba klasztory wytyczoną drogą przez Wąwóz Świętojakubski. Zarys fundamentów kościoła Mari Magdaleny jest wybrukowany kolorową kostką na placu przy sandomierskim Urzędzie Miasta, który mieści się w dawnych budynkach klasztornych.

</doc>
<doc id="2077145" url="https://pl.wikipedia.org/wiki?curid=2077145" title="Rai Uno">
Rai Uno



</doc>
<doc id="2077147" url="https://pl.wikipedia.org/wiki?curid=2077147" title="Rai Due">
Rai Due



</doc>
<doc id="2077148" url="https://pl.wikipedia.org/wiki?curid=2077148" title="Rai Tre">
Rai Tre



</doc>
<doc id="2077149" url="https://pl.wikipedia.org/wiki?curid=2077149" title="Abigail Fisher">
Abigail Fisher

Abigail Fisher (ur. 30 sierpnia 1957 w Conway) – amerykańska narciarka alpejska.
Kariera.
W zawodach Pucharu Świata zadebiutowała 15 stycznia 1975 roku w Schruns, gdzie zajęła 35. miejsce w zjeździe. Pierwsze punkty wywalczyła 21 lutego 1975 roku w Naeba, gdzie zajęła piąte miejsce w slalomie. Na podium zawodów tego cyklu pierwszy raz stanęła 9 grudnia 1976 roku w Val d’Isère, kończąc rywalizację w gigancie na drugiej pozycji. W zawodach tych rozdzieliła Lise-Marie Morerod ze Szwajcarii i Austriaczkę Annemarie Moser-Pröll. W kolejnych startach jeszcze dwa razy stawała na podium: 6 marca 1977 roku w Sun Valley była trzecia w gigancie, a 10 grudnia 1978 roku w Piancavallo była najlepsza w slalomie. W sezonie 1977/1978 zajęła czternaste miejsce w klasyfikacji generalnej.
Wystartowała w slalomie na igrzyskach olimpijskich w Innsbrucku w 1976 roku, ale nie wystartowała w drugim przejeździe. Podczas rozgrywanych cztery lata później igrzyskach w Lake Placid nie ukończyła drugiego przejazdu w slalomie. Zajęła też między innymi 26. miejsce w zjeździe na mistrzostwach świata w Garmisch-Partenkirchen w 1978 roku.

</doc>
<doc id="2077156" url="https://pl.wikipedia.org/wiki?curid=2077156" title="Ayla Kell">
Ayla Kell

Ayla Kell (ur. 7 października 1990 w Los Angeles) – amerykańska aktorka. Najbardziej znana jest z serialu telewizyjnego stacji ABC Family – "Za wszelką cenę" ("Make It or Break It").
Życie prywatne.
Poza aktorstwem, Ayla jest również tancerką oraz dekoratorką ciast.
Kariera.
Kell zaczęła poważnie studiować balet w młodym wieku w Kodak Theatre w Hollywood, Kalifornia, gdzie występowała jako Greta w przedstawieniu Dziadek do orzechów. Ukończyła piętnastoletnie Royal Academy of Dance oraz występowała w finałach Youth Prix America Grand Prix w Nowym Jorku. Występowała w wielu reklamach międzynarodowych dla m.in. The Walt Disney Company, Sony, Mattel oraz Pringles.
Od 2009 roku występuje w serialu "Za wszelką cenę" ("Make It or Break It") stacji ABC Family jako młoda gimnastyczka – Payson Keeler. Pojawiała się gościnnie w takich serialach jak "" oraz "Bez śladu".
Filmografia.
FILMY
SERIALE

</doc>
<doc id="2077159" url="https://pl.wikipedia.org/wiki?curid=2077159" title="John Farrow">
John Farrow

John Villiers Farrow (ur. 10 lutego 1904 w Sydney, zm. 28 stycznia 1963 w Los Angeles) – amerykański scenarzysta i reżyser filmowy pochodzenia australijskiego. Ojciec aktorki Mii Farrow.
Laureat Oscara (1957) za scenariusz do filmu "W 80 dni dookoła świata" (1956) – nagrodę tę otrzymał wspólnie z Jamesem Poe i S.J. Perelmanem. W 1943 otrzymał również nominację do tej nagrody za reżyserię filmu "Wake Island" (1942).
W 1953 został odznaczony Orderem Imperium Brytyjskiego. Otrzymał także Order Zakonu Rycerskiego Grobu Bożego w Jerozolimie z rąk papieża Piusa XI.
Życie prywatne.
Po nieudanym małżeństwie z Felice Lewin w 1936 poślubił aktorkę Maureen O’Sullivan. Ich związek trwał do śmierci Farrowa w 1963. Mieli siedmioro dzieci; cztery córki: Mia (ur. 1945), Prudence (ur. 1948), Stephanie (ur. 1949), Tisa (ur. 1951) oraz trzech synów: Michael (ur. 1939, zm. 1958), Patrick (ur. 1942, zm. 2009), John (ur. 1946). Wszystkie córki związały się z branżą filmową, jednak tylko Mia zrobiła wielką karierę.
John Farrow zmarł nagle na zawał serca na dwa tygodnie przed 59. urodzinami.
Wybrana filmografia.
Reżyser:

</doc>
<doc id="2077167" url="https://pl.wikipedia.org/wiki?curid=2077167" title="Ray J">
Ray J

Ray J, właściwie William Raymond Norwood Jr. (ur. 17 lutego 1981 w McComb) – amerykański piosenkarz R&amp;B, autor tekstów, raper, aktor, osobowość telewizyjna i przedsiębiorca. Młodszy brat piosenkarki Brandy i pierwszy kuzyn rapera Snoopa Dogga. W styczniu 2017 wziął udział w dziewiętnastym sezonie brytyjskiego reality show "Celebrity Big Brother".
Życiorys.
Urodził się i dorastał w McComb w stanie Missisipi jako syn Sonji (z domu Bates) i piosenkarza gospel Williego Norwooda. Jego starsza siostra, Brandy Rayana Norwood (ur. 1979), jest wielokrotnie nagradzaną, platynową artystką nagrywającą. Dorastał w Carson w Kalifornii. Wkrótce przeniósł się z rodziną do Los Angeles w Kalifornii. W 1989, w wieku ośmiu lat zaczął brać udział w przesłuchaniach i występować w reklamach telewizyjnych różnych firm.
Grał przybranego syna L.J. Beckleya w sitcomie Fox "The Sinbad Show" (1993-1994). Został potem obsadzony w roli Cedrica Williamsa w dreszczowcu telewizyjnym HBO "Wróg wewnętrzny" ("The Enemy Within", 1994), remake’u "Siedem dni w maju" z 1964, u boku Foresta Whitakera. W dramacie historycznym "Once Upon a Time...When We Were Colored" (1995) wystąpił w roli 12-letniego Cliffa. Po udziale w komedii fantastycznonaukowej Tima Burtona "Marsjanie atakują!" ("Mars Attacks!", 1996), pojawił się jako Martin w filmie akcji Warner Bros. o superbohaterach opartym na postaci DC Comics "Stalowy rycerz" ("Steel", 1997) z Shaquille O’Nealem. Jego wyluzowany wizerunek i chłopięcy wygląd spodobały się producentom sitcomu UPN "Zwariowana rodzinka" ("Moesha"), angażując go do roli Doriana „D-Money” Longa, którą grał od 30 marca 1999 zakończenia serii w 20 listopada 2000.
Podobnie jak w przypadku jego siostry Brandy, jego pasją stała się muzyka. Na swoim debiutanckim albumie R&amp;B "Everything You Want" (1997), wydanym przez Elektra Records, napisał fragment utworu wraz z Kipperem Jonesem i w duecie z Brandy w funkowym utworze „Thank You”. W 2000 podpisał kontrakt z Atlantic Records i wydał swój drugi album "This Ain’t a Game" (2001). 20 września 2005 ukazał się w sklepach trzeci album "Raydiation". Czwarty album studyjny "All I Feel" wydany został 8 kwietnia 2008.
Życie prywatne.
Od listopada 2000 do października 2007 był związany z Lil’ Kim. Od maja 2003 do maja 2006 był w związku z Kim Kardashian. W lutym 2007 pornograficzne domowe wideo, które nakręcił z Kardashian w 2002, zostało upublicznione. Seks taśma pary "Kim Kardashian, Superstar" przyniosła Kardashian dużą popularność. Kardashian pozwała Vivid Entertainment za własność taśmy. Pod koniec kwietnia 2007 Kardashian zrezygnowała z pozwu i dostała 5 mln dolarów od Vivid Entertainment.
12 sierpnia 2016 poślubił Princess Pilipinę Love w rzymskokatolickiej katedrze Świętej Wibianay w Los Angeles. Ma dwoje dzieci: córkę Melody (ur. 22 maja 2018) i syna Epika Raya (ur. 30 grudnia 2019). 5 maja 2020 doszło do separacji.

</doc>
<doc id="2077168" url="https://pl.wikipedia.org/wiki?curid=2077168" title="Armenia Mniejsza">
Armenia Mniejsza



</doc>
<doc id="2077169" url="https://pl.wikipedia.org/wiki?curid=2077169" title="Załęcze (województwo zachodniopomorskie)">
Załęcze (województwo zachodniopomorskie)

Załęcze – osada w Polsce położona w województwie zachodniopomorskim, w powiecie stargardzkim, w gminie Stara Dąbrowa.
Stanowi odrębne sołectwo.

</doc>
<doc id="2077171" url="https://pl.wikipedia.org/wiki?curid=2077171" title="Zakon Braci Mniejszych Kapucynów">
Zakon Braci Mniejszych Kapucynów

Zakon Braci Mniejszych Kapucynów (kapucyni) – katolicka wspólnota zakonna z grupy zakonów żebrzących, wyodrębniona ze wspólnoty zakonnej stworzonej przez św. Franciszka z Asyżu w 1209 roku. Zakon ów oddzielił się od dwóch pozostałych zakonów w 1528 roku, 11 lat po podziale franciszkanów na Braci Mniejszych i Braci Mniejszych Konwentualnych.
Zakon Braci Mniejszych Kapucynów od początku swojego istnienia dał Kościołowi 10 kardynałów, 2 patriarchów, 69 arcybiskupów i 278 biskupów
Historia.
Powodem, dla którego założyciel Matteo Serafini da Bascio powołał do życia nową gałąź zakonu, było odchodzenie przełożonych od surowej reguły stworzonej przez św. Franciszka. Dotyczyło to zwłaszcza ślubu ubóstwa oraz niemożności życia w zakonie kontemplacyjnym. Ojciec da Bascio przekonał się o konieczności zreformowania zakonu w czasie zarazy, która nawiedziła księstwo Camerino w 1523 roku. Epidemia została przyjęta w pobliskim klasztorze obserwantów Montefalcone z obojętnością. Prowincjał zakonu, dowiedziawszy się o planach ojca Matteo da Bascio, nakazał uwięzić go w areszcie w klasztorze we Forani. Gdy da Bascio odzyskał wolność, wraz z dwoma rodzonymi braćmi, ojcem Ludwikiem z Fossombrone i bratem Rafałem kontynuował walkę o zreformowanie zakonu. W konsekwencji na wszystkich trzech nałożona została ekskomunika przez generała obserwantów. Wobec tych wydarzeń zbuntowani bracia uciekli z klasztoru i schronili się w pustelni ojców kamedułów. Wtedy też wspólnota zajęła się ofiarną służbą chorym na dżumę, dzięki czemu uzyskali wsparcie starszej siostry pierwszego założyciela, Katarzyny Cybo. Księżna Camerino wstawiła się za młodą wspólnotą u swojego wuja, papieża Klemensa VII. W czerwcu 1528 roku papież pozwolił kilku braciom z Zakonu Braci Mniejszych na odłączenie się od współtowarzyszy, utworzenie nowej rodziny zakonnej i zamieszkanie w eremach. Decyzję tę ogłosił w bulli "Religionis zelus".
Przez kilkanaście kolejnych lat kapucyni toczyli bój z Zakonem Braci Mniejszych o uznanie ich za prawowity zakon. Obserwanci nakłonili Klemensa VII do utworzenia dwóch dokumentów, które osłabiały nowe zgromadzenie. 9 kwietnia 1534 roku dokumentem "Cum sicut accepimus" papież zakazał przyjmowania kapucynom obserwantów. W drugim dokumencie groził przyjętym już obserwantom ekskomuniką, o ile ci nie wróciliby do swoich pierwotnych klasztorów w ciągu 50 dni. Generał Zakonu Braci Mniejszych, Wincenty Lunellus, namówił cesarza Karola V, aby ten zwrócił się do papieża z poparciem dla obserwantów. W konsekwencji cesarz nazwał zakon "nową sektą" i prosił głowę Kościoła katolickiego o zduszenie jej w zarodku. Kapucyni uzyskali poparcie Vittorii Colonny, która namówiła cesarza i papieża, żeby zmienili swój pogląd o zakonie. Wreszcie Klemens VII ogłosił, że „kanoniczne potwierdzenie reformy kapucyńskiej obowiązuje raz na zawsze".
Mimo tego rok później po raz kolejny zakazano przechodzić z zakonu obserwantów do zakonu kapucynów, a następnie zakazano kapucynom osiedlać się poza terenem Włoch.
W tym czasie pojawiły się trudności z wyborem nowego generała kapucynów. Oskarżono dotychczasowego generała o. Ludwika z Fossombrone o brak działalności apostolskiej. Wybór o. Bernardyna z Astii w 1535 roku, spotkał się z protestem o. Ludwika i spowodował jego odejście z zakonu. Bernardyn z Astii wyjednał u papieża Pawła III zatwierdzenie pierwszych konstytucji zakonu, bullą „Exponi vobis” z 25 sierpnia 1536 roku. Większość z nich pozostały niezmienione aż do czasów współczesnych. Już w latach 1535–1538 i 1546–1552, czyli za swojego panowania, podzielił zakon na 12 prowincji, mając do dyspozycji 700 zakonników. Jednocześnie zapoczątkował działalność misyjną, wysyłając zakonników do Egiptu, gdzie ponieśli śmierć męczeńską.
Kłopotów kapucynom przysporzył nowo wybrany w październiku 1538 roku generał zakonu ojciec Bernard ze Sieny, zwany popularnie „Ochino”. Po kilku latach udanych rządów, coraz częściej oskarżano go o współpracę z Janem Waldesem – zwolennikiem reformy Kościoła wzorowanej na poglądach Marcina Lutra. Ochino nie przeczył swoim poglądom, głosił je otwarcie co spotkało się z wielkim niezadowoleniem ówczesnego papieża. Wezwany do Rzymu, schronił się w Genewie, gdzie wyrzekł się wiary katolickiej. Na cały zakon padło podejrzenie herezji. Podejrzenie do tego stopnia poważne, że Paweł III i zwołany przez niego konsystorz byli zdecydowani podjąć decyzję o kasacji zakonu. Nie zgodził się na to kardynał San Severino, który wskazał na możliwość praworządności całego zakonu nie zniszczonej przez zgubne działania ostatniego generała. Badania potwierdziły tę tezę, zakon uratowano a nowym generałem w 1543 roku został o.Franciszek z Jesi, który świętością swego życia doprowadził do rozkwitu zakonu. Założyciel kapucynów, ojciec Matteo Serafini da Bascio podobnie jak i jego brat a zarazem następca na stanowisku przełożonego, ojciec Ludwik z Fossonabrone odszedł z zakonu i wrócił do obserwantów.
Ostatecznie zakon został zatwierdzony przez papieża Pawła IV bullą "Pastoralis officii" w 1560 r. W tym czasie nastąpiła dynamiczna ekspansja terytorialna Zakonu. Wciąż jednak obowiązywał zakaz papieża Pawła III z 1537 roku, który zabronił kapucynom „przekroczyć Alpy”. Zakaz cofnięto dopiero dzięki bulli papieża Grzegorza XIII "Ex nostri pastoralis officii debito" z 6 maja 1574 r. kapucyni stopniowo przenosili się do klasztorów w głąb Europy. Osiedlili się we Francji w 1574 roku, w Hiszpanii (1577–1578), Anglii (1580), Szwajcarii (1584), Niderlandach (1585), Tyrolu (1593), Czechach (1599), Bawarii (1600), Irlandii (1615). W 1612 powstał klasztor w Brazylii. Przyczyniali się do ponownego szerzenia wiary katolickiej w krajach protestanckich oraz do utrwalenia potrydenckiej reformy Kościoła.
Na początku XVII w. wskutek sporów o tzw. pierworodztwo papież Paweł V w bulli "Militantis Ecclesiae" z 15 XI 1608 (a w 1627 r. także papież Urban VIII), uznał kapucynów za prawdziwych Braci Mniejszych i autentycznych synów św. Franciszka. Wreszcie papież Paweł V w bulli "Alias felicis recordationis" z 23 stycznia 1619 r. udzielił kapucynom pełnej niezależności i autonomii. Miało to wymiar nie tylko symboliczny (uwolniono kapucynów spod patronatu Braci Mniejszych Konwentualnych), ale również prawny. Od tej pory, zakon mógł swobodnie wybierać generała zakonu, a nie jedynie wikariusza generalnego. Tę datę uznaje się za oficjalne zatwierdzenie kapucynów jako wspólnoty zakonnej.
Kapucyni zachęceni do działania, założyli swoje placówki w Syrii (1625), w krajach Ameryki Południowej i Centralnej (1632-35), Etiopii (1637), Kongo (1645) i Indiach Wschodnich (1640). W tym czasie istniały już 42 prowincje i 1192 domów zrzeszających 16966 zakonników. W 1761 roku kapucyni mieli już 64 prowincje oraz 1730 domów zakonnych różnej rangi. W zakonie była wtedy największa ilość członków – 34029 zakonników. Mimo znaczenia zakonu oraz dobrej reputacji jego członków, pojawiają się trudności spowodowane oświeceniowymi nurtami (m.in. racjonalizm, naturalizm) nie sprzyjającymi życiu zakonnemu. Kapucyni ucierpieli podczas rewolucji francuskiej, wskutek napoleońskich kasat zakonów, józefinizmu w monarchii habsburskiej, regalizmu w Hiszpanii, rozbiorów w Polsce. W wielu krajach zakon zanika, w innych uzależniony zostaje od warunków politycznych, a działalność wygasa z powodu zmniejszającej się liczby zakonników. W połowie XIX w. zamknięto nowicjaty, ograniczono wiek wstępowania dla kandydatów, zabroniono budować klasztory. Zakonnicy żyli częściowo w rozproszeniu, a jeśli byli w klasztorach, to ich życie zakonne uległo sporemu wypaczeniu.
Uciekając z klasztorów europejskich kapucyni udają się około 1842 r. do Ameryki Łacińskiej, zakładają placówki w Gwatemali (1852), Ekwadorze (1877) obok założonych tam wcześniej przez Włochów placówek w Chile (1848–1852) i Urugwaju (1850). Prześladowania w czasie kulturkampfu spowodowały przeniesienie się kapucynów niemieckich do Stanów Zjednoczonych i założenie tam 2 prowincji zakonnych: Kalwaryjskiej w 1858 roku i Pensylwańskiej w roku 1873.
Gdy w 1847 roku wybrano na urząd generała o. Wenantego Burdesio z Turynu, skodyfikowano prawo partykularne i wprowadzono je w życie. Kolejni generałowie, zarówno ci narzuceni przez papieża jak i ci, których wybrał zakon, próbowali przywrócić zakonowi dawną świetność. Ta sztuka udała się dopiero o. Bernardowi Christen z Andermatt, od którego rządów rozpoczęło się trwałe odrodzenie we wszystkich niemal krajach. Nowy generał usprawnił apostolską działalność zakonu, m.in. zreorganizował misje zagraniczne ustalając odpowiednie podstawy prawne oraz przypisując każdą z nich odpowiedniej prowincji. Zredagował także "Ceremoniał" (Rzym, 1892), ujednolicający obrzędy liturgiczne. Wskutek tych działań zaczęła wzrastać liczba członków: z około 7000 w 1888 roku do 10 056 w 55 prowincjach i 736 domach w 1910 roku.
Podczas pierwszej wojny światowej zakon znów doznał poważnych strat. Około 3000 zakonników powołano do wojska, a ponad 100 obiektów zakonnych zajęło wojsko. Ponowny rozwój przyniosły lata międzywojenne. W 1920 roku zakon liczył 805 domów i 9795 zakonników, a 20 lat później było już 1086 domów i 13 772 zakonników. W 1930 r. założono Instytut Historyczny, przeniesiony w 1940 roku z Asyżu do Rzymu. W zniszczonej działaniami wojennymi Europie odnotowano kolejne straty, zarówno w ludziach, jak i w majątku zakonu. Po wojnie jednak zakon nie tylko wyrównał straty, ale odnotował znaczny wzrost. W 1965 r. kapucyni liczyli łącznie z nowicjuszami 15700 członków, w tym 1181 kapłanów oraz 3529 braci zakonnych. Posiadano 1261 domy zakonne w 93 różnych jednostkach administracyjnych. W okresie powojennym kapucyni objęli wiele placówek misyjnych. W 50 misyjnych jednostkach administracyjnych pracowało 1457 zakonników. Podczas Soboru Watykańskiego II zakon podjął dzieło odnowy zgodnej z założeniami soborowymi.
Zakon w Polsce.
Do Polski zakon sprowadził król Jan III Sobieski w sierpniu 1681 roku. Dziesięć lat później otworzyli nowicjat, przyjmując pierwszych kandydatów. Pierwszy klasztor powstał w Warszawie, drugi w Krakowie, kolejne we Lwowie i Lublinie. W 1754 r. papież Benedykt XIV wydał brewe "Quaecumque ad majorem", którym powołał do życia pierwszą prowincję polską kapucynów pod wezwaniem św. Wojciecha i św. Stanisława.
Zabory spowodowały opóźnienie rozwoju zakonu na tych terenach. Zaborcy zabronili przyjmować nowicjuszy, skasowano niektóre klasztory w obawie, że mogą opóźnić proces wynarodowienia Polaków. Epoka napoleońska przyniosła ustanowienie trzech prowincji na tych terenach: ruskiej, na terenie Imperium Rosyjskiego; polskiej, na terenie Królestwa Kongresowego oraz galicyjskiej na terenach pod zarządem Austro-Węgier. Prowincję ruską rozwiązano w 1888 roku, pozostałe dwie przetrwały aż do odzyskania niepodległości przez Polskę. Kapucyni zgodnie z przewidywaniami zaborców okazali się ofiarnymi krzewicielami polskiego patriotyzmu. Do kapucynów należeli m.in. bł. Honorat Koźmiński, o. Prokop Leszczyński, o. Wacław Nowakowski oraz uczestnicy powstania styczniowego o. Maksym Tarejew i o. Agrypin Konarski.
Rozkwit zakonu, utworzenie seminariów duchownych przypada na okres dwudziestolecia międzywojennego, kiedy to do zakonu dołączyło wielu nowych zakonników. Odzyskano wiele skasowanych wcześniej klasztorów, objęto nowe fundacje (m.in kościół i klasztor na Zamarstynowie we Lwowie oraz we wsi Przełom k. Grodna), co spowodowało podniesienie komisariatu krakowskiego do rangi prowincji w 1939 roku. Kapucyni znaleźli się wśród ofiar prześladowań a czasie II wojny światowej. Wśród 108 błogosławionych męczenników beatyfikowanych przez Jana Pawła II znajduje się 5 kapucynów z prowincji warszawskiej.
Po zakończeniu wojny i ustaleniu nowych granic Polski prowincja krakowska została pozbawiona większości swoich klasztorów. Kapucyni udali się zatem na ziemie zachodnie i północne, gdzie w bardzo trudnych warunkach tworzyli nowe wspólnoty parafialne. Domy zakonne po wojnie powstały w Gdańsku, Nowej Soli, Bytomiu, Pile, Wrocławiu, Wołczynie i Wałczu. W 1952 r. generał zakonu z prowincji krakowskiej wyodrębnił prowincję warszawską. 
Mimo przeszkód jakie czekały na wszystkie religijne wspólnoty po wojnie, zakon nadal się rozwijał i podejmował nowe wyzwania duszpasterskie. 
Pochodzenie nazwy.
Nazwa „kapucyni” pochodzi od włoskiego słowa "Capuccini", którym to dzieci z włoskich wiosek nazwały zjawisko pojawienia się w okolicy zakapturzonych, brodatych zakonników. Słowo "Capuccio" w języku włoskim oznacza kaptur. Dokumenty Stolicy Apostolskiej zatwierdziły w 1534 roku jedynie zwyczajową dotychczas nazwę "scappucciati", co w języku włoskim oznacza przydomek „kapturowi”.
Święci i Błogosławieni.
Z zakonu wywodzi się 16 świętych i 71 błogosławionych (w tym 7 Polaków).
Generałowie zakonu.
Od 3 września 2018 generałem jest Roberto Genuin, zastępując na tym stanowisku Mauro Jöhriego. 
Polskie Prowincje.
Zakon Braci Mniejszych Kapucynów dzieli się w Polsce na dwie prowincje:
Prowincja Krakowska.
21 wspólnot w Polsce (Bytom, Częstochowa, Gdańsk, Katowice Załęże, Kielce, Kraków, Kraków-Olszanica, Krosno, Nowa Sól, Piła, Sędziszów Małopolski, Skomielna Czarna (ośrodek rekolekcyjny i parafia), Stalowa Wola, Tenczyn (dom rekolekcyjny i parafia), Terliczka (sanktuarium), Wałcz Wołczyn, Wrocław, Zagórze); Dom Obecności w Kownie na Litwie, 6 wspólnot Wiceprowincji Ukrainy, Dom Obecności w Woroneżu w Rosji i 3 wspólnoty Kustodii w Bułgarii.
Bracia Prowincji Krakowskiej żyją i pracują na 4 kontynentach: W Europie, w Azji, w Afryce oraz Ameryce Północnej. Grupy braci lub pojedynczy bracia żyją i posługują w innych prowincjach zakonu: Czechach, Austrii (południowy Tyrol), Italii (Umbria, Genua), Libanie, Czadzie, Republice Środkowej Afryki i Kanadzie.
Prowincja Warszawska.
18 wspólnot klasztornych w Polsce (Biała Podlaska, Bydgoszcz, Gorzów Wielkopolski, Krynica Morska, Lubartów, Lublin, Lublin – Poczekajka, Łomża, Mogilno, Nowe Miasto nad Pilicą, Olsztyn, Orchówek, Rywałd Królewski, Serpelice, Warszawa, Zakroczym, Zakroczym - CDH; 1 klasztor i 2 domy obecności na Łotwie, 6 wspólnot klasztornych Wiceprowincji Białorusi, 4 wspólnoty Kustodii w Szwecji i 4 wspólnoty w Gabonie.
Bracia Prowincji Warszawskiej żyją i pracują na 5 kontynentach: W Europie, w Australii, w Afryce, w Ameryce Północnej i Azji. Grupy braci lub pojedynczy bracia żyją i posługują w innych Prowincjach Zakonu: w Wielkiej Brytanii, Australii, Gwatemali, Niemczech, Belgii, Szwecji, Białorusi, Łotwy Turcji, Italii (Loreto, Manopello, Viterbo, Rzym), w USA.
Klasztory na świecie.
Afryka.
Algieria – 1 dom w Tiaret, Wiceprowincja Angoli – 13 domów, Kustodia Beninu – 3 domy, Burkina Faso – 1 dom, Kustodia Kamerunu – 3 domy, Wiceprowincja Wysp Zielonego Przylądka – 7 domów, Kustodia Wybrzeża Kości Słoniowej – 3 domy, Prowincja Erytrei – 21 domów, Etiopia – 1 dom w Soddo, Wiceprowincja Generalna Etiopii – 18 domów, Gabon – 1 dom w Libreville), Ghana – 1 dom, Gwinea Równikowa – 2 domy, Wiceprowincja Generalna Kenii – 8 domów, Prowincja Madagaskaru – 18 domów, Malawi – 3 domy, Wiceprowincja Generalna Mozambiku – 7 domów, Namibia – 2 domy, Kustodia Nigerii – 5 domów, Wiceprowincja Generalna Czadu i Rep. Centralnej Afryki – 15 domów, Kongo -1 dom w Brazzaville, Wiceprowincja Generalna Demokratycznej Republiki Konga, Seszele – 1 dom, Wiceprowincja Południowej Afryki – 7 domów, Sudan – 3 domy, Prowincja Tanzanii – 33 domy, Wiceprowincja Zambii – 8 domów, Kustodia Ugandy – 5 domów, Kustodia Zimbabwe – 5 domów.
Środkowy i Bliski Wschód.
Wiceprowincja Generalna Arabii – 9 domów, Dom w Jerozolimie, Wiceprowincja Pakistanu – 9 domów, Kustodia Turcji – 5 domów, Wiceprowincja Generalna Bliskiego Wschodu – 9 domów
Oceania.
Prowincja Australijska – 6 domów, Kustodia Nowej Zelandii – 2 domy, Wiceprowincja Papui-Nowej Gwinei – 7 domów.
Ameryka Północna.
Prowincja Kanady Centralnej – 9 domów, Prowincja Kanady Wschodniej – 22 domy, Meksyk – 3 domy, Stany Zjednoczone (1 dom w Nowym Orleanie, Prowincja Ameryki Środkowej – 8 domów, Prowincja Kalifornijska – 8 domów, Prowincja Kalwaryjska – 27 domów, Prowincja New Jersey – 12 domów, Prowincja Nowego Jorku i Nowej Anglii – 18 domów, Prowincja Pensylwanii – 19 domów, Wiceprowincja Wysp Mariańskich i Hawajów – 4 domy)
Ameryka Środkowa.
Wiceprowincja Generalna Nikaragui-Kostaryki-Panamy – 12 domów, Delegacja Kuby – 3 domy, Wiceprowincja Generalna Gwatemali-Hondurasu-Salwadoru – 9 domów, Wiceprowincja Portoryko – 6 domów, Wiceprowincja Republiki Dominikańskiej i Haiti – 5 domów.
Ameryka Południowa.
Argentyna – 11 domów, Boliwia – 1 dom w Santa Cruz, Brazylia – 10 prowincji, 2 wiceprowincje, Prowincja Chilijska – 17 domów, Prowincja Kolumbijska – 16 domów, Wiceprowincja Ekwadoru – 11 domów, Kustodia Paragwaju, Prowincja Peruwiańska – 9 domów, Wiceprowincja Wenezueli – 20 domów.
Azja.
Kustodia Korei – 3 domy, Prowincja Filipińska – 14 domów, Kustodia Japońska – 3 domy, Indie (2 delegatury, 2 kustodie, 10 prowincji, 1 wiceprowincja) Indonezja (3 prowincje) Kustodia Malezji i Singapuru – 3 domy, Delegatura Tajlandii – 3 domy, Timor Wschodni – 2 domy.
Europa.
Albania – 2 domy, Prowincja Austrii, Prowincja Flandro-Belgijska – 11 domów, Wiceprowincja Białoruska – 4 domy, Kustodia Bułgarska – 3 domy, Prowincja Chorwacka – 8 domów, Prowincja Francuska – 21 domów, Prowincja Niemcy, Prowincja Wielkiej Brytanii – 9 domów, Delegacja Grecji – 5 domów, Prowincja Irlandzka – 12 domów, Islandia – 1 dom, Włochy – 22 prowincje, Łotwa – 1 dom, Litwa – 1 dom, Prowincja Maltańska – 8 domów, Prowincja Holenderska – 5 domów, Prowincja Portugalska – 7 domów, Prowincja Czech – 6 domów, Kustodia Rumunii – 5 domów, Rosja – 1 dom, Prowincja Słowacka – 7 domów, Prowincja Słoweńska – 8 domów, Hiszpania – 5 prowincji, Kustodia Szwedzka – 3 domy, Prowincja Szwajcarska – 24 domy, Wiceprowincja Ukrainy – 6 domów, Delegatura Węgierska – 3 domy.
Formacja.
Formacja początkowa (pierwsze lata nauki, do ślubów wieczystych):
Postnowicjat:
Po nowicjacie bracia składają pierwszą profesję zakonną (śluby zakonne), a po 4-5 latach ślubów czasowych składają profesję wieczystą.
Po ślubach wieczystych następuje formacja permanentna (ciągła).
Habit kapucynów.
Strój zakonny to kasztanowy habit z charakterystycznym długim kapturem, przepasany sznurem (cingulum) z trzema węzłami po prawej stronie, charakterystycznymi dla zakonów franciszkańskich, symbolizujące śluby czystości, posłuszeństwa i ubóstwa. Przy sznurze z lewej strony różaniec. Kapucyni tradycyjnie noszą całkowity zarost, jednakże nie jest on obowiązkowy.
Siostry kapucynki.
Zgromadzenie Sióstr Kapucynek Najświętszego Serca Jezusowego.
Zgromadzenie stworzone przez księdza Franciszka Marię di Francia i Matkę Weronikę Briguglio, w celu zapewnienia opieki osieroconym dzieciom.
Siostry klaryski kapucynki.
Siostry klaryski kapucynki
Siostry kapucynki tercjarki.
Zgromadzenie założone przez Luisa Amigó, zakonnika z Zakonu Braci Mniejszych Kapucynów. Obecnie zajmuje się w szczególności pomocą biednym, chorym, bezdomnym i osobom starszym.

</doc>
<doc id="2077175" url="https://pl.wikipedia.org/wiki?curid=2077175" title="Miecznik ciemny">
Miecznik ciemny

Miecznik ciemny, miecznik brązowy ("Conocephalus fuscus", często opisywany pod synonimiczną nazwą "Conocephalus discolor") – gatunek owada zaliczany do miecznikowatych, blisko spokrewniony z miecznikiem łąkowym, od którego różni się dłuższymi skrzydłami. Występuje w Europie i Azji (Chiny, Mongolia, Rosja). W Polsce pospolity niemal w całym kraju, poza częścią południowo-zachodnią (od Sudetów po Tatry) i północno-wschodnią (Pojezierze Mazurskie i Podlasie).
Zasiedla siedliska wilgotne lub strefę pogranicza między środowiskami wilgotnymi i suchymi. Spotykany w wysokich trawach i trzcinach. 
Jest to zielony owad z brązowym grzbietem i skrzydłami. Długość jego ciała wynosi 16–22 mm. Gatunek wszystkożerny. Żywi się trawami i małymi owadami. 
Znane są dwie formy różniące się długością skrzydeł. Obydwie mogą latać, ale osobniki o dłuższych skrzydłach mają większy udział w zajmowaniu nowych siedlisk, a tym samym w poszerzaniu zasięgu występowania.

</doc>
<doc id="2077176" url="https://pl.wikipedia.org/wiki?curid=2077176" title="Conocephalus fuscus">
Conocephalus fuscus



</doc>
<doc id="2077177" url="https://pl.wikipedia.org/wiki?curid=2077177" title="Conocephalus discolor">
Conocephalus discolor



</doc>
<doc id="2077178" url="https://pl.wikipedia.org/wiki?curid=2077178" title="Hemisus">
Hemisus



</doc>
<doc id="2077181" url="https://pl.wikipedia.org/wiki?curid=2077181" title="Układ Ward Leonarda">
Układ Ward Leonarda



</doc>
<doc id="2077183" url="https://pl.wikipedia.org/wiki?curid=2077183" title="Kościół farny w Wieluniu">
Kościół farny w Wieluniu



</doc>
<doc id="2077184" url="https://pl.wikipedia.org/wiki?curid=2077184" title="Elena Matous">
Elena Matous

Elena Matous-Radici (ur. 10 maja 1953 w Cortinie d’Ampezzo) – włoska narciarka alpejska.
Kariera.
W swojej karierze reprezentowała kilka państw, przede wszystkim Iran oraz, od 1978 r. do końca kariery, San Marino.
W zawodach Pucharu Świata zadebiutowała 4 stycznia 1971 roku w Mariborze, gdzie zajęła 54. miejsce w gigancie. Pierwsze punkty wywalczyła 13 marca 1973 roku w Naeba, gdzie zajęła dziesiąte miejsce w slalomie. Na podium zawodów tego cyklu jedyny raz stanęła 15 grudnia 1976 roku w Cortinie d’Ampezzo, kończąc rywalizację w zjeździe na drugiej pozycji. W zawodach tych rozdzieliła dwie Austriaczki: Annemarie Moser-Pröll i Brigitte Totschnig. W kolejnych startach jeszcze jeden raz była blisko podium: dwa dni później w tej samej miejscowości była czwarta w slalomie, przegrywając walkę o trzecie miejsce z Rosi Mittermaier z RFN. W sezonie 1976/1977 zajęła 22. miejsce w klasyfikacji generalnej, a w klasyfikacji zjazdu była ósma.
W 1974 roku wystartowała na mistrzostwach świata w Sankt Moritz, gdzie zajęła 24. miejsce w zjeździe i 31. miejsce w slalomie, a giganta nie ukończyła. Nie startowała na igrzyskach olimpijskich.
Jej mężem był włoski narciarz alpejski Fausto Radici.

</doc>
<doc id="2077185" url="https://pl.wikipedia.org/wiki?curid=2077185" title="Fara w Wieluniu">
Fara w Wieluniu



</doc>
<doc id="2077186" url="https://pl.wikipedia.org/wiki?curid=2077186" title="Antonio Machado (stacja metra)">
Antonio Machado (stacja metra)

Antonio Machado – stacja początkowa metra w Madrycie, na linii 7. Znajduje się w dzielnicy Fuencarral-El Pardo, w Madrycie i zlokalizowana jest pomiędzy stacjami Peñagrande i Valdezarza. Została otwarta 29 marca 1999.

</doc>
<doc id="2077187" url="https://pl.wikipedia.org/wiki?curid=2077187" title="Grete Šadeiko">
Grete Šadeiko

Grete Šadeiko (ur. 29 maja 1993 w Türi) – estońska lekkoatletka specjalizująca się w wielobojach. Młodsza siostra Grit Šadeiko, także wieloboistki. 
Podczas mistrzostw świata juniorów w 2010 roku zajęła 4. miejsce w siedmioboju przegrywając brązowy medal tylko o jeden punkt z reprezentantką Islandii Helgą Margrét Thorsteinsdóttir. 
Złota medalistka mistrzostw Estonii.

</doc>
<doc id="2077189" url="https://pl.wikipedia.org/wiki?curid=2077189" title="Zygmunt Węclewski">
Zygmunt Węclewski

Zygmunt Węclewski (ur. 1 maja 1824 w Międzyrzeczu, zm. 14 sierpnia 1887 we Lwowie) – polski filolog klasyczny.
Życiorys.
Był synem Sylwestra, urzędnika sądu ziemskiego, i Tekli z Zakęskich, miał starszego brata Stanisława, pedagoga i edytora tekstów staropolskich. Uczył się w gimnazjum Fryderyka Wilhelma w Poznaniu. W latach 1845-48 studiował filologię klasyczną na Uniwersytecie Fryderyka Wilhelma we Wrocławiu. W roku 1863 doktor Uniwersytetu w Halle na podstawie pracy poświęconej "Królowi Edypowi" Sofoklesa. W tym samym roku przeniósł się do Warszawy, gdzie uzyskał profesurę filologii klasycznej w tamtejszej Szkole Głównej. Z posady tej został zwolniony w 1869 r. W 1872 został pierwszym polskim profesorem katedry filologii klasycznej Uniwersytetu Lwowskiego, a w latach 1877-1878 pełnił godność rektora tej uczelni. Wykładał na niej do 1887. Członek Akademii Umiejętności w Krakowie. Był autorem popularnych słowników łaciny i greki, tłumaczem wszystkich zachowanych tragedii greckich oraz uczonym badającym twórczość Klemensa Janickiego i Andrzeja Krzyckiego. Został pochowany na Cmentarzu Łyczakowskim (pole 68, numer grobu 4).
Zygmunt w 1851 zawarł związek małżeński z Władysławą Sławską pochodzącą ze wsi Komorniki pod Poznaniem. Niestety to małżeństwo było krótkotrwałe. Jego żona zmarła wraz z 2-tygodniową córką we wrześniu 1852 podczas epidemii cholery w Poznaniu.
W 1855 Zygmunt ożenił się ponownie z Jadwigą Grabską z Poznania (zm. 1915). Z tego małżeństwa pochodziło sześcioro dzieci: najstarsza córka Felicja (1859–1940), bliźnięta Stanisława Monika (1864–1931) i Tadeusz (1864–1942), Piotr Mieczysław (1866–1953), Katarzyna Wiktoria (1869–1959) i Kazimiera (1874–1956).
Katarzyna Wiktoria w 1891 wyszła za mąż za adwokata Bolesława Mikiewicza (1869–1925), z którym miała dziesięcioro dzieci.

</doc>
<doc id="2077190" url="https://pl.wikipedia.org/wiki?curid=2077190" title="Valdezarza">
Valdezarza

Valdezarza – stacja początkowa metra w Madrycie, na linii 7. Znajduje się w dzielnicy Moncloa-Aravaca, w Madrycie i zlokalizowana jest pomiędzy stacjami Antonio Machado i Francos Rodríguez. Została otwarta 12 lutego 1999.

</doc>
<doc id="2077191" url="https://pl.wikipedia.org/wiki?curid=2077191" title="Getto w Przemyślu">
Getto w Przemyślu

Getto w Przemyślu – getto żydowskie utworzone przez Niemców w Przemyślu, istniejące w latach 1940-1943.
Życiorys.
Pierwsze getto w Przemyślu zostało utworzone w niemieckiej części miasta, na Zasaniu, przy ul. Dolińskiego 11 i 13, w 1940 roku. Zostało ono zlikwidowane 3 czerwca 1942, a jego więźniowie rozstrzelani w forcie „Łętownia”.
Po wybuchu wojny radziecko-niemieckiej i zajęciu 24 czerwca 1941 całego miasta, utworzono w jesieni 1941 w centrum miasta, w dzielnicy Garbarze, osobną ogrodzoną drutem kolczastym żydowską dzielnicę, w której znalazło się około 17,5 tysiąca przemyskich Żydów. 20 czerwca 1942 około tysiąca osób z tej dzielnicy wysłano do Obozu Janowskiego.
16 lipca 1942 zarządzeniem komisarza miasta Bernharda Giesselmanna utworzono getto. Do getta prowadziły dwie bramy: od Kamiennego Mostu oraz od ulicy Wincentego Pola. Komendantem getta został SS-Unterscharführer Josef Schwammberger. 27 lipca starosta przemyski F. Heinisch nakazał przesiedlenie do getta przemyskiego wszystkich Żydów zamieszkałych w powiecie przemyskim. Einsatzgruppen likwidowały na miejscu starców, niepełnosprawnych oraz część kobiet i dzieci, do getta wysyłano tylko zdrowych i zdolnych do pracy. Tak zginęło w Birczy około 2000 Żydów z kilku okolicznych gmin, podobne masakry odbyły się Rybotyczach, Dobromilu, Medyce, i kilku innych miasteczkach.
Do sierpnia 1942 do obozu śmierci w Bełżcu wysłano w 3 transportach 12,5 tysiąca osób, a ponad tysiąc zabito w forcie „Helicha” lub na miejscu. Później dokonano „selekcji” żydowskiego szpitala, mordując część pacjentów, a resztę wraz z personelem wysyłając do obozu w Bełżcu. Po tych zbrodniach liczba Żydów w getcie zmalała do 5 tysięcy, więc getto zmniejszono, dzieląc je dodatkowo na dwie części: A (dla pracujących) i B (dla niepracujących).
11 września 1943 getto formalnie zlikwidowano, a 3,5 tysiąca ostatnich mieszkańców wysłano do obozu koncentracyjnego Auschwitz, 500 do obozu w Szebniach, 100 do obozu pracy w Stalowej Woli, a 115 osób rozstrzelano. Ciała pomordowanych spalono na miejscu, a prochy wrzucono do Sanu.

</doc>
<doc id="2077192" url="https://pl.wikipedia.org/wiki?curid=2077192" title="Zjednoczone Emiraty Arabskie na Letnich Igrzyskach Olimpijskich Młodzieży 2010">
Zjednoczone Emiraty Arabskie na Letnich Igrzyskach Olimpijskich Młodzieży 2010

Zjednoczone Emiraty Arabskie na Letnich Igrzyskach Olimpijskich Młodzieży w Singapurze w 2010 reprezentowało 4 sportowców w 4 dyscyplinach.
Skład kadry.
Taekwondo.
Ćwierćfinał

</doc>
<doc id="2077196" url="https://pl.wikipedia.org/wiki?curid=2077196" title="Vagabond Heart">
Vagabond Heart

Vagabond Heart – szesnasty studyjny album angielskiego piosenkarza rockowego Roda Stewarta. Wydany został w 1991 roku przez Warner Bros. Records. Album dotarł do 10. miejsca na listach przebojów w USA i 2. w Wielkiej Brytanii.

</doc>
<doc id="2077200" url="https://pl.wikipedia.org/wiki?curid=2077200" title="Brytyjskie Wyspy Dziewicze na Letnich Igrzyskach Olimpijskich Młodzieży 2010">
Brytyjskie Wyspy Dziewicze na Letnich Igrzyskach Olimpijskich Młodzieży 2010

Brytyjskie Wyspy Dziewicze na Letnich Igrzyskach Olimpijskich Młodzieży w Singapurze w 2010 reprezentowało 3 sportowców w 1 dyscyplinie.

</doc>
<doc id="2077205" url="https://pl.wikipedia.org/wiki?curid=2077205" title="Nicholas Hawksmoor">
Nicholas Hawksmoor

Nicholas Hawksmoor (ur. 1661, zm. 25 marca 1736 w Londynie) – angielski architekt zaliczany do czołowych architektów epoki baroku w Anglii. Swobodnie kształtował bryły budowli, nierzadko w stylu monumentalnym.
Życiorys.
Hawksmoor był uczniem Christophera Wrena oraz jego asystentem przy projektowaniu Greenwich Hospital, a także londyńskich kościołów i katedry św. Pawła w czasie odbudowy miasta po pożarze Londynu w 1666. W latach 1695-1702 stworzył pałac Easton Neston w Northamptonshire. Jest współautorem zamku Howard w North Yorkshire i Blenheim Palace w Oksfordzie (wspólnie z Johnem Vanbrughiem). Był odpowiedzialny za neogotycką rozbudowę All Souls College w Oksfordzie (1716-1735). Jest autorem oryginalnych zachodnich wież Opactwa Westminsterskiego, przypisywanych wcześniej Wrenowi.

</doc>
<doc id="2077206" url="https://pl.wikipedia.org/wiki?curid=2077206" title="Valladolid-Campo de Béjar">
Valladolid-Campo de Béjar

Valladolid-Campo de Béjar (hisz: "Estación de Valladolid-Campo de Béjar") – nieistniejąca stacja kolejowa w Valladolid, w prowincji Valladolid, w regionie Kastylia-León, w Hiszpanii. Została zbudowana w 1890 roku i otwarta dal pasażerówz dniem 1 grudnia tego roku, z zamiarem połączenia dworca San Bartolomé i Dworca Północnego. Stacja została zamknięta w 1952.

</doc>
<doc id="2077207" url="https://pl.wikipedia.org/wiki?curid=2077207" title="Wszystko dla Łotwy!">
Wszystko dla Łotwy!

Wszystko dla Łotwy! (łot. "Visu Latvijai!", VL) – łotewska partia polityczna istniejąca w latach 2006–2011.
Historia.
Ugrupowanie zostało powołane do życia w 2000 przez młodych narodowców rozczarowanych polityką ugrupowania Dla Ojczyzny i Wolności/Łotewski Narodowy Ruch Niepodległości. Po nieudanych próbach nawiązania współpracy z TB/LNNK stowarzyszenie przekształciło się w styczniu 2006 w partię polityczną o tej samej nazwie.
Kilkakrotnie startowało w wyborach: do Sejmu w 2006, uzyskując 1,48% głosów, do Parlamentu Europejskiego w 2009, otrzymując 2,81% głosów oraz do samorządów, uzyskując przedstawicieli w mniejszych ośrodkach (m.in. w radach gmin Aloja, Jēkabpils i Ogre) – samodzielnie lub w koalicji z ugrupowaniami centroprawicy. W Sejmie IX kadencji z VL związał się Visvaldis Lācis – deputowany wybrany z listy ZZS.
W wyborach do Sejmu X kadencji partia wystawiła wspólną listę z TB/LNNK i uzyskała 6 mandatów z ośmiu, które przypadły tej koalicji. 23 lipca 2011 nastąpiło zjednoczenie z TB/LNNK w formację pod nazwą Zjednoczenie Narodowe „Wszystko dla Łotwy!” – TB/LNNK.
Na czele ugrupowania stało dwóch współprzewodniczących: Imants Parādnieks i Raivis Dzintars.

</doc>
<doc id="2077209" url="https://pl.wikipedia.org/wiki?curid=2077209" title="Félix Cruz">
Félix Cruz

Félix Cruz Barbosa (ur. 4 kwietnia 1961 w Torreón) – meksykański piłkarz występujący na pozycji obrońcy.
Kariera klubowa.
Cruz zawodową karierę rozpoczynał w 1982 roku w klubie UNAM Pumas. W 1985 roku wywalczył z nim wicemistrzostwo Meksyku. W UNAM spędził pięć lat. W 1987 roku odszedł do zespołu Atlante. W ciągu roku zagrał tam w 18 meczach i strzelił 2 gole. W 1988 roku Cruz przeniósł się do Tigres UANL. Tam również występował przez rok.
W 1989 roku został graczem zespołu CF Monterrey. W 1991 roku zdobył z nim Puchar Meksyku. W 1993 roku wygrał z nim rozgrywki Pucharu Zdobywców Pucharów CONCACAF. Z drużyną został także wicemistrzem Meksyku. W Monterrey grał przez cztery lata. W 1993 roku podpisał kontrakt z Toros Neza, gdzie w 1994 roku zakończył karierę.
Kariera reprezentacyjna.
W reprezentacji Meksyku Cruz zadebiutował 29 listopada 1983 roku w zremisowanym 4:4 towarzyskim meczu z Martyniką. W 1986 roku został powołany do kadry narodowej na Mistrzostwa Świata. Zagrał na nich w pojedynkach z Belgią (2:1), Paragwajem (1:1), Irakiem (1:0), Bułgarią (2:0) oraz RFN (0:0, 1:4 po rzutach karnych). Z tamtego turnieju Meksyk odpadł w ćwierćfinale. W 1991 roku Cruz wystąpił w Złotym Pucharze CONCACAF, który Meksyk zakończył na 3. miejscu. W latach 1983–1991 w drużynie narodowej rozegrał w sumie 47 spotkań i zdobył 1 bramkę.

</doc>
<doc id="2077210" url="https://pl.wikipedia.org/wiki?curid=2077210" title="Felix Cruz">
Felix Cruz



</doc>
<doc id="2077211" url="https://pl.wikipedia.org/wiki?curid=2077211" title="Anne Matthes">
Anne Matthes

Anne Matthes (ur. 30 kwietnia 1985 w Dreźnie) – niemiecka siatkarka, reprezentantka kraju, grająca na pozycji przyjmującej.
Sukcesy klubowe.
Mistrzostwo Niemiec:
Puchar Challenge:
Sukcesy reprezentacyjne.
Grand Prix:
Mistrzostwa Europy:
Liga Europejska:

</doc>
<doc id="2077212" url="https://pl.wikipedia.org/wiki?curid=2077212" title="Raivis Dzintars">
Raivis Dzintars

Raivis Dzintars (ur. 25 listopada 1982 w Rydze) – łotewski polityk, poseł na Sejm, założyciel, przewodniczący i współprzewodniczący partii Wszystko dla Łotwy!, od 2011 do 2017 współprzewodniczący, a od 2017 przewodniczący Zjednoczenia Narodowego „Wszystko dla Łotwy!” – TB/LNNK.
Życiorys.
Ukończył naukę w szkole średniej nr 77 w Rydze, następnie studiował politologię na Uniwersytecie Łotwy. W latach 2004–2005 pracował w szkole średniej w Rydze jako nauczyciel historii i propedeutyki, był także przez pewien okres dziennikarzem pisma „Latvijas Avīze”.
W 2000 znalazł się wśród założycieli narodowego stowarzyszenia „Wszystko dla Łotwy!”, które w 2006 przekształciło się w partię polityczną. Do 2007 był przewodniczącym tego ugrupowania, w 2008 został współprzewodniczącym wraz z Imantsem Parādnieksem. W 2006 ubiegał się bez powodzenia o mandat posła na Sejm, a w 2009 o urząd burmistrza i mandat radnego Rygi.
W wyborach w 2010 uzyskał mandat poselski z listy Zjednoczenia Narodowego „Wszystko dla Łotwy!” – TB/LNNK, zaś w wyborach w 2011 z powodzeniem ubiegał się o reelekcję. 23 lipca 2011 objął funkcję współprzewodniczącego nowo powołanej partii Zjednoczenie Narodowe „Wszystko dla Łotwy!” – TB/LNNK. W wyborach w 2014 został ponownie wybrany do Sejmu z listy narodowców, jednak zawiesił swój mandat poselski w grudniu 2014. Ponownie posłem został w maju 2015. W grudniu 2017 wybrany na samodzielnego przewodniczącego swojego ugrupowania.
W wyborach w 2018 i 2022 utrzymywał mandat deputowanego na kolejne kadencje łotewskiego parlamentu.
Życie prywatne.
Żonaty, ma dwóch synów. Zajął się sportami walki; członek organizacji Daugavas Vanagu Latvijā. Jest autorem publikacji "Pozitīvais nacionālisms, jeb Atbilde cinisma un neticības laikam" (2009), a także "Ceturtā atmoda" (2010).

</doc>
<doc id="2077213" url="https://pl.wikipedia.org/wiki?curid=2077213" title="Saint Vincent i Grenadyny na Letnich Igrzyskach Olimpijskich Młodzieży 2010">
Saint Vincent i Grenadyny na Letnich Igrzyskach Olimpijskich Młodzieży 2010

Saint Vincent i Grenadyny na Letnich Igrzyskach Olimpijskich Młodzieży w Singapurze w 2010 reprezentowało 3 sportowców w 2 dyscyplinach.

</doc>
<doc id="2077226" url="https://pl.wikipedia.org/wiki?curid=2077226" title="Port lotniczy Gorakhpur">
Port lotniczy Gorakhpur

Port lotniczy Gorakhpur (IATA: GOP, ICAO: VEGK) – port lotniczy położony w Gorakhpur, w stanie Uttar Pradesh, w Indiach.

</doc>
<doc id="2077228" url="https://pl.wikipedia.org/wiki?curid=2077228" title="Lenka Dürr">
Lenka Dürr

Lenka Dürr (ur. 10 grudnia 1990 w Memmingen) – niemiecka siatkarka, grająca na pozycji libero. Dwukrotna wicemistrzyni Europy (2011 oraz 2013). W sezonie 2015/2016 zawodniczka Impelu Wrocław. Od sezonu 2019/2020 występuje w drużynie Dresdner SC.
Sukcesy klubowe.
Mistrzostwo Niemiec:
Puchar Niemiec:
Mistrzostwo Azerbejdżanu:
Mistrzostwo Polski:
Mistrzostwo Rumunii:
Sukcesy reprezentacyjne.
Mistrzostwa Europy Kadetek:
Mistrzostwa Świata Juniorek:
Grand Prix:
Mistrzostwo Europy:
Liga Europejska:
Volley Masters Montreux:

</doc>
<doc id="2077229" url="https://pl.wikipedia.org/wiki?curid=2077229" title="Lena Hartl">
Lena Hartl

 
Lena Hartl z d. Möllers (ur. 6 stycznia 1990 r. w Bocholt) – niemiecka siatkarka, grająca na pozycji rozgrywającej. Na początku kwietnia ogłosiła, że kończy swoją siatkarską karierę.
Sukcesy klubowe.
Mistrzostwo Niemiec:
Puchar Włoch w Serie A2:
Mistrzostwo Rumunii:
Liga Mistrzyń:
Sukcesy reprezentacyjne.
Mistrzostwa Europy Kadetek:
Mistrzostwa Świata Juniorek:
Liga Europejska:
Volley Masters Montreux:

</doc>
<doc id="2077230" url="https://pl.wikipedia.org/wiki?curid=2077230" title="Tatjana Zautys">
Tatjana Zautys

 
Tatjana Zautys (ur. 4 maja 1980 r. w Stuttgarcie) – niemiecka siatkarka, grająca na pozycji atakującej. Obecnie występuje w drużynie VC Stuttgart.

</doc>
<doc id="2077233" url="https://pl.wikipedia.org/wiki?curid=2077233" title="Sąd Najwyższy Arkansas">
Sąd Najwyższy Arkansas

Sąd Najwyższy Arkansas ("Arkansas Supreme Court") – najwyższy organ władzy sądowniczej w systemie prawnym amerykańskiego stanu Arkansas. Jest sądem najwyższej instancji w sprawach rozpatrywanych przez sądy stanowe, a jednocześnie także stanowym sądem konstytucyjnym. 
Składa się z przewodniczącego oraz sześciu sędziów, powoływanych w drodze wyborów bezpośrednich. Formalnie wybory te mają charakter ponadpartyjny i ugrupowaniom politycznym nie wolno wystawiać w nich kandydatów - każdy potencjalny sędzia startuje w nich jako kandydat niezależny. W praktyce jednak partie udzielają mniej lub bardziej otwartego poparcia preferowanym przez siebie kandydatom. W przypadku opróżnienia jednego ze stanowisk sędziowskich przed końcem pełnej kadencji, gubernator stanu powołuje tymczasowego sędziego w celu dokończenia kadencji. 
Skład.
"stan na 29 sierpnia 2010"

</doc>
<doc id="2077234" url="https://pl.wikipedia.org/wiki?curid=2077234" title="Linia kolejowa Palermo – Catania">
Linia kolejowa Palermo – Catania

Linia kolejowa Palermo-Katania – najdłuższa linia kolejowa na Sycylii, o długości 241 km z rozszerzenia, przechodząca przez czterey prowincje Palermo, Caltanissetta, Enna i Katania. Łączy dwa największe miasta wyspy: Palermo i Katanię.

</doc>
<doc id="2077236" url="https://pl.wikipedia.org/wiki?curid=2077236" title="Louis Bréhier">
Louis Bréhier

Louis Bréhier (ur. 5 sierpnia 1868 w Breście, zm. 13 października 1951 w Reims) – francuski historyk, bizantynolog.
Życiorys.
Był uczniem Charlesa Diehla. Uczył się i mieszkał w Reims. Profesor honorowy Uniwersytetu w Clermont. 
Na szczególną uwagę zasługuje obszerne dzieło L. Brehiera, "Le monde Byzantin (L’évolution de l’humanité", (Paris 1947, 1949, 1950)). Bizantynista francuski szczegółowo przedstawił w trzech tomach polityczne dzieje Cesarstwa ("Vie et mort de Byzance"), jego ustrój ("Les Institutions de l’Empire byzantin") i jego kulturę ("La Civilisation byzantine").
Doktor honoris causa Uniwersytetu w Atenach (1937). Jego bratem był filozof Émile Bréhier (1876-1952).

</doc>
<doc id="2077237" url="https://pl.wikipedia.org/wiki?curid=2077237" title="Rote Raben Vilsbiburg">
Rote Raben Vilsbiburg

Rote Raben Vilsbiburg (dosł. pol. "Czerwone Kruki") - żeński klub piłki siatkowej z Niemiec. Został założony w 1971 roku z siedzibą w mieście Vilsbiburg. Obecnie występuje w Bundeslidze.
Sukcesy.
Mistrzostwo Niemiec: 
Puchar Niemiec:

</doc>
<doc id="2077239" url="https://pl.wikipedia.org/wiki?curid=2077239" title="Maksymilian Wettyn">
Maksymilian Wettyn

Maksymilian Maria Józef Wettyn (ur. 13 kwietnia 1759 Drezno - zm. 3 stycznia 1838 tamże) – książę saksoński.
Życiorys.
Syn elektora Saksonii Fryderyka Chrystiana Wettyna i księżniczki bawarskiej Marii Antoniny Wittelsbach. Jego dziadkami byli: król Polski, elektor Saksonii August III i arcyksiężniczka austriacka Maria Józefa Habsburg oraz cesarz rzymski Karol VII Wittelsbach i arcyksiężniczka austriacka Maria Amalia Habsburg, a prapradziadkiem po matce - wcześniejszy król Polski, Jan III Sobieski.
Był młodszym bratem dwóch pierwszych królów Saksonii Fryderyka Augusta i Antoniego. W 1827 został następcą tronu. W 1831, gdy było jasne, że Antoni nie będzie miał męskich potomków, Maksymilian zdecydował się zrzec swoich praw do tronu na rzecz najstarszego syna. Zamieszkał w zamku Weesenstein. Antoni zmarł w 1836 roku, na tron wstąpił syn Maksymiliana Fryderyk August II Wettyn. Maksymilian zmarł dwa lata później w styczniu 1838 roku.
9 maja 1792 w Dreźnie poślubił księżniczkę parmeńską Karolinę (1770-1804), córkę księcia Parmy Ferdynanda I i arcyksiężniczki austriackiej Marii Amalii Habsburg-Lotaryńskiej. Para miała 7 dzieci:
15 października 1825 roku w wieku 66 lat poślubił 23-letnią księżniczkę Marię Ludwikę Burbon-Parmeńską (1802–1857), córkę króla Etrurii Ludwika I i infantki hiszpańskiej Marii Ludwiki Burbon. Para nie miała dzieci.
W 1762 został odznaczony Orderem Orła Białego.

</doc>
<doc id="2077240" url="https://pl.wikipedia.org/wiki?curid=2077240" title="CEIBA Intercontinental">
CEIBA Intercontinental

CEIBA Intercontinental – linia lotnicza z siedzibą w Malabo, w Gwinei Równikowej. Znajduje się na czarnej liście linii lotniczych Unii Europejskiej.
Od 11 kwietnia 2008 roku linia została wpisana do wykazu przewoźników lotniczych podlegających zakazowi wykonywania przewozów na terenie Unii Europejskiej.
Oskarżenie o oszustwo.
15 kwietnia 2009 roku francuska agencja prasowa Agence France Presse poinformowała, że dyrektor generalny Mamadou Jaye w lutym opuścił Gwineę Równikową z 3,5 milionami franków CFA w postaci majątku firmowego. Korespondent z Malabo pracujący dla Agence France Presse oraz Radio France Internationale otrzymał tę informację od pracownika linii. Jak później okazało się, uzyskał on tę informację z internetu. Jaye zaprzeczył, że defraudował pieniądze firmowe i złożył pozew przeciwko Rodrigo Angwe za oskarżenia.
Kierunki lotów.
4 października 2012 roku przewoźnik uruchomił swoje pierwsze międzykontynentalne połączenie łącząc Malabo z Madrytem. Lot jest obsługiwany przez Boeing 777-200LR, który oferuje 22 miejsca w pierwszej klasie, 28 w klasie biznesowej oraz 200 miejsc w klasie ekonomicznej. 26 czerwca 2018 roku uruchomiono połączenie do Dakaru z międzylądowaniem w Kotonu.
Aktualne na dzień: 12 października 2018
Flota.
W maju 2007 roku przewoźnik odkupił od linii Air Calédonie jednego ATR 42, a w grudniu tego samego roku zakupił drugi egzemplarz tego modelu od Avions de transport régional. W 2008 roku zwiększono flotę samolotów regionalnych poprzez dokupienie dwóch fabrycznie nowych egzemplarzy ATR 72, które zostały dostarczone w maju oraz lipcu. W sierpniu 2012 roku przewoźnik zakupił Boeinga 777-200, który od 2015 roku jest obsługiwany przez White Airways. Od czerwca 2013 roku linia jest w posiadaniu Boeinga 767-300. W 2014 roku przewoźnik wzbogacił się o trzy samoloty Boeing 737-800: na początku lutego oraz listopada otrzymał fabrycznie nowe maszyny, w czerwcu tego roku trzeci Boeing obsługiwał loty przez White Airways.
W 2017 roku flota przewoźnika składała się z 9 samolotów których średni wiek wynosił 10,7 lat.
Wypadki i incydenty.
Poniższa lista obejmuje zdarzenia, które doprowadziły do co najmniej jednej ofiary śmiertelnej lub skutkowała znacznym zagrożeniem bezpieczeństwa.

</doc>
<doc id="2077241" url="https://pl.wikipedia.org/wiki?curid=2077241" title="Wyspy Dziewicze Stanów Zjednoczonych na Letnich Igrzyskach Olimpijskich Młodzieży 2010">
Wyspy Dziewicze Stanów Zjednoczonych na Letnich Igrzyskach Olimpijskich Młodzieży 2010

Wyspy Dziewicze Stanów Zjednoczonych na Letnich Igrzyskach Olimpijskich Młodzieży w Singapurze w 2010 reprezentowało 8 sportowców w 4 dyscyplinach.

</doc>
<doc id="2077246" url="https://pl.wikipedia.org/wiki?curid=2077246" title="Planalto da Borborema">
Planalto da Borborema

Planalto da Borborema ("Płaskowyż Borborema") – płaskowyż w północno-wschodniej Brazylii, ciągnący się przez środkową część stanu Paraíba, sięgający południowego fragmentu stanu Rio Grande do Norte; część Wyżyny Brazylijskiej. Najwyższe wzniesienie ma wysokość 1123 m n.p.m. Klimat półpustynny, przeważają rzadkie, kolczaste lasy i krzewy, tzw. caatinga. Występują złoża rud tantalu, litu, berylu, ponadto wydobywane są także kamienie szlachetne (akwamaryn) i półszlachetne (cytryn). W regionie rozwinięta hodowla bydła i zbiór wosku.

</doc>
<doc id="2077247" url="https://pl.wikipedia.org/wiki?curid=2077247" title="Mia De Vits">
Mia De Vits

Marie Louise „Mia” De Vits (ur. 31 marca 1950 w Gooik) – belgijska i flamandzka polityk oraz działaczka związkowa, w latach 2004–2009 posłanka do Parlamentu Europejskiego.
Życiorys.
W 1971 ukończyła studia w zakresie nauk społecznych. Krótko pracowała jako dziennikarka dla VRT. Od 1973 zajmowała się działalnością związkową w ramach generalnej federacji pracy w Belgii ("Algemeen Belgisch Vakverbond/Fédération générale de Travail de Belgique", ABVV/FGTB). Była doradcą politycznym (do 1984), następnie sekretarzem federalnym (do 1989) i generalnym (do 2002), w latach 2002–2004 przewodniczyła tej organizacji. Od 1989 jednocześnie zasiadała we władzach Europejskiej Konfederacji Związków Zawodowych oraz w organach wykonawczych Międzynarodowej Organizacji Pracy.
W 2004 została wybrana do Parlamentu Europejskiego z ramienia flamandzkiej Partii Socjalistycznej (sp.a). W PE zasiadała w grupie socjalistycznej. Była m.in. kwestorem oraz członkinią Komisji Rynku Wewnętrznego i Ochrony Konsumentów. W 2009 nie ubiegała się o reelekcję, rok później bez powodzenia kandydowała w krajowych wyborach parlamentarnych.

</doc>
<doc id="2077248" url="https://pl.wikipedia.org/wiki?curid=2077248" title="Tetrix subulata">
Tetrix subulata



</doc>
<doc id="2077250" url="https://pl.wikipedia.org/wiki?curid=2077250" title="Leon Jankowski (poseł)">
Leon Jankowski (poseł)

Leon Jankowski (ur. 25 grudnia 1914 lub 28 stycznia 1911 w Gdańsku, zm. ?) – polski urzędnik i działacz polityczny związany z Gdańskiem, poseł do Krajowej Rady Narodowej (1946–1947) i na Sejm Ustawodawczy (1947–1952). 
Życiorys.
W 1933 ukończył naukę w Gimnazjum Polskim Macierzy Szkolnej w Gdańsku, po czym pracował dla Polskich Kolei Państwowych w Wolnym Mieście Gdańsku (m.in. jako dyżurny ruchu na stacji Gdańsk Wrzeszcz). W lipcu 1939 przez ponad trzy tygodnie więziony za wywieszenie gazety ściennej w języku polskim na stacji PKP Gdańsk – Nowy Port Wiślany. W latach 1939–1940 przebywał w KL Stutthof, następnie na robotach na Pomorzu Zachodnim. 
Od 1946 do 1947 sprawował mandat posła do Krajowej Rady Narodowej, a w latach 1947–1952 mandat posła na Sejm Ustawodawczy wybranego w okręgu Gdańsk z rekomendacji Stronnictwa Ludowego. Zasiadał w Komisjach Morskiej i Handlu Zagranicznego. Następnie działał w Zjednoczonym Stronnictwie Ludowym.
Należał m.in. do Polskiego Czerwonego Krzyża, Ligi Morskiej czy Polskiego Klubu Morskiego. W grudniu 1983 wyróżniony Pamiątkowym Medalem z okazji 40 rocznicy powstania Krajowej Rady Narodowej (1983).

</doc>
<doc id="2077252" url="https://pl.wikipedia.org/wiki?curid=2077252" title="Nadieżda von Meck">
Nadieżda von Meck

Nadieżda von Meck (ros. Надежда Филаретовна фон Мекк) (ur. 10 lutego 1831 we wsi Znamienskoje, zm. 13 stycznia 1894 w Nicei lub Wiesbaden) – rosyjska mecenas sztuki, znana głównie jako protektorka Piotra Czajkowskiego.
Życiorys.
Była córką Filareta Frołowskiego i Anastazji Potiomkiny. Od dzieciństwa była wychowywana w atmosferze kultu muzyki.
W wieku 17 lat wyszła za mąż za , z którym miała osiemnaścioro dzieci. Wieku dojrzałego dożyło jednak tylko jedenaścioro. Von Meck wzbogacił się na budowie sieci rosyjskich linii kolejowych. Umierając w 1876 roku pozostawił po sobie wielomilionowy majątek, co pozwoliło wdowie na finansowe wspieranie artystów.
Nadieżda starała się naśladować znanego mecenasa sztuk – króla Ludwika II Bawarskiego. Podobnie jak on była zachwycona twórczością Richarda Wagnera. Finansowo wspierała kompozytorów: Nikołaja Rubinsteina i Claude’a Debussy’ego, a przede wszystkim, od roku 1877, Piotra Czajkowskiego. Pozwoliło to Czajkowskiemu rzucić stanowisko profesora Konserwatorium Moskiewskiego i poświęcić się wyłącznie twórczości.
Czajkowski dedykował jej IV Symfonię, lecz na jej życzenie nie wymienił jej nazwiska, dedykując tylko „mojemu przyjacielowi”. Dedykował jej (zaginiony) "Marsz żałobny" z roku 1877. Korespondowali, lecz nigdy nie spotkali się osobiście. Gdy Czajkowski stał się celem ataków krytyki, Nadieżda von Meck podtrzymywała kompozytora na duchu.
Nadieżda von Meck zmarła na gruźlicę, przeżywszy Czajkowskiego o dwa miesiące.
Do grona muzyków wspieranych przez nią należał m.in. Henryk Pachulski i jego brat Władysław, który w 1882 roku został jej sekretarzem i mężem jej córki Julii.

</doc>
<doc id="2077253" url="https://pl.wikipedia.org/wiki?curid=2077253" title="Frank Emmelmann">
Frank Emmelmann

Frank Emmelmann (ur. 15 września 1961 w Schneidlingen) – niemiecki lekkoatleta sprinter reprezentujący NRD, mistrz Europy.
Kariera zawodnicza.
Pierwszym międzynarodowym sukcesem Emmelmanna było zwycięstwo w biegu na 200 metrów i 2. miejsce w biegu na 100 metrów podczas finału Pucharu Europy w 1981 w Zagrzebiu. W tym samym roku w Pucharze Świata w Rzymie był drugi w sztafecie 4 × 100 metrów i trzeci na 100 metrów i na 200 metrów. 9 lipca 1982 sztafeta 4 × 100 metrów w składzie Thomas Schröder, Detlef Kübeck, Olaf Prenzler i Emmelmann ustanowiła wynikiem 38,29 s rekord NRD, który do 2012 był rekordem Niemiec. Na mistrzostwach Europy w 1982 w Atenach zdobył trzy medale: złoty w biegu na 100 metrów, srebrny w sztafecie 4 × 100 metrów (biegła w składzie: Kübeck, Prenzler, Thomas Munkelt i Emmelmann) oraz brązowy w biegu na 200 metrów. 
Zwyciężył na 100 metrów w finale Pucharu Europy w 1983 w Londynie. Na pierwszych mistrzostwach świata w 1983 w Helsinkach zajął 5. miejsce w finale biegu na 200 metrów, a na 100 metrów odpadł w półfinale. Wschodnioniemiecka sztafeta 4 × 100 metrówmetrów z Emmelmannem na ostatniej zmianie zajęła 4. miejsce.
Reprezentacja NRD zbojkotowała letnie igrzyska olimpijskie w 1984 w Los Angeles. Emmelmann nie wystąpił również w zawodach Przyjaźń-84. W finale „A” Pucharu Europy w 1985 w Moskwie zwyciężył na 200 metrów i zajął 3. miejsce na 100 metrów. Ustanowił wówczas rekord NRD na 200 metrów wynikiem 20,23 s, który jako rekord Niemiec został poprawiony dopiero przez Tobiasa Ungera w 2005 (20,20 s). W Pucharze Świata w 1985 w Canberze zajął 2. miejsce na 200 metrów i 3. miejsce na 100 metrów. 22 września 1985 ustanowił rekord NRD na 100 metrów wynikiem 10,06 s, który do lipca 2014 był rekordem Niemiec.
Na halowych mistrzostwach Europy w 1986 w Madrycie zajął 4. miejsce w biegu na 60 metrów. Na mistrzostwach Europy w 1986 w Stuttgarcie zdobył srebrny medal w sztafecie 4 × 100 metrów (w składzie: Schröder, Steffen Bringmann, Prenzler i Emmelmann). Indywidualnie był ósmy w finale biegu na 200 metrów.
Emmelmann był mistrzem NRD na 100 metrów w 1981, 1982 i 1985, wicemistrzem w 1984 i 1987 oraz brązowym medalistą w 1988. Na 200 metrów był mistrzem w 1981, 1984, 1985, 1987 i 1988, a także brązowym medalistą w 1989. Zdobył również mistrzostwo NRD w sztafecie 4 × 100 metrówmetrów w 1981 i 1985. W hali był mistrzem NRD na 60 metrów w 1981 i 1984, wicemistrzem w 1985 oraz brązowym medalistą w 1987, a także mistrzem na 100 jardów w 1985 i wicemistrzem w 1984 i 1986.
Mąż sprinterki olimpijski Kirsten Emmelmann.

</doc>
<doc id="2077254" url="https://pl.wikipedia.org/wiki?curid=2077254" title="Weniamin (Kazanski)">
Weniamin (Kazanski)



</doc>
<doc id="2077257" url="https://pl.wikipedia.org/wiki?curid=2077257" title="Rudolf Wagner">
Rudolf Wagner

Rudolf Wagner (ur. 30 czerwca 1805 w Bayreuth, zm. 13 maja 1864 w Getyndze) – niemiecki anatom, fizjolog i zoolog. Współodkrywca oocytów. Wraz z Félixem Dujardinem wykonał szczegółowe badania mikroskopowe nasienia, dzięki czemu opisał obraz i funkcje plemników (wcześniej plemniki były uważane za pasożyty). Wyjaśnił funkcje i mechanizm współdziałania zwojów nerwowych, zakończeń nerwowych i nerwów współczulnych. Opisał budowę i strukturę jądra komórkowego oraz zidentyfikował jąderko. 
Ojciec Rudolfa był nauczycielem w gimnazjum. Brat Moritz Wagner był niemieckim podróżnikiem i zoologiem.
Młody Rudolf od 1822 studiował w Erlangen medycynę, później od 1826 w Würzburgu. Był uczniem Johanna Lukasa Schönleina i Karla Friedricha Heusingera.
W 1832 został profesorem zoologii na uniwersytecie w Erlangen. W 1840 roku przejął katedrę w Getyndze, po śmierci Johanna Friedricha Blumenbacha.
Napisał m. in: „Lb. der vergleichenden Anatomie” (1834—1835), „Lb. der Physiologie” (1839), wydawał: „Hwb. der Physiologie” (1842—1853, 4 t.).
Miał 2 synów: Adolpha Wagnera i Hermanna Wagnera.

</doc>
<doc id="2077258" url="https://pl.wikipedia.org/wiki?curid=2077258" title="Radosław Owczarz">
Radosław Owczarz

Radek Owczarz (ur. 11 stycznia 1978 we Wrocławiu) – polski perkusista, muzyk sesyjny. Obecnie członek zespołów Edyty Bartosiewicz, Patrycji Markowskiej, Gitmye Robbisz oraz Retro Funk. Od 2016 r. związany również z projektem Jan Bo, którego liderem jest Jan Borysewicz.
Grał w zespołach Kasi Kowalskiej (2004–2010), Pilichowski Band (2005–2010), Renaty Dąbkowskiej (2002–2004), The Crackers (1997–2002). Wykładowca na warsztatach muzycznych w Muzycznej Owczarni w Jaworkach. W roku 2008 brał udział w nagraniu pierwszej w Polsce jazz-rockowej koncertowej płyty DVD – Electric Live at Art.Bem&lt;ref name="pilichowski.pl/el1"&gt;&lt;/ref&gt;. 28 sierpnia 2010 grał w zespole Edyty Bartosiewicz na koncercie zapowiadającym powrót Edyty na scenę podczas Orange Warsaw Festival.

</doc>
<doc id="2077259" url="https://pl.wikipedia.org/wiki?curid=2077259" title="RSC Anderlecht (piłka nożna kobiet)">
RSC Anderlecht (piłka nożna kobiet)

RSC Anderlecht – kobieca sekcja klubu piłkarskiego RSC Anderlecht z Anderlechtu w Belgii. Na koncie sukcesów posiada czterokrotny tytuł mistrza Belgii oraz dziewięciokrotne zdobycie pucharu swego kraju. Zawodniczki Anderlechtu swoje spotkania rozgrywają na boisku bocznym stadionu Króla Baudouina I.

</doc>
<doc id="2077260" url="https://pl.wikipedia.org/wiki?curid=2077260" title="Gustave Schlumberger">
Gustave Schlumberger

Gustave-Léon Schlumberger (ur. 17 października 1844 w Guebwiller w Alzacji, zm. 9 maja 1929 w Paryżu) – francuski historyk mediewista, bizantynolog, numizmatyk, specjalizujący się również w historii wypraw krzyżowych.
Życiorys.
Studiował medycynę i w służbie sanitarnej uczestniczył w wojnie francusko-pruskiej 1870-1871. Po uzyskaniu doktoratu porzucił karierę lekarza i poświęcił się studiom w dziedzinie historii, ze szczególnym uwzględnieniem numizmatyki i sfragistyki. Podróżował po Afryce Północnej, Syrii, Azji Mniejszej, Hiszpanii i Portugalii, był w Szwajcarii, Włoszech i Niemczech. Jego specjalnością była historia krucjat i Bizancjum. Do najwybitniejszych prac Schlumbergera należy "Numismatique de l'Orient Latin" (1878-1882), istotna do dziś w zakresie mennictwa okresu wypraw krzyżowych. Łącznie opublikował ok. 200 prac i artykułów dotyczących historii politycznej i numizmatyki.
Od 1884 członek Akademii Inskrypcji i Literatury Pięknej, od 1906 – członek korespondent Bawarskiej Akademii Nauk. W 1878 odznaczony został Legią Honorową, w 1903 otrzymał medal londyńskiego Royal Numismatic Society. Członek (od 1877), a później przewodniczący Stowarzyszenia Antykwariuszy Francuskich ("Société des antiquaires de France").

</doc>
<doc id="2077261" url="https://pl.wikipedia.org/wiki?curid=2077261" title="Kościół św. Katarzyny Aleksandryjskiej w Bielicach">
Kościół św. Katarzyny Aleksandryjskiej w Bielicach

Kościół pod wezwaniem św. Katarzyny Aleksandryjskiej - w miejscowości Bielice w województwie opolskim, w powiecie nyskim, w gminie Łambinowice. Kościół parafialny należący do parafii pod wezwaniem św. Katarzyny Aleksandryjskiej, w Bielicach, w Dekanacie Skoroszyce, w Diecezji Opolskiej. Jego patronką jest św. Katarzyna Aleksandryjska z Egiptu.

</doc>
<doc id="2077262" url="https://pl.wikipedia.org/wiki?curid=2077262" title="Primera División de México (1944/1945)">
Primera División de México (1944/1945)

Rozgrywki 1944/1945 były 42 sezonem w historii ligi meksykańskiej, a 2 sezonem w historii profesjonalnej ligi meksykańskiej. Tytułu mistrzowskiego bronili Asturias F.C.
Zespoły.
Zmiana drużyn po sezonie 1943/1944:
 León, Oro, Puebla
W sezonie 1944/1945 występowało 13 drużyn - do rozgrywek dołączyły León, Oro i Puebla.
Mistrzem Meksyku został zespół Real Club España, który skompletował 38 punktów. Królem strzelców został Argentyńczyk Roberto Aballay z 40 bramkami w 24 meczach (1.67 gola na mecz).
Tabela.
MISTRZ MEKSYKU - 1944/1945
ESPAÑA 1. TYTUŁ MISTRZOWSKI

</doc>
<doc id="2077268" url="https://pl.wikipedia.org/wiki?curid=2077268" title="Kaplica Niepokalanego Poczęcia Najświętszej Maryi Panny w Bielicach">
Kaplica Niepokalanego Poczęcia Najświętszej Maryi Panny w Bielicach

Kaplica pod wezwaniem Niepokalanego Poczęcia Najświętszej Maryi Panny w Bielicach - w miejscowości Bielice w województwie opolskim, w powiecie nyskim, w gminie Łambinowice. Kaplica filialna należąca do parafii pod wezwaniem św. Katarzyny Aleksandryjskiej, w Bielicach, w Dekanacie Skoroszyce, w Diecezji Opolskiej. Jej patronką jest św. Katarzyna Aleksandryjska z Egiptu.
Kaplica znajduje się w Schronisku św. Brata Alberta.

</doc>
<doc id="2077270" url="https://pl.wikipedia.org/wiki?curid=2077270" title="Thiago Alcantara">
Thiago Alcantara



</doc>
<doc id="2077271" url="https://pl.wikipedia.org/wiki?curid=2077271" title="R4 (silnik)">
R4 (silnik)

R4 – oznaczenie rzędowego silnika spalinowego o czterech cylindrach ułożonych w jednym rzędzie. Mogą one być ustawione zarówno w pionie, jak i pod kątem do podłoża. R4 jest najprostszym układem o dobrym wyważeniu – choć całkowite wyrównoważenie występuje jedynie dla sił pierwszego rzędu. Z tego powodu jest często stosowany w samochodach klasy ekonomicznej. Niemniej, w jednostkach mogą występować drgania, wprost proporcjonalne do wielkości silnika, a związane z siłami drugiego rzędu. Z tego powodu, wraz ze wzrostem mocy przechodzi się do układów o większej liczbie cylindrów. Kolejność zapłonów w poszczególnych cylindrach to 1-3-4-2 lub 1-2-4-3.
Wykorzystanie.
Większość współczesnych producentów samochodów osobowych ma w swojej ofercie modele z silnikami R4, jest to najpopularniejsze rozwiązanie używane w tego typu pojazdach, drugi w kolejności jest motor V6. Przed końcem pierwszego dziesięciolecia XXI wieku, wraz z postępującym obniżaniem poziomu emisji spalin i zużycia paliwa, udział 4-cylindrowych jednostek (zwłaszcza R4) na rynku samochodów klasy średniej w USA wzrósł z 30 do 47 %, zmalał w zamian udział mocniejszych jednostek V6.
Układ R4 jest najpopularniejszy przy silnikach o pojemności do 2,4 dm³. Zwykle za granicę praktyczności wykorzystania silników R4 przyjmuje się pojemność 2,7 dm³. Mimo to powstają jednostki większe, jak w Porsche 944, czy w Porsche 968 (oba 3,0 dm³), czy silnik Rolls Royce B40 o pojemności 2838 cm³.
Również Ford A wyposażony był w duży (3,3 dm³) silnik w tym układzie.
Koncern Toyota produkował silniki wysokoprężne w układzie R4 o pojemnościach nawet do 4,1 dm³ (Toyota 15B-FTE). Ten silnik znalazł się w modelu Mega Cruiser.
Przykłady silników R4.
Najmniejszy samochodowy silnik R4 wykorzystany został w kei-carze Mazda Carol – miał pojemność 358 cm³. Jeszcze mniejsze jednostki wykorzystywane były w motocyklach, na przykład Honda CBR250RR – 250 cm³.
Przykłady jednostek napędowych w układzie R4:
Jednym z najmocniejszych silników R4 służących do napędu łodzi motorowych jest turbodoładowany wysokoprężny Volvo Penta D4-300. Z pojemności 3,7 l generuje on moc maksymalną 305 KM (224 kW) i maksymalny moment obrotowy na poziomie 700 Nm. Innymi przykładami dużych jednostek R4 są stosowane w samochodach ciężarowych silniki MAN D0834 (4,6 l pojemności, moc 223 KM (164 kW), moment obrotowy 850 Nm) oraz motor stosowany do napędu ciężarówki Hino Ranger (5,1 l, 177 KM/130 kW, 630 Nm), wcześniejsze wersje modelu miały silnik o pojemności 5,3 l.

</doc>
<doc id="2077276" url="https://pl.wikipedia.org/wiki?curid=2077276" title="Młodzieżowe Mistrzostwa Polski w Lekkoatletyce 2010">
Młodzieżowe Mistrzostwa Polski w Lekkoatletyce 2010

27. Młodzieżowe Mistrzostwa Polski w Lekkoatletyce – zawody lekkoatletyczne dla sportowców do lat 23, które zostały rozegrane 28 i 29 sierpnia 2010 na stadionie Akademii Wychowania Fizycznego w Krakowie.

</doc>
<doc id="2077279" url="https://pl.wikipedia.org/wiki?curid=2077279" title="Hélène Ahrweiler">
Hélène Ahrweiler

Hélène Ahrweiler z domu Glykatzi (gr. Ελένη Γλύκατζη) (ur. 29 sierpnia 1926 w Atenach) – historyk francuska pochodzenia greckiego, mediewistka, bizantynolog.
Życiorys.
Urodziła się w greckiej rodzinie wypartej z Azji Mniejszej. Ukończyła Instytut Francuski i Angielski w Atenach. Następnie edukację kontynuowała w Paryżu w Ecole Pratique des Hautes Etudes. Tam uzyskała doktorat z historii. Następnie wykładała na Université Paris I (Panthéon-Sorbonne). Pełniła wiele ważnych i szanowanych funkcji. Dyrektor Research Center for Byzantine and Christian Near East History and Civilization.
Jest doktorem honoris causa uczelni w Londynie, Harvardzie, Belgradzie, Nowym Jorku, Limie, Nowym Brunszwiku, Hajfie i Atenach.
Otrzymała również Medal Honorowy Polskiej Akademii Nauk.

</doc>
<doc id="2077280" url="https://pl.wikipedia.org/wiki?curid=2077280" title="John O’Callaghan (muzyk)">
John O’Callaghan (muzyk)

John O’Callaghan (ur. 24 września 1981 w Navan) – irlandzki DJ i producent muzyczny. Znany również pod aliasami "Joint Operations Centre, Mannix" czy "Stenna".
Życiorys.
Młodzieńcze lata.
W młodości O’Callaghan nie przejawiał zainteresowań muzyką elektroniczną. Wychowywał się na muzyce rockowej czy hip-hopie, którą nieraz słychać w jego dziełach. Gdy miał 18 lat - odkrył muzykę taneczną, która stała się jego nową miłością. W połączeniu z zainteresowaniem komputerami i technologią dało pierwszy kontakt z muzyką elektroniczną, która nakierowana została w gatunek trance.
Kariera.
Początki kariery można doszukiwać się w promowaniu swojej twórczości na falach irlandzkiej rozgłośni radiowej "2FM" czy strony muzyczne, na których promował swoją twórczość. Jego wysokoenergetyczny styl, wyrazistość i precyzja w miksowaniu pozwoliły O’Callaghanowi się wybić z tłumu i piąć w hierarchii twórców. Podczas swojej kariery współpracował z ikonami muzyki trance, od Paula van Dyka, Tiësto po Armina van Buurena remiksując ich znane utwory. W 2007 roku wydaje pierwszy album nazwany "Something to Live For". Rok później dołącza do wytwórni Armina van Buurena, Armady. W niej wydaje drugi album - "Never Fade Away." Na nim znalazły się utwory definiujące jego twórczość takie jak "Find Yourself, Never Fade Away" czy "Big Sky;" Ostatni utwór zapisał się w historii gatunku. W międzyczasie zakłada swój label", Subculture". Nazwa jest nieprzypadkowa, bowiem pochodzi ona z jego autorskiej audycji, którą wcześniej tak samo nazwał. W 2011 roku wydaje swój trzeci album, "Unfold", który po roku doczekał się zremiksowanych utworów. Jego utwory doczekują się remiksów od artystów światowej sławy takich jak Cosmic Gate, Gareth Emery czy Armina van Buurena.
W 2015 roku założył z Bryanem Kearneyem projekt KEY4050, w którym gra po dziś dzień.
Sukcesy.
Podczas swojej kariery zdobył nagrodę "Ireland Dance Music Awards" w kategorii "BEST DJ" i jako najlepszy producent. W latach 2008-2014 znajdował się w rankingu DJ Mag TOP 100. W roku 2009 dzięki głosom słuchaczy osiągnął 24. miejsce, które okazało się być najwyższym. W 2008 roku skomponował składankę dla BBC Radio 1, która została wyemitowana w ramach audycji "Essential" "Mix". Był on jednym z czterech DJ-ów z gatunku trance, którzy zostali zaproszeni do programu.

</doc>
<doc id="2077281" url="https://pl.wikipedia.org/wiki?curid=2077281" title="Włodzimierska Ikona Matki Bożej">
Włodzimierska Ikona Matki Bożej

Włodzimierska Ikona Matki Bożej – jedna z najbardziej czczonych w Rosyjskim Kościele Prawosławnym ikon Matki Bożej.
Historia.
Według tradycji ikona została napisana przez Ewangelistę Łukasza na desce ze stołu w Wieczerniku. Jednak według badań historyków sztuki powstała znacznie później, w pierwszej połowie XII w. w Bizancjum. Jej autor jest nieznany. Ikona jest jednym z wizerunków Matki Bożej przywiezionych na Ruś z Bizancjum w okresie, gdy schrystianizowane państwa ruskie nie posiadały jeszcze własnych ośrodków sztuki sakralnej (prawdopodobnie 1131). Tym samym stanowiła ona jeden z wzorców dla pierwszych ruskich twórców ikon.
W pierwszych latach po przywiezieniu z Bizancjum ikona była przechowywana w pałacu książęcym w Wyszogrodzie, w 1155 została zaś przewieziona przez księcia Andrzeja I Bogolubskiego do Włodzimierza nad Klaźmą. Tam umieszczono ją w soborze Zaśnięcia Matki Bożej, który spłonął w 1185. Ikona przetrwała jednak pożar. W 1237 w czasie najazdu mongolskiego na Ruś wizerunek został pozbawiony ozdób.
W 1395 wizerunek znalazł się w soborze Zaśnięcia Matki Bożej w obrębie moskiewskiego Kremla. Mimo kolejnych przenosin (oraz nieruskiego pochodzenia) ikona pozostawała znana i czczona pod nazwą Włodzimierskiej, z czasem zaczęła być postrzegana jako jedna ze szczególnych świętości Rosyjskiego Kościoła Prawosławnego i opiekunka należących do niego narodów. Przypisywano jej szczególną moc ochrony Rusi przed najeźdźcami. Przed nią dokonywane były koronacje kolejnych carów oraz intronizacje metropolitów, a następnie patriarchów Moskwy i całej Rusi.
W 1917 ikona została przeniesiona z Kremla do Galerii Tretiakowskiej, gdzie była przechowywana do 1996. W wymienionym roku trafiła do cerkwi św. Mikołaja na Zamoskworieczju w Moskwie. Świątynia ta pełni funkcje domowej cerkwi przy Galerii Trietiakowskiej – jej wyposażenie liturgiczne składa się z eksponatów galerii, a obiekt pełni równocześnie funkcję wystawienniczą i kultową.
Włodzimierska Ikona Matki Bożej była wielokrotnie kopiowana.
Na terenie Polski obiektem lokalnego kultu jest wariant ikony znajdujący się w cerkwi w Kożanach.
25 listopada 2013, podczas spotkania z papieżem Franciszkiem, prezydent Federacji Rosyjskiej Władimir Putin przekazał na jego ręce kopię Włodzimierskiej Ikony Matki Bożej, po czym zapytał papieża, czy mu się podoba, a następnie przeżegnał się i ją pocałował. Zwierzchnik Kościoła katolickiego również pocałował otrzymaną ikonę.
Opis.
Z powodu dokonywania na przestrzeni wieków wielokrotnych przeróbek ikony jedynym jej fragmentem, który zachował się w stanie pierwotnym, jest postać Matki Bożej i twarz Dzieciątka Jezus. Ikona reprezentuje typ Eleusa. Maryja, ubrana w czarną szatę z gwiazdami na ramionach i czole, trzyma na prawej ręce Jezusa, który przytula się do jej twarzy, dodatkowo obejmując go lewą ręką. Dzieciątko obejmuje prawą ręką szyję matki i tuli się do niej z charakterystycznym dla malarstwa ikonowego poważnym, niedziecinnym wyrazem twarzy. Maryja jest wpatrzona w przestrzeń, zamyślona, o smutnych oczach przewidujących przyszłe cierpienia syna. Obydwie postacie ukazane zostały na złotym tle.
Na tej samej desce, z drugiej strony, znajduje się znacznie młodsza ikona przedstawiająca etimazję, wykonana w XV lub XIX wieku.
Kult.
Upamiętnienie liturgiczne w Cerkwi prawosławnej przypada 23 czerwca według starego stylu (tj. 6 lipca według nowego stylu).

</doc>
<doc id="2077282" url="https://pl.wikipedia.org/wiki?curid=2077282" title="Electric Live at Art.Bem">
Electric Live at Art.Bem

Electric live at art.bem – zapis koncertu zespołu Pilichowski Band, który odbył się 12 stycznia 2008, wydany przez sieć sklepów muzycznych Riff w postaci DVD oraz CD-Audio. Album jest pierwszym polskim jazz-rockowym DVD.

</doc>
<doc id="2077284" url="https://pl.wikipedia.org/wiki?curid=2077284" title="Luigi Cocilovo">
Luigi Cocilovo

Luigi Cocilovo (ur. 7 października 1947 w Palermo) – włoski polityk, prawnik i działacz związkowy, poseł do Parlamentu Europejskiego V i VI kadencji (1999–2009).
Życiorys.
Ukończył w 1969 studia prawnicze, praktykował w zawodzie adwokata. Był prezesem firmy wydawniczej i ubezpieczeniowej. Zasiadał przez wiele lat we władzach konfederacji związków zawodowych Włoskiej Konfederacji Pracowniczych Związków Zawodowych (CISL).
Działał w Chrześcijańskiej Demokracji, a po jej rozwiązaniu we Włoskiej Partii Ludowej, z którą współtworzył partię Margherita.
W 1999 uzyskał mandat posła do Europarlamentu z listy ludowców. W V kadencji zasiadał we frakcji EPP-ED, pracował w Komisji Zatrudnienia i Spraw Socjalnych. W 2004 uzyskał reelekcję z ramienia koalicyjnego Drzewa Oliwnego. Przystąpił do grupy Porozumienia Liberałów i Demokratów na rzecz Europy, przez całą VI kadencję był wiceprzewodniczącym PE. W 2007 wraz ze swym ugrupowaniem wstąpił do Partii Demokratycznej.

</doc>
<doc id="2077287" url="https://pl.wikipedia.org/wiki?curid=2077287" title="Buckman Bridge">
Buckman Bridge

Buckman Bridge – drogowy most w Jacksonville, w stanie Floryda, na rzece St. Johns. Znajduje się w ciągu autostrady międzystanowej nr 295. Został otwarty w 1970.

</doc>
<doc id="2077288" url="https://pl.wikipedia.org/wiki?curid=2077288" title="Intromisja">
Intromisja

Intromisja (łac. "intromissio"). Legalne zawładnięcie – rozumiane jako wejście w posiadanie nieruchomości zgodnie z wyrokiem sądowym, ogłaszane niegdyś osobiście przez przysłanego w tym celu, na miejsce, woźnego sądowego. Ogłaszanie intromisji, zwanej też "wwiązaniem", odbywało się w miejscu publicznym – np. na rynku, wobec zgromadzonych świadków.

</doc>
<doc id="2077290" url="https://pl.wikipedia.org/wiki?curid=2077290" title="Hrabstwo Dallas (Teksas)">
Hrabstwo Dallas (Teksas)

Hrabstwo Dallas – hrabstwo położone w Stanach Zjednoczonych, w północno-wschodniej części stanu Teksas, obejmujące dużą część aglomeracji Dallas. Hrabstwo utworzono w 1846 roku poprzez wydzielenie terytorium z hrabstw Nacogdoches i Robertson. Siedzibą władz hrabstwa jest miasto Dallas, zamieszkałe przez około 50% mieszkańców hrabstwa. Według spisu z 2020 roku jest najgęściej zaludnionym hrabstwem stanu Teksas.
Nazwa hrabstwa pochodzi od nazwiska George Dallas, senatora stanu Pensylwania; 11. wiceprezydenta Stanów Zjednoczonych za prezydentury Jamesa Polka.
Na terenie hrabstwa znajduje się park stanowy Cedar Hill, leżący na południowy zachód od miasta, około 32 km od centrum, nad jeziorem Joe Pool Lake.
Gospodarka.
Największymi branżami pod względem zatrudnienia w hrabstwie Dallas, w 2020 roku były: opieka zdrowotna i pomoc społeczna (145,5 tys. osób), handel detaliczny (140,7 tys.), budownictwo (135,4 tys. osób), usługi profesjonalne, naukowe i techniczne (117 tys.), produkcja (107 tys.), zakwaterowanie i usługi gastronomiczne (101 tys.), oraz usługi edukacyjne (95,4 tys.).
Rolniczo hrabstwo przoduje w uprawie darni (11. miejsce w stanie), ponadto rozpowszechniona jest akwakultura (36. miejsce) i hodowla koni (42. miejsce). 
Religia.
W 2010 roku hrabstwo Dallas ma czwartą co do wielkości (drugą w Teksasie, po hrabstwie Harris) społeczność muzułmańską w USA liczącą 84 256 osób (stanowili oni 3,6% populacji).
Główne drogi.
Przez teren hrabstwa przebiega sześć autostrad międzystanowych, wiele dróg krajowych oraz stanowych. Do najważniejszych należą między innymi:
Porty lotnicze.
Na terenie hrabstwa znajdują się dwa międzynarodowe porty lotnicze:

</doc>
<doc id="2077293" url="https://pl.wikipedia.org/wiki?curid=2077293" title="JTA Skyway">
JTA Skyway

JTA Skyway – mała kolej automatyczna w Jacksonville na Florydzie, w Stanach Zjednoczonych. Obsługiwana jest przez Jacksonville Transportation Authority. System składa się z toru o długości 4 km, w tym przez Acosta Bridge nad Rzeką św. Jana, która dzieli centrum Jacksonville. Każdy pociąg jest wspomagany przez ATC (Automatic Train Control) i może mieć od dwóch do sześciu wagonów. Prędkość, z jaką porusza się pociąg, wynosi 56 km/h. Koszt przejazdu między jedną z ośmiu stacji wynosi 50 centów.

</doc>
<doc id="2077298" url="https://pl.wikipedia.org/wiki?curid=2077298" title="Hrabstwo Dawson (Teksas)">
Hrabstwo Dawson (Teksas)

Hrabstwo Dawson – hrabstwo położone w Stanach Zjednoczonych, w środkowo-zachodniej części stanu Teksas. Hrabstwo utworzono w 1876 roku poprzez wydzielenie terytorium z Young Territory, jednak później podlegało jeszcze zmianom a ostateczny, obecny kształt uzyskało dopiero w 1905 rokur. 
Nazwa hrabstwa pochodzi od nazwiska Nicholasa Mosby Dawsona żołnierza w rewolucji teksańskiej poległego w tzw. Masakrze Dawsona (ang. "Dawson Massacre").
Główne drogi.
Przez teren hrabstwa przebiegają między innymi dwie drogi krajowe oraz stanowe:

</doc>
<doc id="2077299" url="https://pl.wikipedia.org/wiki?curid=2077299" title="Denny Island">
Denny Island



</doc>
<doc id="2077301" url="https://pl.wikipedia.org/wiki?curid=2077301" title="Edward Wagner">
Edward Wagner

Edward Wagner (1811—1885) – niemiecki kartograf.
W 1835 założył w Darmstadt zakład kartograficzny, który w 1872 został przeniesiony do Lipska przez jego syna Henryka Wagnera (1846—1921), który przyjął za wspólnika znanego kartografa, prof. Ernesta Debesa.

</doc>
<doc id="2077303" url="https://pl.wikipedia.org/wiki?curid=2077303" title="Rehotep">
Rehotep



</doc>
<doc id="2077304" url="https://pl.wikipedia.org/wiki?curid=2077304" title="Rocko Schamoni">
Rocko Schamoni

Rocko Schamoni (właśc. Tobias Albrecht, inne pseudonimy Roddy Dangerblood, King Rocko Schamoni) (ur. 8 maja 1966 w Lütjenburgu w Szlezwiku-Holsztynie) – niemiecki pisarz, muzyk, aktor, stały członek grupy komików Studio Braun, współwłaściciel klubu Golden Pudel Club w Hamburgu.
Życiorys.
W latach 1981–1982 grał w zespole Fun-Punkowym Warhead, który następnie zmienił nazwę na Public Enemy a później na Die Götter. Uczestniczył w trasach koncertowych razem z grupami Die Toten Hosen i Die Goldenen Zitronen, występując w Niemczech, Austrii i Szwajcarii. Członek zespołów Connection Point i Motion.
Pierwszy singiel wydał w 1988. W latach 1990–1992 zagrał główną rolę w dwóch filmach krótkometrażowych Rollo Aller!. Skomponował muzykę do spektaklu Elfriede Jelinek "Ein Sportstück". W 2000 i 2002 produkował muzykę do spektakli Schorscha Kameruna w teatrze Schauspielhaus Pfauen w Zurychu, a w 2004 stworzył oprawę muzyczną do sztuki Oscara Wilde’a Bunbury dla wiedeńskiego Burgtheater. 
W 2000 zadebiutował powieścią "Risiko des Ruhms". W 2004 ukazała się jego druga książka "Dorfpunks", w której zawarł wspomnienia z okresu dorastania na przełomie lat 70. i 80. XX wieku. W 2007 opublikował trzecią powieść "Sternstunden der Bedeutungslosigkeit" – historię Michaela Sonntaga, samotnego bezrobotnego w Hamburgu. Michael Sonntag powraca w kolejnej powieści "Tag der geschlossenen Tür" (2011). 
Od końca lat 80. XX wieku współtworzy trio komiczne Studio Braun – wraz z Heinzem Strunkiem (właśc. Mathias Halfpape) i z Jakiem Palmingerem (właśc. Heiner Ebber).
Na początku lat 90. XX wieku Schamoni wraz z przyjaciółmi, m.in. Schorschem Kamerunem, założył w Hamburgu Pudel Klub, gdzie występowali m.in. Tocotronic, Das neue Brot, Cat Power czy Evan Dando. Po zamknięciu klubu, Schamoni i Kamerun założyli Golden Pudel Club.

</doc>
<doc id="2077305" url="https://pl.wikipedia.org/wiki?curid=2077305" title="Turkuć pospolity">
Turkuć pospolity



</doc>
<doc id="2077307" url="https://pl.wikipedia.org/wiki?curid=2077307" title="Hrabstwo Deaf Smith">
Hrabstwo Deaf Smith

Hrabstwo Deaf Smith – hrabstwo położone w Stanach Zjednoczonych, w północno-zachodniej części stanu Teksas, przy granicy z Nowym Meksykiem. Hrabstwo leży na zachodnim krańcu Llano Estacado. Hrabstwo utworzono w 1876 roku poprzez wydzielenie terenu z terytorium Younga, jednak później podlegało jeszcze zmianom a ostateczny, obecny kształt uzyskało dopiero w 1931 roku. Siedzibą władz hrabstwa jest jedyne miasto Hereford, zamieszkałe przez około 80% mieszkańców hrabstwa.
Gospodarka.
W 2017 roku z pogłowiem bydła liczącym 592 tys. sztuk hrabstwo zajmuje pierwsze miejsce w Stanach Zjednoczonych, zaś samo miasto Hereford nazywane jest „Światową Stolicą Wołowiny”. Pastwiska zajmują 34% areału hrabstwa, a reszta to głównie obszary uprawne. Do najważniejszych upraw należą pszenica, sorgo, bawełna, pasza i kukurydza.
Demografia.
W 2020 roku 94,1% mieszkańców hrabstwa stanowiła ludność biała (23,2% nie licząc Latynosów), 2,3% to byli czarnoskórzy Amerykanie lub Afroamerykanie, 1,8% to rdzenna ludność Ameryki, 1,2% było rasy mieszanej i 0,6% to byli Azjaci. Latynosi stanowili 74,2% ludności hrabstwa.
Religia.
W 2010 roku krajobraz religijny hrabstwa jest mniej więcej po równo podzielony między katolików (43%) i protestantów. Inne religie to mormoni (1,7%), świadkowie Jehowy (1 zbór) i bahaiści (0,06%). 
Główne drogi.
Przez teren hrabstwa przebiega autostrada międzystanowa, oraz drogi krajowe i stanowe:

</doc>
<doc id="2077308" url="https://pl.wikipedia.org/wiki?curid=2077308" title="Francisco Javier Cruz">
Francisco Javier Cruz

Francisco Javier Cruz Jiménez (ur. 24 maja 1966 w Cedral w stanie San Luis Potosí) – były meksykański piłkarz występujący na pozycji napastnika.
Kariera klubowa.
Cruz zawodową karierę rozpoczynał w 1983 roku w klubie CF Monterrey. W 1986 roku zdobył z nim mistrzostwo Meksyku. W tym samym roku został królem strzelców Primera División z 15 bramkami na koncie. W Monterrey spędził pięć lat. W sumie zagrał tam w 117 meczach i strzelił 37 goli. W 1988 roku odszedł do hiszpańskiego CD Logroñés. W sezonie 1987/1988 zajął z nim 13. miejsce w lidze. W 1989 roku powrócił do CF Monterrey. W 1991 roku zdobył z nim Puchar Meksyku.
W 1992 roku Cruz został graczem zespołu Tigres UANL. W ciągu trzech lat rozegrał tam 48 spotkań i zdobył 9 bramek. W 1995 roku przeniósł się do Atlante. Spędził tam rok. W 1996 roku przeszedł do bułgarskiej drużyny CSKA Sofia. W 1997 roku zdobył z nią mistrzostwo Bułgarii oraz Puchar Bułgarii.
W 1997 roku Cruz wrócił również do Meksyku, gdzie podpisał kontrakt z Tigres UANL. Po roku trafił do amerykańskiego San Antonio Pumas. W 1999 roku grał dla meksykańskich CF Monterrey oraz Tigrillos de Saltillo, gdzie w tym samym roku zakończył karierę.
Kariera reprezentacyjna.
W reprezentacji Meksyku Cruz zadebiutował 27 kwietnia 1986 roku w wygranym 3:0 towarzyskim meczu z Kanadą. W tym samym roku został powołany do kadry narodowej na Mistrzostwa Świata. Zagrał na nich w pojedynkach z Belgią (2:1), Paragwajem (1:1), Irakiem (1:0), oraz RFN (0:0, 1:4 po rzutach karnych). Z tamtego turnieju Meksyk odpadł w ćwierćfinale. W latach 1986–1993 w drużynie narodowej Cruz rozegrał w sumie 18 spotkań i zdobył 2 bramki.

</doc>
<doc id="2077312" url="https://pl.wikipedia.org/wiki?curid=2077312" title="Cristian Flores">
Cristian Flores

Cristian Flores Íñiguez (ur. 30 kwietnia 1988 w Guadalajarze) – meksykański piłkarz występujący na pozycji bramkarza, obecnie zawodnik La Piedad.
Kariera klubowa.
Flores urodził się w Guadalajarze i jest wychowankiem tamtejszego Atlasu. W latach 2007–2009 występował w rezerwach innego zespołu z tego samego miasta, Tecos UAG. W lipcu 2009 został piłkarzem drugoligowca Guerreros, natomiast na początku 2010 roku zasilił drużynę Jaguares de Chiapas z siedzibą w Tuxtla Gutiérrez. Nie zdołał jednak zadebiutować w Primera División, będąc po Jorge Villalpando, Fabiánie Villaseñorze i Gerardo Ruízie dopiero czwartym bramkarzem "Jaguarów". W styczniu 2011 Flores przeszedł do drugoligowego C.F. La Piedad.
Kariera reprezentacyjna.
Reprezentacje juniorskie.
Flores został powołany przez Jesúsa Ramíreza na MŚ U–17 w 2005 roku. Meksyk wywalczył wówczas tytuł mistrzowski, jednak młody golkiper Atlasu nie rozegrał ani jednego spotkania, będąc rezerwowym dla Sergio Ariasa.
Życie prywatne.
Cristian jest synem Efraína Floresa, trenera m.in. C.D. Guadalajara i reprezentacji Meksyku.

</doc>
<doc id="2077313" url="https://pl.wikipedia.org/wiki?curid=2077313" title="Hrabstwo Delta (Teksas)">
Hrabstwo Delta (Teksas)

Hrabstwo Delta – hrabstwo położone w Stanach Zjednoczonych, w północno-wschodniej części stanu Teksas, jedno z mniejszych hrabstw w tym stanie. Hrabstwo Delta należy do nielicznych hrabstw w Stanach Zjednoczonych należących do tzw. Dry county, czyli hrabstw gdzie decyzją lokalnych władz obowiązuje całkowita prohibicja. Prace nad utworzeniem hrabstwa rozpoczęły się w 1868 roku, terytorium hrabstwa wydzielono w 1870 r. z hrabstw Hopkins i Lamar, a ostatecznie hrabstwo powstało w 1871 roku. Siedzibą władz hrabstwa jest jego największe miasto Cooper, zamieszkałe przez około 30% mieszkańców hrabstwa.
Nazwę Delta nadano hrabstwu ze względu na jego trójkątny kształt, przypominający tę grecką literę.
Na terenie hrabstwa znajduje się, założony w 1997 roku, park stanowy Cooper Lake, obejmujący około 3000 akrów wybrzeża jeziora Cooper Lake. Park leży częściowo na terenie hrabstwa Hopkins.
Główne drogi.
Przez teren przebiegają wyłącznie lokalne drogi należące do dróg stanowych:

</doc>
<doc id="2077316" url="https://pl.wikipedia.org/wiki?curid=2077316" title="Bitwa pod Montiel">
Bitwa pod Montiel

Bitwa pod Montiel miała miejsce 14 marca 1369 roku na półwyspie Iberyjskim. Rozegrała się w czasie I kastylijskiej wojny domowej. Do walki stanęły wojska pretendentów do korony kastylijskiej: Piotra I Okrutnego i Henryka II Trastámara. Po stronie tego pierwszego walczyły oddziały portugalskie i kastylijskie, zaś po przeciwnej francuskie, pod dowództwem Bertranda du Guesclin i kastylijskie. Zwycięstwo odniosły siły Henryka II Trastámara. 
Po przegranej bitwie Piotr I schronił się w zamku Montiel, który natychmiast został oblężony. Uwięziony władca próbował przekupić Bertranda du Guesclin, ale negocjacje okazały się pułapką. Piotr I został pojmany i zabity 23 marca przez swojego przyrodniego brata, Henryka II, który odtąd stał się niekwestionowanym władcą Kastylii. Był to koniec wojny domowej toczonej od 1366 roku.

</doc>
<doc id="2077317" url="https://pl.wikipedia.org/wiki?curid=2077317" title="Moritz Wagner">
Moritz Wagner

Moritz Wagner (ur. 3 października 1813 w Bayreuth, zm. 31 maja 1887 w Monachium) − niemiecki podróżnik i zoolog. Brat Rudolfa Wagnera, niemieckiego anatoma, fizjologa i psychologa.
Do rodziny należeli też jego bratankowie: Adolph Wagner, niemiecki ekonomista i Hermann Wagner geograf i kartograf.
Autor szeregu prac o Algierze, Kaukazie, Ameryce i z zakresu geografii zwierząt i o teorii Darwina. Twórca teorii migracyjnej (1868).
Został pochowany na Starym Cmentarzu Północnym w Monachium.

</doc>
<doc id="2077319" url="https://pl.wikipedia.org/wiki?curid=2077319" title="Stadion Broni Radom">
Stadion Broni Radom



</doc>
<doc id="2077320" url="https://pl.wikipedia.org/wiki?curid=2077320" title="Beniamin (Puszkar)">
Beniamin (Puszkar)

Beniamin, imię świeckie Boris Nikołajewicz Puszkar, "Борис Николаевич Пушкарь" (ur. 8 listopada 1938 w Choroli) – biskup Rosyjskiego Kościoła Prawosławnego.
Życiorys.
Urodził się w głęboko religijnej rodzinie robotniczej, jednak z powodu braku czynnej cerkwi w miejscu jego urodzenia został ochrzczony dopiero w wieku ośmiu lat. Od 1947 mieszkał razem z rodziną we Władywostoku, gdzie po ukończeniu szkoły średniej podjął pracę w fabryce. Został zwolniony ze służby wojskowej z uwagi na zły stan zdrowia. W 1959 wyjechał do Moskwy na naukę w seminarium duchownym, które ukończył cztery lata później z wyróżniającymi wynikami. W 1967 ukończył z tytułem kandydata nauk teologicznych Moskiewską Akademię Duchowną. Jako stypendysta profesorski został zatrudniony w akademii jako wykładowca historii biblijnej, logiki oraz teologii zasadniczej. W 1976 uzyskał tytuł naukowy docenta.
Decyzję o wstąpieniu do stanu duchownego Boris Puszkar podjął w 1988, po odbyciu pielgrzymki do Ziemi Świętej. W tym samym roku został wyświęcony kolejno na diakona i kapłana. W 1992 otrzymał godność protojereja. W tym samym roku, 12 sierpnia, otrzymał nominację na biskupa władywostockiego i nadmorskiego. W związku z tym 13 września 1992 złożył wieczyste śluby zakonne, przyjmując imię Beniamin na cześć metropolity piotrogrodzkiego i nowomęczennika Beniamina (Kazanskiego). Tydzień później otrzymał godność archimandryty. Dzień później w soborze Objawienia Pańskiego w Moskwie miała miejsce jego chirotonia na biskupa władywostockiego i nadmorskiego, w której jako konsekratorzy wzięli udział patriarcha moskiewski i całej Rusi Aleksy II, metropolita kruticki i kołomieński Juwenaliusz, metropolita wołokołamski i juriewski Pitirim, arcybiskup solnecznogorski Sergiusz, biskup istriński Arseniusz, biskup dmitrowski Filaret oraz biskup podolski Wiktor.
W 2003 podniesiony do godności arcybiskupiej. Zaliczany do konserwatywnego skrzydła w hierarchii Rosyjskiego Kościoła Prawosławnego.
W 2011 został podniesiony do godności metropolity w związku z powstaniem metropolii nadmorskiej.
W 2018 r. odszedł w stan spoczynku.

</doc>
<doc id="2077322" url="https://pl.wikipedia.org/wiki?curid=2077322" title="Stéphane Ferrara">
Stéphane Ferrara

Stéphane Ferrara (ur. 25 grudnia 1956 w Paryżu) – francuski bokser, aktor, reżyser i scenarzysta włoskiego pochodzenia.
Życiorys.
W 1982 po pokonaniu Jacques'a Chinona zdobył tytuł mistrza Francji w wadze średniej. Został nr 1 challenge'u do tytułu europejskiego, ale 5 sierpnia 1983 został pokonany przez Ludwika Acarisa. Wycofał się z ringu po roku. Jego rekord to 22 zwycięstwa wobec dwóch porażek i dwóch remisów.
Pojawił się jako bokser w komedii Gérarda Oury "As nad asy" ("L'as des as", 1982) z Jeanem-Paulem Belmondo i Marie-France Pisier oraz melodramacie biograficznym Claude’a Leloucha "Edith i Marcel" ("Édith et Marcel", 1983) z Jacques Villeret i Francisem Husterem. W dramacie kryminalnym Jeana-Luca Godarda "Detektyw" ("Détective", 1985) z Nathalie Baye, Johnnym Hallydayem, Emmanuelle Seigner i Julie Delpy wystąpił jako Tiger Jones. W 1987 roku wziął udział w sesji zdjęciowej dla Bruce'a Webera. We włoskim dramacie erotycznym Tinto Brassa "Papryka" ("Paprika", 1991) z Deborą Caprioglio zagrał postać Rocco. Znalazł się też w obsadzie filmu telewizyjnego Roger Vadim "Safari" (1991).
Wyreżyserował filmy: krótkometrażowy "Jak wieje wiatr" ("Ainsi va le vent", 2003), "Monte tes mains... Amore mio" 2005) oraz dokumentalne - "Marzenia o medalu" ("Centaine d'Euros Baby", 2007) i "Rêves de médailles" (2009).

</doc>
<doc id="2077323" url="https://pl.wikipedia.org/wiki?curid=2077323" title="Teoria migracyjna">
Teoria migracyjna

Teoria migracyjna – pogląd niemieckiego biologa Moritza Wagnera (1868) na powstawanie gatunków. Według którego osobniki danego gatunku, które wywędrowały lub zostały zawleczone w inne okolice i dzięki izolacji geograficznej (np. pod wpływem czynników geologicznych), zatraciły możliwość krzyżowania się z innymi osobnikami tegoż gatunku, zmieniły się pod wpływem nowych warunków bytowania, co dało początek nowym formom.

</doc>
<doc id="2077324" url="https://pl.wikipedia.org/wiki?curid=2077324" title="Wiaczesław Łypynski">
Wiaczesław Łypynski



</doc>
<doc id="2077325" url="https://pl.wikipedia.org/wiki?curid=2077325" title="Hrabstwo Denton">
Hrabstwo Denton

Hrabstwo Denton – hrabstwo położone w USA w stanie Teksas. Utworzone w 1846 r. Siedzibą hrabstwa jest miasto Denton. Hrabstwo Denton jest północną częścią obszaru metropolitalnego Dallas–Fort Worth.
"Henrietta Creek Apple Orchard" jest jednym z większych sadów w Teksasie, znajduje się w Roanoke i ma ponad 500 drzewek hybrydowych jabłoni karłowatych i około 200 brzoskwiń. 
Demografia.
W latach 2010–2020 populacja hrabstwa wzrosła o 36,8% do 906,4 tys. mieszkańców, co sprawia, że Hrabstwo Denton jest siódmym najbardziej zaludnionym hrabstwem stanu Teksas. W 2020 roku 75,6% populacji to biali (57,6% nie licząc Latynosów), 19,6% to Latynosi, 11% to czarni lub Afroamerykanie, 9,7% miało pochodzenie azjatyckie, 2,7% było rasy mieszanej i 0,8% to rdzenna ludność Ameryki.
Religia.
Największą grupą religijną w hrabstwie są ewangelikalni protestanci, a Południowa Konwencja Baptystów jest największą denominacją. Kościół katolicki obejmując 6,7% populacji jest drugim co do wielkości związkiem wyznaniowym. Inne grupy protestanckie (z ponad 10 tys. członków) obejmowały: zbory bezdenominacyjne, metodystów i zielonoświątkowców. Wśród innych religii wyróżniają się mormoni (1,5%), muzułmanie (1,2%), unitarianie uniwersaliści (0,08%) i świadkowie Jehowy (4 zbory).

</doc>
<doc id="2077327" url="https://pl.wikipedia.org/wiki?curid=2077327" title="Hrabstwo DeWitt (Teksas)">
Hrabstwo DeWitt (Teksas)

Hrabstwo DeWitt – hrabstwo położone w USA w stanie Teksas. Utworzone w 1846 r. Siedzibą hrabstwa jest miasto Cuero.
Gospodarka.
78% areału hrabstwa zajmują pastwiska, 11% uprawy i 9% to obszary leśne.
Religia.
W 2010 roku, 25,3% osób deklaruje członkostwo w Kościele katolickim.

</doc>
<doc id="2077328" url="https://pl.wikipedia.org/wiki?curid=2077328" title="André Chorda">
André Chorda

André Chorda (ur. 20 lutego 1938 w Charleval, zm. 1998) – francuski piłkarz występujący podczas kariery zawodniczej na pozycji obrońcy.
Kariera.
Uczestnik mistrzostw świata w 1966 roku i Mistrzostwa Europy 1960.
W latach 1957–1962 oraz 1970–1974 zawodnik OGC Nice, natomiast w latach 1962–1969 gracz Girondins Bordeaux.

</doc>
<doc id="2077329" url="https://pl.wikipedia.org/wiki?curid=2077329" title="Metyrapon">
Metyrapon

Metyrapon ("MTP", ) – organiczny związek chemiczny stosowany w diagnostyce różnicowej zespołu Cushinga. Obecnie test z MTP nie jest rekomendowany w diagnostyce ze względu na małą wiarygodność, jednak może być pomocny w przypadku dwuznacznych wyników innych testów.
Mechanizm działania.
Metyrapon blokuje w warstwie pasmowatej kory nadnerczy przemianę 11-deoksykortyzolu (11DK) do kortyzolu, a deoksykortykosteronu ("DOC") do kortykosteronu przez hamowanie enzymatycznej hydroksylacji w pierścieniu steroidowym (przy udziale 11β-hydroksylazy), a tym samym obniża stężenie kortyzolu i poprzez sprzężenie zwrotne zwiększa wydzielanie ACTH, który stymuluje syntezę steroidów nadnerczowych. Ponieważ ich dalszy metabolizm jest zablokowany przez obecność metyraponu, następuje ich nagromadzenie w organizmie. W efekcie obserwowany jest znaczny wzrost związków pośrednich szlaku biosyntezy aldosteronu i kortyzolu w moczu pacjenta. Odpowiedź guzów na stymulację ACTH, która wywołuje zwiększoną produkcję kortyzolu w nieczynnych klinicznie guzach kory nadnerczy i w gruczolakach kory produkujących aldosteron większą niż komórki prawidłowych nadnerczy. U zdrowych pacjentów odpowiedź na metyrapon nie występuje natychmiast, a wzrasta dopiero w drugim dniu testu diagnostycznego. Podczas testu diagnostycznego obserwuje się u badanego wzrost ilości związków pośrednich biosyntezy w moczu w pierwszej dobie.

</doc>
<doc id="2077330" url="https://pl.wikipedia.org/wiki?curid=2077330" title="Beniamin (Zaricki)">
Beniamin (Zaricki)

Beniamin, imię świeckie Władimir Zaricki (ur. 12 września 1953 w Stodulcach) – biskup Rosyjskiego Kościoła Prawosławnego.
Życiorys.
Po ukończeniu szkoły średniej został robotnikiem. W 1973 został hipodiakonem biskupa riazańskiego Szymona. 30 marca 1975 został wyświęcony na diakona, zaś 6 kwietnia tego samego roku – na kapłana. Został skierowany do pracy w soborze Zmartwychwstania Pańskiego w Iwanowie, a następnie mianowano go proboszczem parafii Ikony Matki Bożej „Znak” we wsi Krasnoje (obwód iwanowski). 27 maja 1977 złożył wieczyste śluby zakonne. W tym samym roku został przeniesiony do eparchii orłowskiej i liwieńskiej jako proboszcz parafii Narodzenia Pańskiego w Bołchowie. Po roku przeniesiony do parafii św. Mikołaja w Kromach, zaś w 1982 podniesiony do godności ihumena. W 1985 ukończył naukę w seminarium duchownym w Moskwie.
6 czerwca 1987 otrzymał godność archimandryty i został proboszczem parafii przy soborze św. Nikity w Orle. Dwa lata później został przeniesiony do monasteru św. Jana Teologa w Poszczupowie w eparchii riazańskiej, gdzie wypełniał obowiązki ekonoma.
11 grudnia 1990 powierzono mu zadanie odbudowy odzyskanego w tym roku przez Rosyjski Kościół Prawosławny, a zamkniętego w 1925 monasteru św. Mikołaja na Ugrieszy. W 1992, gdy świeckie instytucje ostatecznie opuściły dawne obiekty klasztorne, a w niektórych świątyniach monasteru wznowiono regularne odprawianie nabożeństw, został namiestnikiem monasteru (otrzymał on status stauropigii). Klasztorem kierował także po 2003, gdy został wyświęcony na biskupa lubierieckiego, wikariusza eparchii moskiewskiej.
W maju 2010 Święty Synod Rosyjskiego Kościoła Prawosławnego przeniósł go na katedrę penzeńską i kuźniecką. W 2012 jego tytuł uległ zmianie na "biskup penzeński i niżniełomowski". W tym samym roku został podniesiony do godności metropolity w związku z erygowaniem przez Święty Synod metropolii penzeńskiej. W 2013 został przeniesiony na katedrę riazańską. Dwa lata później został przeniesiony na katedrę orenburską.

</doc>
<doc id="2077331" url="https://pl.wikipedia.org/wiki?curid=2077331" title="Hrabstwo Dickens">
Hrabstwo Dickens

Hrabstwo Dickens – hrabstwo położone w USA w stanie Teksas. Utworzone w 1876 r. Siedzibą hrabstwa jest miasto Dickens.
Gospodarka.
Hrabstwo Dickens produkuje rocznie towary o wartości ponad 20 milionów dolarów, głównie z bydła mięsnego, koni, bawełny, pszenicy i sorgo. Pewną rolę odgrywa wydobycie ropy naftowej. 

</doc>
<doc id="2077333" url="https://pl.wikipedia.org/wiki?curid=2077333" title="Satelita obserwacji Ziemi">
Satelita obserwacji Ziemi

Satelita obserwacji Ziemi - rodzaj cywilnego sztucznego satelity, krążącego po orbicie okołoziemskiej, dedykowanego obserwacjom Ziemi, optycznym, radarowym lub podczerwonym i wykonywaniu zdjęć jej powierzchni w tych pasmach fal elektromagnetycznych.
Satelity obserwacji Ziemi są często jednocześnie satelitami teledetekcyjnymi.
Służą najczęściej agronomii, urbanistyce i planowaniu przestrzennemu, ekologii, czy monitorowaniu klęsk żywiołowych. 

</doc>
<doc id="2077337" url="https://pl.wikipedia.org/wiki?curid=2077337" title="Hrabstwo Dimmit">
Hrabstwo Dimmit

Hrabstwo Dimmit – hrabstwo położone w USA w stanie Teksas. Utworzone w 1858 r. Siedzibą hrabstwa jest miasto Carrizo Springs. Według spisu w 2020 roku liczy 8615 mieszkańców, w tym 88% stanowili Latynosi. W północno–wschodniej części hrabstwo przecina rzeka Nueces.
Wydobycie ropy naftowej i gazu ziemnego należą do najwyższych w kraju. Hrabstwo należy też do obszaru znanego jako Region Ogrodów Zimowych, który słynie z całorocznej produkcji warzyw poprzez nawadnianie. Ponadto gospodarkę uzupełnia hodowla bydła mlecznego, uprawa kukurydzy, kantalup i cebuli. 
W 2020 roku 68,2% mieszkańców to katolicy, 8,6% to baptyści i 1,4% to świadkowie Jehowy. 

</doc>
<doc id="2077338" url="https://pl.wikipedia.org/wiki?curid=2077338" title="Beniamin (Lichomanow)">
Beniamin (Lichomanow)

Beniamin, imię świeckie Nikołaj Lichomanow (ur. 2 października 1952 w Sokole) – biskup Rosyjskiego Kościoła Prawosławnego.
Życiorys.
Jest absolwentem wydziału mechaniczno-matematycznego Moskiewskiego Uniwersytetu Państwowego im. Michaiła Łomonosowa. Od 1975 do 1976 pracował w Instytucie matematyki i mechaniki Kazachskiej Akademii Nauk w Ałma-Acie, następnie kontynuował pracę zawodową. W 1978 ożenił się. 8 października 1978 metropolita jarosławski i rostowski Jan udzielił mu święceń diakońskich, zaś 14 października tego samego roku – kapłańskich. Ks. Nikołaj Lichomanow pracował w soborze Odnowienia Świątyni Zmartwychwstania Pańskiego w Jerozolimie w Tutajewie. W 1984 ukończył w trybie zaocznym moskiewskie seminarium duchowne, zaś w 1999 – Moskiewską Akademię Duchowną.
W 2002 jego małżeństwo zostało rozwiązane za obopólną zgodą; zarówno ks. Nikołaj Lichomanow, jak i jego żona postanowili wstąpić do monasterów. 13 marca 2003 złożył wieczyste śluby zakonne przed emerytowanym arcybiskupem jarosławskim Micheaszem, przyjmując imię Beniamin na cześć biskupa-nowomęczennika Beniamina (Woskriesienskiego). Od 2008 stoi na czele katedry teologii na uniwersytecie w Jarosławiu. 31 maja 2010 Święty Synod Rosyjskiego Kościoła Prawosławnego nominował go na biskupa rybińskiego, wikariusza eparchii jarosławskiej i rostowskiej. Uroczysta chirotonia miała miejsce 22 sierpnia 2010 w soborze Przemienienia Pańskiego w Monasterze Sołowieckim, przewodniczył jej patriarcha moskiewski i całej Rusi Cyryl.
W 2012 został pierwszym ordynariuszem nowo powstałej eparchii rybińskiej. Nosił tytuł biskupa rybińskiego i daniłowskiego, który w 2021 r. został zmieniony na tytuł biskupa rybińskiego i romanowsko-borisoglebskiego.

</doc>
<doc id="2077340" url="https://pl.wikipedia.org/wiki?curid=2077340" title="On a Mission (singel)">
On a Mission (singel)

On a Misson – singel australijskiej piosenkarki i autorki tekstów Gabrielli Cilmi. Jest on głównym singlem promującym drugi album studyjny artystki "Ten". Wydany został 5 lutego 2010 roku w Australii, a 7 marca 2010 w Wielkiej Brytanii. W remixie utworu pojawia się amerykańska raperka Eve.
Informacje o singlu.
W wywiadzie z Nickiem Levinem dla Digital Spy, Cilmi stwierdziła: "Myślę, że zaskoczę ludzi, którzy myśleli, że nagram kolejny singel typu "Sweet About Me". Sama byłam zaskoczona, kiedy nagrałam "On a Mission", co kompletnie zmieniło kierunek, w jaki podążał cały album. Lubię puszczać to moim przyjaciołom i obserwować ich reakcje - nie spodziewali się czegoś takiego". Również dodała: "Lubię myśleć, że ta piosenka jest "I Will Survive" XXI wieku. Jest ona o odkryciu w sobie wewnętrznego superbohatera i robieniu tego, co musimy robić by dotrzeć tam, gdzie powinniśmy być - nie zważając na to, ile murów będziemy musieli zburzyć na swojej drodze".
Teledysk.
Teledysk do piosenki został umieszczony w serwisie YouTube 11 stycznia 2010 roku. Ukazuje on zdjęcia piosenkarki w skafandrze, statków kosmicznych lądujących na innych planetach oraz Cilmi wraz z kilkoma tancerkami.
Sama Gabriella przyznała, że inspiracje do nagrania wideo wzięła z filmu fantastycznego "Barbarella".
Notowania.
Przekład z anglojęzycznej wersji Wikipedii

</doc>
<doc id="2077342" url="https://pl.wikipedia.org/wiki?curid=2077342" title="Didier Couécou">
Didier Couécou

Didier Couécou (ur. 25 lipca 1944 w Bordeaux) – francuski piłkarz występujący podczas kariery zawodniczej na pozycji napastnika. Uczestnik mistrzostw świata w 1966 roku.
W latach 1963–1969 oraz 1974–1976 zawodnik Girondins Bordeaux. W sezonie 1969/70 występował w OGC Nice. Potem w latach 1970–1972 grał w Olympique Marsylia. Następnie w sezonie 1972/73 i rundzie jesiennej sezonu 1973/74 był piłkarzem FC Nantes. W 1974 roku powrócił do Marsylii. Karierę zakończył w 1976 roku w Bordeaux.

</doc>
<doc id="2077343" url="https://pl.wikipedia.org/wiki?curid=2077343" title="Hrabstwo Donley">
Hrabstwo Donley

Hrabstwo Donley – hrabstwo położone w USA w stanie Teksas. Utworzone w 1876 r. Siedzibą hrabstwa jest miasto Clarendon.
Gospodarka hrabstwa opiera się na hodowli bydła (56,6 tys. w 2017 roku) i w mniejszym stopniu uprawie bawełny i kukurydzy. 

</doc>
<doc id="2077344" url="https://pl.wikipedia.org/wiki?curid=2077344" title="Amaurospiza carrizalensis">
Amaurospiza carrizalensis



</doc>
<doc id="2077345" url="https://pl.wikipedia.org/wiki?curid=2077345" title="Hrabstwo Duval (Teksas)">
Hrabstwo Duval (Teksas)

Hrabstwo Duval – hrabstwo położone w USA w stanie Teksas. Utworzone w 1858 r. Siedzibą hrabstwa jest miasto San Diego. Według spisu w 2020 roku liczy 9831 osób. Większość mieszkańców to Latynosi (89,2%) i katolicy (60,9%), ponadto prawie jedna czwarta to baptyści (23,9%).
Ważnymi elementami gospodarki pozostają bydło mięsne, warzywa, melony, kantalupy, turystyka, oraz wydobycie ropy naftowej i gazu ziemnego. 

</doc>
<doc id="2077346" url="https://pl.wikipedia.org/wiki?curid=2077346" title="Caprimulgus meesi">
Caprimulgus meesi



</doc>
<doc id="2077347" url="https://pl.wikipedia.org/wiki?curid=2077347" title="LMG 08">
LMG 08



</doc>
<doc id="2077349" url="https://pl.wikipedia.org/wiki?curid=2077349" title="Ambroży (Popowicz)">
Ambroży (Popowicz)

Ambroży Popowicz, właściwie Andreas Pappa Georgopoli (ur. 1791, zm. 30 października 1863) – grecki duchowny prawosławny, biskup Bośni i Sarajewa w latach 1835–1846, metropolita Białej Krynicy Staroprawosławnego Kościoła Chrystusowego w latach 1846–1848.
Życiorys.
Biskup Ambroży urodził się w rodzinie Greków zamieszkujących Imperium Osmańskie. Jego ojciec, Jerzy Pappa Georgopoli oraz kilkunastu przodków było prawosławnymi kapłanami Patriarchatu Konstantynopola. Podobnie jak ojciec i dziadkowie wybrał karierę duchowną. Ukończył studia teologiczne. W 1811 r. ożenił się i przyjął święcenia kapłańskie z rąk metropolity Enos, Mateusza. W 1814 r. owdowiał. Po stracie żony przyjął stan mniszy. W 1817 r. został wybrany ihumenem klasztoru Świętej Trójcy na wyspie Chalki.
9 września 1835 r. otrzymał chirotonię biskupią z rąk pięciu hierarchów prawosławnych. Jego głównym konsekratorem był patriarcha ekumeniczny Konstantynopola, Grzegorz VI. W latach 1835–1840 był metropolitą Bośni i Sarajewa. Został wygnany z eparchii z powodów politycznych przez władze tureckie, gdyż poparł powstanie Serbów. W 1841 r. przyjechał do Stambułu. Zamieszkał w domu swojego syna Jerzego i pozostawał tam jako emerytowany biskup na łasce patriarchy Konstantynopola.
Na początku 1846 r. w stolicy Porty spotkał się z wysłannikami biegłopopowców, którzy po ucieczce z Imperium Rosyjskiego osiedli na terenie Cesarstwa Austriackiego i zgodnie z życzeniem Ferdynanda I szukali dla siebie wśród prawosławnych biskupów Bałkanów odpowiedniego hierarchy, który przyjąłby ich ponownie do Cerkwi prawosławnej oraz objął swoją jurysdykcją. Ambroży nie mając szans na powrót na swoją katedrę w Bośni, postanowił do nich przystąpić i zostać przełożonym jednego z ich klasztorów.
Mając pełnomocnictwa ordynariusza prawosławnego potwierdzone przez patriarchę ekumenicznego Konstantynopola w 1846 r. wyjechał do Tulczy, gdzie spotkał się z delegacją miejscowych Lipowan. Następnie udał się do Wiednia. Po uzyskaniu zgody na osiedlenie zamieszkał w klasztorze popowców w Białej Krynicy na Bukowinie. 28 października 1846 r. został przyjęty do staroobrzędowej wspólnoty mnichów rosyjskich z tytułem metropolity Białej Krynicy. Na przełomie 1846–1847 zaczął regularnie odprawiać w koncelebrze liturgię w starym obrządku rosyjskim oraz święcić prezbiterów i diakonów.
6 stycznia 1847 r. w Białej Krynicy, metropolita Ambroży dokonał uroczystej chirotonii jednego z rosyjskich mnichów, Cyryla na biskupa Majnos. Akt ten ściągnął na niego wrogość ze strony Rosyjskiego Kościoła Prawosławnego, gdyż nie zgadzał się on na istnienie dla Rosjan innej hierarchii niż ta, którą on reprezentował i która pozostawała w nim w pełnej jedności, zaś staroobrzędowców uważał za heretyków. Świątobliwy Synod Rządzący podważał kanoniczność urzędu sprawowanego przez Ambrożego, jego ortodoksję oraz ważność samej sakry Cyryla, gdyż odbyła się ona bez zachowania tradycji Kościołów bizantyjskich, w której nowego biskupa powinno wyświęcić przynajmniej dwóch eparchów.
Metropolita Ambroży nie przejął się tymi uwagami oraz oskarżeniami. Prowadził dalej swoją działalność. 24 sierpnia 1847 r. konsekrował dla Lipowan, mnicha Arkadiusza na biskupa Slavy. Doprowadziło to do działań dyplomacji rosyjskiej w Cesarstwie Austriackim i w Imperium Osmańskim. Cesarz rosyjski zażądał od patriarchy Konstantynopola, aby ten ekskomunikował hierarchę i podległych mu duchownych.
Gdy mediacje prowadzone z metropolitą białokrynickim poprzez metropolitę karłowickiego nie dały rezultatu, a Ambroży nie podporządkował się karom kościelnym nałożonym przez patriarchę Konstantynopola, imperator Mikołaj I Romanow zmusił rząd austriacki do delegalizacji istniejącego na terenie monarchii habsburskiej Kościoła staroobrzędowego, do zamknięcia klasztoru w Białej Krynicy i aresztowania znajdujących się w nim mnichów.
3 marca 1848 r. metropolita Ambroży został zdjęty siłą z urzędu, aresztowany i zesłany do Styrii. Mimo że Franciszek Józef I przywrócił w niedługim czasie po tych wydarzeniach tolerancję dla popowców na Bukowinie, metropolita Ambroży nie otrzymał zgody na powrót z wygnania. Zmarł w odosobnieniu w 1863 r.
Ustanowiona przez metropolitę Ambrożego i jego następców staroobrzędowa hierarchia kościelna (tzw. Cerkiew białokrynicka) pozostaje w schizmie z kanonicznymi Cerkwiami prawosławnymi od 1848 r. Nie uznaje jej ruch bezpopowców, a także Rosyjska Cerkiew Staroprawosławna (tzw. Cerkiew nowozybkowska).
Święty Cerkwi białokrynickiej.
11 listopada 1996 r. obradujący wspólnie sobór biskupów rosyjskich i rumuńskich Cerkwi białokrynickiej uznał metropolitę Ambrożego za świętego. W 2000 r. jego szczątki zostały ekshumowane i przewiezione z Triestu do Braiła.
Wspomnienie św. Ambrożego z Białej Krynicy obchodzone jest w Cerkwi białokrynickiej 30 października (12 listopada).

</doc>
<doc id="2077353" url="https://pl.wikipedia.org/wiki?curid=2077353" title="Eriocnemis isabellae">
Eriocnemis isabellae



</doc>
<doc id="2077354" url="https://pl.wikipedia.org/wiki?curid=2077354" title="Nevalı Çori">
Nevalı Çori

Nevalı Çori – wczesnoneolityczna osada i stanowisko archeologiczne nad środkowym Eufratem, u podnóża gór Taurus, 490 metrów n.p.m., we wschodniej części dzisiejszej Turcji, w prowincji Şanlıurfa. Odkrycie to, wraz z Göbekli Tepe, skłoniło do zrewidowania współczesnej wiedzy o neolicie w Eurazji.
Nevalı Çori było położone na obu brzegach strumienia Kantara, dopływu Eufratu.
Prace archeologiczne w Nevalı Çori były prowadzone od roku 1983, w kontekście budowy tamy Atatürka i prowadzone były przez zespół z Uniwersytetu Ruprechta i Karola w Heidelbergu. Następnie, na przełomie 1991-1992 r. miejsce to zostało zalane. Metodą datowania radiowęglowego uzyskano trzy daty z IX tysiąclecia p.n.e., oraz jedną datę z X tysiąclecia p.n.e. Figurki i monumenty są porównywalne z tymi w Göbekli Tepe oraz Çayönü Tepesi.

</doc>
<doc id="2077355" url="https://pl.wikipedia.org/wiki?curid=2077355" title="Paul Lemerle">
Paul Lemerle

Paul Lemerle (ur. 22 kwietnia 1903 w Paryżu; zm. 17 lipca 1989 w Paryżu) – francuski historyk, mediewista, bizantynolog.
Życiorys.
Ukończył École française w Atenach. Studiował w Dijon. Doktorat w 1945.
Następnie zatrudniony w Ecole Pratique des Hautes Etudes (1947–1968), na Sorbonie (1958–1967) oraz w Collège de France (1967–1973). Pełnił funkcję prezesa Association Internationale des Etudes Byzantines.

</doc>
<doc id="2077359" url="https://pl.wikipedia.org/wiki?curid=2077359" title="Garrulax konkakinhensis">
Garrulax konkakinhensis



</doc>
<doc id="2077362" url="https://pl.wikipedia.org/wiki?curid=2077362" title="Siegfried Wagner">
Siegfried Wagner

Siegfried Wagner (ur. 6 czerwca 1869 w Lucernie, zm. 4 sierpnia 1930 w Bayreuth) – niemiecki kompozytor, dyrygent i reżyser. Syn Richarda Wagnera i Cosimy Wagner.
Po matce był wnukiem wybitnego węgierskiego wirtuoza pianisty i kompozytora Franciszka Liszta. Uczeń Engelberta Humperdincka i J. Kniesego. Jako dyrygent występował w wielu krajach Europy. Od 1892 był asystentem, potem dyrygentem, reżyserem, od 1909 dyrektorem generalnym Festiwali Wagnerowskich w Bayreuth. Poślubił Winifred Wagner z d. Williams (ur. 1897) i miał 4 dzieci: Wielanda (1917–1966), Friedelind (1918–1991), Wolfganga (1919–2010) i Verenę (ur. 1920).
Napisał opery oparte na podaniach i baśniach ludowych: „Der Bärenhäuter” (Monachium 1899), „Herzog Wildfang” (1901), „An allein ist Hütchen Schuld” (Stuttgart 1917), „Schwarzschwanenreich” (1918), „Der Schmied von Marienburg” (pol. "Kowal z Malborka"; 1920) i in. Stworzył też wiele poematów symfonicznych, koncertów, esejów o tematyce literackiej i muzycznej. 
Po śmierci Siegfrieda Wagnera kierownictwo festiwalu wagnerowskiego przejęła jego żona Winifred, ciesząca się uznaniem Hitlera.

</doc>
<doc id="2077363" url="https://pl.wikipedia.org/wiki?curid=2077363" title="Zeszłej nocy">
Zeszłej nocy

Zeszłej nocy ("Last Night") - film z 2010 roku. Scenarzystą i reżyserem jest Massy Tadjedin, w rolach głównych występują brytyjska aktorka Keira Knightley, australijski aktor Sam Worthington i amerykańska aktorka Eva Mendes. Film kręcono w Nowym Jorku głównie na SoHo i Manhattanie.

</doc>
<doc id="2077364" url="https://pl.wikipedia.org/wiki?curid=2077364" title="Kija">
Kija

Kija – drugorzędna żona faraona Echnatona z XVIII dynastii.
Pochodzenie.
Pochodzenie Kiji nie jest znane. Jedyną poszlakę może stanowić jej niezwykłe, obco brzmiące imię. Niektórzy badacze identyfikują ją z Taduhepą, mitannijską księżniczką, którą wysłano do Egiptu, aby została żoną Amenhotepa III. Jej przybycie zbiegło się ze śmiercią starego króla. Wiemy, że pozostała w Egipcie, zostając żoną Amenhotepa IV, lecz jej dalsze losy pozostają nieznane. Kija byłaby zatem cudzoziemską księżniczką, córką króla Tuszratty i królowej Juni. Sugerowano, że historia Kiji, księżniczki z Mitanni, mogła zostać włączona do "Opowieści o Dwu Braciach", bajki opowiadającej, jak faraon zakochał się w pięknej cudzoziemce, czując zapach jej włosów.
Życiorys.
Chociaż Kija nie nosiła tytułu "Wielkiej Królewskiej Małżonki", odgrywała ważną rolę na dworze. Jeden z jej tytułów brzmiał: "Żona i wielce ukochana Króla Górnego i Dolnego Egiptu, żyjącego w prawdzie, Pana Obu Krajów Nefercheperure Waenre [Echnatona], doskonałego dziecka żyjącego Atona, który będzie żył wiecznie". Kija była ważną i wielce faworyzowaną mieszkanką haremu. Cieszyła się wielkim szacunkiem. Dostąpiła nawet zaszczytu udziału w obrzędach ku czci nowego boga – Atona. Mogła składać ofiary wraz z Echnatonem, a także, co niezwykłe, bez niego. Miała nawet własną solarną świątynię "Cień Re".
Na płaskorzeźbach przedstawiających Kiję widzimy spokojną, lekko uśmiechniętą twarz, o łagodnych rysach w porównaniu z twarzą Nefertiti. Chętnie nakłada nubijską perukę, dotąd noszoną tylko przez mężczyzn, lecz teraz przyjętą przez nią i Nefertiti.
Wiemy, że Kija urodziła Echnatonowi przynajmniej jedną córkę. Wiele poszlak wskazuje także, że mogła być matką co najmniej dwóch synów władcy. Jej córkami mogły być ponadto dwie efemeryczne księżniczki, które przemknęły przez królewską rodzinę pod koniec panowania Echnatona: Meritaton-Taszerit oraz Anchesenpaaton-Taszerit. Kija cieszyła się łaskami króla w środkowych latach jego panowania, jednak przed rokiem dwunastym nagle zniknęła. Być może popadła w niełaskę, lecz bardziej prawdopodobne jest, że zmarła, a jej imiona i wizerunki wymazano ze ścian kompleksu "Maru-Aton", zastępując ją Meritaton. W tym samym czasie zniknęło także wiele innych kobiet z rodziny królewskiej. Przyczyną tej serii zgonów mogła być epidemia.
Tajemnicza scena.
W królewskim grobowcu w Amarnie znajduje się scena przedstawiająca śmierć jednej z dam amarneńskiego dworu. Widzimy tu Echnatona i Nefertitii trzymających w żalu prawe ręce wzniesione przy głowach. Za drzwiami komnaty kobieta kołysze w ramionach niemowlę. Wyobrażony nad nim rozłożony wachlarz świadczy o królewskim statusie dziecka. Z tyłu widać rozpaczające płaczki. W dolnym rejestrze przedstawiono sztywne ciało kobiety leżące na marach. Historia ukazana na ścianie grobowca wydaje się jasna. Matka umarła, dając życie królewskiemu dziecku. Nigdzie nie widać ojca, chyba że jest nim sam Echnaton. Egiptolog Geoffrey Martin zasugerował, że damą na marach może być Kija, która umarła, wydając na świat Tutanchamona. Kija mogła być także matką efemerycznego Smenchkare, koregenta Echnatona. Jeśli scena z królewskiego grobowca w Amarnie rzeczywiście przedstawia Kiję, można przypuszczać, że właśnie tam ją pochowano.
Dolina Królów.
W grobowcu KV55 w Dolinie Królów odnaleziono cztery urny kanopskie należące do Kiji. Ich pokrywy mają formę kobiecych głów w charakterystycznej peruce nubijskiej. Pokrywy te nie pasują do urn, zatem musiały należeć do innego kompletu. Być może ukazują Kiję, choć równie dobrze mogą przedstawiać księżniczkę Meritaton. Trzy ze wspomnianych urn znajdują się obecnie w Muzeum Egipskim w Kairze. Czwarta trafiła do Metropolitan Museum of Art w Nowym Jorku. W tajemniczym grobie odkryto także drewniany sarkofag, który początkowo przygotowano dla Kiji, jednak przed wykorzystaniem zmieniono formy żeńskie na męskie i dodano atrybuty króla. Z osobą Kiji może być również związany grób KV63 odkryty w 2005 roku w Dolinie Królów. Twarze przedstawione na odnalezionych tam antropoidalnych trumnach są niezwykle podobne do wizerunków Tutanchamona. Dr Zahi Hawass zasugerował, że grobowiec mógł należeć do jego matki, Kiji.
Identyfikacja mumii.
Przeprowadzone w latach 2007-2009 badania genetyczne mumii należących przypuszczalnie do rodziny Tutanchamona wykazały, że mumia określana przez egiptologów mianem "Młodszej Damy" należy do matki Tutanchamona. Badania wykazały ponadto, że kobieta ta była córką Amenhotepa III i Teje. Jej imię pozostaje nieznane, choć niewykluczone, że mamy tu do czynienia z Kiją. Jeśli tak jest w istocie, należy odrzucić teorię o jej mitannijskim pochodzeniu. Bardziej prawdopodobne wydaje się jednak, że szczątki należą do którejś ze znanych nam sióstr Echnatona. Badania wykazały, że kobieta nie zmarła w połogu, tylko została zamordowana - uderzeniem pałką w twarz i ciosem sztyletem w pierś.

</doc>
<doc id="2077365" url="https://pl.wikipedia.org/wiki?curid=2077365" title="Biuro ONZ do spraw Przestrzeni Kosmicznej">
Biuro ONZ do spraw Przestrzeni Kosmicznej

Biuro ONZ do spraw Przestrzeni Kosmicznej, UNOOSA (ang. "United Nations Office for Outer Space Affairs") – instytucja powołana przez i działająca pod auspicjami Zgromadzenia Ogólnego Organizacji Narodów Zjednoczonych, zajmująca się wdrażaniem polityki Zgromadzenia odnośnie do przestrzeni kosmicznej.
Biuro wykonuje Program Zastosowań Przestrzeni Kosmicznej ("Programme on Space Applications") i zarządza Rejestrem Obiektów Wyniesionych w Kosmos ("Register of Objects Launched into Outer Space"). Biuro wspiera również kraje rozwijające się w używaniu technologii kosmicznych w celu rozwoju ekonomicznego.
Siedziba UNOOSA mieści się w Biurze Narodów Zjednoczonych w Wiedniu (Vienna International Centre). 
Od 12 grudnia 2007 dyrektorem biura jest malezyjska profesor astrofizyki Mazlan Othman.

</doc>
<doc id="2077368" url="https://pl.wikipedia.org/wiki?curid=2077368" title="Olaf Prenzler">
Olaf Prenzler

Olaf Prenzler (ur. 2 kwietnia 1958 w Käsdorf) – niemiecki lekkoatleta sprinter reprezentujący NRD, mistrz Europy.
Kariera zawodnicza.
Prenzler rozpoczął karierę międzynarodową od zdobycia srebrnego medalu w biegu na 100 metrów na mistrzostwach Europy juniorów w 1977 w Doniecku. Podczas mistrzostw Europy seniorów w 1978 w Pradze wywalczył dwa srebrne medale: w biegu na 200 metrów (za Pietro Menneą) i w sztafecie 4 × 100 metrów (biegła w składzie: Manfred Kokot, Eugen Ray, Prenzler i Alexander Thieme). Na halowych mistrzostwach Europy w 1979 w Wiedniu odpadł w półfinale biegu na 60 metrów. Na igrzyskach olimpijskich w 1980 w Moskwie odpadł w półfinale biegu na 200 metrów. 9 lipca 1982 sztafeta 4 × 100 metrów w składzie Thomas Schröder, Detlef Kübeck, Prenzler i Frank Emmelmann ustanowiła wynikiem 38,29 s rekord NRD, który do 2012 był rekordem Niemiec.
Na mistrzostwach Europy w 1982 w Atenach Prenzler zdobył dwa medale: złoty w biegu na 200 metrów i srebrny w sztafecie 4 × 100 metrów (biegła w składzie: Kübeck, Prenzler, Thomas Munkelt i Frank Emmelmann). Zajął również 6. miejsce w finale biegu na 100 metrów.
Reprezentacja NRD zbojkotowała letnie igrzyska olimpijskie w 1984 w Los Angeles. Na alternatywnych zawodach Przyjaźń-84 w Moskwie Prenzler zajął 3. miejsce na 200 metrów. 
Na halowych mistrzostwach Europy w 1985 w Pireusie zajął 2. miejsce w biegu na 200 metrów. Na mistrzostwach Europy w 1986 w Stuttgarcie zdobył srebrny medal w sztafecie 4 × 100 metrów (w składzie: Schröder, Steffen Bringmann, Prenzler i Emmelmann). Indywidualnie był siódmy w finale biegu na 200 metrów.
Prenzler był mistrzem NRD na 100 metrów w 1979 i wicemistrzem w 1982. Na 200 metrów był mistrzem w 1978 i 1983, wicemistrzem w 1979, 1980, 1985, 1986 i 1988, a także brązowym medalistą w 1981. Zdobył również mistrzostwo NRD w sztafecie 4 × 100 metrów w 1981 i 1985 oraz wicemistrzostwo w 1978. W hali był wicemistrzem NRD na 60 metrów w 1979 oraz brązowym medalistą w 1985, a także mistrzem na 200 metrów w latach 1985-1987.

</doc>
<doc id="2077371" url="https://pl.wikipedia.org/wiki?curid=2077371" title="Mauro Jöhri">
Mauro Jöhri

Mauro Jöhri, OFMCap. (ur. 1 września 1947 roku w Bivio, w południowej Gryzonii, w Szwajcarii) – profesor teologii, minister generalny Zakonu Braci Mniejszych Kapucynów, główny przełożony Zakonu w latach 2006–2018.
Wstąpił do zakonnego nowicjatu w 1964. Studiował teologię w zakonnym Seminarium w Solothurn. Przyjął święcenia kapłańskie w 1972 i kontynuował naukę we Fryburgu, Tybindze i Lucernie, gdzie otrzymał doktorat. Kolejne lata spędził w sanktuarium Madonna del Sasso w Locarno, gdzie pracował jako nauczyciel. Jednocześnie uczył teologii dogmatycznej oraz podstaw teologii w Seminarium Teologicznym w Chur oraz posługiwał jako nauczyciel teologii na Uniwersytecie w Lugano.
Został ministrem prowincjalnym szwajcarskiej prowincji Zakonu Kapucynów w 1995. Studiował na "Institut de formation humaine intégrale" w Montrealu. W 2006 został wybrany ministrem generalnym Zakonu Braci Mniejszych Kapucynów. W latach 2013–2015 był wiceprzewodniczącym Unii Wyższych Przełożonych. W 2015 wybrany został przewodniczącym Unii Wyższych Przełożonych.
Jöhri mówi biegle po niemiecku, włosku, francusku oraz w języku romansz – we wszystkich czterech językach urzędowych w Szwajcarii.

</doc>
<doc id="2077372" url="https://pl.wikipedia.org/wiki?curid=2077372" title="Jabouilleia naungmungensis">
Jabouilleia naungmungensis



</doc>
<doc id="2077375" url="https://pl.wikipedia.org/wiki?curid=2077375" title="Becky Dorsey">
Becky Dorsey

Becky Dorsey (ur. 1 sierpnia 1956 w Wenham) – amerykańska narciarka alpejska.
Kariera.
W zawodach Pucharu Świata zadebiutowała 21 lutego 1975 roku w Naeba, gdzie zajęła szesnaste miejsce w slalomie. Pierwsze punkty wywalczyła 23 lutego 1975 roku w Naeba, gdzie zajęła dziewiąte miejsce w gigancie. Na podium zawodów tego cyklu jedyny raz stanęła 7 marca 1978 roku w Waterville Valley, kończąc rywalizację w gigancie na drugiej pozycji. W zawodach tych rozdzieliła Lise-Marie Morerod ze Szwajcarii i Francuzkę Fabienne Serrat. W pozostałych startach jeszcze dwa razy była blisko podium: 27 lutego 1977 roku w Furano i 24 stycznia 1978 roku w Berchtesgaden zajmowała czwarte miejsce, odpowiednio w gigancie i slalomie. W sezonie 1977/1978 zajęła 13. miejsce w klasyfikacji generalnej, a w klasyfikacji giganta była ósma.
Wystartowała na mistrzostwach świata w Garmisch-Partenkirchen w 1978 roku, gdzie zajęła 13. miejsce w gigancie, a slalomu nie ukończyła. Nigdy nie wystąpiła na igrzyskach olimpijskich.

</doc>
<doc id="2077377" url="https://pl.wikipedia.org/wiki?curid=2077377" title="Parafia św. Mikołaja w Lewicach">
Parafia św. Mikołaja w Lewicach

Parafia Świętego Mikołaja w Lewicach – parafia rzymskokatolicka należąca do dekanatu międzychodzkiego archidiecezji poznańskiej. Została utworzona w XIV wieku. Mieści się pod numerem 1.

</doc>
<doc id="2077378" url="https://pl.wikipedia.org/wiki?curid=2077378" title="Sondre Auverson">
Sondre Auverson



</doc>
<doc id="2077379" url="https://pl.wikipedia.org/wiki?curid=2077379" title="Viki Fleckenstein">
Viki Fleckenstein

Viki Fleckenstein (ur. 20 września 1955 w Syracuse) – amerykańska narciarka alpejska.
Kariera.
W zawodach Pucharu Świata zadebiutowała 9 stycznia 1975 roku w Grindelwald, gdzie została zdyskwalifikowana w gignancie. Pierwsze punkty wywalczyła 23 lutego 1975 roku w Naeba, gdzie zajęła piąte miejsce w tej samej konkurencji. Na podium zawodów tego cyklu jedyny raz stanęła 19 marca 1978 roku w Arosie, kończąc rywalizację w slalomie równoległym na trzeciej pozycji. W zawodach tych wyprzedziły ją jedynie Austriaczka Annemarie Moser-Pröll i Christa Zechmeisteru z RFN. W kolejnych startach jeszcze dwa razy była blisko podium: 29 stycznia 1977 roku w Megève i 7 marca 1978 roku w Waterville Valley zajmowała czwarte miejsce w gigancie. W sezonie 1978/1979 zajęła 19. miejsce w klasyfikacji generalnej, a w klasyfikacji giganta była siódma.
Wystartowała na mistrzostwach świata w Garmisch-Partenkirchen w 1978 roku, gdzie zajęła 12. miejsce w gigancie, a slalomu nie ukończyła. Nigdy nie wystąpiła na igrzyskach olimpijskich.

</doc>
<doc id="2077380" url="https://pl.wikipedia.org/wiki?curid=2077380" title="Hrabstwo Eastland">
Hrabstwo Eastland

Hrabstwo Eastland – hrabstwo położone w USA w stanie Teksas. Utworzone w 1858 r. Siedzibą hrabstwa jest miasto Eastland. Według spisu w 2020 roku liczy 17,7 tys. mieszkańców.
Gospodarka.
70% areału hrabstwa zajmują pastwiska, 16% uprawy i 12% to obszary leśne. 
Największe branże w hrabstwie Eastland według zatrudnienia w 2020 roku, to: handel detaliczny (1108 osób), usługi edukacyjne (942 osoby), opieka zdrowotna i pomoc społeczna (717 osób), budownictwo (628 osób), zakwaterowanie i usługi gastronomiczne (485 osób), oraz produkcja (481 osób). 
Religia.
Zdecydowana większość mieszkańców to ewangelikalni protestanci, a do największych związków wyznaniowych w 2020 roku należały:

</doc>
<doc id="2077381" url="https://pl.wikipedia.org/wiki?curid=2077381" title="Liocichla bugunorum">
Liocichla bugunorum



</doc>
<doc id="2077382" url="https://pl.wikipedia.org/wiki?curid=2077382" title="Víctor Manuel Vucetich">
Víctor Manuel Vucetich

Víctor Manuel Vucetich Rojas (ur. 25 czerwca 1955 w Tampico) – meksykański piłkarz pochodzenia argentyńskiego, trener piłkarski, od 2022 roku prowadzi Monterrey.
Vucetich profesjonalnym piłkarzem był przez zaledwie pięć lat, znacznie większe sukcesy odnosząc jako trener. Podczas swojej bogatej kariery w roli szkoleniowca prowadził dwanaście klubów, z którymi zdobył łącznie czternaście tytułów. Pięciokrotnie wywalczył mistrzostwo Meksyku, trzykrotnie Ligę Mistrzów CONCACAF, trzy razy puchar Meksyku oraz dwukrotnie drugą ligę meksykańską, a raz triumfował w rozgrywkach InterLigi. W 2013 roku na krótko był selekcjonerem reprezentacji Meksyku.
W nawiązaniu do licznych osiągnięć często określany w ojczyźnie przydomkiem „Rey Midas” („Król Midas”).
Kariera klubowa.
Vucetich urodził się w meksykańskim mieście Tampico, gdzie po zakończeniu kariery w tamtejszym Tampico Madero FC wraz z rodziną osiadł jego ojciec – argentyński piłkarz José Antonio Vucetich. Wychowywał się razem z trójką rodzeństwa – Nancy, Antonio i Miguelem. Za namową ojca w wieku piętnastu lat przeniósł się do stołecznego miasta Meksyk, gdzie zapisał się do akademii młodzieżowej klubu Pumas UNAM. Początkowo występował na pozycji napastnika, później był systematycznie cofany; najpierw do linii pomocy, a później na boczną obronę. Po upływie kilku lat przeszedł do innego zespołu ze stolicy – Club América, gdzie przez cztery sezony występował w rezerwach, występując w nich z przyszłymi gwiazdami meksykańskiej piłki, jak Cristóbal Ortega, bracia Alfredo Tena i Luis Fernando Tena, Pedro Soto, Vinicio Bravo czy Javier Aguirre. Nie potrafił jednak przebić się do pierwszego zespołu, wobec czego odszedł do drugoligowego CD Cuautla. Profesjonalną karierę rozpoczynał natomiast w innym klubie ze stolicy – Atlante FC.
W meksykańskiej Primera División Vucetich zadebiutował za kadencji szkoleniowca Ernesto Cisnerosa, 6 września 1978 w spotkaniu z Unión de Curtidores, które zakończyło się remisem 2:2. Od razu został podstawowym graczem Atlante i pozostawał nim przez następne dwa lata, po czym stracił miejsce w wyjściowym składzie i ostatni sezon w klubie rozegrał jako rezerwowy. W lipcu 1981 podpisał umowę z drugoligowym CF Oaxtepec (będącym filią Atlante), w którym na koniec rozgrywek 1981/1982 awansował do najwyższej klasy rozgrywkowej. W barwach tej drużyny strzelił swojego jedynego gola w pierwszej lidze meksykańskiej, 23 lutego 1983 w zremisowanej 1:1 konfrontacji z Pueblą. Ogółem w Primera División rozegrał 108 spotkań, nie odnosząc jednak żadnych sukcesów. Karierę piłkarską musiał zakończyć w wieku zaledwie 28 lat po operacji wyrostka robaczkowego.
Kariera trenerska.
Po przedwczesnym zakończeniu kariery Vucetich ukończył kurs trenerski. W późniejszym czasie pracował jako urzędnik w stołecznej dzielnicy Tlalpan, a także zajmował się prowadzeniem szkolnych zespołów. Krótko prowadził trzecioligowy San Mateo Atenco, zaś w połowie lat 80. rękę wyciągnął do niego były szkoleniowiec z rezerw Club América i CF Oaxtepec – Edelmiro Arnauda, zatrudniając go jako swojego asystenta w Atlante FC. Pierwszą samodzielną pracę jako trener Vucetich podjął kilka lat później w drugoligowych rezerwach Atlante – klubie Potros Cuautla (później Potros Neza), którego już w sezonie 1988/1989 wprowadził do Primera División. Zaraz po awansie władze drużyny sprzedały licencję Potros, przez co zespół nie przystąpił ostatecznie do rozgrywek, jednak sam Vucetich szybko znalazł nowego pracodawcę – Club León, niedawnego spadkowicza z pierwszej ligi meksykańskiej. Tam w sezonie 1989/1990 powtórzył sukces odniesiony przed rokiem z Potros, ponownie awansując na najwyższy szczebel rozgrywek.
Swój premierowy mecz w pierwszej lidze Vucetich poprowadził 29 września 1990; jego León przegrał wtedy z Monterrey wynikiem 1:2. Podczas debiutanckiego sezonu na szczeblu Primera División odnosił przeciętne wyniki, lecz już podczas kolejnych rozgrywek 1991/1992 – mając zaledwie 37 lat – wywalczył ze swoją drużyną tytuł mistrza Meksyku. León pokonał wówczas w dwumeczu finałowym drużynę Puebli (0:0, 2:0). W następnym sezonie Vucetich doprowadził swoją drużynę do półfinału ligowej fazy play-off, a po jego zakończeniu zdecydował się odejść z klubu po czterech latach w nim spędzonych.
W 1993 roku Vucetich podpisał umowę z zespołem Tecos UAG z siedzibą w Guadalajarze. Tam potwierdził zdobytą w Leónie reputację uznanego szkoleniowca – pierwszą porażkę jako trener Tecos poniósł dopiero w piętnastym meczu na tym stanowisku, a na koniec rozgrywek 1993/1994 jego drużyna zdobyła pierwsze i jak dotąd jedyne w historii klubu mistrzostwo Meksyku. W finałowym dwumeczu świetnie spisująca się od początku sezonu ekipa Tecos okazała się lepsza od Santosu Laguna (0:1, 2:0). Po zdobyciu tytułu władze klubu zaoferowały szkoleniowcowi opiewający na aż dwadzieścia lat kontrakt, którego ostatecznie nie przyjął. W kolejnym sezonie Tecos odnotowali słabszy wynik, odpadając już w ćwierćfinale play-offów. Bezpośrednio po tym Vucetich odszedł z Tecos.
W 1995 roku Vucetich podjął pracę w walczącej o utrzymanie w najwyższej klasie rozgrywkowej ekipie Tigres UANL z miasta Monterrey. Prowadził ją przez kolejny rok i w sezonie 1995/1996 zdobył z nią krajowy puchar – Copa México, po finałowym zwycięstwie nad Atlasem w dwumeczu (1:1, 1:0). Jednocześnie jednak jego zespół po 22 latach gry w Primera División spadł do drugiej ligi meksykańskiej, bezpośrednio po tym szkoleniowiec odszedł z ekipy. Sam pozostał jednak na najwyższym szczeblu rozgrywkowym, podpisując umowę ze stołecznym Cruz Azul. Z tym klubem drugi raz z rzędu wygrał rozgrywki Copa México – w sezonie 1996/1997 – po wygranej w finale nad Toros Neza (2:0), lecz w tym samym czasie jego podopieczni słabo spisywali się w lidze, nie potrafiąc zakwalifikować się do fazy play-off. Postawa prezentowana przez zespół w Primera División zaowocowała odejściem szkoleniowca w marcu 1997. Kilka miesięcy później po raz drugi został zatrudniony w Tecos UAG, lecz tym razem nie potrafił nawiązać do osiągnięć odnoszonych z tą ekipą podczas pierwszego w niej pobytu. Przez pierwsze pół roku jego zespół wygrał tylko trzy mecze, aby wiosną 1998 zanotować serię dziewięciu meczów bez porażki z rzędu i zakwalifikować się do play-offów, z których odpadł już w ćwierćfinale. Stanowisko szkoleniowca Tecos po raz drugi opuścił w sierpniu 1998.
W 1999 roku Vucetich został szkoleniowcem kolejnego z zespołów, który prowadził już kilka lat wcześniej – Club León. Drużynę tę trenował za drugim razem tylko przez pół roku, notując bardzo słabe wyniki – w siedemnastu spotkaniach poniósł aż jedenaście porażek i po zakończeniu sezonu został zwolniony. We wrześniu tego samego roku zastąpił Miguela Mejíę Baróna na stanowisku trenera Tigres UANL. Mimo iż między październikiem 1999 a styczniem 2000 jego drużyna nie przegrała żadnego spotkania, generalnie spisywała się przeciętnie i nie odnotowała żadnego znaczącego osiągnięcia, przez co na koniec rozgrywek pożegnał się z posadą. W październiku 2001 podpisał umowę z beniaminkiem najwyższej klasy rozgrywkowej – CF La Piedad. Na koniec fazy Invierno 2001 jego ekipa zajęła ostatnie miejsce w tabeli, zostając pewnym kandydatem do spadku, lecz w kolejnym, wiosennym sezonie Verano 2002 okazała się rewelacją rozgrywek, kończąc je na drugiej lokacie i niespodziewanie kwalifikując się do fazy play-off. Tam odpadła po dwumeczu ćwierćfinałowym, a po zakończeniu sezonu La Piedad został rozwiązany, gdy jego zarząd zdecydował się sprzedać swoją licencję klubowi Querétaro FC.
We wrześniu 2002 Vucetich zastąpił Gustavo Vargasa na stanowisku szkoleniowca zespołu Puebla FC. Tam odnosił przeciętne wyniki, nie awansując się do play-offów, lecz władze klubu zdecydowały się przedłużyć z nim wygasający z końcem roku kontrakt. Został zwolniony w marcu 2003, po tym, jak w ośmiu pierwszych kolejkach sezonu jego podopieczni ponieśli aż sześć porażek. W połowie tego samego roku został zatrudniony przez drużynę CF Pachuca, z którą już w pierwszym sezonie – Apertura 2003 – zdobył trzecie w swojej karierze mistrzostwo Meksyku, pokonując w dwumeczu finałowym Tigres UANL (3:1, 0:1). W kolejnych rozgrywkach zespół spisał się znacznie słabiej, odpadając z play-offów już w repasażach, a na koniec sezonu notując serię siedmiu meczów bez zwycięstwa. Wskutek niesatysfakcjonujących występów Vucetich złożył dymisję, która została przyjęta przez zarząd Pachuki.
W marcu 2005 Vucetich został szkoleniowcem drużyny Tiburones Rojos de Veracruz, którą poprowadził tylko w dziesięciu spotkaniach do końca sezonu, po czym został zwolniony z powodu słabych wyników. Na to samo stanowisku powrócił jednak kilka miesięcy później, w marcu 2006 i tym razem poprowadził drużynę przez dłuższy okres niż za pierwszej kadencji, bo aż do sierpnia 2006. Z zespołem Veracruz nie odniósł jednak żadnych sukcesów i zarząd zdecydował się go zwolnić po raz kolejny. W lutym 2007 został następcą Eduardo de la Torre jako szkoleniowca niedawno powstałej ekipy Jaguares de Chiapas z siedzibą w Tuxtla Gutiérrez. Zespół ten trenował przez kolejne siedem miesięcy, nie notując z nim żadnego większego osiągnięcia, a jego drużyna przeciętnie spisywała się w rozgrywkach ligowych. Po odejściu z Jaguares przez pewien czas pracował jako komentator sportowy w stacji Televisa Deportes.
W styczniu 2009 Vucetich podpisał umowę z klubem CF Monterrey, zastępując na stanowisku szkoleniowca Ricardo La Volpe – swojego byłego kolegę z Atlante i Oaxtepec. Podczas pierwszego sezonu jego podopieczni zdołali się zakwalifikować do fazy play-off, jednak odpadli z niej już w ćwierćfinale. Mimo to w kolejnych, jesiennych rozgrywkach Apertura 2009 ekipa Monterrey wywalczyła tytuł mistrza Meksyku, już czwarty w karierze trenerskiej Vuceticha, który został wówczas wybrany w plebiscycie Meksykańskiego Związku Piłki Nożnej na najlepszego trenera sezonu. Piłkarze z północnego wschodu kraju pokonali wtedy w dwumeczu finałowym ligi meksykańskiej Cruz Azul (4:3, 2:1). W styczniu 2010 Vucetich triumfował ze swoją drużyną w rozgrywkach kwalifikacyjnych do Copa Libertadores – InterLidze, lecz w samym Pucharze Wyzwolicieli Monterrey odpadło już w fazie grupowej. Mimo to drużyna wciąż świetnie prezentowała się w lidze, wiosną 2010 notując serię piętnastu spotkań z rzędu bez porażki. Po Mistrzostwach Świata w RPA – dzięki dobrej pracy wykonywanej w Monterrey – Vucetich był najpoważniejszym kandydatem do zastąpienia Javiera Aguirre na stanowisku selekcjonera, lecz mimo negocjacji z federacją piłkarską, z powodów osobistych zrezygnował z ubiegania się o tę posadę.
W jesiennym sezonie Apertura 2010 prowadzona przez Vuceticha drużyna Monterrey zdobyła kolejne mistrzostwo Meksyku, piąte w karierze trenera (ponownie wybranego wówczas w plebiscycie związku piłkarskiego na najlepszego szkoleniowca rozgrywek), tym razem wygrywając w dwumeczu z Santosem Laguna (2:3, 3:0). W 2011 roku poprowadził Monterrey do premierowego triumfu w najbardziej prestiżowych rozgrywkach północnoamerykańskiego kontynentu – Ligi Mistrzów CONCACAF, w których dwumeczu finałowym jego podopieczni pokonali amerykański Real Salt Lake (2:2, 1:0). Dzięki temu zwycięstwu w grudniu 2011 meksykańska drużyna wzięła udział w Klubowych Mistrzostwach Świata, gdzie jednak zajęła dopiero piąte miejsce. We wiosennych rozgrywkach Clausura 2012 Vucetich zdobył z Monterrey wicemistrzostwo kraju, przegrywając swój pierwszy finał w karierze trenerskiej – jego zawodnicy ulegli w dwumeczu finałowym Santosowi Laguna (1:1, 1:2).
W 2012 roku podopieczni Vuceticha powtórzyli swój sukces sprzed roku, ponownie triumfując w rozgrywkach Ligi Mistrzów CONCACAF, tym razem po finałowym zwycięstwie z Santosem Laguna (2:0, 1:2). Wskutek tego piłkarze Monterrey zimą ponownie wyjechali do Japonii na Klubowe Mistrzostwa Świata, gdzie tym razem spisali się lepiej niż poprzednio, odpadając dopiero w półfinale po przegranej konfrontacji z Chelsea (1:3), a następnie wygrywając w spotkaniu o trzecie miejsce. W 2013 roku po raz trzeci z rzędu poprowadził swoją ekipę do zwycięstwa w Lidze Mistrzów CONCACAF, znów pokonując w finale Santos Laguna (0:0, 4:2). Tym samym Monterrey został dopiero drugim klubem, który trzy razy z rzędu zdobył to trofeum (po osiągnięciu Cruz Azul z lat 1969–1971). W sierpniu 2013, po serii słabych wyników (od początku sezonu tylko jedno zwycięstwo w siedmiu meczach) Vucetich odszedł ze stanowiska trenera Monterrey po okresie ponad czterech lat pracy w tym zespole. Jest uznawany za jedną z największych legend klubu i najlepszego szkoleniowca w jego historii, prowadzona przez niego w latach 2009–2013 drużyna jest również w powszechnej opinii najwybitniejszą w dziejach drużyny z Estadio Tecnológico.
We wrześniu 2013 Vucetich został wybrany na nowego selekcjonera reprezentacji Meksyku, zastępując na tym stanowisku José Manuela de la Torre. Pogrążoną wówczas w głębokim kryzysie kadrę narodową poprowadził jednak tylko w dwóch spotkaniach – z Panamą (2:1) i Kostaryką (1:2) w ramach eliminacji do Mistrzostw Świata 2014, kwalifikując się z nią do interkontynentalnych barażów o udział w mundialu. Po zaledwie miesiącu pracy został zwolniony przez Meksykański Związek Piłki Nożnej i zastąpiony przez Miguela Herrerę. Do pracy trenerskiej powrócił w lutym 2015, podpisując umowę z ekipą Querétaro FC, w której zajął miejsce Ignacio Ambríza. Od razu wydźwignął zespół z kryzysu i już w pierwszym, wiosennym sezonie Clausura 2015 doprowadził go do wicemistrzostwa Meksyku, przegrywając w dwumeczu finałowym z Santosem Laguna (0:5, 3:0). W rozgrywkach Apertura 2016 zdobył natomiast krajowy puchar, będący zarazem pierwszym trofeum w dziejach Querétaro, zwyciężając w finale po serii jedenastek z Guadalajarą (0:0, 3:2 k). Został zwolniony już trzy miesiące później, w konsekwencji serii słabszych rezultatów.

</doc>
<doc id="2077383" url="https://pl.wikipedia.org/wiki?curid=2077383" title="Monika Bader">
Monika Bader

Monika Bader (ur. 9 marca 1959 w Trauchgau) – niemiecka narciarka alpejska reprezentująca RFN.
Kariera.
W zawodach Pucharu Świata zadebiutowała 24 stycznia 1976 roku w Kranjskiej Gorze, gdzie zajęła 64. miejsce w gigancie. Pierwsze punkty wywalczyła 7 grudnia 1977 roku w Val d’Isère, gdzie zajęła trzecie miejsce w zjeździe. Tym samym nie tylko zdobyła punkty ale od razu stanęła na podium. W zawodach tych wyprzedziły ją jedynie Marie-Therese Nadig ze Szwajcarii i Austriaczka Annemarie Moser-Pröll. Było to jej jedyne podium w zawodach tego cyklu. W kolejnych startach była między innymi dwukrotnie czwarta w zjeździe: 4 lutego 1979 roku w Pfronten i 14 grudnia 1979 roku w Piancavallo. W sezonie 1977/1978 zajęła 23. miejsce w klasyfikacji generalnej, a w klasyfikacji zjazdu była dziesiąta.
Wystartowała na igrzyskach olimpijskich w Lake Placid w 1980 roku, gdzie zajęła 21. miejsce w zjeździe. Był to jej jedyny start olimpijski. Była też dziesiąta w tej samej konkurencji podczas mistrzostw świata w Garmisch-Partenkirchen w 1978 roku.

</doc>
<doc id="2077385" url="https://pl.wikipedia.org/wiki?curid=2077385" title="Hrabstwo Edwards (Teksas)">
Hrabstwo Edwards (Teksas)

Hrabstwo Edwards – rolnicze hrabstwo położone w USA w stanie Teksas. Utworzone w 1858 r. Siedzibą hrabstwa jest Rocksprings. Według spisu w 2020 roku populacja hrabstwa spadła do 1422 osób, co sprawia, że hrabstwo jest wśród 10-ciu najsłabiej zaludnionych hrabstw Teksasu. 55,3% mieszkańców to Latynosi.
Podobnie jak sąsiednie Sutton, Val Verde i Kimble, hrabstwo Edwards posiada jedno z większych stad kóz w Stanach Zjednoczonych (17,3 tys. w 2017 roku), oraz ósme co do wielkości pogłowie owiec w Teksasie (20,6 tys. w 2017 roku).
Geografia.
Wschodnia część hrabstwa ma ogólnie pofałdowany teren, z licznymi wzgórzami i jaskiniami. Obszar zachodni jest przeważnie płaski.

</doc>
<doc id="2077386" url="https://pl.wikipedia.org/wiki?curid=2077386" title="Dopalacze">
Dopalacze

Dopalacze – potoczna nazwa różnego rodzaju produktów zawierających substancje psychoaktywne, które nie znajdują się na liście środków kontrolowanych przez ustawę o przeciwdziałaniu narkomanii. Spożycie ich ma na celu wywołanie w organizmie jak najwierniejszego efektu narkotycznego substancji zdelegalizowanych.
Podobne substancje w krajach anglosaskich są znane pod nazwą "designer drugs", zaś w krajach niemieckojęzycznych pod nazwą "Designerdroge". Występowanie tzw. dopalaczy ma charakter ogólnoświatowy. Istnieją od co najmniej połowy lat 80. XX w., w Stanach Zjednoczonych, Kanadzie, Australii i w większości krajów Unii Europejskiej.
Skład chemiczny.
Środki tego rodzaju są produkowane głównie po to, aby ominąć obowiązujące zakazy antynarkotykowe, stąd ich skład chemiczny ulega ciągłej ewolucji. Ponadto producenci tego rodzaju środków nie podają zwykle ich pełnego składu chemicznego, zaś potencjalnych związków chemicznych o działaniu psychoaktywnym, które stosunkowo łatwo jest otrzymać, jest co najmniej 12 tysięcy. W literaturze przedmiotu jest niewiele systematycznych badań nad rzeczywistym składem tych produktów. W większości są to jedynie dane przyczynkowe, oparte na analizie produktów, których spożywanie spowodowało czyjś ciężki uszczerbek na zdrowiu. W literaturze na temat składu dopalaczy pojawiają się także przypuszczenia, oparte na ogólnej wiedzy o znanych ludzkości związkach chemicznych i roślinach wywołujących określone efekty narkotyczne. W Unii Europejskiej w latach 90. XX wieku Europejskie Centrum Monitorowania Narkotyków i Narkomanii (EMCDDA) wdrożyło system wczesnego ostrzegania, który gromadzi informacje z poszczególnych krajów i wydaje rekomendacje wprowadzenia (bądź nie) zakazu produkcji i użycia nowych, pojawiających się na rynku substancji psychoaktywnych. Do końca 2009 roku system ten odnotował 90 różnych związków chemicznych.
Generalnie komercyjne postacie "designer drugs" można podzielić na 3 grupy:
Mieszanki typu "spice".
Stosunkowo najlepiej przebadane są susze i mieszanki roślinne typu "Spice", które na rynku europejskim pojawiły się około 2003 roku.
Grupa badaczy z Centrum Medycznego Uniwersytetu we Fryburgu opublikowała w sierpniu 2010 obszerny raport z własnych i wcześniejszych analiz składu 140 mieszanek typu "Spice" sprzedawanych w latach 2008-2009 legalnie w Niemczech jako kadzidełka lub rzekome nawozy do roślin doniczkowych. Analizy te zostały dokonane za pomocą połączonych technik NMR, spektroskopii masowej i chromatografii gazowej. Badania wykazały, że część z tych preparatów zawierała mieszanki lub pojedyncze syntetyczne związki psychoaktywne: CP-47,497, JWH-018, JWH-073 i JWH-250 oraz aktywny produkt metabolizmu leku tramadol – "O"-demetylotramadol. Oprócz tego mieszanki zawierały też różnego rodzaju substancje pochodzenia roślinnego, z których część ma działanie psychoaktywne (THC, kofeina, harmalina, harmina,) a część jest tylko niegroźnymi dodatkami smakowo/zapachowymi (eugenol, etylowanilina, wanilina, witamina E, marubina, benzofenon).
Około 2/3 mieszanek sprzedawanych w Niemczech przed wprowadzeniem zakazu użycia JWH-18 oraz CP-47,497 zawierało te syntetyczne kannabinoidy pojedynczo lub w mieszankach. Pozostałe nie zawierały w ogóle syntetycznych kannaboidów, ale zawierały mieszanki kofeiny, harmaliny, harminy i kannabidiolu. Po wprowadzeniu zakazu tylko około 15 procent tych mieszanek wciąż zawierało zakazane substancje, w pozostałych JWH-18 i CP-47 zostały zastąpione substancjami o podobnym działaniu, a ogólny procent mieszanek zawierających syntetyki spadł do 65 procent, co w dużym stopniu wynikało z faktu, że na rynek wypuszczano często preparaty o tych samych nazwach co dawniej, ale niezawierające w ogóle syntetycznych kannabinoidów. Po zakazie wzrosła natomiast liczba produktów zawierających syntetyczne opioidy.
Oprócz ww. syntetycznych substancji psychoaktywnych istnieją też doniesienia o obecności w mieszankach typu "Spice" związków JWH-398 oraz HU-210.
"Party pills".
"Party pills" przyjmują zwykle postać tabletek lub kapsułek i ich głównym przeznaczeniem jest poprawa nastroju oraz ułatwienie znoszenia wysiłku fizycznego na imprezach tanecznych. Przez długi czas najbardziej popularne były tabletki "Ecstasy", zawierające głównie pochodną amfetaminy – MDMA. Po wpisaniu w 1985 r. MDMA na listę zakazanych przez ONZ substancji psychotropowych, w latach 90 XX w. na rynku zaczęły pojawiać się produkty "Ecstasy"-podobne, które nie zawierały jednak MDMA.
Stosunkowo najdokładniej przebadano je w Nowej Zelandii i Australii, które w 2008 r. przygotowywały się do wprowadzenia prawa skutecznie blokującego możliwość ich legalnej sprzedaży. W krajach tych dominowały "party pills" zawierające Benzylpiperazynę (BZP) oraz TFMPP a także inne pochodne piperazyny, m.in.: MeOPP i pFPP. Związki te są też zakazane w wielu innych krajach, w tym w Stanach Zjednoczonych.
Sytuacja prawna na świecie.
W związku z szybkim rozwojem wielu nowych substancji psychoaktywnych w wielu krajach nie ma legislacji umożliwiającej skuteczną kontrolę lub zakaz ich dystrybucji. Częstym zjawiskiem w wielu krajach jest szybka reakcja producentów tych środków, mająca na celu ominięcie dopiero co wprowadzanych zakazów.
Tradycyjnie, większość krajów ogranicza się tylko do uzupełniania list konkretnych substancji psychoaktywnych w miarę tego jak pojawiają się one na rynku. W Niemczech, Kanadzie i Wielkiej Brytanii stosuje się zasadę stałej obserwacji rynku i stosunkowo szybkiego, systematycznego dopisywania do listy zakazanych substancji, tych, które zaczynają powodować zauważalne negatywne efekty społeczne. Takie przepisy prawne są łatwe do ominięcia przez wprowadzanie na rynek prostych analogów już zakazanych substancji psychoaktywnych.
Niektóre kraje próbują rozwiązać problem poprzez wprowadzenie przepisów prawnych o całkowitym zakazie produkcji i dystrybucji substancji chemicznych będących analogami już zakazanych lub których dystrybucja jest ściśle kontrolowana:
Sytuacja prawna i społeczna w Polsce.
W Polsce dopalaczami są nazywane produkty zawierające związki stanowiące pochodne zakazanych substancji psychoaktywnych (np. amfetaminy) lub preparaty ziołowe zawierające związki halucynogenne, m.in. kannabinoidy. Stopień ich szkodliwości dla zdrowia i potencjał uzależniający jest przedmiotem badań i analiz, które jednak ze względu na liczbę znanych i ciągle wynajdowanych substancji psychoaktywnych, nie nadążają za zmianami ich składu przez producentów.
Dodatkowo, dopalacze wprowadzono do obrotu jako „produkty kolekcjonerskie, nienadające się do spożycia”, dlatego z czysto formalnego punktu widzenia nie podlegały one kontroli Państwowej Inspekcji Farmaceutycznej. Substancje w nich zawarte nie znajdowały się na liście środków zakazanych ustawą o przeciwdziałaniu narkomanii, więc mogły być sprzedawane w legalnie działających sklepach.
Na temat składu dopalaczy sprzedawanych w Polsce niewiele wiadomo, gdyż, jak stwierdziło Ministerstwo Zdrowia, przed 14 października 2010, nigdy nie przeprowadzano ani też nie zlecano przeprowadzenia żadnych systematycznych badań w tym zakresie. Dopiero po akcji zamykania sklepów z dopalaczami w październiku 2010 służby państwowe weszły w posiadanie znacznej liczby próbek tych preparatów, których jednak do 18 października 2010 zdołano przebadać ok. 130, a wyniki tych badań nie zostały dotąd opublikowane. We wrześniu 2009 r. łódzka prokuratura zleciła zbadanie kilkunastu próbek dopalaczy Instytutowi Ekspertyz Sądowych w Krakowie, który jednak nie dopatrzył się w nich żadnych zabronionych substancji psychoaktywnych i uznał, że zasadniczo ich spożywanie nie jest niebezpieczne. Co prawda w paru próbkach wykryto niewielkie ilości BZP, ale wówczas substancja ta nie znajdowała się jeszcze na liście zabronionych w Polsce. 1 października 2010 w jednym ze sklepów z dopalaczami w Zakopanem policja wykryła preparaty zawierającą pochodną fenyloetyloaminy – 2C-B, był to jednak prawdopodobnie jednostkowy przypadek obecności tego związku w dopalaczach.
Większość sprzedawanych w Polsce dopalaczy przypominała wyglądem i specyfiką działania produkty typu "Spice". Temat dopalaczy pojawił się w polskim Sejmie w roku 2008, jednak dopiero 20 marca 2009 weszła w życie nowelizacja ustawy o przeciwdziałaniu narkomanii. Zwiększyła ona listę zakazanych substancji o kilkanaście, które na podstawie danych z innych krajów oraz wyrywkowych badań własnych podejrzewano o obecność w produktach sprzedawanych w Polsce. Były to głównie rośliny (oraz ich ekstrakty i susze): "Argyreia nervosa, Banisteriopsis caapi, Calea zacatechichi, Catha edulis, Echinopsis pachanoi, Piper methysticum, Leonotis leonurus, Mimosa tenuiflora, Mitragyna speciosa, Nymphaea caerulea, Peganum harmala, Psychotria viridis, Rivea corymbosa, Salvia divinorum, Tabernanthe iboga, Trichocereus peruvianus" oraz kilka substancji syntetycznych, m.in.: Benzylopiperazyna i JWH-018.
Nowelizacja, która była pierwszą ogólnopaństwową próbą ograniczenia legalnego handlu dopalaczami w Polsce okazała się niewystarczająca – producenci szybko zastąpili wyłączone substancje innymi. Według danych Ministerstwa Zdrowia nowelizacja nie przyniosła żadnego efektu. Z tych samych danych wynika, że w lutym 2009 działały w Polsce 42 sklepy z dopalaczami, w lipcu 2010 było już ich ok. 260, natomiast w ramach akcji z października 2010 zamknięto ich ponad 1300.
Na początku października 2010 roku, na podstawie wydanej na wniosek minister zdrowia Ewy Kopacz, kontrowersyjnej z prawnego punktu widzenia decyzji Głównego Inspektora Sanitarnego, w całej Polsce zamknięto i opieczętowano większość obiektów, które prowadziły sprzedaż dopalaczy. Akcję tę poparł osobiście premier rządu Donald Tusk stwierdzając m.in.:
Według danych z Centrum Kryzysowego Ministerstwa Zdrowia, akcja zamknięcia sklepów przyniosła znaczący efekt zmniejszenia hospitalizacji na oddziałach toksykologicznych w całej Polsce. Do 18 października 2010 było 304 hospitalizacji z podejrzeniem zatrucia dopalaczami i 18 zgonów, przy czym ze względu na nieznajomość składu dopalaczy nie da się tych wszystkich przypadków powiązać z tymi środkami ze 100% pewnością, a jedynie można to z bliżej nieokreślonym prawdopodobieństwem podejrzewać. Z ogólnej liczby przypadków hospitalizacji 173 miało miejsce od 1 września do 14 października i tylko 16 od 14 do 18 października, co zdaniem podsekretarza Stanu w Ministerstwie Zdrowia Adama Fronczaka wskazuje na skuteczność akcji zamykania sklepów.
Kilka dni po akcji zamykania sklepów, w trybie pilnym trafił do Sejmu RP projekt ustawy "o zmianie ustawy o przeciwdziałaniu narkomanii oraz ustawy o Państwowej Inspekcji Sanitarnej", w której m.in. zdelegalizowano wytwarzanie, handel i reklamę wszelkich "środków zastępczych", które zdefiniowano jako:
Pod powyższą definicję można jednak podciągnąć prawie każdą substancję, którą człowiek jest w stanie się odurzyć, a więc także te powszechnie dostępne, np. herbata, czekolada, gałka muszkatołowa, syrop przeciwkaszlowy, klej. Stąd wątpliwości natury prawnej.
Nowelizacja zakłada też możliwość wycofania podejrzanej substancji, wyłącznie na podstawie "uzasadnionego podejrzenia", że spełnia ona w/w definicję "środka zastępczego," z obrotu na czas do 18 miesięcy na mocy decyzji właściwego państwowego inspektora sanitarnego, a w przypadku stwierdzenia takiej szkodliwości nakłada dotkliwe kary finansowe na jej dystrybutorów i producentów. 8 października 2010, nowelizacja, po odrzuceniu większości poprawek opozycji została przez Sejm przyjęta niemal jednogłośnie, po czym trafiła do Senatu.
W opinii wydanej przez Biuro Legislacyjne Senatu nowelizacja zawiera szereg wad prawnych, w szczególności jest niezgodna z zasadą domniemania niewinności zawartą w art. 42 oraz z zasadą sprawiedliwości społecznej zawartą w art. 2 Konstytucji RP, a także łamie kilka punktów Europejskiej Konwencji Praw Człowieka. Mimo to, Komisja Zdrowia oraz Komisja Praw Człowieka zdecydowała o wniesieniu pod głosowanie i przyjęcie nowelizacji bez poprawek. 20 października 2010 odbyła się niedokończona dyskusja nad proponowaną nowelizacją, którą podsumował senator Stanisław Iwan, który, mimo licznych wątpliwości wyrażonych w trakcie dyskusji, rekomendował przyjęcie nowelizacji bez żadnych zmian. Głosowanie Senatu nad nowelizacją odbyło się 21 października 2010. Za przyjęciem nowelizacji bez żadnych zmian głosowało 79 senatorów, wstrzymało się 3, jeden głosował przeciw (Włodzimierz Cimoszewicz).
Nowelizacja, po zaakceptowaniu przez Senat RP została przesłana do kancelarii Prezydenta RP, Bronisława Komorowskiego, gdzie była badana pod względem konstytucyjności. Prezydent RP oświadczył, że zależnie od wyników tego „badania” podejmie decyzję o podpisaniu, zgłoszeniu do Trybunału Konstytucyjnego, bądź zawetowaniu jej. 8 listopada 2010 Bronisław Komorowski podpisał nowelizację, twierdząc, że zdaniem prawników jego kancelarii nie jest ona niekonstytucyjna.
Od 21 sierpnia 2018 r. posiadanie, wytwarzanie i sprzedaż dopalaczy stanowią przestępstwa. Określane są one jako nowe substancje psychoaktywne.

</doc>
<doc id="2077390" url="https://pl.wikipedia.org/wiki?curid=2077390" title="Motacilla samveasnae">
Motacilla samveasnae



</doc>
<doc id="2077391" url="https://pl.wikipedia.org/wiki?curid=2077391" title="Parafia św. Doroty w Licheniu Starym">
Parafia św. Doroty w Licheniu Starym

Parafia Świętej Doroty w Licheniu Starym – rzymskokatolicka parafia w Licheniu Starym, należąca do diecezji włocławskiej i dekanatu konińskiego II. Powołana w 1232 roku. Od 1949 obsługiwana przez księży i braci ze zgromadzenia Marianów. W parafii znajduje się Sanktuarium Najświętszej Maryi Panny Licheńskiej, zwane Częstochową Północy. Głównym obiektem sanktuarium jest największy kościół w Polsce: Bazylika Najświętszej Maryi Panny Licheńskiej.
26 grudnia 2020 roku zmarł w szpitalu w Koninie na COVID-19 proboszcz parafii w latach 2014–2020 – ks. Henryk Kulik MIC.

</doc>
<doc id="2077393" url="https://pl.wikipedia.org/wiki?curid=2077393" title="Hrabstwo El Paso (Teksas)">
Hrabstwo El Paso (Teksas)

Hrabstwo El Paso – hrabstwo położone w USA, najbardziej wysunięte na zachód w stanie Teksas. Utworzone w 1848 r. Siedzibą hrabstwa jest El Paso. W hrabstwie znajduje się Fort Bliss, jedna z największych baz i poligonów armii amerykańskiej. 
Gospodarka.
W 2020 roku najpopularniejszymi sektorami zatrudnienia dla mieszkańców hrabstwa El Paso są: opieka zdrowotna i pomoc społeczna (49 542 osób), usługi edukacyjne (44 778 osób), handel detaliczny (41 817 osób), zakwaterowanie i usługi gastronomiczne (29 523 osób), budownictwo (25 107 osób), produkcja (23 533 osób), administracja publiczna (23 505 osób), usługi administracyjne, wsparcia i gospodarki odpadami (22 068 osób), oraz transport i magazynowanie (21 609 osób).
Rolnictwo zdominowane jest przez uprawy orzechów pekan i innych owoców, choinek (23. miejsce w stanie), bawełny i warzyw. Ponadto hodowla owiec, kóz i koni. 
Demografia.
W latach 2010–2020 populacja hrabstwa wzrosła o 8,1% do 865,7 tys. mieszkańców. Według danych z 2020 roku skład rasowy wyglądał następująco:
Religia.
Według danych z 2020 roku członkami poszczególnych ugrupowań byli:

</doc>
<doc id="2077395" url="https://pl.wikipedia.org/wiki?curid=2077395" title="Kościół św. Wawrzyńca w Malerzowicach Wielkich">
Kościół św. Wawrzyńca w Malerzowicach Wielkich

Kościół pod wezwaniem św. Wawrzyńca w Malerzowicach Wielkich – w miejscowości Malerzowice Wielkie w województwie opolskim, w powiecie nyskim, w gminie Łambinowice. Kościół filialny należący do parafii pod wezwaniem św. Katarzyny Aleksandryjskiej, w Bielicach, w Dekanacie Skoroszyce, w Diecezji Opolskiej.

</doc>
<doc id="2077396" url="https://pl.wikipedia.org/wiki?curid=2077396" title="Dariusz Młotkiewicz">
Dariusz Młotkiewicz

Dariusz Henryk Młotkiewicz (ur. 14 marca 1960 w Pruszkowie) – polski prawnik, radca prawny, urzędnik państwowy. W latach 2010–2015 sekretarz stanu w Kancelarii Prezydenta RP, a w latach 2013–2015 zastępca szefa KPRP.
Życiorys.
Ukończył prawo na Wydziale Prawa i Administracji Uniwersytetu Warszawskiego. Odbył też studia podyplomowe w warszawskiej Szkole Głównej Handlowej. Pracę w administracji państwowej zaczął na początku lat 90. jako asystent ministra Jerzego Eysymontta.
Był później zatrudniony w ZPC „Ursus”. W 1998 jako kandydat AWS (z rekomendacji Stronnictwa Konserwatywno-Ludowego) został także radnym powiatu warszawskiego. W 2007 został dyrektorem generalnym w Ministerstwie Rolnictwa i Rozwoju Wsi, a następnie objął stanowisko zastępcy szefa Kancelarii Sejmu.
Z dniem 1 sierpnia 2010 powołany na sekretarza stanu w Kancelarii Prezydenta RP, a 5 września 2013 odebrał dodatkową nominację na zastępcę szefa KPRP. Został odwołany ze stanowisk w KPRP 5 sierpnia 2015.
Odznaczony Krzyżem Oficerskim Orderu Odrodzenia Polski (2015). Wyróżniony odznaką honorową „Zasłużony dla Rolnictwa”.

</doc>
<doc id="2077398" url="https://pl.wikipedia.org/wiki?curid=2077398" title="Parafia Najświętszej Maryi Panny Wniebowziętej w Lutyni">
Parafia Najświętszej Maryi Panny Wniebowziętej w Lutyni

Parafia Najświętszej Maryi Panny Wniebowziętej w Lutyni – parafia rzymskokatolicka należąca do dekanatu Dobrzyca diecezji kaliskiej. Została utworzona w XIV wieku. Mieści się pod numerem 23. Prowadzą ją księża diecezjalni.
Historia.
Pierwszy budynek kościoła powstał zapewne przed rokiem 1260 na prawie średzkim. Ks. Wacław z Sulgostowa podawał, że w Lutyni był kościół pw Wniebowzięcia Najświętszej Maryi Panny. W Aktach Wizytacyjnych Archidiecezji Poznańskiej istniał zapis, że w roku 1539 kościół w Lutyni był drewniany. Wymieniani też byli następujący po sobie, Proboszczowie Lutyńscy.
Na przełomie XIV i XV wieku więc Lutynia miała swój kościół i duszpasterzy. Beneficjum nie zawsze było obsadzone, np. z racji zniszczenia kościoła przez spalenie czy ząb czasu. W 1531 r. współwłaściciel Lutyni Jan Oborski otrzymał pozwolenie królewskie na zapis rocznego czynszu 150 marek na utworzenie kościelnego beneficjum. Dokument z roku 1594 zaznacza, że kościół w Lutyni był drewniany, obszernej i pięknej konstrukcji, ale potrzebował reperacji. Dlatego żona Mikołaja Kołuckiego de Łysieckie zaciągnęła na ten cel 200 florenów na wsi Fabianowie. Pomimo tej troski, według zapisu Ks. Wacława z Sulgestowa, wizytacja kanoniczna w roku 1610 orzeka, że kościół w Lutyni po części jest znowu zrujnowany.
Na ten sam cel w 1663 Jan Oborski, dziedzic Lutyni, przeznaczył 500 zł. i w 1672 r. Andrzej Chudzyński legował także 500 zł. Pomimo takiej ofiarności i gorliwości kościół nie był reperowany i wreszcie uległ zmieszczeniu. Dopiero 1713 r. lutyckie beneficjum Ks. Maciej Wyszkowski, który przebudował budynek kościoła. W 1716 r. stanął nowy, drewniany kościół, który poświęcony został w 1722 r. Ks. Maciej Wyszkowski był Proboszczem 46 lat i w ciągu jego rządów zarówno kościół i beneficjum doprowadził do kwitnącego stanu.
Po jego śmierci parafią lutycka opiekował się Ks. Stanisław Łukomski, proboszcz dobrzycki. Zasobność parafii pozwoliła, aby w 1759 r. sprowadzić wikariusza Adama Powidzkiego. Nowy proboszcz, Ks. Franciszek Długosz, objął beneficjum w 1764 r. i pracował do swojej śmierci w 1787 r. Wtedy to probostwo lutyńskie zaczęło podupadać, a kościół chyli się ku ruinie.
W latach 1801/1802 ówczesny dziedzic Józef Otuski wybudował w miejsce starego, drewnianego, z którego pochodzi dzwon, nowy, murowany kościół z wieżą, który stoi do dnia dzisiejszego i jest zabytkiem. Dzwon poświęcony był przez biskupa poznańskiego Stanisława Hozyusza w 1724 r.
Od zachodu ma kwadratową wieżę z baniastym hełmem, a od wschodu półkolistą zakrystię. Wnętrze kryte jest sklepieniem kolebkowym. Klasycystyczne wyposażenie pochodzi z pocz. XIX w.
W ołtarzu głównym, umieszczono obraz malowany na płótnie techniką olejną Matki Boskiej z Dzieciątkiem z XVII w. (w sukience drewnianej z I poł. XVIII w.), zasłaniany obrazem Wniebowzięcia NMP z XIX w. jest on od dawna celem pielgrzymek (15 sierpnia) i jako uznany za cudowny został koronowany 13 sierpnia 1972 r. przez prymasa Stefana Wyszyńskiego. Ogólny koloryt Obrazu jest bardzo spokojny i wyraźny. Madonna nieznacznie zwraca głowę ku Dziecięciu wskazując prawą ręką na Jezusa. Dzieciątko prawa rączką błogosławi, lewą opiera na zamkniętej książce.
W ołtarzach bocznych dekorowanych rokokowymi zwieńczeniami, znajdują się obrazy z końca XVIII w. Na chórze, wspartym na 2 kolumnach, stoją małe organy z końca XVIII w.
Kult maryjny.
Kult Matki Bożej Lutyńskiej datowany jest na początki XVII w. Wzmianki o kulcie znajdują się w Aktach Wizytacyjnych Archidiecezji Poznańskiej, które podają, że "w kościele w Lutyni znajduje się Cudowny Obraz Matki Bożej, powszechnie znany w całej okolicy i czczony jest z racji cuda, jakie się tam dokonywały".
Wizytacja Kanoniczna z 26 kwietnia 1675 roku poleca proboszczom lutyńskim posiadanie dobrze oprawionej książki, do której wpisywane będą cuda i okoliczności jakie się dokonały, wraz z podaniem osób i wiarygodnych świadków. Wspomniana książka znana jako Księga cudów parafii lutyńskiej była prowadzona sporadycznie już od 1671 r. Były w niej m.in. zapisy:
Od około 1672 r. opinia cudowności Obrazu Lutyńskiego jest w okolicy powszechna.
Kolejna wizytacja z 25 stycznia 1720 r. podaje, iż w kościele lutyńskim znajduje się Obraz Najświętszej Maryi Panny posiadający dwie złote korony. Niezwykłe wydarzenie zapisane jest pod datą 20 grudnia 1751 r. Przez przyczynę Maryi dokonał się "cud wskrzeszenia, na trzeci dzień po śmierci, dzieweczki z województwa kaliskiego", która z wdzięczności za przywrócone życie ułożyła pieśń do Matki Bożej:
"O Niebieska Cesarzowo,"
"Całego świata Królowo,"
"Spojrzyj z Nieba wysokiego"
"Na człowieka mizernego."
"Który zewsząd opuszczony"
"Nędzą wielką jest trapiony,"
"Nie masz kto by tak ciężkiemu"
"Zabiegł gniewowi Boskiemu."
"Chyba Ty, Matko Miłości,"
"Jedyna nasza Słodkości,"
"W złych razach, także frasunku"
"Wiele dodajesz ratunku."
"By był w największej chorobie,"
"Już wszystek zwątpił o sobie,"
"Kto się do Ciebie udaje,"
"Duch się do ciała dostaje."
"Na głód, na mór się zanosi,"
"A któż nam Boga uprosi?"
"Matko, prosim serdecznie,"
"Ty opiece nas trzymaj wiecznie."
"Roś jest Matką Miłościwą,"
"Oddal karę sprawiedliwą,"
"Różańcem Cię pozdrawiamy,"
"O przyczynę upraszamy."
W późniejszym czasie dodano refren:
"Lutyńska chorych Lekarko,"
"Witaj, łask Bożych Szafarko."
"Do Ciebie się uciekamy,"
"Ciebie o pomoc błagamy."
Pieśń ta śpiewana jest po dzień dzisiejszy w Sanktuarium Lutyńskim.
Cuda dokonujące się za przyczyna Obrazu Matki Bożej Lutyńskiej stwierdzają sprawozdania z lat: 1685, 1726, 1741, 1810 i 1919. Obecnie w Księgach parafialnych znajduje się Księga szczególnych łask uzyskanych przed Obrazem Matki Bożej w Lutyni, w której są zapisane świadectwa otrzymanych łask, złożone pod przysięgą:
Można wymienić opisy uzdrowień: z zapalenia opon mózgowych (dwa przypadki); z choroby płuc (dwa przypadki); wstrząsu mózgu i inne.
Co roku, na odpust 15 sierpnia z dobrzyckiego kościoła wyrusza piesza pielgrzymka czcicieli Matki Bożej Lutyńskiej do Jej sanktuarium.
Rządcy i proboszczowie.
Wakat - parafią opiekuje się ks. Stanisław Łukomski 1759–1764 (proboszcz z Dobrzycy)
Wakat - parafią opiekują się Zakonnicy z Koźmina Wlkp.
Wakat - parafią opiekuje się ks. Maciej Śniegocki 1818 (proboszcz z Sośnicy)
Wakat - parafią opiekuje się ks. Szymon Jabczyński 1830 (proboszcz z Dobrzycy)
Wakat - parafią opiekuje się ks. Franciszek Kociński 1842 (proboszcz z Dobrzycy)
Wakat - parafią opiekuje się ks. Dionizy Echaust 1876–1878 (proboszcz z Sośnicy)
Wakat - parafią opiekuje się ks. Feliks Chylewski 1878–1881 (proboszcz z Dobrzycy)
Wakat - parafią opiekuje się ks. Karol Bobowski 1881–1886 (proboszcz z Dobrzycy)
Wakat - parafią opiekuje się ks. Sylwester Stojanowski 1886–1888 (proboszcz z Dobrzycy)
Wakat - parafią opiekuje się ks. Stanisław Rymarkiewicz 1897 (proboszcz z Kotlina)
Wakat - parafią opiekuje się ks. Edmund Radomski 1949–1955 (proboszcz z Sośnicy)

</doc>
<doc id="2077399" url="https://pl.wikipedia.org/wiki?curid=2077399" title="Hrabstwo Ellis (Teksas)">
Hrabstwo Ellis (Teksas)

Hrabstwo Ellis – hrabstwo położone w USA w stanie Teksas. Utworzone w 1849 r. Siedzibą hrabstwa jest Waxahachie. Hrabstwo obejmuje południową część metropolii Dallas.
Demografia.
W latach 2010–2020 populacja hrabstwa wzrosła o 28,6% do 192,5 tys. mieszkańców, w tym 84,1% to byli biali (58,9% nie licząc Latynosów), 26,9% to Latynosi, 12,2% to czarni lub Afroamerykanie, 1,9% było rasy mieszanej, 0,8% miało pochodzenie azjatyckie i 0,8% to rdzenna ludność Ameryki.

</doc>
<doc id="2077400" url="https://pl.wikipedia.org/wiki?curid=2077400" title="Cynocephalus">
Cynocephalus



</doc>
<doc id="2077401" url="https://pl.wikipedia.org/wiki?curid=2077401" title="Estadio Olímpico Andrés Quintana Roo">
Estadio Olímpico Andrés Quintana Roo

Estadio Andrés Quintana Roo – wielofunkcyjny meksykański stadion, wykorzystywany głównie do rozgrywania meczów piłkarskich, zlokalizowany w mieście Cancún, w stanie Quintana Roo. Może pomieścić 20.000 widzów. Arena została otwarta w 2007 roku i od tego czasu jest domowym stadionem pierwszoligowego zespołu Atlante, który przeniósł się wówczas z miasta Meksyk do Cancún.

</doc>
<doc id="2077403" url="https://pl.wikipedia.org/wiki?curid=2077403" title="Galeopterus">
Galeopterus



</doc>
<doc id="2077405" url="https://pl.wikipedia.org/wiki?curid=2077405" title="Harp Attack!">
Harp Attack!

Harp Attack! – płyta wydana przez wytwórnię Alligator. W nagraniu kluczową rolę odegrało czterech uznanych harmonijkarzy, Carey Bell, Billy Branch, James Cotton i Junior Wells.

</doc>
<doc id="2077406" url="https://pl.wikipedia.org/wiki?curid=2077406" title="Hrabstwo Erath">
Hrabstwo Erath

Hrabstwo Erath – hrabstwo położone w USA w stanie Teksas. Utworzone w 1856 r. Siedzibą hrabstwa jest miasto Stephenville.
Dry county.
Do listopada 2008 hrabstwo było jednym z tzw. "dry county", czyli hrabstwem gdzie decyzją lokalnych władz obowiązywała całkowita prohibicja. W wyborach 2008 postanowiono zezwolić na sprzedaż piwa i wina w hrabstwie, do spożycia poza lokalem. Listopada 2021 ponownie w głosowaniu poluzowano obostrzenia dotyczące alkoholu.
Gospodarka.
Jest to ważne rolnicze hrabstwo z ogromnymi stadami bydła (183,5 tys. – 2017), które są największe w Teksasie, poza Teksasem Północnym. Także hodowle koni, owiec i kóz należą do największych w kraju. Wśród upraw największe znaczenie ma produkcja siana. Gospodarkę uzupełnia niewielkie wydobycie gazu ziemnego. 
Demografia.
W 2020 roku, w hrabstwie 93,9% mieszkańców stanowiła ludność biała (73,9% nie licząc Latynosów), 2,0% to byli czarnoskórzy Amerykanie lub Afroamerykanie, 1,6% miało rasę mieszaną, 1,3% to rdzenna ludność Ameryki i 1,0% to byli Azjaci. Latynosi stanowili 21,6% ludności hrabstwa.
Religia.
W 2010 roku większość mieszkańców hrabstwa to protestanci (głównie baptyści, ale także metodyści, campbellici, zielonoświątkowcy i inni). Spośród wyznawców innych religii obecni byli katolicy (2,9%), mormoni (1,4%) i świadkowie Jehowy (1 zbór).

</doc>
<doc id="2077407" url="https://pl.wikipedia.org/wiki?curid=2077407" title="Maria Rosa Quario">
Maria Rosa Quario

Maria Rosa Carla Anita Quario (ur. 24 maja 1961 w Mediolanie) – włoska narciarka alpejska.
Kariera.
W zawodach Pucharu Świata zadebiutowała 8 grudnia 1977 roku w Val d’Isère, gdzie zajęła 19. miejsce w gigancie. Pierwsze punkty (do końca sezonu 1977/1978 punkty zdobywało 10 najlepszych zawodniczek) wywalczyła 8 stycznia 1979 roku w Les Gets, gdzie zajęła siódme miejsce w slalomie. Na podium zawodów tego cyklu pierwszy raz stanęła 27 stycznia 1979 roku w Mellau, wygrywając rywalizację w slalomie. W zawodach tych wyprzedziła Austriaczkę Annemarie Moser-Pröll i Francuzkę Perrine Pelen. W kolejnych startach jeszcze 14 razy stawała na podium, odnosząc przy tym trzy zwycięstwa: 30 stycznia 1983 roku w Les Diablerets, 12 lutego 1983 roku w Wysokich Tatrach i 14 grudnia 1983 roku w Sestriere była najlepsza w slalomach. Ostatni raz w czołowej trójce znalazła się 19 marca 1985 roku w Park City, gdzie była trzecia w slalomie. W sezonie 1981/1982 zajęła dziesiąte miejsce w klasyfikacji generalnej. Ponadto w sezonie 1981/19821974 była trzecia w klasyfikacji slalomu (w klasyfikacji generalnej zajęła 14. miejsce).
Wystartowała na igrzyskach olimpijskich w Lake Placid w 1980 roku, gdzie zajęła czwarte miejsce w slalomie. Walkę o medal przegrała tam z Eriką Hess ze Szwajcarii o 0,03 sekundy. Podczas rozgrywanych cztery lata później igrzysk w Sarajewie w tej samej konkurencji zajęła siódmą pozycję. Była też między innymi piąta w swej koronnej konkurencji na mistrzostwach świata w Schladming w 1982 roku.
Jej córka, Federica Brignone, także została narciarką alpejską.

</doc>
<doc id="2077410" url="https://pl.wikipedia.org/wiki?curid=2077410" title="Parafia Świętych Apostołów Piotra i Pawła w Lędyczku">
Parafia Świętych Apostołów Piotra i Pawła w Lędyczku

Parafia pw. Świętych Apostołów Piotra i Pawła w Lędyczku – rzymskokatolicka parafia należąca do dekanatu Jastrowie, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1974 roku. Siedziba parafii mieści się przy ulicy Słowackiego.
Miejsca święte.
Kościół parafialny.
Kościół pw. Świętych Apostołów Piotra i Pawła w Lędyczku
Kościół parafialny został zbudowany w latach 1882–1883, poświęcony w 1946.

</doc>
<doc id="2077413" url="https://pl.wikipedia.org/wiki?curid=2077413" title="Dziewczyny z drużyny V">
Dziewczyny z drużyny V



</doc>
<doc id="2077414" url="https://pl.wikipedia.org/wiki?curid=2077414" title="Parafia św. Wojciecha w Zaskalu">
Parafia św. Wojciecha w Zaskalu

Parafia św. Wojciecha w Zaskalu – rzymskokatolicka parafia należąca do dekanatu Biały Dunajec archidiecezji krakowskiej. 

</doc>
<doc id="2077417" url="https://pl.wikipedia.org/wiki?curid=2077417" title="Jealous On Still Envy">
Jealous On Still Envy



</doc>
<doc id="2077418" url="https://pl.wikipedia.org/wiki?curid=2077418" title="Jealous Ones Still Envy 2">
Jealous Ones Still Envy 2



</doc>
<doc id="2077419" url="https://pl.wikipedia.org/wiki?curid=2077419" title="Parafia św. Marcina Biskupa w Mchach">
Parafia św. Marcina Biskupa w Mchach

Parafia Świętego Marcina Biskupa w Mchach – rzymskokatolicka parafia w Mchach, należy do dekanatu boreckiego archidiecezji poznańskiej. Została utworzona w XIV wieku. Mieści się pod numerem 28.
Od 1946 do 1954 proboszczem parafii był ks. Edmund Lewandowski.

</doc>
<doc id="2077421" url="https://pl.wikipedia.org/wiki?curid=2077421" title="Caroline Attia">
Caroline Attia

Caroline Attia (ur. 4 lipca 1960 w Paryżu) – francuska narciarka alpejska.
Kariera.
W zawodach Pucharu Świata zadebiutowała 15 grudnia 1976 roku w Cortina d’Ampezzo, gdzie została zdyskwalifikowana w gigancie. Pierwsze punkty wywalczyła 9 grudnia 1978 roku w Piancavallo, gdzie zajęła dziewiąte miejsce w tej samej konkurencji. Na podium zawodów tego cyklu pierwszy raz stanęła 4 lutego 1979 roku w Pfronten, kończąc rywalizację w zjeździe na drugiej pozycji. W zawodach tych rozdzieliła Cindy Nelson z USA i Irene Epple z RFN. W kolejnych startach jeszcze cztery razy stawała na podium, za każdym razem w zjeździe: 15 grudnia 1982 roku w San Sicario wygrała, a 14 stycznia 1983 roku w Schruns, 22 stycznia 1983 roku w Megève i 7 grudnia 1983 roku w 
Val d’Isère zajmowała trzecie miejsce. W sezonie 1982/1983 zajęła 21. miejsce w klasyfikacji generalnej, a w klasyfikacji zjazdu była czwarta.
Wystartowała w zjeździe na igrzyskach olimpijskich w Lake Placid w 1980 roku, ale nie ukończyła rywalizacji. Podczas rozgrywanych cztery lata później igrzysk w Sarajewie w tej samej konkurencji zajęła piętnastą pozycję. Zajęła też między innymi 21. miejsce w swej koronnej konkurencji na mistrzostwach świata w Garmisch-Partenkirchen w 1978 roku.

</doc>
<doc id="2077422" url="https://pl.wikipedia.org/wiki?curid=2077422" title="Hrabstwo Falls">
Hrabstwo Falls

Hrabstwo Falls – hrabstwo położone w USA w stanie Teksas. Utworzone w 1850 r. Siedzibą hrabstwa jest miasto Marlin.
Hrabstwo jest silnie rolnicze, a jego pogłowia bydła należą do 20-stu największych w Teksasie (115,6 tys. – 2017). Ponadto największe zyski przynoszą uprawa kukurydzy (12. miejsce), pszenicy, owsa, bawełny, produkcja siana, hodowla koni i owiec.

</doc>
<doc id="2077423" url="https://pl.wikipedia.org/wiki?curid=2077423" title="Karol Stanisław Schubert">
Karol Stanisław Schubert



</doc>
<doc id="2077425" url="https://pl.wikipedia.org/wiki?curid=2077425" title="Estadio Corregidora">
Estadio Corregidora

Estadio Corregidora – wielofunkcyjny meksykański stadion, wykorzystywany głównie do rozgrywania meczów piłkarskich, zlokalizowany w mieście Querétaro, w stanie Querétaro. Może pomieścić 45,547 widzów. Arena została otwarta w 1985 roku. Pierwszym rozegranym tutaj spotkaniem był sparing reprezentacji Meksyku i Polski (5:0 dla gospodarzy). Były tutaj także rozgrywane mecze MŚ 1986. Estadio Corregidora jest domowym stadionem pierwszoligowego zespołu Querétaro FC. Stadion nosi nazwę na cześć Josefy Ortiz de Domínguez, znanej pod pseudonimem "La Corregidora", bohaterki wojny o niepodległość Meksyku.

</doc>
<doc id="2077428" url="https://pl.wikipedia.org/wiki?curid=2077428" title="Montjuïc Circuit">
Montjuïc Circuit

Montjuïc Circuit – były tor uliczny znajdujący się na górze Montjuïc w Barcelonie. Jest uważany za jeden z najlepszych torów Formuły 1 w historii tego sportu.
Historia.
W 1932 roku odbył się wyścig na torze ulicznym, którego start miał miejsce w Parku Montjuïc, na wzniesieniu ponad miejskim portem. W 1933 roku wschodnia część trasy stała się właściwym torem Montjuïc Circuit, odbywały się tam wyścigi Penya Rhin Grand Prix.
W 1968 roku Montjuïc zostało wybrane na gospodarza Grand Prix Hiszpanii, które odbywało się do tego czasu na torze Circuito del Jarama niedaleko Madrytu. Inauguracyjne zawody odbyły się 4 maja 1969 roku. Zróżnicowana charakterystyka toru o kierunku jazdy przeciwnym do ruchu wskazówek zegara (jedna połowa była szybka, druga wolniejsza z nawrotami), sprawiała, że właściwe ustawienie bolidów było bardzo utrudnione.
Podczas Grand Prix Hiszpanii w 1975 roku doszło do tragedii. Wielu kierowców po sesjach treningowych czuło się niebezpiecznie na torze, podwójny mistrz świata Emerson Fittipaldi wycofał się w ramach protestu z wyścigu po pierwszym okrążeniu. Na 26 okrążeniu bolid Rolfa Stommelena wypadł z toru zabijając pięć osób. Wyścig przerwano w połowie, za zwycięzcę uznano Jochena Massa, który dostał, jak wszyscy kierowcy, połowę należnych punktów. Lella Lombardi została pierwszą kobietą, która wywalczyła punkty do klasyfikacji mistrzostw świata, otrzymując 0,5 pkt za 6. miejsce.
Tor Montjuïc nigdy więcej nie gościł Formuły 1, był zaś miejscem 24 godzinnych wyścigów motocyklowych.

</doc>
<doc id="2077429" url="https://pl.wikipedia.org/wiki?curid=2077429" title="Parafia św. Wawrzyńca w Mieszkowie">
Parafia św. Wawrzyńca w Mieszkowie

Parafia Świętego Wawrzyńca w Mieszkowie – rzymskokatolicka parafia w Mieszkowie, należy do dekanatu nowomiejskiego archidiecezji poznańskiej. Została utworzona w 1290. Mieści się przy ulicy Dworcowej.
Proboszczowie: 
Po wojnie: 

</doc>
<doc id="2077430" url="https://pl.wikipedia.org/wiki?curid=2077430" title="Maria Kurz-Schlechter">
Maria Kurz-Schlechter

Maria Kurz-Schlechter (ur. 6 kwietnia 1959 r.) – austriacka narciarka alpejska. Nie startowała na igrzyskach olimpijskich ani mistrzostwach świata. Jej najlepszym sezonem w Pucharze Świata był sezon 1978/1979, kiedy to zajęła 38. miejsce w klasyfikacji generalnej.

</doc>
<doc id="2077431" url="https://pl.wikipedia.org/wiki?curid=2077431" title="Karaca Dağ">
Karaca Dağ

Karaca Dağ – wulkan tarczowy we wschodniej Turcji, wysokość 1957 metrów n.p.m. Czas ostatniej erupcji jest nieznany.
Na zboczach tego wulkanu znaleziono rosnącą dziko roślinę będącą genetycznym przodkiem 68 współczesnych odmian pszenicy.

</doc>
<doc id="2077434" url="https://pl.wikipedia.org/wiki?curid=2077434" title="Evelyne Dirren">
Evelyne Dirren

Evelyne Dirren (ur. 29 lipca 1956 w Schönried) – szwajcarska narciarka alpejska.
Kariera.
W zawodach Pucharu Świata zadebiutowała 24 stycznia 1974 roku w Badgastein, gdzie zajęła 22. miejsce w slalomie. Pierwsze punkty wywalczyła 7 grudnia 1977 roku w Val d’Isère, gdzie zajęła ósme miejsce w zjeździe. Na podium zawodów tego cyklu jedyny raz stanęła 9 grudnia 1978 roku w Piancavallo, kończąc rywalizację w zjeździe na trzeciej pozycji. W zawodach tych rozdzieliła Austriaczkę Annemarie Moser-Pröll i swą rodaczkę, Doris de Agostini. W sezonie 1977/1978 zajęła 33. miejsce w klasyfikacji generalnej.
Wystartowała na mistrzostwach świata w Garmisch-Partenkirchen w 1978 roku, gdzie zajęła 13. miejsce w zjeździe. Nigdy nie wystąpiła na igrzyskach olimpijskich.

</doc>
<doc id="2077435" url="https://pl.wikipedia.org/wiki?curid=2077435" title="Parafia św. Idziego w Modrzu">
Parafia św. Idziego w Modrzu

Parafia Świętego Idziego w Modrzu – rzymskokatolicka parafia w Modrzu, należy do dekanatu stęszewskiego archidiecezji poznańskiej. Została utworzona w 1298. Mieści się przy ulicy Kościuszki.

</doc>
<doc id="2077438" url="https://pl.wikipedia.org/wiki?curid=2077438" title="Hrabstwo Fannin (Teksas)">
Hrabstwo Fannin (Teksas)

Hrabstwo Fannin – hrabstwo położone w USA w stanie Teksas. Siedzibą hrabstwa jest miasto Bonham. Według spisu z 2020 roku liczy 35,7 tys. mieszkańców.
Demografia.
W 2020 roku 89,1% mieszkańców stanowiła ludność biała (78,2% nie licząc Latynosów), 6,5% to byli czarnoskórzy Amerykanie lub Afroamerykanie, 2,3% miało rasę mieszaną, 1,3% to rdzenna ludność Ameryki i 0,8% to byli Azjaci. Latynosi stanowili 12% ludności hrabstwa.
Religia.
W 2010 roku większość populacji to ewangelikalni protestanci, ze zdecydowaną przewagą baptystów. Inne większe wyznania protestanckie, to: metodyści, campbellici, zielonoświątkowcy, a także zbory bezdenominacyjne. Niewielkie grono wyznawców mieli także: katolicy (2,8%), mormoni (1,0%) i świadkowie Jehowy (1 zbór).

</doc>
<doc id="2077439" url="https://pl.wikipedia.org/wiki?curid=2077439" title="Parafia Świętej Trójcy w Noskowie">
Parafia Świętej Trójcy w Noskowie

Parafia Świętej Trójcy w Noskowie – rzymskokatolicka parafia w Noskowie, należy do dekanatu boreckiego archidiecezji poznańskiej. Została utworzona w 1434. Mieści się przy ulicy Kościelnej.

</doc>
<doc id="2077441" url="https://pl.wikipedia.org/wiki?curid=2077441" title="Super8 &amp; Tab">
Super8 &amp; Tab

Super8 &amp; Tab to duet dwóch Fińskich Dj'ów ściśle współpracujących ze sobą w którego skład wchodzą Miika Juhani Eloranta oraz Janne Mikael Mansnerus. Grupa powstała w 2005 w stolicy Finlandii, Helsinkach. Muzycy zdobyli sławę dzięki remixom utworów artystów takich jak np. Armin van Buuren czy Cosmic Gate. W 2010 roku ukazał się ich debiutancki album "Empire" nakładem wytwórni Anjunabeats. Kilkukrotnie odwiedzali Polskę, ostatnio w 2010 roku podczas A State of Trance 450 we Wrocławiu.

</doc>
<doc id="2077442" url="https://pl.wikipedia.org/wiki?curid=2077442" title="Erich Trapp">
Erich Trapp

Erich Trapp (ur. 5 czerwca 1942 w Klosterneuburgu w Austrii) – austriacki historyk i bizantynolog.
Życiorys.
Studiował filologię klasyczną na Uniwersytecie Wiedeńskim. W 1964 roku uzyskał doktorat. Od 1965 do 1973 roku pracował w Austriackiej Akademii Nauk (Österreichischen Akademie der Wissenschaften) w komisji bizantynologicznej. Później rok wykładał na uniwersytecie w Wiedniu, a następnie w Bonn (do 2008).
Od 1992 roku członek Austriackiej Akademii Nauk. Uniwersytet Arystotelesa w Salonikach przyznał mu nagrodę Złotą Arystotelesa (1998).
Jego zainteresowania obejmują bizantyńską leksykografię i prozopografię.

</doc>
<doc id="2077446" url="https://pl.wikipedia.org/wiki?curid=2077446" title="Hrabstwo Fayette (Teksas)">
Hrabstwo Fayette (Teksas)

Hrabstwo Fayette – hrabstwo położone w USA w stanie Teksas. Utworzone w 1837 r. Siedzibą hrabstwa jest miasto La Grange.
Gospodarka.
62% areału stanowią pastwiska, następnie 19% to obszary uprawne i 16% leśnicze. 
Religia.
Według danych z 2020 roku krajobraz religijny hrabstwa jest mniej więcej podzielony na katolików (45,5%) i protestantów (ok. 40%). Wśród ugrupowań protestanckich wyróżniają się: luteranie (13,2%), południowi baptyści (12,4%), metodyści (5,3%) i ewangelikalni bezdenominacyjni (4,1%).

</doc>
<doc id="2077449" url="https://pl.wikipedia.org/wiki?curid=2077449" title="Ignacio Ramonet">
Ignacio Ramonet

Ignacio Ramonet (ur. 5 maja 1943 w Pontevedrze) – hiszpański dziennikarz i krytyk filmowy. Czołowa postać ruchu alterglobalistycznego.
Życiorys.
Urodził się w 1943. W roku 1948 jego sympatyzujący z republikanami rodzice przenieśli się do Tangeru uciekając przed dyktaturą Franco. Studiował na Université de Bordeaux a następnie wrócił do Maroka. W 1972 przeprowadził się do Paryża, gdzie rozpoczął pracę jako dziennikarz i krytyk filmowy.
Uzyskał tytuł doktora Semiologii i Historii Kultury w École des hautes études en sciences sociales w Paryżu i profesora Teorii komunikacji na Université Paris VII - Diderot. Wykłada na Sorbonie. Otrzymał tytuł doctora honoris causa na Universidad Santiago de Compostela i Universidad Nacional de Córdoba.
Specjalista w kwestiach geopolityki, doradca ONZ. Od 1990 do 2008 r. był redaktorem naczelnym miesięcznika "Le Monde Diplomatique" i dwumiesięcznika "Manière de voir".
Współzałożyciel i przewodniczący pozarządowej organizacji Media Watch Global.
Jego artykuł opublikowany w 1997 r. w "Le Monde Diplomatique" doprowadził do stworzenia organizacji ATTAC mającej na celu m.in. wprowadzenie podatku Tobina.

</doc>
<doc id="2077455" url="https://pl.wikipedia.org/wiki?curid=2077455" title="Dyskografia Fat Joego">
Dyskografia Fat Joego

Poniżej przedstawiona jest dyskografia latynoskiego rapera Fat Joe zawiera nagrania solowe, w tym albumy, single oraz teledyski.

</doc>
<doc id="2077456" url="https://pl.wikipedia.org/wiki?curid=2077456" title="Hrabstwo Fisher">
Hrabstwo Fisher

Hrabstwo Fisher – hrabstwo położone w USA w stanie Teksas. Utworzone w 1876 r. Siedzibą hrabstwa jest miasto Roby. Według spisu w 2020 roku liczy 3672 mieszkańców, w tym prawie jedną trzecią stanowili Latynosi.
Hrabstwo było kiedyś jednym z 30 całkowicie suchych hrabstw („dry county”), co oznaczało zakaz sprzedaży alkoholu. Obecnie hrabstwo zezwala na sprzedaż alkoholu.
Gospodarka hrabstwa opiera się na rolnictwie (uprawa bawełny, pszenicy, kukurydzy, sorgo, produkcja siana i hodowla bydła) i wydobyciu ropy naftowej. 

</doc>
<doc id="2077457" url="https://pl.wikipedia.org/wiki?curid=2077457" title="Pierre Semmler">
Pierre Semmler

Pierre Semmler, znany również jako Peter Semmler (ur. 19 kwietnia 1943 w Gladbeck, zm. 8 września 2011) – niemiecko-francuski aktor.
Życiorys.
Urodził się w Gladbeck w Westfalii. Po kursie elektryka, mechanika i spawacza, pracował w salonie Forda. Był bezdomny, a następnie trafił do domu pomocy społeczne. Dorabiał jako przedstawiciel door to door. W końcu dostał pracę w Berlinie jako elektryk w różnych firmach. W wieku 21 lat odbył podróż autostopem przez Maroko, Algierię, Tunezję i Libię. Na Saharze pracował przy transporcie towarów z Trypolisu do Czadu. Pracowł jako radiomechanik, budowlaniec, barman, kierownik fabryki perfum, kierownik szwalni, a potem jako wyspecjalizowany nurek głębinowy. W 1970 przyjechał do Paryża, a potem podróżował między Nowym Jorkiem, gdzie spędził półtora roku, a Szwecją, Irlandią, Seszelami i Malediwami. W 1974 w Paryżu rozpoczął naukę teatru. Debiutował na ekranie w dramacie przygodowo–wojennym "Krab dobosz" ("Le Crabe-Tambour", 1977) u boku Jeana Rocheforta i Jacques’a Perrina.
Zmarł 8 września 2011 na nowotwór złośliwy w wieku 68 lat.

</doc>
<doc id="2077460" url="https://pl.wikipedia.org/wiki?curid=2077460" title="Parafia Świętej Trójcy w Nowym Mieście nad Wartą">
Parafia Świętej Trójcy w Nowym Mieście nad Wartą

Parafia Świętej Trójcy w Nowym Mieście nad Wartą – rzymskokatolicka parafia w Nowym Mieście nad Wartą, należy do dekanatu nowomiejskiego archidiecezji poznańskiej. Została utworzona w XIII wieku pierwotnie także pod wezwaniem św. Jadwigi. Mieści się przy ulicy Kościelnej. Przypuszczalnie sklepienie założono później niż mury obwodowe. Na ścianie chóru jest widoczny łaciński napis o tym, że sklepienie zbudowano w 1538 roku. Szczyt na zakrystii zbudowano na przełomie XV i XVI wieku.

</doc>
<doc id="2077461" url="https://pl.wikipedia.org/wiki?curid=2077461" title="Hrabstwo Floyd (Teksas)">
Hrabstwo Floyd (Teksas)

Hrabstwo Floyd – hrabstwo położone w USA w stanie Teksas. Utworzone w 1876 r. Siedzibą hrabstwa jest miasto Floydada.
Gospodarka.
Jest to wiodące rolnicze hrabstwo, które w 2017 roku znalazło się na 13. miejscu w stanie pod względem zysków z upraw. 
Religia.
Członkostwo w 2010 roku: 

</doc>
<doc id="2077462" url="https://pl.wikipedia.org/wiki?curid=2077462" title="Alexander Thieme">
Alexander Thieme

Alexander Thieme (ur. 13 stycznia 1954 w Karl-Marx-Stadt, zm. 29 listopada 2016 w Jahnsdorfie) – niemiecki lekkoatleta sprinter reprezentujący NRD, medalista olimpijski z 1976 z Montrealu.
Kariera zawodnicza.
Thieme specjalizował się w biegu na 100 metrów i na 60 metrów (w hali), ale największe sukcesy odnosił w sztafecie 4 × 100 metrów. Wystąpił na halowych mistrzostwach Europy w 1975 w Katowicach, gdzie zajął 5. miejsce w finale biegu na 60 metrów. zajął 3. miejsce w biegu na 100 metrów podczas finału Pucharu Europy w 1975 w Nicei. Na igrzyskach olimpijskich w 1976 w Montrealu odpadł w półfinale biegu na 100 metrów, ale sztafeta NRD w składzie Manfred Kokot, Jörg Pfeifer, Klaus-Dieter Kurrat i Thieme zdobyła srebrny medal (za sztafetą Stanów Zjednoczonych) z czasem 38,66 s, który był nowym rekordem NRD. 3 września 1977 w Düsseldorfie, podczas zawodów pucharu świata reprezentacja NRD w składzie Kokot, Eugen Ray, Detlef Kübeck i Thieme zajęła 2. miejsce] i poprawiła ten rekord czasem 38,57 s.
Na mistrzostwach Europy seniorów w 1978 w Pradze Thieme ponownie zdobył srebrny medal w sztafecie 4 × 100 metrów (biegła w składzie: Kokot, Ray, Olaf Prenzler i Thieme). Indywidualnie startował w biegu na 100 metrów, ale odpadł w przedbiegach.
Thieme nigdy nie zdobył mistrzostwa NRD na otwartym stadionie. Był wicemistrzem w biegu na 100 metrów w 1977 i 1978 oraz brązowym medalistą na tym dystansie w 1976, a także wicemistrzem w biegu na 200 metrów w 1976. W hali był mistrzem NRD w biegu na 60 metrów w 1975, wicemistrzem w 1978 oraz brązowym medalistą w 1976 (w biegu na 50 metrów) i 1980, a także mistrzem na 100 jardów w 1975 i brązowym medalistą w 1976 (na 100 metrów) i w 1978.
Po zakończeniu kariery sportowej pracował na Technischen Universität Karl-Marx-Stadt, gdzie uzyskał habilitację, później był przedsiębiorcą budowlanym w Jahnsdorf. Pełnił funkcję prezesa klubu sportowego Turn- und Sportverein Jahnsdorf.

</doc>
<doc id="2077466" url="https://pl.wikipedia.org/wiki?curid=2077466" title="Wang Lin">
Wang Lin

Wang Lin (chiń. 王琳; ur. 30 marca 1989 r. w Hangzhou) – chińska badmintonistka, mistrzyni świata, dwukrotna medalistka mistrzostw Azji i trzykrotna uniwersjady, wielokrotna juniorska mistrzyni świata i Azji.
Największym jej osiągnięciem jest mistrzostwo świata wywalczone w Paryżu w 2010 roku w grze pojedynczej. Rok wcześniej zdobyła srebrny medal w indyjskim Hajdarabadzie.
Na mistrzostwach Azji udało jej się zdobyć dwa medale: srebrny i brązowy. W 2008 roku w Johor Bahru przegrała w finale z Jiang Yanjiao, natomiast w 2009 roku w Suwon przegrała w półfinale z Zhu Lin, plasując się ostatecznie na trzeciej pozycji.
W swojej karierze wygrała cztery turnieje. Najlepsza okazała się podczas China Masters 2005, Denmark Open Super Series 2008, French Super Series 2008 oraz na Mistrzostwach Świata 2010.
Wystąpiła też na letniej uniwersjadzie w 2007 roku w Bangkoku. Wraz z drużyną zdobyła srebrny medal w turnieju drużynowym. W grze pojedynczej i mieszanej zdobyła brązowe krążki. 
Jest trzykrotną juniorską mistrzynią świata oraz dwukrotną Azji.

</doc>
<doc id="2077468" url="https://pl.wikipedia.org/wiki?curid=2077468" title="Hrabstwo Foard">
Hrabstwo Foard

Hrabstwo Foard – hrabstwo położone w USA w stanie Teksas. Utworzone w 1891 r. Siedzibą hrabstwa jest miasto Crowell.

</doc>
<doc id="2077469" url="https://pl.wikipedia.org/wiki?curid=2077469" title="Parafia św. Mikołaja w Grabinie">
Parafia św. Mikołaja w Grabinie

Parafia św. Mikołaja – rzymskokatolicka parafia położona jest przy ulicy Krótkiej 10 w Grabinie. Parafia należy do Dekanatu Skoroszyce w diecezji opolskiej.
Historia parafii.
Parafia w Grabinie wzmiankowana jest po raz pierwszy w latach 1335–1342, w sporządzonym przez Galharda de Carceribusa rejestrze dłużników sześcioletniej dziesięciny Soboru w Vienne. W okresie reformacji parafia w Grabinie przestała istnieć, a kościół w tym czasie został kościołem filialnym podległym parafii św. Katarzyny Aleksandryjskiej w Bielicach. 
Wspomina o tym dokument z 1560 roku. Ostatnim przedwojennym proboszczem parafii był ks. Erhard Morawetz.
Obecnie proboszczem parafii jest ksiądz Tomasz Malicki.
Liczebność i zasięg parafii.
Parafię zamieszkuje 970 osób, z następujących miejscowości: Grabin, Dworzysko, Jakubowice i Krasna Góra.
Inne kościoły i kaplice.
Na terenie parafii znajdują się:

</doc>
<doc id="2077471" url="https://pl.wikipedia.org/wiki?curid=2077471" title="Kościół św. Mikołaja w Grabinie">
Kościół św. Mikołaja w Grabinie

Kościół św. Mikołaja - rzymskokatolicki kościół parafialny położony przy ulicy Krótkiej 10 w Grabinie. Kościół należy do parafii św. Mikołaja w Grabinie w dekanacie Skoroszyce, diecezji opolskiej. Dnia 20 października 1966 roku, pod numerem 1069/66 świątynia została wpisana do rejestru zabytków województwa opolskiego.
Historia kościoła.
Kościół w Grabinie wybudowany został w 1692 roku, następnie rozbudowany w 1728 roku. Wyposażony został w dzwon, który odlany był w 1602 roku przez Piotra Herela z Nysy. Wewnątrz świątyni znajdują się:

</doc>
<doc id="2077473" url="https://pl.wikipedia.org/wiki?curid=2077473" title="Wang Xin (badmintonistka)">
Wang Xin (badmintonistka)

Wang Xin (chiń. 汪鑫; ur. 10 listopada 1985) – chińska badmintonistka, wicemistrzyni świata, olimpijka z Londynu.
Największym jej sukcesem jest srebrny medal mistrzostw świata w 2010 w Paryżu. W finałowym pojedynku przegrała ze swoją rodaczką Wang Lin.

</doc>
<doc id="2077474" url="https://pl.wikipedia.org/wiki?curid=2077474" title="Hrabstwo Fort Bend">
Hrabstwo Fort Bend

Hrabstwo Fort Bend – hrabstwo położone w USA w stanie Teksas. Utworzone w 1837 r. Siedzibą hrabstwa jest miasto Richmond.

</doc>
<doc id="2077476" url="https://pl.wikipedia.org/wiki?curid=2077476" title="XXXO">
XXXO

"XXXO" to piosenka electropopowa stworzona na trzeci album studyjny brytyjskiej piosenkarki M.I.A. pt. "Maya" (2010). Wyprodukowany przez Christophera "Rusko" Mercera i Charlesa "Blaqstarra" Smitha, utwór wydany został jako pierwszy oficjalny singel promujący krążek dnia 11 maja 2010 roku.
Informacje o utworze.
"XXXO" to kompozycja autorstwa samej M.I.A., jak również Cherry Byron-Withers i Charlesa "Blaqstarra" Smitha, który zresztą wyprodukował gotowy utwór wspólnie z Christopherem "Rusko" Mercerem. W odróżnieniu od większości poprzednich singli M.I.A., "XXXO" w swym wykonaniu nie odwołuje się do gatunków muzycznych takich, jak dancehall, ragga czy hip-hop, będąc piosenką o electro-/synthpopowej warstwie dźwiękowej. Tytuł utworu stanowi kontaminację skrótowców "XXX", najczęściej odwołującego się do projektów pornograficznych, oraz "XOXO", w slangu internetowym oznaczającego przekazanie pozdrowienia w postaci "uścisków i buziaków" (ang. "hugs and kisses"). Wyrażenie "XXXO" stanowi punkt widzenia autorów utworu na urok i naiwność nastoletnich dziewcząt oraz ich próby przypodobania się chłopcom w swoim wieku.
Wydanie singla.
Pierwsza emisja utworu miała miejsce na antenie brytyjskiej stacji radiowej BBC Radio 1 dnia 10 maja 2010 roku. Nazajutrz odbyła się światowa fizyczna premiera singla w formacie digital download, a 11 lipca singel wydano także na nośnikach 7" Winyl. Wcześniej, 28 czerwca, "XXXO" oficjalnie odnotowało swoją premierę na rynku muzycznym Wielkiej Brytanii.
Singel zadebiutował na pozycji #26 listy UK Singles Chart dnia 18 lipca 2010 roku, stając się drugim z kolei utworem M.I.A., który ulokował się w Top 40 notowania, a także drugim najbardziej sukcesywnym singlem na Wyspach Brytyjskich po "Paper Planes". "XXXO" osiągnęło także pozycję drugą zestawienia UK Indie Chart, będąc pokonanym jedynie przez piosenkę "Kickstarts" rapera Example'a, oraz miejsce dwunaste na UK R&amp;B Chart (pomimo bycia kompozycją stricte electropopową).
Singel notowany był również na kilku innych europejskich i japońskich listach przebojów, a także na Australian ARIA Singles Chart.
Remiksy.
10 czerwca 2010 do Internetu wyciekła zremiksowana wersja utworu, nagrana we współpracy z raperem Jayem-Z. Wydarzenie poprzedzało wydanie dwóch minialbumów zatytułowanych "XXXO (The Remixes)" oraz "XXXO (The Remixes, Vol. 2)", zawierających łącznie sześć oficjalnych remiksów singla.
Recenzje.
Piosenka zyskała pozytywne recenzje krytyków muzycznych.
W momencie wydania utworu "Born Free" jako singla, Brad Wete, pamflecista magazynu "Entertainment Weekly", wyraził swoją obawę wobec trzeciego albumu studyjnego M.I.A., wkrótce stwierdził jednak, że "XXXO" zgładził owe obawy. Wete pisał o utworze: "Ten zabarwiony muzyką techno singel dance jest tym, na co liczyliśmy od anty-popowej gwiazdy Sri Lanki. Piosenka jest agresywna, lecz przyjazna (...), ubrana w żartobliwy tekst. (...) To jedna z tych zabawnych, niegrzecznych kompozycji, które lubimy." Kevin O'Donnell ("Rolling Stone"), scharakteryzował "XXXO" jako utwór futurystyczny, z dobrze skomponowanym bitem, imponująco zaśpiewany przez swoją wykonawczynię. W swej recenzji O'Donnell docenił wkład M.I.A. jako artystki niszowej w swoją sztukę oraz napisał: "Kiedy M.I.A. śpiewa: 'Chcesz, żebym była kimś, kim naprawdę nie jestem', robi to ze środkowym palcem uniesionym wysoko, wykierowanym prostą w twarz słuchacza".
Teledysk.
Wideoklip do utworu "XXXO" wyreżyserował Hype Williams, współpracujący z artystami formatu Christiny Aguilery, Mary J. Blige czy Janet Jackson. Klip odnotował premierę 11 sierpnia 2010 roku za pośrednictwem oficjalnego konta M.I.A. na portalu Vevo.com. W krótkim czasie teledysk znalazł się na liście przebojów AOL Video, sporządzanej przez magazyn "Billboard", gdzie osiadł na szczytnej pozycji #8.
Promocja.
M.I.A. wykonywała utwór kilkukrotnie w okresie promocji albumu "Maya" latem 2010 roku, a także kilka miesięcy wcześniej. Pod koniec 2009 wystąpiła z "XXXO" w Toronto, w trakcie imprezy z cyklu Sound Academy. Latem 2010 singel wykorzystano w telewizyjnym programie rozrywkowym "So You Think You Can Dance".

</doc>
<doc id="2077479" url="https://pl.wikipedia.org/wiki?curid=2077479" title="Kaplica św. Jacka w Tarnobrzegu">
Kaplica św. Jacka w Tarnobrzegu

Kaplica św. Jacka w Tarnobrzegu – Sielcu – rzymskokatolicka kaplica powstała w 2. połowie XIX wieku. Rozbudowę świątyni dokonano w latach 80. XX wieku. Od 2008 roku w kaplicy znajdują się relikwie św. Jacka. Według tradycji, drewnianą kaplicę w tym miejscu postawił sam św. Jacek kiedy podróżował po Polsce (prawdopodobieństwo pojawienia się w tym miejscu Jacka Odrowąża jest dość duże, gdyż był on jednym z założycieli pobliskiego sandomierskiego konwentu św. Jakuba).

</doc>
<doc id="2077480" url="https://pl.wikipedia.org/wiki?curid=2077480" title="Parafia św. Floriana w Opatowie">
Parafia św. Floriana w Opatowie

Parafia św. Floriana w Opatowie – parafia rzymskokatolicka w Opatowie, w diecezji kaliskiej, w dekanacie Trzcinica. 
. Prowadzą ją księża diecezjalni.

</doc>
<doc id="2077481" url="https://pl.wikipedia.org/wiki?curid=2077481" title="Władysław Pachulski">
Władysław Pachulski

Władysław Pachulski (ros. Владислав Альбертович Пахульский) (ur. 12 października 1857 w Łazach, zm. 1919 w Moskwie) – polski skrzypek i pianista, brat Henryka Pachulskiego, sekretarz Nadieżdy von Meck.
Był uczniem Jana Hřímalego i Piotra Czajkowskiego.
Władysław Pachulski został w 1882 roku nauczycielem języka polskiego i muzyki dzieci Nadieżdy von Meck i jej osobistym sekretarzem. Poślubił jej córkę Julię (1853–1915). Przez wiele lat był pośrednikiem w kontaktach Czajkowskiego z Nadieżdą von Meck.

</doc>
<doc id="2077483" url="https://pl.wikipedia.org/wiki?curid=2077483" title="Hrabstwo Franklin (Teksas)">
Hrabstwo Franklin (Teksas)

Hrabstwo Franklin – rolnicze hrabstwo położone w USA w stanie Teksas. Utworzone w 1875 r. Siedzibą hrabstwa jest Mount Vernon. Według spisu w 2020 roku liczy 10,4 tys. mieszkańców, w tym 77,9% stanowiła ludność biała nie-latynoska i 15,1% to Latynosi. Północną granicę hrabstwa wyznacza rzeka Sulphur. W południowej części hrabstwa znajduje się Jezioro Cypress Springs.
Gospodarka.
W 2017 roku hrabstwo Franklin należy do czołowych hrabstw w produkcji drobiu (5,9 mln) i mleka, w Teksasie, chociaż pogłowie bydła liczyło tylko 35,3 tys. sztuk. Główną uprawą jest siano, które wspiera przemysł mleczarski i wołowy. W sprzedaży znajdują się również jagody, brzoskwinie i choinki. Pozostałe uprawy pozostają stosunkowo niewielkie.
Od lat 40. XX wieku wydobywa się ropę naftową. W 2017 roku wydobyto 336,5 tys. baryłek ropy naftowej. 

</doc>
<doc id="2077487" url="https://pl.wikipedia.org/wiki?curid=2077487" title="Agarthi">
Agarthi



</doc>
<doc id="2077490" url="https://pl.wikipedia.org/wiki?curid=2077490" title="Hrabstwo Freestone">
Hrabstwo Freestone

Hrabstwo Freestone – hrabstwo położone w USA w stanie Teksas. Utworzone w 1850 r. Siedzibą hrabstwa jest miasto Fairfield. Wschodnią granicę hrabstwa wyznacza Trinity River.
Gospodarka.
61% areału hrabstwa to obszary pasterskie, 13% uprawne i 22% leśnicze. 
Demografia.
W 2020 roku 79,7% mieszkańców hrabstwa stanowiła ludność biała (66,2% nie licząc Latynosów), 15,8% to byli czarnoskórzy Amerykanie lub Afroamerykanie, 2,1% było rasy mieszanej, 1,5% to rdzenna ludność Ameryki i 0,9% to byli Azjaci. Latynosi stanowili 16,1% ludności hrabstwa.
Religia.
W 2010 roku w hrabstwie Freestone swoją działalność prowadzi wiele kościołów protestanckich (baptyści, metodyści, zielonoświątkowcy, campbellici i inni), które są główną siłą religijną w hrabstwie. Obecne były także niewielkie społeczności katolików (3,3%) i świadków Jehowy (1 zbór).

</doc>
<doc id="2077492" url="https://pl.wikipedia.org/wiki?curid=2077492" title="Dionisios Zakitinos">
Dionisios Zakitinos

Dionisios Zakitinos (grec. Διονύσιος Ζακυθηνός; ur. 1905 w Liksuri, Kefalinia; zm. 16 stycznia 1993 w Atenach) – grecki historyk, bizantynolog, deputowany do greckiego parlamentu w latach 1974-1977. 
Życiorys.
Studiował filozofię na Uniwersytecie w Atenach. Naukę kontynuował na Sorbonie we Francji pod kierunkiem Charlesa Diehla. W latach 1939-1970 był wykładowcą na Uniwersytecie w Atenach. 
Jeden z najwybitniejszych badaczy Bizancjum w Grecji. W 1974 roku został wybrany do parlamentu greckiego, pełnił także funkcję ministra. 

</doc>
<doc id="2077493" url="https://pl.wikipedia.org/wiki?curid=2077493" title="Sermorelina">
Sermorelina

Sermorelina (INN: "Sermorelin") – polipeptyd zbudowany z pierwszych 29 aminokwasów somatoliberyny, stosowany jest jako czynnik uwalniający somatotropinę w teście oceniającym zdolność komórek przedniego płata przysadki do wytwarzania hormonu wzrostu oraz w leczeniu niedoboru hormon wzrostu u dzieci.
Mechanizm działania.
Sermorelina przyłącza się do receptora dla hormonu uwalniającego somatotropinę i naśladuje naturalną somatoliberynę pod względem jej zdolności do stymulowania wydzielania hormonu wzrostu.

</doc>
<doc id="2077495" url="https://pl.wikipedia.org/wiki?curid=2077495" title="Nedžad Mulabegović">
Nedžad Mulabegović

Nedžad Mulabegović (ur. 4 lutego 1981 w Dervencie) – urodzony w Bośni i Hercegowinie lekkoatleta reprezentujący Chorwację. Specjalizuje się głównie w pchnięciu kulą. Trzykrotny olimpijczyk. Halowy rekordzista Chorwacji w pchnięciu kulą.

</doc>
<doc id="2077497" url="https://pl.wikipedia.org/wiki?curid=2077497" title="Byron Wolford">
Byron Wolford

Byron „Cowboy” Wolford (ur. 14 września 1930, zm. 13 maja 2003) – amerykański kowboj biorący udział w rodeo oraz zawodowy pokerzysta.
W 1991 wygrał bransoletkę w turnieju $5.000 limit Texas Hold’em, gdzie pokonał Erica Seidela. Siedem lat wcześniej zajął drugie miejsce w Main Evencie przegrywając z Jackiem Kellerem, za co wygrał $264.000.
Oprócz tego, Wolford zwyciężył w turnieju $10.000 No Limit Deuce-to-Seven Draw podczas pierwszej edycji Super Bowl of Poker.
Jego wygrane w turniejach wyniosły $1.012.500, z czego $737.410 w turniejach WSOP. Jest autorem książki "„Cowboys, Gamblers &amp; Hustlers: The True Adventures of a Rodeo Champion &amp; Poker Legend.”"

</doc>
<doc id="2077498" url="https://pl.wikipedia.org/wiki?curid=2077498" title="Hundun">
Hundun

Hundun – w mitologii chińskiej określenie pierwotnego chaosu, istniejącego przed uformowaniem świata.
Pierwotny chaos w mitologii chińskiej był przedmiotem wielu różnych podań, które w okresie klasycznym były adaptowane i przerabiane przez filozofów. W "Zhuangzi" chaos - Hundun - został spersonifikowany jako władca Środkowego Oceanu, zabity przez władców Północnego i Zachodniego Oceanu, którzy codziennie przez siedem dni wiercili mu w głowie po jednym otworze. Autor posłużył się tą pradawną opowieścią o położeniu kresu pierwotnemu chaosowi i ukształtowaniu świata dla wyjaśnienia swoich tez filozoficznych. Mit ten w czystszej postaci został przytoczony w traktacie "Huainanzi", gdzie mowa jest o dwóch bóstwach wyłaniających się z bezkształtnej ciemności i porządkujących świat. W ujęciu antropomorficznym chaos pojawia się również w dwóch innych ustępach "Zhuangzi" jako Pierwotne Tchnienie (鴻蒙, "Hong Meng") i Pan Chaosu (渾沌氏, "Hundun Shi"). 
W wielu późniejszych dziełach wyobrażenia na temat Hundun przyjmowały formy coraz bardziej fantastyczne i oddalone od pojęć archaicznych. "Księga gór i mórz" przyrównuje Hundun do skórzanego bukłaka lub żółtego worka, a w formie upostaciowionej opisuje go jako żyjącego w górach Tienszan boskiego ptaka z sześcioma nogami i czterema skrzydłami, pozbawionego jednak twarzy i oczu. W "Zuozhuan" Hundun również został spersonifikowany jako Władca Żurawi (Dihong), pozbawiony jakichkolwiek talentów syn Żółtego Cesarza. Wedle tego źródła miał on zginąć z ręki Wielkiego Yu, co potwierdza również "Księga dokumentów". Z kolei "Księga duchów i dziwów" ("Shenyijing") opisuje chaos pod imieniem Huandou jako wygnanego na południe potwora o ludzkiej twarzy, ptasim dziobie i skrzydłach, dwóch rękach i dwóch nogach, zaś w innym miejscu jako mieszkającego w górach Kunlun ślepego i głuchego psa o długiej sierści i niedźwiedzich łapach, pozbawionego wewnętrznych organów takich jak nerki czy wątroba.
W bardziej poetyckiej formie pierwotny chaos opisał Qu Yuan, określając go jako "bezkształt" i "zmieszanie ciemni ze światłością".

</doc>
<doc id="2077499" url="https://pl.wikipedia.org/wiki?curid=2077499" title="Port lotniczy Koutiala">
Port lotniczy Koutiala

Port lotniczy Koutiala (IATA: KTX, ICAO: GAKO) – port lotniczy, położony w Koutiali, w Mali.

</doc>
<doc id="2077500" url="https://pl.wikipedia.org/wiki?curid=2077500" title="Port lotniczy Yelimane">
Port lotniczy Yelimane

Port lotniczy Yélimané (IATA: EYL, ICAO: GAYE) – port lotniczy, położony w Yélimané, w Mali.

</doc>
<doc id="2077501" url="https://pl.wikipedia.org/wiki?curid=2077501" title="I liga polska w koszykówce mężczyzn (2010/2011)">
I liga polska w koszykówce mężczyzn (2010/2011)

I liga polska w koszykówce mężczyzn sezon 2010/2011 – rozgrywki drugiej w hierarchii – po Polskiej Lidze Koszykówki – męskiej ligi w Polsce.
Runda zasadnicza.
I kolejka.
25 września 2010 15:30
25 września 2010 17:00
25 września 2010 17:30
25 września 2010 18:00
25 września 2010 19:00
26 września 2010 16:00
26 września 2010 19:00
II kolejka.
2 października 2010 13:00
2 października 2010 16:00
2 października 2010 17:30
2 października 2010 18:00
2 października 2010 19:00
3 października 2010 18:00
III kolejka.
6 października 2010 15:00
6 października 2010 15:30
6 października 2010 18:00
6 października 2010 19:00
6 października 2010 20:00
IV kolejka.
9 października 2010 18:00
10 października 2010 16:00
10 października 2010 17:00
10 października 2010 18:00
10 października 2010 19:00
11 października 2010 19:00
V kolejka.
16 października 2010 15:00
16 października 2010 16:00
16 października 2010 17:00
16 października 2010 17:30
16 października 2010 18:00
16 października 2010 19:00
VI kolejka.
23 października 2010 15:00
23 października 2010 18:00
23 października 2010 19:00
24 października 2010 17:00
24 października 2010 18:00
VII kolejka.
27 października 2010 15:30
27 października 2010 17:30
27 października 2010 18:00
27 października 2010 19:00
27 października 2010 20:00
VIII kolejka.
6 listopada 2010 14:30
6 listopada 2010 16:00
6 listopada 2010 16:30
6 listopada 2010 18:00
6 listopada 2010 19:00
7 listopada 2010 18:00
7 listopada 2010 19:00
IX kolejka.
12 listopada 2010 19:00
13 listopada 2010 16:00
13 listopada 2010 17:00
13 listopada 2010 17:30
13 listopada 2010 18:00
13 listopada 2010 18:30
14 listopada 2010 17:00
X kolejka.
20 listopada 2010 14:00
20 listopada 2010 16:00
20 listopada 2010 17:00
20 listopada 2010 18:00
21 listopada 2010 17:00
21 listopada 2010 19:00
22 listopada 2010 17:00
XI kolejka.
27 listopada 2010 17:00
27 listopada 2010 18:00
27 listopada 2010 19:00
28 listopada 2010 17:00
28 listopada 2010 19:00
XII kolejka.
4 grudnia 2010 16:00
4 grudnia 2010 16:30
4 grudnia 2010 17:00
4 grudnia 2010 17:30
4 grudnia 2010 18:00
5 grudnia 2010 17:00
12 stycznia 2011 16:30
XIII kolejka.
11 grudnia 2010 15:00
11 grudnia 2010 17:00
11 grudnia 2010 18:00
12 grudnia 2010 16:00
12 grudnia 2010 20:00
XIV kolejka.
15 grudnia 2010 18:00
15 grudnia 2010 19:30
15 grudnia 2010 20:00
2 lutego 2011 ??:??
XV kolejka.
18 grudnia 2010 16:00
18 grudnia 2010 17:00
18 grudnia 2010 18:00
19 grudnia 2010 16:00
19 grudnia 2010 17:00
19 grudnia 2010 18:30
XVI kolejka.
26 lutego 2011 14:30
26 lutego 2011 17:00
26 lutego 2011 18:00
27 lutego 2011 17:00
27 lutego 2011 18:00
XVII kolejka.
15 stycznia 2011 17:00
15 stycznia 2011 17:30
15 stycznia 2011 18:00
15 stycznia 2011 19:00
16 stycznia 2011 18:00
15 lutego 2011 15:00
XVIII kolejka.
18 stycznia 2011 18:00
19 stycznia 2011 17:00
19 stycznia 2011 18:00
19 stycznia 2011 19:00
XVIV kolejka.
22 stycznia 2011 14:30
22 stycznia 2011 17:00
22 stycznia 2011 17:30
22 stycznia 2011 19:00
23 stycznia 2011 16:00
23 stycznia 2011 17:00
23 stycznia 2011 18:00
XX kolejka.
29 stycznia 2011 13:30
29 stycznia 2011 15:00
29 stycznia 2011 16:30
29 stycznia 2011 18:00
XXI kolejka.
5 lutego 2011 15:00
5 lutego 2011 15:30
5 lutego 2011 17:00
5 lutego 2011 17:30
5 lutego 2011 18:00
5 lutego 2011 19:00
6 lutego 2011 18:00
XXII kolejka.
9 lutego 2011 16:30
9 lutego 2011 18:00
9 lutego 2011 18:30
9 lutego 2011 19:00
9 lutego 2011 19:30
16 marca 2011 18:00
XXIII kolejka.
12 lutego 2011 16:00
12 lutego 2011 17:00
12 lutego 2011 17:30
12 lutego 2011 18:00
12 lutego 2011 19:00
13 lutego 2011 16:00
13 lutego 2011 17:00
XXIV kolejka.
19 lutego 2011 15:00
19 lutego 2011 17:00
19 lutego 2011 18:00
19 lutego 2011 19:00
20 lutego 2011 18:00
XXV kolejka.
23 lutego 2011 18:00
23 lutego 2011 19:00
2 marca 2011 19:30
XXVI kolejka.
2 marca 2011 18:00
4 marca 2011 18:00
5 marca 2011 15:00
5 marca 2011 16:00
5 marca 2011 18:00
5 marca 2011 19:00
6 marca 2011 18:00
XXVII kolejka.
12 marca 2011 16:30
12 marca 2011 18:00
13 marca 2011 16:00
13 marca 2011 17:00
13 marca 2011 19:00
XXVIII kolejka.
9 marca 2011 19:00
19 marca 2011 16:00
19 marca 2011 17:30
19 marca 2011 18:00
19 marca 2011 19:00
XXIX kolejka.
23 marca 2011 14:30
23 marca 2011 17:00
23 marca 2011 18:00
23 marca 2011 19:00
XXX kolejka.
26 marca 2011 16:00
26 marca 2011 17:00
26 marca 2011 18:00
26 marca 2011 19:00
27 marca 2011 19:00
Faza PLAY OUT.
(10) SKK Siedlce – (15) Polonia 2011 Warszawa 3:2.
2 kwietnia 2011 19:00
3 kwietnia 2011 19:00
9 kwietnia 2011 15:00
10 kwietnia 2011 18:30
16 kwietnia 2011 19:00
(11) AZS Radex Szczecin – (14) GKS Tychy 3:2.
2 kwietnia 2011 18:00
3 kwietnia 2011 18:00
9 kwietnia 2011 18:00
10 kwietnia 2011 18:00
16 kwietnia 2011 18:00
(12) Olimp MKS Start Lublin – (13) Astoria Bydgoszcz 3:2.
2 kwietnia 2011 19:00
3 kwietnia 2011 18:00
9 kwietnia 2011 19:00
10 kwietnia 2011 19:00
17 kwietnia 2011 18:00
Faza PLAY OFF.
Ćwierćfinał.
(1) AZS Politechnika Warszawska – (8) KS Spójnia Stargard Szczeciński 2:0.
2 kwietnia 2011 15:00
6 kwietnia 2011 18:00
(2) MKS Dąbrowa Górnicza – (7) Asseco Prokom 2 Gdynia 2:1.
3 kwietnia 2011 20:00
6 kwietnia 2011 15:30
9 kwietnia 2011 18:00
(3) RosaSport Radom – (6) ŁKS Sphinx Łódź 0:2.
3 kwietnia 2011 18:30
6 kwietnia 2011 20:00
(4) PTG Sokół Łańcut – (5) Sportino Inowrocław 2:1.
2 kwietnia 2011 17:30
6 kwietnia 2011 18:00
9 kwietnia 2011 17:30
Półfinał.
(1) AZS Politechnika Warszawska – (4) PTG Sokół Łańcut 3:0.
16 kwietnia 2011 15:00
17 kwietnia 2011 15:00
30 kwietnia 2011 18:00
(2) MKS Dąbrowa Górnicza – (6) ŁKS Sphinx Łódź 2:3.
17 kwietnia 2011 20:00
18 kwietnia 2011 18:00
30 kwietnia 2011 18:00
1 maja 2011 17:00
4 maja 2011 18:00
O 3. miejsce.
(2) MKS Dąbrowa Górnicza – (4) PTG Sokół Łańcut 0:2.
7 maja 2011 18:00
11 maja 2011 18:00
Finał.
(1) AZS Politechnika Warszawska – (6) ŁKS Sphinx Łódź 2:0.
7 maja 2011 18:00
11 maja 2011 17:00
Ostateczna kolejność.
Awans do Tauron Basket Ligi wywalczyły: AZS Politechnika Warszawska, ŁKS Sphinx Łódź
Z Tauron Basket Ligi do I ligi spadła Siarka Tarnobrzeg
Do II ligi spadły: Astoria Bydgoszcz, GKS Tychy, Polonia 2011 Warszawa, Victoria Górnik Wałbrzych
Awans z II ligi do I ligi wywalczyły: AZS WSGK Polfarmex Kutno, Focus Mall Sudety Jelenia Góra, Delikatesy Centrum PBS Bank MOSiR Krosno, SIDEn Polski Cukier Toruń

</doc>
<doc id="2077502" url="https://pl.wikipedia.org/wiki?curid=2077502" title="Port lotniczy Arandis">
Port lotniczy Arandis

Port lotniczy Arandis (IATA: ADI, ICAO: FYAR) – port lotniczy położony w Arandis, w Namibii.

</doc>
<doc id="2077503" url="https://pl.wikipedia.org/wiki?curid=2077503" title="Kubuś i przyjaciele">
Kubuś i przyjaciele

Kubuś i przyjaciele () – amerykański film familijny wytwórni Walt Disney Animation Studios w reżyserii Stephena Andersona i Dona Halla. Pozostaje ostatnią pełnometrażową produkcją studia wykonaną w tradycyjnej technologii animowanej, zgodnie ze strategią biznesową spółki na najbliższe lata. 
Podstawą do napisania scenariusza filmu była powieść "Kubuś Puchatek" z 1926 autorstwa A.A. Milne’a. Fabuła filmu jest niemal identyczna jak w "Niezwykłej przygodzie Kubusia Puchatka", jednak jest zdecydowanie mniej mroczna, a bardziej komiczna i prostsza, jak w oryginalnych książkach"."
Producentem filmu jest Clark Spencer, a John Lasseter – producentem wykonawczym.
Scenariusz do filmu napisał Burny Mattinson, wieloletni współpracownik Disneya, który współpracował w produkcji kilku poprzednich filmów o Puchatku.
Produkcja filmu rozpoczęła się w 2009. Film ukazał się w Polsce 29 lipca 2011, jego dystrybutorem był Forum Film Poland. 
Film wydany na DVD z dystrybucją CD Projekt i wyemitowany na kanałach: TVP2, TVP ABC, Puls 2, HBO, HBO 2, HBO 3, Disney Channel.
Fabuła.
Kolejnego leniwego dnia w Stumilowym Lesie Kubuś Puchatek wybiera się na poszukiwanie ukochanego miodku. Po długich poszukiwaniach znajduje wiadomość, którą zostawił Krzyś. Kubuś, nie umiejąc czytać ani pisać, zanosi ją do Pana Sowy. Według Sowy napisane jest na niej, że Krzyś został porwany przez wielkiego, tajemniczego, podstępnego stwora, Bendezara (ang. "Backson"). Dzielny miś mobilizuje innych mieszkańców lasu, którzy wyruszają z heroiczną odsieczą Krzysiowi.
Wersja polska.
W wersji polskiej udział wzięli:
Piosenki śpiewają:
Chór w składzie: Anna Frankowska, Edyta Krzemień, Kaja Mianowana, Marcin Mroziński, Łukasz Talik, Daniel Wojsa
Wersja polska: SDI Media Polska
Reżyseria: Joanna Węgrzynowska-Cybińska
Dialogi: Joanna Serafińska
Teksty piosenek: Michał Wojnarowski
Kierownictwo muzyczne: Agnieszka Tomicka
Reżyseria i montaż dźwięku: 
Kierownictwo produkcji: Beata Jankowska, Marcin Kopiec
Zgranie polskiej wersji językowej: Shepperton International
Opieka artystyczna: Aleksandra Sadowska
Produkcja polskiej wersji językowej: Disney Character Voices International, Inc.

</doc>
<doc id="2077504" url="https://pl.wikipedia.org/wiki?curid=2077504" title="Kościół Macierzyństwa Najświętszej Maryi Panny w Krasnej Górze">
Kościół Macierzyństwa Najświętszej Maryi Panny w Krasnej Górze

Kościół Macierzyństwa Najświętszej Maryi Panny – rzymskokatolicki kościół filialny położony w miejscowości Krasna Góra w gminie Niemodlin, powiecie opolskim, województwie opolskim. Kościół należy do parafii św. Mikołaja w Grabinie, w dekanacie Skoroszyce, diecezji opolskiej.
Historia kościoła.
Kościół został wybudowany w 1826 roku.

</doc>
<doc id="2077505" url="https://pl.wikipedia.org/wiki?curid=2077505" title="Port lotniczy Grootfontein">
Port lotniczy Grootfontein

Port lotniczy Grootfontein (IATA: GFY, ICAO: FYGF) – port lotniczy położony w Grootfontein, w Namibii.

</doc>
<doc id="2077506" url="https://pl.wikipedia.org/wiki?curid=2077506" title="List Kasandry">
List Kasandry

List Kasandry − list wystosowany przez Lajosa Kossutha do Ferenza Deáka i innych polityków węgierskich w okresie przekształceń Cesarstwa Austrii w dualistyczne Austro-Węgry, w którym Kossuth krytykował ideę ustępstw i współpracy z władzami habsburskimi oraz przestrzegał przed katastrofą, jaką miało być wciągnięcie tak powstałych Węgier do wojny po stronie Austrii.

</doc>
<doc id="2077507" url="https://pl.wikipedia.org/wiki?curid=2077507" title="Mały Kopieniec (Dolina Chochołowska)">
Mały Kopieniec (Dolina Chochołowska)

Mały Kopieniec (1329 m) – mało wybitny reglowy szczyt w Dolinie Chochołowskiej w Tatrach Zachodnich. Znajduje się na przedłużeniu grzbietu Kulawca odchodzącego od Trzydniowiańskiego Wierchu w północnym kierunku. Od grzbietu Kulawca oddzielony jest niewielką przełączką Wyżni Kopieńcowy Przechód (ok. 1320 m). Od północnej strony Mały Kopieniec sąsiaduje z niżej położonym, ale bardziej wybitnym Wielkim Kopieńcem (1257 m). Obydwa Kopieńce oddziela przełęcz Kopieńcowy Przechód (1205 m).
Wschodnie stoki Małego Kopieńca opadają do dolnej części Doliny Starorobociańskiej, zachodnie do żlebu Krowiniec (często nazywanego Krowim Żlebem), wciętego w północne stoki Trzydniowiańskiego Wierchu.
Jest całkowicie porośnięty lasem i nie prowadzą przez niego szlaki turystyczne. W gwarze podhalańskiej kopieńcem nazywa się górę o kształcie podobnym do kopca. W Tatrach jest jeszcze drugi, również reglowy szczyt o tej samej nazwie – Mały Kopieniec w Dolinie Olczyskiej.

</doc>
<doc id="2077508" url="https://pl.wikipedia.org/wiki?curid=2077508" title="Kaplica Najświętszej Maryi Panny Królowej Polski w Jakubowicach">
Kaplica Najświętszej Maryi Panny Królowej Polski w Jakubowicach

Kaplica Najświętszej Maryi Panny Królowej Polski – rzymskokatolicka kaplica położona w miejscowości Jakubowice w województwie opolskim, powiecie opolskim, gminie Niemodlin. Kaplica należy do parafii św. Mikołaja, w Grabinie, w dekanacie Skoroszyce, diecezji opolskiej.

</doc>
<doc id="2077513" url="https://pl.wikipedia.org/wiki?curid=2077513" title="Hrabstwo Galveston">
Hrabstwo Galveston

Hrabstwo Galveston – hrabstwo położone w USA w stanie Teksas utworzone w 1838 r. Siedzibą hrabstwa jest miasto Galveston.
Według spisu powszechnego z 2010 roku obszar hrabstwa zamieszkuje 291 309 osób, co oznacza wzrost o 16,5% w porównaniu do spisu z 2000 roku.

</doc>
<doc id="2077516" url="https://pl.wikipedia.org/wiki?curid=2077516" title="Armando Manzo">
Armando Manzo

Armando Manzo Ponce (ur. 16 października 1958 w Meksyku) – meksykański piłkarz występujący na pozycji obrońcy.
Kariera klubowa.
Manzo zawodową karierę rozpoczynał w 1978 roku w klubie Tampico Madero. W sezonie 1978/1979 rozegrał tam 26 spotkań. W 1979 roku odszedł do zespołu CF América. W 1984 roku oraz w 1985 roku zdobył z nim mistrzostwo Meksyku. W 1987 roku zwyciężył z klubem w rozgrywkach Pucharu Mistrzów CONCACAF. W tym samym roku został graczem drużyny Necaxa Aguascalientes. Spędził tam rok. W tym czasie zagrał tam w 31 pojedynkach. W 1988 roku Manzo podpisał kontrakt z Cobras de Ciudad Juárez. Po roku przeniósł się do CF Monterrey, gdzie w 1991 roku zakończył karierę.
Kariera reprezentacyjna.
W reprezentacji Meksyku Manzo zadebiutował 18 marca 1980 roku w wygranym 1:0 towarzyskim meczu z Hondurasem. W 1986 roku został powołany do kadry narodowej na Mistrzostwa Świata. Nie zagrał jednak na nich w żadnym pojedynku. Z tamtego turnieju Meksyk odpadł w ćwierćfinale. W latach 1980–1986 w drużynie narodowej Manzo rozegrał w sumie 38 spotkań i zdobył 1 bramkę.

</doc>
<doc id="2077518" url="https://pl.wikipedia.org/wiki?curid=2077518" title="Rhaphidophoridae">
Rhaphidophoridae



</doc>
<doc id="2077519" url="https://pl.wikipedia.org/wiki?curid=2077519" title="Ines Ruiss">
Ines Ruiss

Ines Ruiss (ur. 5 maja 1988 w Wiedniu) – austriacka piłkarka, reprezentantka swojego kraju. Występuje na pozycji pomocnika. W piłkę gra od siódmego roku życia. Do sukcesów zawodniczki należą mistrzostwo i Puchar Austrii z zespołem SV Neulengbach.

</doc>
<doc id="2077520" url="https://pl.wikipedia.org/wiki?curid=2077520" title="Kamienica Posener Bauhütte">
Kamienica Posener Bauhütte

Kamienica Poznańskiego Stowarzyszenia Architektów i Budowniczych – zabytkowa kamienica własna dawnego poznańskiego cechu budowlanego (niem. "Posener Bauhutte"), zlokalizowana przy ul. Mielżyńskiego 21.
Charakterystyka.
Okazały gmach, nawiązujący do gotyku i renesansu niemieckiego, zbudowano w 1912, według projektu członków cechu – Hermana Böhmera i Paula Preula. Sztukaterie są autorstwa Edmunda Kunze. Wzorowano się na kamienicach Norymbergi, Strasburga i Brunszwiku. Wewnątrz zawarto okazałą Salę Rycerską na wzór podobnych rozwiązań w Niemczech. Oprócz tego umieszczono w obiekcie piwiarnię, restaurację i inne pomieszczenia służące cechowi, a także luksusowe mieszkania. Był to pierwszy w Poznaniu własny dom cechowy. Według Marcina Libickiego budynek był miejscem spotkań poznańskich masonów – wielu z nich w Poznaniu wywodziło się podówczas właśnie z niemieckojęzycznego kręgu budowlanego (świadczyć o tym ma także podwójna symbolika na elewacji: budowlana, ale i wolnomularska).
Centralny wykusz z bogatym ornamentem snycerskim podtrzymują wsporniki wyobrażające głowy Leonarda da Vinci i Petera Vischera. W centrum znajduje się natomiast podobizna Świętego Józefa – patrona cieśli.
Budynek stoi w górnej części, znacznie tu opadającej ulicy Mielżyńskiego, naprzeciw Okrąglaka. W pobliżu znajdują się także: gmach PTPN, Zespół Szkół Komunikacji im. Hipolita Cegielskiego, gmach PZU oraz Kamienica Haase i Wagnera.

</doc>
<doc id="2077521" url="https://pl.wikipedia.org/wiki?curid=2077521" title="Filo &amp; Peri">
Filo &amp; Peri

Filo &amp; Peri - amerykański duet Dj'ów, w którego skład wchodzą Dominic Filopei i Bo Pericic. Duet powstał w 2003, krótko potem podbijając świat muzyki trance. Ich utwory można usłyszeć m.in. w najpopularniejszej komplikacji na świecie, A State of Trance oraz w setach innych znanych artystów klubowej sceny. Istnieją również różne remixy kawałków zrealizowanych przez muzyków. Artyści tworzą też własne wersje piosenek znanych Dj'ów. Do tej pory wydali jeden album studyjny pt. "Nightplay". Należą do niemieckiej wytwórni muzycznej Vandid Record, założonej przez Paula Van Dyka. Na swoim koncie mają ponad 100 remixów różnych utworów. Muzycy działają także pod wieloma pseudonimami m.in. Empire State, FNP, Factor Madison, Taxi lub Whirlpool. Podczas A State of Trance 450 wystąpili na evencie w rodzinnym Nowym Yorku.

</doc>
<doc id="2077523" url="https://pl.wikipedia.org/wiki?curid=2077523" title="Wenzeslaw March">
Wenzeslaw March



</doc>
<doc id="2077524" url="https://pl.wikipedia.org/wiki?curid=2077524" title="Julius Tafel">
Julius Tafel

Julius Tafel (ur. 2 czerwca 1862 w Courrendlin, zm. 2 września 1918 w Monachium) – chemik szwajcarski, jeden z pionierów współczesnej elektrochemii.
Pracował z Emilem Fischerem, a następnie z Wilhelmem Ostwaldem. Jest znany przede wszystkim jako twórca równania Tafela.
Dziedziną naukowych zainteresowań Tafela była początkowo chemia organiczna. Prowadził, w słabo wentylowanym laboratorium, badania toksycznych związków, np. strychniny, puryny i innych amin, co spowodowało problemy zdrowotne. Zajął się wówczas w większym stopniu zagadnieniami z dziedziny fizyki i elektrochemii. W roku 1898 opracował elektrochemiczną metodę redukcji strychniny na katodzie ołowiowej, co było nowością.
Cierpiał na bezsenność, co doprowadziło do załamania nerwowego. Popełnił samobójstwo.

</doc>
<doc id="2077526" url="https://pl.wikipedia.org/wiki?curid=2077526" title="Noor-Eesti">
Noor-Eesti

Noor-Eesti (pl. Młoda Estonia) – estońska grupa literacka, działająca od 1905 roku w Tartu. Założycielem i przywódcą grupy był poeta i badacz literatury Gustav Suits; związani z nią byli również m.in. Friedebert Tuglas, Villem Grünthal-Ridala i Johannes Aavik. Grupa wywarła znaczny wpływ na rozwój estońskiego języka literackiego oraz na rozwój nowoczesnej estońskiej krytyki literackiej.
Działalność grupa rozpoczęła w 1905 roku, kiedy to opublikowała almanach literacki "Młoda Estonia" ("Noor-Eesti") (do 1915 roku ukazały się jeszcze 4 kolejne numery tego almanachu); w tym samym roku ukazał się również debiutancki tomik Suitsa – "Ogień życia" ("Elu tuli").
Nazwa grupy nawiązywała do podobnych określeń, które pojawiały się ówcześnie w innych literaturach narodowych (Młode Niemcy, Młoda Polska, Chorwacka Moderna itp.). Celem Młodej Estonii było włączenie literatury estońskiej w nowe nurty i zjawiska artystyczne, jakie dokonywały się w pozostałej części Europy. Jej przedstawiciele nawoływali do zwiększonego przyswajania kultury europejskiej, przy jednoczesnym zachowaniu estońskiej tożsamości. Miało to pozwolić Estończykom na wytworzenie własnej nowoczesnej kultury. Przedstawiciele Młodej Estonii postulowali też autonomię sztuki oraz zachęcali do podejmowania eksperymentów artystycznych.
Pomimo jej znacznego wpływu na rozwój literatury estońskiej, grupa była krytykowana za odrywanie się od estońskiej tradycji literackiej oraz kosmopolityzm i naśladowanie obcych modeli kulturowych.

</doc>
<doc id="2077527" url="https://pl.wikipedia.org/wiki?curid=2077527" title="Johannes Erin">
Johannes Erin



</doc>
<doc id="2077529" url="https://pl.wikipedia.org/wiki?curid=2077529" title="Kościół Świętego Mikołaja w Zawierciu">
Kościół Świętego Mikołaja w Zawierciu

Kościół Świętego Mikołaja w Zawierciu – rzymskokatolicki kościół parafialny znajdujący się w dzielnicy Zawiercia - Kromołowie. Mieści się przy ulicy Jurajskiej. W 1651 kościół został zamieniony przez Bonerów na zbór ariański.
Architektura.
Jest to najstarsza świątynia katolicka w mieście. Jest to kościół murowany, jednonawowy. Jego prezbiterium zakończone jest trójkątną apsydą. Świątynia powstała w XVI wieku, lecz tradycjami swymi sięga wieku XIV. Późniejsze przebudowy i przybudówki znacznie zmieniły jej bryłę. Nad drzwiami do zakrystii umieszczony jest gryf – herb rodu Cromoli - założycieli Kromołowa. Pod ołtarzem głównym znajduje się grób jednego z członków rodu, pochodzący z XIII wieku.
Wyposażenie.
Świątynia posiada cenne zabytki. Do najważniejszych należą: kropielnica wykonana z kamienia, drzwi do zakrystii, krata z żelaza oddzielająca kaplicę św. Anny od kościelnej nawy, chrzcielnica wykonana z kamienia, posiadająca jednolitą pokrywę, osadzona na stopie, wykonanej z kamienia mieszcząca się w kaplicy św. Izydora; dzwon „Św. Mikołaj” z 1508 roku, przenośne ołtarzyki dwustronne (feretrony) oraz grób znajdujący się pod kaplicą św. Anny. Na uwagę zasługuje pomnik Konstantego Gostkowskiego, generała wojsk polskich z początków XIX w., i jego żony Zuzanny z Jordanów o nietypowym kształcie obelisku.
Fundatorem jak i wykonawcą oświetlenia w kościele był Piotr Cieśla.
Zabytek.
Kościół został wpisany do rejestru zabytków województwa śląskiego pod numerem 775/67 w dniu 17 czerwca 1967 roku.

</doc>
<doc id="2077531" url="https://pl.wikipedia.org/wiki?curid=2077531" title="Kościół Trójcy Świętej w Jędrzejowie">
Kościół Trójcy Świętej w Jędrzejowie

Kościół pw. św. Trójcy (dawny św. Katarzyny) w Jędrzejowie został wzniesiony na początku XV w. w stylu gotyckim. W 1467 dobudowano południową kaplicę boczną – obecnie najcenniejszą cześć
świątyni, w XVI w. do zakrystii dobudowano skarbczyk, a w 1592 kościół został przebudowany. Odbudowany po pożarze w latach 1695–1699. W latach 1754–1762 dobudowano nawy boczne a w końcu XIX w. dobudowano kruchtę. Niefortunna rozbudowa świątyni ku zachodowi w latach 1978–1982 według projektu Jerzego Żukowskiego zeszpeciła bryłę kościoła.
Do dziś zachował się – wmurowany w ścianę południową – fragment tablicy fundacyjnej z herbem Odrowąż opata jędrzejowskiego Mikołaja Odrowąża z Rembieszyc (zm. 1496), w południowej kaplicy bocznej zachowane wspaniałe sklepienie sieciowe, ozdobione interesującą polichromią z końca XVI w. Z pierwotnego wyposażenia gotyckiego zachowała się także brązowa chrzcielnica z poł. XV w., krucyfiks z początku XV w. oraz portal prowadzący z prezbiterium do zakrystii o wykroju długoszowym. Sklepienie nawy jest wtórne i pochodzi z końca XVII lub początku XVIII w. Wewnątrz w ścianie północnej nawy znajduje się wmurowane późnorenesansowe epitafium Hieronima Łuczyckiego z żoną z 1 poł. XVII w.
Na zewnętrznej ścianie kaplicy św. Floriana z 1600 r. znajduje się zegar słoneczny wykonany przez Feliksa Przypkowskiego w 1904 r.

</doc>
<doc id="2077532" url="https://pl.wikipedia.org/wiki?curid=2077532" title="Hrabstwo Garza">
Hrabstwo Garza

Hrabstwo Garza – hrabstwo położone w USA w stanie Teksas. Utworzone w 1876 r. Siedzibą hrabstwa jest miasto Post. Według spisu w 2020 roku liczy 5816 mieszkańców, w tym ponad połowę stanowili Latynosi.
Wydobycie ropy naftowej, uprawa bawełny i hodowla koni to podstawowe działalności gospodarcze. 

</doc>
<doc id="2077533" url="https://pl.wikipedia.org/wiki?curid=2077533" title="Zofia Oraczewska">
Zofia Oraczewska

Zofia Oraczewska, także Zofia Oraczewska - Grabowska (ur. 28 stycznia 1931 w Warszawie zm. 19 października 1997 w Łodzi) – polska reżyserka, twórczyni filmów animowanych.
Absolwentka Akademii Sztuk Pięknych w Warszawie w 1956 r. Członek SFP i ZAiKS.

</doc>
<doc id="2077534" url="https://pl.wikipedia.org/wiki?curid=2077534" title="Młoda Estonia">
Młoda Estonia



</doc>
<doc id="2077535" url="https://pl.wikipedia.org/wiki?curid=2077535" title="Monaster Świętych Piotra i Pawła w Świtazi">
Monaster Świętych Piotra i Pawła w Świtazi

Monaster Świętych Piotra i Pawła – męski klasztor w Świtazi, eparchii włodzimiersko-wołyńskiej Ukraińskiego Kościoła Prawosławnego Patriarchatu Moskiewskiego.
Monaster został założony w 2002 przy działającej od 1846 cerkwi Świętych Piotra i Pawła ufundowanej przez dawnych właścicieli wsi – Branickich. W rok po jego oficjalnym powołaniu do życia przy świątyni, do tej pory parafialnej, rozpoczęła się budowa budynku mieszkalnego dla mnichów z domową świątynią Ikony Matki Bożej „Wspomagająca Chlebem”, który nadal nie został wykończony. Wspólnota powstała jako skit, do rangi monasteru została podniesiona w 2005.
W 2010 w monasterze żyło trzech mnichów i sześciu posłuszników. Zakonnicy utrzymują się z prowadzenia gospodarstwa rolnego. Oprócz regularnego odprawiania Świętej Liturgii w świątyniach monasterskich, opiekują się również kaplicą na terenie rezerwatu „Jeziora Szackie”.

</doc>
<doc id="2077537" url="https://pl.wikipedia.org/wiki?curid=2077537" title="Hrabstwo Gillespie">
Hrabstwo Gillespie

Hrabstwo Gillespie – hrabstwo położone w USA w stanie Teksas. Utworzone w 1848 r. Siedzibą hrabstwa jest miasto Fredericksburg. Hrabstwo przecina rzeka Pedernales.
Religia.
Członkostwo w 2020 roku: 

</doc>
<doc id="2077538" url="https://pl.wikipedia.org/wiki?curid=2077538" title="Klaus-Dieter Kurrat">
Klaus-Dieter Kurrat

Klaus-Dieter Kurrat (ur. 16 stycznia 1955 w Nauen) – niemiecki lekkoatleta sprinter reprezentujący Niemiecką Republikę Demokratyczną, medalista olimpijski z 1976 z Montrealu.
Kariera zawodnicza.
Kurrat zdobył złote medale w biegach na 100 metrów i na 200 metrów oraz w sztafecie 4 × 100 metrów na mistrzostwach Europy juniorów w 1973 w Duisburgu. 
Na igrzyskach olimpijskich w 1976 w Montrealu zajął 7. miejsce w finale biegu na 100 metrów, a sztafeta 4 × 100 metrów NRD w składzie Manfred Kokot, Jörg Pfeifer, Kurrat i Alexander Thieme zdobyła srebrny medal (za sztafetą Stanów Zjednoczonych) z czasem 38,66 s, który był nowym rekordem NRD. Na halowych mistrzostwach Europy w 1977 w San Sebastián Kurrat zajął 4. miejsce w biegu na 60 metrów, a na halowych mistrzostwach Europy w 1979 w Wiedniu był piąty w tej konkurencji. 9 lipca 1980 w Berlinie był członkiem sztafety 4 × 100 metrów, która poprawiła rekord NRD wynikiem 38,56 (biegli w niej Sören Schlegel, Pfeifer, Kurrat i Thomas Munkelt). Wystąpił na igrzyskach olimpijskich w 1980 w Moskwie w biegu na 100 metrów, ale odpadł w ćwierćfinale.
Kurrat był mistrzem NRD na 100 metrów w 1975 i 1976, a wicemistrzem w 1979, także mistrzem na 200 metrów w 1976, wicemistrzem w 1975 oraz brązowym medalistą w 1978 i 1978. Zdobył również mistrzostwo NRD w sztafecie 4 × 100 metrów w latach 1974–1976, wicemistrzostwo w 1977 i brązowy medal w 1978 i 1981. W hali był mistrzem NRD na 50 metrów w 1976 i 1977, na 60 metrów mistrzem w 1978 i wicemistrzem w 1980, a także mistrzem na 100 jardów w 1979 oraz wicemistrzem na 100 metrów w 1976 i 1977.
Mąż olimpijki gimnastyczki Kerstin Gerschau. Po zakończeniu kariery zawodnika pracował jako trener.

</doc>
<doc id="2077539" url="https://pl.wikipedia.org/wiki?curid=2077539" title="Olaf Heredia">
Olaf Heredia

Carlos Olaf Heredia Orozco (ur. 19 października 1957 w Apatzingán) – meksykański piłkarz występujący na pozycji bramkarza.
Kariera klubowa.
Heredia zawodową karierę rozpoczynał w 1978 roku w klubie UNAM Pumas. W 1980 roku wygrał z nim Puchar Mistrzów CONCACAF. W 1981 roku zdobył z zespołem mistrzostwo Meksyku oraz Copa Interamericana, a w 1982 roku ponownie zwyciężył z nim w rozgrywkach Pucharu Mistrzów CONCACAF. W ciągu sześciu sezonów w barwach UNAM Pumas rozegrał 199 spotkań.
W 1984 roku Heredia odszedł do Tigres UANL. Spędził tam trzy sezony. W 1987 roku przeniósł się do drużyny Monarcas Morelia. Jego barwy reprezentował również przez trzy sezony, łącznie zaliczając tam 110 meczów. W latach 1990–1993 występował w Cruz Azul, gdzie zagrał w 51 meczach. Potem grał w ekipie Santos Laguna, z którą w 1996 roku mistrzostwo fazy Invierno. W 1997 roku Heredia zakończył karierę.
Kariera reprezentacyjna.
W reprezentacji Meksyku Heredia zadebiutował 25 października 1983 roku w wygranym 5:0 towarzyskim meczu z Salwadorem. W 1986 roku został powołany do kadry narodowej na Mistrzostwa Świata. Nie zagrał jednak na nich w żadnym pojedynku. Z tamtego turnieju Meksyk odpadł w ćwierćfinale. W latach 1983–1986 w drużynie narodowej Heredia rozegrał w sumie 18 spotkań.

</doc>
<doc id="2077541" url="https://pl.wikipedia.org/wiki?curid=2077541" title="Nina Burger">
Nina Burger

Nina Burger (ur. 27 grudnia 1987 w Tulln an der Donau) – austriacka piłkarka, grająca na pozycji napastnika. W piłkę gra od siódmego roku życia. Do sukcesów zawodniczki należą mistrzostwo i Puchar Austrii z zespołem SV Neulengbach. Ma za sobą występy w kadrze U-19 oraz seniorskiej reprezentacji swojego kraju.

</doc>
<doc id="2077542" url="https://pl.wikipedia.org/wiki?curid=2077542" title="Hrabstwo Glasscock">
Hrabstwo Glasscock

Hrabstwo Glasscock – hrabstwo położone w USA w stanie Teksas. Utworzone w 1887 r. Siedzibą hrabstwa jest Garden City. Według spisu w 2020 roku liczy 1116 mieszkańców, w tym 57,4% to biali nielatynoscy i 38,6% Latynosi. Większość mieszkańców to katolicy. 

</doc>
<doc id="2077543" url="https://pl.wikipedia.org/wiki?curid=2077543" title="Zambia na Letnich Igrzyskach Olimpijskich Młodzieży 2010">
Zambia na Letnich Igrzyskach Olimpijskich Młodzieży 2010

Zambię na Letnich Igrzyskach Olimpijskich Młodzieży w Singapurze w 2010 reprezentowało 4 sportowców w 4 dyscyplinach.

</doc>
<doc id="2077544" url="https://pl.wikipedia.org/wiki?curid=2077544" title="Oman na Letnich Igrzyskach Olimpijskich Młodzieży 2010">
Oman na Letnich Igrzyskach Olimpijskich Młodzieży 2010

Oman na Letnich Igrzyskach Olimpijskich Młodzieży w Singapurze w 2010 reprezentowało 2 sportowców w 2 dyscyplinach.

</doc>
<doc id="2077545" url="https://pl.wikipedia.org/wiki?curid=2077545" title="Nepal na Letnich Igrzyskach Olimpijskich Młodzieży 2010">
Nepal na Letnich Igrzyskach Olimpijskich Młodzieży 2010

Nepal na Letnich Igrzyskach Olimpijskich Młodzieży w Singapurze w 2010 reprezentowało 4 sportowców w 2 dyscyplinach.

</doc>
<doc id="2077546" url="https://pl.wikipedia.org/wiki?curid=2077546" title="Niger na Letnich Igrzyskach Olimpijskich Młodzieży 2010">
Niger na Letnich Igrzyskach Olimpijskich Młodzieży 2010

Niger na Letnich Igrzyskach Olimpijskich Młodzieży w Singapurze w 2010 reprezentowało 2 sportowców w 2 dyscyplinach.

</doc>
<doc id="2077547" url="https://pl.wikipedia.org/wiki?curid=2077547" title="Gwinea Bissau na Letnich Igrzyskach Olimpijskich Młodzieży 2010">
Gwinea Bissau na Letnich Igrzyskach Olimpijskich Młodzieży 2010

Gwineę Bissau na Letnich Igrzyskach Olimpijskich Młodzieży 2010 w Singapurze reprezentowało 4 sportowców w 3 dyscyplinach.

</doc>
<doc id="2077550" url="https://pl.wikipedia.org/wiki?curid=2077550" title="Jean Pascal">
Jean Pascal

Jean-Thenistor Pascal (ur. 28 października 1982 w Port-au-Prince) − kanadyjski bokser pochodzenia haitańskiego. Były mistrz świata WBC (2009-2011), IBO i The Ring (2010-2011) w kategorii półciężkiej.
Sportowa kariera.
Boks amatorski.
Gdy miał 4 lata, wraz z matką i bratem wyemigrował z Haiti do Kanady. Tam w wieku 13 lat rozpoczął treningi boksu. W latach 1998-2004 był pięciokrotnie amatorskim mistrzem kraju w wadze lekkośredniej (71 kg) oraz dwukrotnie w wadze średniej (75 kg). Zdobył złote medale na Igrzyskach Frankofońskich 2001 i Igrzyskach Wspólnoty Narodów 2002 w wadze lekkośredniej oraz brązowy na Igrzyskach Panamerykańskich 2003 w wadze średniej. 
W 2004 roku reprezentował Kanadę na Igrzyskach Olimpijskich w turnieju wagi średniej. Odpadł w pierwszej rundzie, przegrawszy na punkty z Kubańczykiem Yordanisem Despaigne. W 2005 roku przeszedł na zawodowstwo. Bilans walk amatorskich: 103-18.
Boks zawodowy.
Na zawodowym ringu zadebiutował w lutym 2005 roku. W ciągu niespełna 3 lat stoczył 21 zwycięskich walk z rzędu zarówno w wadze superśredniej (168 funtów), jak i półciężkiej (175 funtów). 6 grudnia 2008 roku w swoim 22. pojedynku zmierzył się w Nottingham z miejscowym zawodnikiem, Carlem Frochem (23-0-0) o wakujące mistrzostwo WBC w wadze superśredniej. Pascal przegrał jednogłośnie na punkty (112-116, 111-117, 110-118), doznając pierwszej porażki w profesjonalnej karierze.
W kwietniu 2009 znokautował Argentyńczyka Pablo Daniela Zamorę Nievasa (22-5-1), zdobywając interkontynentalne mistrzostwo WBO. Po tej walce przeszedł do wagi półćiężkiej.
19 czerwca 2009 w Montrealu stanął do walki z mistrzem WBC w wadze półciężkiej, Adrianem Diaconu (26-0-0). Odebrał Rumunowi pas, pokonując go przez jednogłośną decyzję (116-112, 116-111, 115-111.). Trzy miesiące później obronił po raz pierwszy tytuł, wygrywając przez techniczny nokaut w 10. rundzie z Włochem Silvio Branco (59-9-2). 
W drugiej obronie tytułu zmierzył się w rewanżowej walce z Diaconu (11 grudnia 2009). Pascal doznał w trzeciej rundzie kontuzji prawego barku, jednak kontynuował walkę, boksując głównie lewą ręką. Nie przeszkodziło mu to w ponownym pokonaniu Rumuna na punkty (117-111, 117-111, 118-110). 5 dni później przeszedł artroskopię stawu ramiennego. 
Po wymuszonej rehabilitacją przerwie, 14 sierpnia 2010 zmierzył się w Montrealu z uznawanym ówcześnie za najlepszego pięściarza wagi półciężkiej Chadem Dawsonem (29-0-0). Dawson, faworyt bukmacherów 4-1, wcześniej pokonał Glena Johnsona w pojedynku o tymczasowe mistrzostwo WBC, była to więc walka unifikacyjna. Pojedynek był wyrównany, jednak począwszy od siódmej rundy Pascal zaczął przejmować inicjatywę. W 11. rundzie Dawson był bliski odwrócenia losów walki, gdy kilkukrotnie zachwiał Kanadyjczykiem silnymi, celnymi ciosami. Wkrótce potem została ona jednak przerwana, gdyż pięściarze zderzyli się przypadkowo głowami, wskutek czego Dawson doznał głębokiego rozcięcia lewego łuku brwiowego. Lekarz ringowy orzekł o niezdolności Amerykanina do dalszej walki. Z racji tego, że po zakończeniu 10. rundy Pascal prowadził na punkty 108-101, 106-103, 106-103, to jemu przyznano zwycięstwo w drodze technicznej decyzji. Tym samym obronił on mistrzostwo WBC, odebrał Dawsonowi mniej prestiżowy tytuł IBO oraz otrzymał pas niekwestionowanego mistrza świata wagi półciężkiej magazynu The Ring (przyznany po raz pierwszy od czasu zakończenia kariery przez Joe Calzaghe).
Mistrzowskich pasów bronił następnie 18 grudnia 2010 w Québec przeciwko Bernardowi Hopkinsowi (51-5-1). Początek starcia należał do Kanadyjczyka, który w pierwszej i trzeciej rundzie doprowadził do nokdaunu rywala. Hopkins przejął jednak inicjatywę w kolejnych rundach i kontrolował przebieg walki do jej samego końca, co zdaniem części komentatorów wystarczało do przyznania mu zwycięstwa. Za pretendentem przemawiały również statystyki wyprowadzonych (502-350) i celnych ciosów (153-86). Sędzia amerykański punktował 114-112 na rzecz Hopkinsa, jednak sędziowie z Kanady i Belgii przyznali remis w stosunku 113-113 i 114-114. Walka zakończyła się więc remisem większości, dzięki czemu Pascal zachował tytuły. 21 maja 2011 doszło w Montrealu do rewanżu. Tym razem Pascal uległ Hopkinsowi jednogłośnie na punkty (113-115, 112-116, 114-115) i utracił pasy.
14 grudnia 2012 Pascal zmierzył się z Aleksym Kuziemskim. Walka zakończyła się zwycięstwem Kanadyjczyka jednogłośną decyzją sędziów (100:88, 98:90, 98:90). 
18 stycznia 2014 wygrał jednogłośnie na punkty z Rumunem Lucianem Bute.
14 marca 2015 na gali w Bell Centre w Montrealu zmierzył się z mistrzem świata WBA, WBO i IBF Rosjaninem Siergiejem Kowalowem (26-0-1, 23 KO). Pascal przegrał pojedynek przez techniczny nokaut w ósmej rundzie.
25 lipca 2015 w Las Vegas w dziesięciorundowym pojedynku pokonał na punkty (werdykt wzbudził kontrowersje 96:94, 96:94 i 96:94) Kubańczyka Yunieski Gonzaleza (16-1, 12 KO).
21 lipca 2018 w Laval powrócił z krótkiej emerytury sportowej i pokonał przed czasem byłego hokeistę oraz niezłego zawodnika MMA, od niedawna próbującego swych sił w boksie zawodowym Steve'a Bosse'a (1-1, 1 KO). Pojedynek odbył się w limicie kategorii cruiser.

</doc>
<doc id="2077551" url="https://pl.wikipedia.org/wiki?curid=2077551" title="Hrabstwo Goliad">
Hrabstwo Goliad

Hrabstwo Goliad – hrabstwo położone w USA w stanie Teksas. Utworzone w 1836 r. Siedzibą hrabstwa jest miasto Goliad.

</doc>
<doc id="2077553" url="https://pl.wikipedia.org/wiki?curid=2077553" title="Ferenc Kossuth">
Ferenc Kossuth

Ferenc Lajos Ákos Kossuth (ur. 16 listopada 1841 w Peszcie, zm. 25 maja 1914 w Budapeszcie) – węgierski inżynier i polityk.
Ferenc Kossuth był najstarszym synem Lajosa Kossutha; po przegranej w powstaniu niepodległościowym z lat 1848–1849 małoletni Ferenc udał się z ojcem na emigrację.
Studiował inżynierię w Paryżu i Londynie. W roku 1861 podjął pracę inżyniera kolejowego w Ligurii; był zaangażowany w budowę tunelu Fréjus, pracował w przemyśle, górnictwie i zbudował pierwszy stalowy most przez Nil.
Od roku 1859 był sekretarzem "Magyar Nemzeti Igazgatóság", rodzaju węgierskiego rządu emigracyjnego. Zaraz po śmierci ojca, w 1894 roku, wrócił na Węgry i brał udział w organizacji jego pogrzebu w Budapeszcie.
Wkrótce po powrocie zajął się działalnością polityczną. W 1895 roku został wybrany członkiem węgierskiego parlamentu, a w 1897 roku stał się liderem Partii Niepodległości. W 1905 roku jego ugrupowanie wygrało wybory, co stało się przyczyną kryzysu węgierskiego, albowiem po raz pierwszy od powstania Węgier (1867) ugodowa wobec Habsburgów Partia Liberalna utraciła władzę. Partia Kossutha domagała się rozszerzenia niezależności Węgier, m.in. wprowadzenia języka węgierskiego do wspólnej armii.
Pod wpływem napięcia i nastrojów opinii publicznej Kossuth zgodził się ustąpić i zaakceptował pozaparlamentarny rząd Sándora Wekerle, w którym sam objął 8 kwietnia 1906 roku funkcję ministra handlu i sprawował ją do 17 stycznia 1910 roku. W okresie sprawowania funkcji wsławił się głównie zamieszaniem w skandale korupcyjne.
Zmarł 25 maja 1914 roku w Budapeszcie.

</doc>
<doc id="2077555" url="https://pl.wikipedia.org/wiki?curid=2077555" title="Rababa">
Rababa



</doc>
<doc id="2077556" url="https://pl.wikipedia.org/wiki?curid=2077556" title="Hrabstwo Gonzales">
Hrabstwo Gonzales

Hrabstwo Gonzales – rolnicze hrabstwo położone w USA w stanie Teksas. Utworzone w 1836 r. Siedzibą hrabstwa jest miasto Gonzales.
Hrabstwo przecinają rzeki Guadalupe i wpadająca do niej San Marcos.
Gospodarka.
Hrabstwo Gonzales jest jednym z wiodących rolniczych hrabstw w Teksasie. Choć dość zróżnicowane, większość dochodów rolniczych pochodzi z drobiu i bydła mięsnego. Hrabstwo Gonzales plasuje się w pierwszej piątce hrabstw w stanie zarówno pod względem produkcji drobiu, jak i liczby krów mięsnych. Uprawa obejmuje darń, kukurydzę, orzechy pekan, sorgo i choinki. Wydobycie ropy naftowej i gazu ziemnego należą do najwyższych w kraju. 
Demografia.
W 2020 roku 88,8% mieszkańców hrabstwa stanowiła ludność biała (41,1% nie licząc Latynosów), 7,5% to byli czarnoskórzy Amerykanie lub Afroamerykanie, 1,7% to rdzenna ludność Ameryki, 1,3% było rasy mieszanej i 0,5% to byli Azjaci. Latynosi stanowili ponad połowę (51,3%) ludności hrabstwa.
Religia.
Według danych z 2020 roku krajobraz religijny hrabstwa jest mniej więcej po równo podzielony między katolików (40,6%) i protestantów (ok. 40%). Do największych ugrupowań protestanckich należeli: baptyści (23,7%), metodyści (8,8%) i ewangelikalni bezdenominacyjni (5,2%). Wśród innych ugrupowań wyróżniają się świadkowie Jehowy (1,3%).

</doc>
<doc id="2077557" url="https://pl.wikipedia.org/wiki?curid=2077557" title="Alejandro Domínguez (meksykański piłkarz)">
Alejandro Domínguez (meksykański piłkarz)

Alejandro Domínguez Escoto (ur. 9 listopada 1961 w Meksyku) – meksykański piłkarz występujący na pozycji pomocnika.
Kariera klubowa.
Domínguez zawodową karierę rozpoczynał w 1982 roku w klubie CF América. Grał tam przez dwanaście sezonów. W tym czasie zdobył z zespołem cztery mistrzostwa Meksyku (1984, 1985, 1988, 1989), trzy Puchary Mistrzów CONCACAF (1987, 1991, 1993), dwa Superpuchary Meksyku (1988, 1989) oraz Copa Interamericana (1991). W 1994 roku Domínguez odszedł do Tampico Madero. Spędził tam rok. W jego barwach zagrał 29 razy i zdobył 2 bramki. W 1995 roku został graczem drużyny T.M. Gallos Blancos, gdzie w 1996 roku zakończył karierę.
Kariera reprezentacyjna.
W reprezentacji Meksyku Domínguez zadebiutował 29 listopada 1983 roku w zremisowanym 4:4 towarzyskim meczu z Martyniką. W 1986 roku został powołany do kadry narodowej na Mistrzostwa Świata. Zagrał na nich w pojedynku z Irakiem (1:0). Z tamtego turnieju Meksyk odpadł w ćwierćfinale. W latach 1983–1986 w drużynie narodowej Domínguez rozegrał w sumie 19 spotkań i zdobył 2 bramki.

</doc>
<doc id="2077558" url="https://pl.wikipedia.org/wiki?curid=2077558" title="Alejandro Domínguez">
Alejandro Domínguez



</doc>
<doc id="2077559" url="https://pl.wikipedia.org/wiki?curid=2077559" title="Getto w Trembowli">
Getto w Trembowli

Getto w Trembowli – getto dla ludności żydowskiej zorganizowane przez okupacyjne władze hitlerowskie w czasach II wojny światowej w Trembowli.
W połowie 1941 roku w Trembowli mieszkało około 1,7 tys. Żydów. Podczas okupacji niemieckiej w październiku 1942 roku do miasta przesiedlono Żydów z okolicznych wsi oraz ze Strusowa i Budzanowa. Jeszcze przed utworzeniem getta, 5 listopada 1942 roku 1091 osób wywieziono do obozu śmierci w Bełżcu a 109 osób zabito na miejscu.
Getto utworzono 1 grudnia 1942 roku decyzją Obergruppenführera SS Krügera. Mieszkało w nim około 2,5 tys. Żydów.
Do likwidacji getta przystąpiono w 1943 roku. Sipo z Trembowli przy pomocy niemieckiej żandarmerii i ukraińskiej policji dokonała trzech akcji eksterminacyjnych w pobliżu wsi Plebanówka:
Po wojnie na miejscu egzekucji postawiono pomnik.
W 1948 roku w Monachium odbył się proces byłego burmistrza Trembowli oskarżanego o udział w zagładzie Żydów, którego uniewinniono z braku dowodów.

</doc>
<doc id="2077560" url="https://pl.wikipedia.org/wiki?curid=2077560" title="Hrabstwo Gray (Teksas)">
Hrabstwo Gray (Teksas)

Hrabstwo Gray – hrabstwo położone w USA w stanie Teksas. Utworzone w 1876 r. Siedzibą hrabstwa jest miasto Pampa. Według spisu w 2020 roku populacja spadła do 21,2 tys. mieszkańców.
Gospodarka.
Jest to przede wszystkim hrabstwo przemysłowo–rolnicze, w którym fundamentalną rolę odgrywają wydobycie ropy naftowej, petrochemia, hodowla bydła, przemysł mleczarski i uprawa bawełny, ale także znaczący wkład mają trzoda chlewa, uprawa pszenicy, produkcja paszy i hodowla koni.
Demografia.
W 2020 roku 89,8% mieszkańców hrabstwa stanowiła ludność biała (62,0% nie licząc Latynosów), 5,6% to byli czarnoskórzy Amerykanie lub Afroamerykanie, 2,2% miało rasę mieszaną, 1,6% to rdzenna ludność Ameryki i 0,7% to byli Azjaci. Latynosi stanowili 29,8% ludności hrabstwa.
Religia.
W 2020 roku większość mieszkańców to ewangelikalni protestanci, następnie byli katolicy (14,9%), mormoni (1,6%) i świadkowie Jehowy (1,4%).

</doc>
<doc id="2077561" url="https://pl.wikipedia.org/wiki?curid=2077561" title="Kristjan Jaak Peterson">
Kristjan Jaak Peterson

Kristjan Jaak Peterson (ur. w Rydze, zm. tamże) – estoński poeta i językoznawca, uważany za twórcę literatury estońskiej i współczesnej estońskiej poezji. Jego karierę pisarską przerwała przedwczesna śmierć spowodowana gruźlicą. Rocznica jego urodzin jest świętowana w Estonii od 1996 roku jako Dzień Języka Ojczystego (est. "Emakeelepäev").
Po ponownym otwarciu Uniwersytetu w Dorpacie, które nastąpiło w 1802 roku, Kristjan Jaak Peterson był pierwszym studentem otwarcie deklarującym narodowość estońską, swoim krótkim życiem przyczyniając się do estońskiego odrodzenia narodowego (est. "Ärkamisaeg").
Był autorem dwóch tomików wierszy, które zostały wydane pośmiertnie, podobnie jak napisane przez niego trzy wiersze w języku niemieckim. Za życia autora ukazało się tłumaczenie na niemiecki "Mythologia Fennica", słownika fińskich pojęć mitycznych.
Życiorys.
Urodził się w 1801 roku jako trzeci syn Estena Jaaka (Johanna Jacoba) Petersona (ur. 1761 w Karuli) i Anny Elisabet z domu Michaiłowny (1777–1807), podobno polskiego pochodzenia. W domu mówiono po niemiecku i estońsku, dodatkowo Kristjan nauczył się szwedzkiego, w związku z pracą ojca, który był służącym przy szwedzko-estońskiej podparafii ("Beichkreis") przy kościele św. Jakuba w Rydze.
Peterson odebrał edukację w ryskiej Jakobs-Elementarschule, a następnie w trzyklasowej "2. Kreisschule" ("Navigationsschule"). Poznał wtedy łacinę, język francuski i rosyjski. W toku dalszej edukacji w rządowym gimnazjum ("Gouvernementsgymnasium") w Rydze samodzielnie zgłębiał języki azjatyckie, dawał korepetycje z greckiego i pracował nad własnym opracowaniem gramatyki języka szwedzkiego.
W 1818 roku ukończył pierwszy zbiór wierszy, podjął też pracę nad dziennikiem. Opublikował pierwsze prace lingwistyczne. W styczniu 1819 wstąpił na Wydział Teologiczny Uniwersytetu w Dorpacie, na którym studiował przez trzy semestry. Wybór studiów był prawdopodobnie podyktowany jego marzeniem zostania misjonarzem. Uczęszczał na wykłady orientalisty Wilhelma Friedricha Hezela. Ukończył też w tym roku drugi zbiór poezji.
Jako student Peterson wyróżniał się ekstrawaganckim strojem, zachowaniem naśladował greckich cyników. Został ukarany dwudniowym karcerem za przebywanie w mieście w późnych godzinach nocnych i "nieprzyzwoite zachowanie". 15 maja 1820 przerwał studia – być może z powodów zdrowotnych, finansowych, a także z powodu odejścia Hezela z uczelni. Przez kolejne miesiące pracował jako nauczyciel prywatny w Rydze; nauczał hebrajskiego, rosyjskiego, łaciny, rosyjskiego, angielskiego, niemieckiego i matematyki. Kontynuował swoje studia lingwistyczne. W 1821 ukazało się jego niemieckie tłumaczenie "Mythologia Fennica" z języka szwedzkiego.
Na 21. urodziny jego przyjaciel Franz Burchard Dörbeck ofiarował mu akwatintowy portret artysty swojego autorstwa. Akwatinta – jedyny zachowany wizerunek Petersona – została znaleziona w 1913 roku w zbiorach J. C. Brotzego w bibliotece miejskiej w Rydze; nie wyjaśniono w jaki sposób się tam znalazła.
Peterson zmarł na gruźlicę 4 sierpnia 1822 roku w Rydze. Został pochowany na Cmentarzu św. Jakuba ("St.-Jakobi-Kirchhof"), jednak dokładne miejsce pochówku nie jest znane.
Upamiętnienie.
W 1983 roku odsłonięto w Tartu jego pomnik. W 200. rocznicę jego urodzin wydano dzieła zebrane Petersona, w tym jego dziennik, w dwujęzycznym, estońsko-niemieckim wydawnictwie.
W 1975 roku ukazała się powieść Jaana Krossa "Taevakivi", której jednym z bohaterów jest Peterson. Powieść o Petersonie napisała też Maimu Berg.
Dzieła.
W przekładzie na język polski ukazał się wiersz Petersona pt. "Poeta", przetłumaczony przez Kazimierę Zawistowicz. Wiersz ten został opublikowany w tomie zatytułowanym "Literatura Bursztynowego Wybrzeża", oprac. M. Warneńska i A. Galis, Warszawa 1962, s. 60.

</doc>
<doc id="2077564" url="https://pl.wikipedia.org/wiki?curid=2077564" title="Hrabstwo Grayson (Teksas)">
Hrabstwo Grayson (Teksas)

Hrabstwo Grayson – hrabstwo położone w USA, w północnej części stanu Teksas, na granicy z Oklahomą. Siedzibą administracyjną i największym miastem jest Sherman. Według spisu z 2020 roku populacja wzrosła do 135,5 tys. mieszkańców.
Demografia.
W 2020 roku w hrabstwie 87,5% mieszkańców stanowiła ludność biała (74,6% nie licząc Latynosów), 6,2% to byli czarnoskórzy Amerykanie lub Afroamerykanie, 2,8% miało rasę mieszaną, 1,8% to rdzenna ludność Ameryki i 1,6% to byli Azjaci. Latynosi stanowili 14,2% ludności hrabstwa.
Religia.
W 2010 roku większość mieszkańców to protestanci, ze zdecydowaną przewagą baptystów, metodystów i innych ewangelikalnych kościołów. W skład innych religii wchodzili: katolicy (4,9%), muzułmanie (2,1%), mormoni (0,97%), świadkowie Jehowy (1 zbór) i inni.

</doc>
<doc id="2077566" url="https://pl.wikipedia.org/wiki?curid=2077566" title="Danae (obraz Tycjana)">
Danae (obraz Tycjana)

Danae – obraz renesansowego malarza weneckiego Tycjana, powstały w latach 1545–1546. Przechowywany jest w Museo di Capodimonte w Neapolu.
Istnieją także trzy późniejsze wersje dzieła: z lat 1553–1554 (obecnie w muzeum w Prado i Ermitażu) i z 1554 (w Muzeum Historii Sztuki w Wiedniu).
Historia obrazu.
Obraz powstał w Rzymie, dokładnie w watykańskim Belvedere, na zlecenie bratanka papieża Pawła III, kardynała Alessandra Farnesego lub jego bratanka Oktawiusza. Gdy dzieło znajdowało się jeszcze w pracowni Tycjana, mistrza odwiedzili Giorgio Vasari i Michał Anioł. Widzieli oni płótno i po wyjściu z domu Tycjana według Vasariego Michał Anioł miał stwierdzić, iż: 
Obraz pierwotnie znajdował się w prywatnej sypialni zleceniodawcy, następnie został przeniesiony do Palazzo Fernese. Pod koniec XVII wieku dzieło znalazło się w Pallazo del Giardino w Parmie, w sali poświęconej bogini Wenus. Przez kolejne wieki płótno gościło w Neapolu i Palermo, a podczas II wojny światowej zostało wywiezione do Niemiec. Po zakończeniu działań wojennych obraz został odnaleziony w kopalni soli w pobliżu Salzburga w Austrii.
Tematyka obrazu.
Historia Danae i Zeusa odwiedzającego ją pod postacią złotego deszczu była częstym motywem na obrazach mistrzów renesansowych. Mit ten został opisany m.in. przez Owidiusza w "Metamorfozach", które były inspiracją przedstawień również wielu innych starożytnych podań przez artystów, np. historii miłości Apolla do Dafne czy też nimfy Echo do Narcyza. Według relacji, ojciec Danae, Akizjos, po usłyszeniu od wyroczni delfickiej przepowiedni, jakoby do jego śmierci miał przyczynić się czynnie jego wnuk, zamknął córkę w wieży zamku, by w ten sposób uchronić się przed przeznaczeniem. Fortel Akizjosa nie zdał się na nic – Zeus dostał się do wieży pod postacią złotego deszczu i w ten sposób posiadł Danae.
Obraz przedstawia nagą Danae w chwili zbliżania się do niej boga Zeusa w postaci deszczu. Według badań radiograficznych i analizy poprawek, jakich dokonał Tycjan, stwierdzono, iż pierwotnie akt miał przedstawiać kochankę kardynała, kurtyzanę Angelę, lecz ze względu na skandaliczność tematu, malarz dodał złoty deszcz, nawiązując tym samym do mitu. Sposób przedstawienia Danae przypomina wcześniejsze akty autorstwa Giorgiona ("Wenera", "Wenus z Urbino"), a także Ariadnę z "Bachanalii" Tycjana. Temat i ujęcie były jednak nowością. Już radość z oddania się bóstwu była czymś nowym w malarstwie. Jej spojrzenie wyraża błogą chwilę oczekiwania na zespolenie z bogiem. Dzięki odpowiednim ukierunkowaniu wzroku dziewczyny i ułożeniu ciała Tycjan wyraził w jednoznaczny sposób zachwyt i marzycielskie oddanie się Zeusowi, co stanowiło kulminację zmysłowych doznań Danae. Dodatkowo nowa była kolorystyczna kompozycja, czyli zestawienie białoróżowego ciała z bielą łoża, czerwienią kotary i ciemną chmurą znajdującą się nad głową dziewczyny. Lśniąca karnacja Danae odbija się od fioletowo-brązowego, cienistego tła.
Tycjan powtarzał ten sam temat kilkakrotnie. W Muzeum Prado znajduje się inna wersja o podobnej kompozycji, z tą różnicą, iż miejsce kupidyna zajęła starucha, która z chciwością łowi złoty deszcz. Zastąpienie słodkiego Amora brzydka kobietą miało ukazać różnicę pomiędzy poezją a prawdą życia oraz miało stworzyć malarski efekt kontrastowości, czyli zestawienia brzydoty i starości z młodością i pięknem ciała.
Trzecią wersję obrazu można oglądać w Muzeum Historii Sztuki w Wiedniu, a kolejną w Ermitażu. Wersje te różnią się detalami – na obrazie z Prado znajduje się pies, którego brak na obrazie z Petersburga, z kolei w wersji z Petersburga starucha chwyta złoto w szatę, a w wersji z Wiednia trzyma w rękach złotą tacę.

</doc>
<doc id="2077567" url="https://pl.wikipedia.org/wiki?curid=2077567" title="Hrabstwo Gregg">
Hrabstwo Gregg

Hrabstwo Gregg – hrabstwo położone w USA w stanie Teksas. Utworzone w 1873 r. Siedzibą hrabstwa jest miasto Longview.
Demografia.
W 2020 roku 74,4% mieszkańców hrabstwa stanowiła ludność biała (57,0% nie licząc Latynosów), 20,9% to byli czarnoskórzy Amerykanie lub Afroamerykanie, 2,2% było rasy mieszanej, 1,4% to byli Azjaci i 1,0% to rdzenna ludność Ameryki. Latynosi stanowili 19,2% ludności hrabstwa.
Religia.
Hrabstwo leży w obrębie pasa biblijnego co sprawia, że większość mieszkańców jest członkami różnorodnych protestanckich kościołów ewangelikalnych. W 2020 roku do największych protestanckich grup należeli: baptyści, zbory bezdenominacyjne, metodyści, zielonoświątkowcy i campbellici. 
Kościół katolicki (13,3%) był drugim co do wielkości związkiem wyznaniowym, po Południowej Konwencji Baptystów. Obecni byli także świadkowie Jehowy (1,6%), mormoni (1,1%) i kilka mniejszych ugrupowań.

</doc>
<doc id="2077568" url="https://pl.wikipedia.org/wiki?curid=2077568" title="Szaraki">
Szaraki

Szaraki, Szarzy (ang. "Greys", "Grey alien") – rasa rzekomych istot pozaziemskich. Szary kosmita stał się archetypem inteligentnego stworzenia niebędącego człowiekiem i ogólnie życia pozaziemskiego w kulturze popularnej doby eksploracji kosmosu. W Stanach Zjednoczonych aż 73% relacji dotyczących rzekomych spotkań z obcymi opisuje Szaraki. Istnieje wiele teorii mających wyjaśniać pochodzenie tych istot.
Wygląd.
Wygląd Szaraków został określony na podstawie relacji ludzi rzekomo uprowadzonych przez kosmitów – co istotne rzekomo uprowadzeni najczęściej przypisują swoje uprowadzenia właśnie im. Jednymi z pierwszych osób rzekomo porwanych przez Szaraki byli amerykańscy małżonkowie Betty i Barney Hillowie. Według teorii spiskowej Szaraki wspólnie z Reptilianami uprowadzają ludzi.
Szaraki najczęściej opisywane są jako szare istoty niskiego wzrostu (120–150 cm) z wielkimi czarnymi oczami pozbawionymi źrenic i powiek. Posiadają zazwyczaj cztery palce bez kciuka. Mają nieproporcjonalnie duże głowy w stosunku do reszty ciała. Ich skóra nie posiada owłosienia. Często pojawiają się również opisy ich twarzy informujące, że w miejscu uszu i nosa znajdują się u nich tylko otwory.
Szaraki w kulturze popularnej.
Dokładne pochodzenie Szaraków jako stereotypowych istot pozaziemskich jest trudne do ustalenia.
W artykule z 1893 pt. „Man of the Year Million” pisarz science fiction Herbert George Wells przewidział możliwość przyszłego przekształcenia ludzkości w rasę istot o szarej skórze i mierzącej około jednego metra. W swojej książce pt. „Pierwsi ludzie na księżycu” z 1901 opisał zamieszkujących Księżyc Selenitów jako mających szarą skórę, duże głowy i duże czarne oczy.
W 1933 szwedzki pisarz Gustav Sandgren, pod pseudonimem Gabriel Linde, opublikował powieść science fiction pt. „Den okända faran” ("Nieznane niebezpieczeństwo"), w której następująco opisuje rasę istot pozaziemskich: „... "stworzenia nie przypominały żadnej rasy ludzkiej. Byli niscy, krótsi niż przeciętny Japończyk, a ich głowy były duże i łyse, z silnymi, kwadratowymi czołami, bardzo małymi nosami i ustami oraz słabymi podbródkami. Najbardziej niezwykłe były u nich oczy —Duże, ciemne, lśniące, o ostrym spojrzeniu. Nosili ubrania wykonane z miękkiej szarej tkaniny, a ich kończyny wydawały się podobne do ludzkich."”""
Podobne do Szaraków istoty pozaziemskie (choć o żółtym kolorze skóry) opisał radziecki pisarz fantastycznonaukowy Borys Anibal w swoim opowiadaniu pt. „Marynarze wszechświata” opublikowanym w 1940.
Klasyczny wizerunek Szaraków szerzej rozsławiły dopiero doniesienia prasowe, dotyczące rzekomego porwania małżeństwa Betty i Barneya Hillów. Domniemani uprowadzeni, twierdzili, że w 1961 obce istoty uprowadziły ich i zabrały do latającego talerza. Pod hipnozą Betty Hill odtworzyła „mapę gwiazd”, która – jak twierdziła – umiejscowiła macierzystą planetę kosmitów w systemie gwiezdnym Zeta Reticuli.
Na przełomie lat 70. i 80. ufolodzy powiązali Szaraków ze sprawą domniemanej katastrofy statku kosmicznego w Roswell. W 1987 powieściopisarz Whitley Strieber opublikował książkę pt. „Communion”. Została ona sklasyfikowana jako literatura faktu, w której autor opisuje szereg bliskich spotkań, które miały mieć miejsce z Szarymi i innymi istotami pozaziemskimi. Książka stała się bestsellerem „The New York Timesa”. New Line Cinema w 1989 wyprodukowała filmową adaptację publikacji z aktorem Christopherem Walkenem w roli głównej.
W latach 90. XX wieku kultura popularna zaczęła w coraz większym stopniu łączyć Szarych z wieloma teoriami spiskowymi dotyczącymi Nowego Porządku Świata.
W 1995 brytyjski reżyser Ray Santilli twierdził, że uzyskał film, który przedstawiać miał autopsję prawdziwego Szaraka, rzekomo odzyskanego z miejsca incydentu w Roswell. Jednak w 2006 Santilli przyznał, że film nie był autentyczny, ale stanowił swego rodzaju rekonstrukcję autentycznego filmu, który on sam widział w 1992. Mężczyzna przyznał jednak, że kilka klatek z oryginalnej taśmy wmontował do własnego filmu, ale nigdy nie określił, które z nich konkretnie miały być prawdziwe.
Hipotezy związane z Szarakami.
Szaraki są często powiązani z relacjami o uprowadzeniach ludzi przez kosmitów. Historie dotyczące uprowadzeń są często opisywane jako wyjątkowo traumatyczne, podobne do uprowadzeń przez ludzi lub nawet napaści seksualnej.
Neurolog Steven Novella sugeruje, że szarzy kosmici są produktem ubocznym ludzkiej wyobraźni, a najbardziej charakterystyczne cechy Szarych reprezentują wszystko, co współcześni ludzie tradycyjnie łączą z inteligencją.
Frederick V. Malmstrom przedstawił pomysł, że Szaraki są w rzeczywistości szczątkowymi wspomnieniami wczesnego rozwoju dzieciństwa. Malmstrom zrekonstruował twarz Szaraka poprzez transformację twarzy matki w oparciu o najlepsze współczesne zrozumienie wczesnych wrażeń i percepcji z dzieciństwa. Zaproponowano również, aby Szaraki były w rzeczywistości zniekształconymi wspomnieniami traumatycznych doświadczeń, wyblakłych z czasem.
Michael Masters, profesor antropologii z Montana Technological University, uważa, że w UFO znajdują się ludzie przybyli z przyszłości (którzy przeszli duże zmiany ewolucyjne i posiadają trudną do wyobrażenia dla nas technologię.
Inna teoria twierdzi z kolei, że Szaraki to tylko narzędzia w rękach innych istot. Szaraki według badacza Davida Icke'a to pachołki Reptilian i rasy owadziej (Insektoidów). Stworzenia mają być eksperymentem genetycznym, pozbawionymi uczuć istotami, których jedynym celem jest wykonywanie zadań. Tezę o tym, że Szaraki są biorobotami lansował podpułkownik United States Army i pracownik Pentagonu Phillip J. Corso, który zajmował się tematyką incydentu w Roswell.
Według biologa Jacka Cohena, typowy wizerunek Szaraka jest zbyt fizjologicznie podobny do człowieka, aby był wiarygodny jako reprezentacja rzeczywistej istoty pozaziemskiej, zakładając, że ewoluowałby on ze świata o innych warunkach środowiskowych i ekologicznych niż Ziemia.

</doc>
<doc id="2077569" url="https://pl.wikipedia.org/wiki?curid=2077569" title="Kościół św. Trójcy i św. Floriana w Zawierciu">
Kościół św. Trójcy i św. Floriana w Zawierciu

Kościół Świętej Trójcy i Świętego Floriana – rzymskokatolicki kościół parafialny znajdujący się w Zawierciu, w dzielnicy Skarżyce. Mieści się przy ulicy Skarżyckiej.
Architektura.
Kościół został konsekrowany w roku 1598, w 1610 zostały dobudowane trzy kaplice. Świątynię ponownie konsekrował biskup pomocniczy krakowski Mikołaj Oborski w roku 1678. Trzy okrągłe kaplice są symbolem Trójcy Świętej. Przy fasadzie świątyni umieszczona jest wieża, posiadająca dach łamany, zwieńczona czworoboczną sygnaturką. Przy trzech stronach wieży umieszczone są okna, niżej znajdują się okienka strzelnicze. Wieże z okrągłymi kaplicami są złączone kamiennymi murami. W środkowej kaplicy umieszczone jest prezbiterium z klasycystycznym ołtarzem głównym. Wykonany jest on z drewna i posiada bogate złocenia. Znajduje się w nim obraz przedstawiający Świętą Trójcę. Ołtarz ozdobiony jest dwiema kolumnami i dwoma pilastrami. Po północnej stronie znajduje się kaplica boczna z ołtarzem z XVII wieku, w którym umieszczony jest obraz Narodzenia Pańskiego i Pokłonu Pasterzy.
Wyposażenie.
Do zabytkowego wyposażenia świątyni należą: monstrancja posiadająca ozdoby w postaci promieni, gron winogrona i korony na szczycie, kielich z inskrypcją „Ten kielich nakładem ks. J. Rudzkiego, plebana skarżyckiego – przerobiony i pozłocony roku 1777”, puszka z XVII wieku ukryta w srebrnej oprawie, oraz ornaty z XVII i XVIII wieku posiadające bogatą ornamentykę.
Zabytek.
Kościół został wpisany do rejestru zabytków województwa śląskiego pod numerem A/785/2021 w dniu 17 czerwca 1967 roku.
Sanktuarium maryjne.
15 sierpnia 1999 roku ksiądz arcybiskup metropolita częstochowski Stanisław Nowak ustanowił kościół parafialny w Zawierciu – Skarżycach Sanktuarium Najświętszej Marii Panny Skarżyckiej. Przedmiotem kultu jest obraz Matki Bożej z Dzieciątkiem umieszczony w lewym ołtarzu bocznym.

</doc>
<doc id="2077571" url="https://pl.wikipedia.org/wiki?curid=2077571" title="Grzegorz Wawrzeńczuk">
Grzegorz Wawrzeńczuk



</doc>
<doc id="2077573" url="https://pl.wikipedia.org/wiki?curid=2077573" title="Proces 3-α">
Proces 3-α

Potrójny proces α – proces syntezy termojądrowej, w którym z trzech jąder helu 4He powstaje jedno jądro węgla 12C. Proces zachodzi w temperaturze większej od 108 K i gęstości plazmy większej od (104–105) g·cm−3.
Proces zachodzi spokojnie w jądrze helowym gwiazd o dużej masie, a w gwiazdach o małej masie gwałtownie podczas tzw. błysku helowego.
Proces składa się z dwóch reakcji. W pierwszej z nich dwa jądra helu łączą się w jądro berylu:
jest to reakcja endotermiczna, podczas której powstaje nietrwałe jądro berylu, może ona zajść tylko wtedy, gdy względna energia kinetyczna zderzających się cząstek α jest większa od 91,8 keV, ponieważ o tyle energia wiązania jądra berylu jest mniejsza od sumy energii wiązania dwóch jąder 4He.
Powstające jądro berylu jest nietrwałe i połowa jąder rozpada się w czasie "t" ≈ 10−16 s, w wyniku czego ustala się równowaga termodynamiczna między stężeniami helu i berylu, zależna od ciśnienia i temperatury. Stężenie berylu silnie wzrasta wraz ze wzrostem temperatury i gęstości.
Gdy jądro berylu zderzy się z jądrem helu zachodzi kolejna reakcja, rezonansowa:
w wyniku czego powstaje jądro węgla wzbudzone do drugiego poziomu energetycznego. Energia potrzebna do zajścia tej reakcji jest energią kinetyczną zderzających się cząstek. Ze względu na bardzo krótki czas połowicznego rozpadu jąder berylu, prawdopodobieństwo zajścia tej reakcji jest bardzo małe i prawie wszystkie jądra berylu rozpadają się na dwie cząstki α. Stosunek prawdopodobieństwa jej zajścia do prawdopodobieństwa rozpadu wynosi w przybliżeniu 10−23.
Ponieważ reakcja wychwytu cząstki α przez beryl jest endotermiczna, to reakcja do niej odwrotna, czyli rozpad węgla na beryl i cząstkę α jest bardziej prawdopodobna od przejścia wzbudzonego węgla do stanu podstawowego. Tak też się dzieje, a tylko niewielka liczba jąder 12*C przechodzi do stanu podstawowego emitując dwa fotony:
Całość sumarycznie zapisuje się:
a energia wyemitowana w całym procesie równa jest: 7,654 MeV – 0,287 MeV – 0,0918 MeV = 7,2752 MeV.
Najprawdopodobniej cały istniejący we Wszechświecie węgiel powstał w potrójnym procesie α.
Z powodu małego prawdopodobieństwa tego procesu, do powstania węgla nie doszło podczas Wielkiego Wybuchu, lecz dopiero we wnętrzach gwiazd. Istnienie powyższego rezonansu energetycznego przewidział Fred Hoyle. Tempo zachodzenia reakcji wyznaczone przez Williama Fowlera pozwoliło połączyć fizykę jądrową z teorią ewolucji gwiazd.

</doc>
<doc id="2077574" url="https://pl.wikipedia.org/wiki?curid=2077574" title="Parafia św. Marcina Biskupa w Jasienicy Dolnej">
Parafia św. Marcina Biskupa w Jasienicy Dolnej

Parafia pod wezwaniem św. Marcina Biskupa w Jasienicy Dolnej – rzymskokatolicka parafia w miejscowości Jasienica Dolna, w Dekanacie Skoroszyce, w Diecezji Opolskiej.
Parafia w tej miejscowości w źródłach wzmiankowana jest po raz pierwszy w roku 1290. Wtedy też ten dokument wymienia Ludwiga, pierwszego znanego z imienia proboszcza tutejszej parafii.
Obecnie parafia obejmuje swym zasięgiem miejscowości: Jasienica Dolna, Bardno, Drogoszów, Mańkowice.

</doc>
<doc id="2077575" url="https://pl.wikipedia.org/wiki?curid=2077575" title="Grzegorz Wawrzeńczyk">
Grzegorz Wawrzeńczyk

Grzegorz Wawrzeńczyk (ur. 24 lipca 1966 w Strawczynie, zm. 28 sierpnia 2012 w Kielcach) – polski kompozytor, wokalista, klawiszowiec i autor tekstów.
Występował w ludowym zespole Strawczynioki. W listopadzie 1987 znalazł się w pierwszym składzie rockowego zespołu Ira, do którego trafił dzięki ówczesnej żonie Artura Gadowskiego, Barbarze. Z zespołem zagrał m.in. w styczniu 1988 na eliminacjach do Ogólnopolskiego Młodzieżowego Przeglądu Piosenki w Łodzi. Brał też udział w pierwszych profesjonalnych nagraniach zespołu, realizowanych w Radiu Kielce w lutym 1988 oraz wystąpił z grupą na 25. Krajowym Festiwalu Piosenki Polskiej w Opolu. Jeszcze w tym samym roku odszedł z zespołu. Następnie został nauczycielem muzyki w strawczyńskiej podstawówce oraz instruktorem w Gminnym Ośrodku Kultury.
Był autorem piosenki promującej gminę Strawczyn.
Zmarł po krótkiej chorobie. 30 sierpnia 2012 został pochowany w grobowcu rodzinnym na cmentarzu parafialnym w Strawczynie.

</doc>
<doc id="2077577" url="https://pl.wikipedia.org/wiki?curid=2077577" title="Sachalin (Piotrków Pierwszy)">
Sachalin (Piotrków Pierwszy)

Sachalin – przysiółek wsi Piotrków Pierwszy w województwie lubelskim, w powiecie lubelskim, w gminie Jabłonna. Leży przy Drodze Wojewódzkiej 836. 
Przysiółek wchodzi w skład sołectwa Piotrków Pierwszy.
W latach 1975–1998 Sachalin należał administracyjnie do województwa lubelskiego.
Do 31 grudnia 2015 samodzielna wieś.
Znajduje się tu sześć gospodarstw położonych przy drodze. 

</doc>
<doc id="2077580" url="https://pl.wikipedia.org/wiki?curid=2077580" title="Katastrofa lotu American Airlines 1">
Katastrofa lotu American Airlines 1

Katastrofa lotu American Airlines 1 – katastrofa lotnicza, która wydarzyła się 1 marca 1962 roku. Samolot Boeing 707-123B rozbił się dwie minuty po starcie z lotniska Idlewild (dawna nazwa portu lotniczego im. Johna F. Kennedy'ego w Nowym Jorku) w wyniku utraty przez pilota kontroli nad maszyną. W wyniku katastrofy śmierć poniosło 95 osób (87 pasażerów i 8 członków załogi) – wszyscy na pokładzie.
Samolot.
Boeing 707-123B, który uległ katastrofie, został wyprodukowany w 1959 roku, posiadał cztery silniki Pratt&amp;Whitney JT3D-MC6 i miał wylatane 8147 godzin. Ostatni przegląd techniczny przechodził 18 stycznia 1962. Feralnego dnia na pokładzie samolotu znajdowało się 87 pasażerów i 8-osobowa załoga, na której czele stał kapitan James T. Heist (56 lat). Drugim pilotem był Michael Barna Jr., trzecim pilotem Robert J. Pecor, a inżynierem pokładowym – Robert Cain. 
Wypadek.
Samolot wystartował z lotniska w Nowym Jorku o godzinie 10:07 i wzniósł się na wysokość 1524 metrów. O 10:07:37 samolot zaczął delikatnie skręcać w lewo, ok. 10:07:42 skręcił na kurs 290 i ponownie rozpoczął skręt w lewo. W pewnym momencie po rozpoczęciu drugiego skrętu, kąt przechylenia maszyny wyniósł 90 stopni na wysokości 1600 stóp (478.68 metrów). O godzinie 10:08:49 samolot runął do pobliskiej zatoki. Spośród 95 osób na pokładzie – nikt nie przeżył katastrofy. 
Przyczyna.
Przyczyną katastrofy był błąd obsługi technicznej. Podczas ponownego montażu ogona po przeprowadzeniu czynności konserwacyjnych użyto niewłaściwych narzędzi, co doprowadziło do uszkodzenia przewodów sterujących statecznikami. Podczas lotu doszło do niekontrolowanego wychylenia sterów i tym samym katastrofy.

</doc>
<doc id="2077582" url="https://pl.wikipedia.org/wiki?curid=2077582" title="Ignacio Rodríguez">
Ignacio Rodríguez

Ignacio Rodríguez Bahena (ur. 12 czerwca 1956 w Zacatepec de Hidalgo) – meksykański piłkarz występujący na pozycji bramkarza, obecnie trener.
Kariera klubowa.
Rodríguez zawodową karierę rozpoczynał w 1976 roku w klubie CD Zacatepec z Primera División A. W 1978 roku awansował z nim do Primera División. W CD Zacatepec spędził pięć sezonów. W 1981 roku odszedł do beniaminka Primera División, Monarcas Morelia. Grał tam przez rok. W sumie wystąpił tam w 18 meczach. W 1982 roku przeniósł się do drużyny Atlante. W 1983 roku wygrał z nią rozgrywki Pucharu Mistrzów CONCACAF. W Atlante występował do 1989 roku. Ostatnim klubem Rodrígueza był Tigres UANL, gdzie w 1994 roku zakończył karierę.
Kariera reprezentacyjna.
W reprezentacji Meksyku Rodríguez zadebiutował 18 marca 1980 roku w wygranym 1:0 towarzyskim meczu z Hondurasem. W 1986 roku został powołany do kadry narodowej na Mistrzostwa Świata. Nie zagrał jednak na nich w żadnym pojedynku. Z tamtego turnieju Meksyk odpadł w ćwierćfinale. W drużynie narodowej Rodríguez rozegrał w sumie 11 spotkań, wszystkie w 1980 roku.
Kariera trenerska.
Podczas swojej kariery trenerskiej Rodríguez pracował jako asystent w klubach takich jak Necaxa, Correcaminos, Petroleros, Jaguares i Irapuato. W styczniu 2011 został pierwszym szkoleniowcem ostatniego z wymienionych klubów.

</doc>
<doc id="2077583" url="https://pl.wikipedia.org/wiki?curid=2077583" title="Ignacio Rodriguez">
Ignacio Rodriguez



</doc>
<doc id="2077584" url="https://pl.wikipedia.org/wiki?curid=2077584" title="Hydroksylaza">
Hydroksylaza



</doc>
<doc id="2077586" url="https://pl.wikipedia.org/wiki?curid=2077586" title="Philippe Coutinho">
Philippe Coutinho

Philippe Coutinho Correia (wym. []; ur. 12 czerwca 1992 w Rio de Janeiro) – brazylijski piłkarz występujący na pozycji pomocnika w angielskim klubie Aston Villa oraz w reprezentacji Brazylii.
Młodość i kariera juniorska.
Coutinho wychowywał się w dzielnicy Rocha w północnej części Rio de Janeiro, w pobliżu faweli Mangueira. Przygodę z piłką rozpoczynał od futsalu i pobliskiego betonowego boiska. W czerwcu 1998 roku za namową babci kolegi sześcioletni Philippe został zapisany do szkółki Clube dos Sargentos. Już w marcu 1999 roku Coutinho został zgłoszony przez klub Mangueira do federacji futsalowej Rio de Janeiro i jako najmłodszy zawodnik drużyny pomógł swojemu zespołowi w zdobyciu mistrzostwa stanu w kategorii "Fraldinha" (7–9 lat). W tym samym roku został zauważony przez skautów CR Vasco da Gama i dołączył do szkółki tej drużyny.
W 2000 roku, już jako zawodnik Vasco raz jeszcze sięgnął po futsalowe mistrzostwo stanu w kategorii U-9. Po sukcesach w hali młody zawodnik szybko przeniósł się na murawę, zdobywając stanowe tytuły w kolejnych kategoriach wiekowych (U-12 w 2004, U-13 w 2005 i U-14 w 2006 roku). Grając dotąd jako wysunięty napastnik, w 2008 roku został wycofany na pozycję ofensywnego pomocnika. Wówczas też wraz z drużyną U-17 sięgnął po puchar Brazylii.
Kariera klubowa.
Vasco da Gama.
W lipcu 2008 mimo silnego zainteresowania ze strony Realu Madryt zawodnik podpisał wstępną umowę z Interem Mediolan. Włoski klub zapłacił za wówczas 16-latka 3,8 mln euro. Pomocnik pozostał jednak w swym dotychczasowym klubie aż do czasu osiągnięcia wieku 18 lat, a wraz z przybyciem trenera Renato Gaúcho we wrześniu 2009 roku został włączony do składu pierwszej drużyny. Od tego czasu rozegrał przeszło czterdzieści spotkań w pierwszej drużynie, sięgając m.in. po tytuł mistrzowski w Série B. Po tym jak Coutinho został wybrany do najlepszej jedenastki Campeonato Carioca, latem 2010 przedstawiciele Vasco bezskutecznie negocjowali z Interem przedłużenie jego pobytu w Brazylii na zasadzie wypożyczenia.
Inter Mediolan.
19 lipca 2010, nieco ponad miesiąc po swoich osiemnastych urodzinach został zaprezentowany jako zawodnik Interu. Rafael Benítez, ówczesny trener włoskiej drużyny w dniu prezentacji powiedział, że „Coutinho może zostać przyszłością Interu”. Brazylijczyk początkowo występował w Interze z numerem 29, zaś od sezonu 2012/2013 – z numerem 7.
W ekipie z Mediolanu zadebiutował 27 sierpnia 2010 w przegranym 0:2 meczu z Atlético Madryt w finale Superpucharu Europy. Wszedł w tym meczu z ławki, zastępując w 79. minucie Wesley Sneijdera. W Serie A zadebiutował trzy dni później w meczu z Bologną (0:0), kiedy to w 60. minucie zmienił Macedończyka Gorana Pandewa. W pamiętnym październikowym meczu Ligi Mistrzów, w którym Inter pokonał Tottenham 4:3, asystował przy bramce Samuela Eto’o. Na początku maja 2011 Coutinho strzałem z rzutu wolnego w meczu z Fiorentiną zdobył swoją pierwszą bramkę dla Interu. Niemniej z uwagi na kontuzje i silną konkurencję, Coutinho otrzymywał ograniczone szanse gry. Ponadto młody zawodnik z uwagi na brak doświadczenia słabiej radził sobie w meczach o dużą stawkę.
Espanyol (wypożyczenie).
30 stycznia 2012 Coutinho dołączył do RCD Espanyol na zasadzie wypożyczenia do końca sezonu. Występował z numerem 23, nawiązując w ten sposób do koszykarza Michaela Jordana. Coutinho w barwach Espanyolu zadebiutował w wyjazdowym, zremisowanym 3:3 meczu z Athletic Bilbao. Pierwsze gole dla katalończyków zdobył w wygranym 5:1 meczu z Rayo Vallecano 11 marca 2012, dwukrotnie pokonując bramkarza rywali. Coutinho podtrzymał dobrą formę i w trzech następnych spotkaniach zdobył dwa gole z Racingiem Santander i Málagą po strzałach z rzutów wolnych.
Liverpool.
30 stycznia 2013 Liverpool potwierdził wart 8,5 miliona funtów transfer Coutinho. Zainteresowanie Brazylijczykiem wyrażał również Southampton, którego trenerem był Mauricio Pochettino – obaj spotkali się wcześniej w Espanyolu, gdzie Coutinho grał na wypożyczeniu z Interu. Po dołączeniu do Liverpoolu Coutinho został przywitany przez rodaka Lucasa Leiva, który obiecał pomóc mu w adaptacji w Anglii. Coutinho natomiast zapowiedział, że chce być ważnym zawodnikiem drużyny przez wiele lat.
Coutinho zadebiutował 11 lutego 2013 w przegranym 0:2 meczu na Anfield z West Bromwich, zastępując w 78. minucie Stewarta Downinga. Sześć dni później Coutinho zdobył swoją pierwszą bramkę dla Liverpoolu w wygranym 5:0 meczu ze Swansea City, zdobywając gola w 16. sekundzie drugiej połowy. Dwa tygodnie później w wyjazdowym, wygranym 4:0 meczu z Wigan Athletic, Coutinho asystował przy dwóch bramkach. W kwietniu był jednym z architektów sześciobramkowego zwycięstwa na stadionie Newcastle United. Kilka tygodni później asystował przy dwóch z trzech bramek Daniela Sturridge’a w spotkaniu z Fulham, zaś w ostatniej ligowej kolejce w meczu z Queens Park Rangers bramkę uderzeniem z 25 metrów.
W sezonie 2013/2014 Liverpool wbrew przewidywaniom ekspertów był jednym z głównych, obok Manchesteru City pretendentów do zdobycia mistrzowskiego tytułu. W bezpośrednim starciu obu ekip na cztery kolejki przed końcem rozgrywek Coutinho zdobył decydującą bramkę dającą zwycięstwo 3:2. Mimo serii 11 kolejnych zwycięstw, ostatecznie Liverpool zajął drugie miejsce w tabeli ze stratą dwóch punktów do „the Citizens”.
W lutym 2015 Coutinho przedłużył o dwa lata obowiązujący dotąd do 2018 roku kontrakt. Liverpool dotarł w tym sezonie do fazy półfinałowej w obu krajowych pucharach – w spotkaniu z Aston Villą w Pucharze Anglii Brazylijczyk otworzył wynik bramką, która jednak nie pozwoliła jego drużynie na awans do finału rozgrywek. Coutinho zdobył klubową nagrodę dla najlepszego zawodnika sezonu, znalazł się też w drużynie roku według PFA. Oprócz tego był nominowany do nagród PFA dla najlepszego zawodnika roku oraz najlepszego młodego zawodnika roku.
W sezonie 2015/2016 Coutinho wraz z Liverpoolem dotarł do finału Pucharu Ligi, gdzie mierzył się z Manchesterem City. Brazylijski pomocnik zdobył wyrównującą bramkę w 83. minucie, jednak później pomylił się w serii rzutów karnych, a trofeum przypadło drużynie przeciwnej. Zawodnik zdobył także bramkę w decydującym meczu czwartej rundy Pucharu Anglii z West Hamem, dzięki której w spotkaniu przeprowadzono dogrywkę. W tej jednak górą okazała się ekipa z Londynu. W tym samym sezonie Liverpool awansował do finału Ligi Europy. Tam spotkał się z Sevillą, która zwyciężyła 3:1. W trakcie sezonu zawodnik miał bezpośredni udział przy wielu ważnych bramkach swojego zespołu. W pierwszej kolejce Premier League strzelił z ponad 20 metrów jedyna bramkę w meczu ze Stoke City, zaś w wygranym 3:1 pojedynku z Aston Villą asystował przy dwóch trafieniach swoich kolegów. W październikowym meczu z Chelsea po raz pierwszy w barwach Liverpoolu zdobył dwie bramki w jednym spotkaniu, pomagając odwrócić jego losy. Kilka tygodni później został wybrany zawodnikiem wygranego 4:1 wyjazdowego meczu z Manchesterem City, gdzie zdobył jedną i asystował Roberto Firmino przy kolejnej bramce. W marcu zaliczył trafienie na Old Trafford w zremisowanym meczu 1/16 finału Ligi Europy z Manchesterem United, a miesiąc później w dramatycznym ćwierćfinałowym spotkaniu rewanżowym z Borussią Dortmund wygranym 4:3. W kolejnym tygodniu zdobył jedną z bramek podczas wygranych 4:0 derbów Merseyside z Evertonem. W uznaniu dokonań Coutinho w tym sezonie, Brazylijczyk został nominowany do nagrody dla najlepszego młodego zawodnika roku według PFA.
Nową kampanię Brazylijczyk rozpoczął od dwóch trafień przeciwko Arsenalowi w wyjazdowym meczu, który zakończył się wynikiem 4:3 dla gości. Jedną z bramek zdobył po uderzeniu z rzutu wolnego z ponad 25 metrów. Także w dalszej fazie rozgrywek imponując wysoką dyspozycją – w trzech kolejnych meczach ligowych wychowanek Vasco da Gama uznawany był za najlepszego zawodnika spotkania. Pod koniec listopada w rywalizacji z Sunderlandem Coutinho doznał poważnego urazu więzadeł stawu skokowego, po którym rehabilitacja miała potrwać do sześciu tygodni. Do chwili feralnego starcia z Didierem Ndongiem zawodnik prezentował wysoką formę, mając bezpośredni udział w jedenastu ligowych bramkach swojej drużyny. Ostatecznie Brazylijczyk powrócił do gry po siedmiu tygodniach przerwy w półfinale Pucharu Ligi. Niedługo później ogłoszono, że Coutinho podpisał z Liverpoolem nowy roku kontrakt, który według doniesień prasowych miał zostać zawarty na pięć lat i nie zawierać tzw. klauzuli odstępnego. W dalszej części sezonu wpisywał się na listę strzelców spotkaniach z Evertonem i Stoke, dzięki czemu został najlepszym pochodzącym z Brazylii strzelcem w historii Premier League. Jego trzy bramki i asysta w ostatnich dwóch kolejkach – z West Hamem i Middlesbrough – walnie przyczyniły się do zapewnienia sobie przez „the Reds” czwartej lokaty w tabeli i miejsca w eliminacjach Ligi Mistrzów. Cały sezon Coutinho zakończył jako najlepszy strzelec swojej drużyny – we wszystkich rozgrywkach zapisał na swoim koncie 14 goli, dokładając do tego siedem ligowych asyst.
Latem 2017 roku brazylijski pomocnik był silnie łączony z przejściem do Barcelony, której zainteresowanie zawodnikiem, według medialnych doniesień, trwało od wielu miesięcy. 11 sierpnia włodarze Liverpoolu wydali krótkie oficjalne oświadczenie, iż nie będą rozpatrywali żadnych ofert za Brazylijczyka. Stanowisko klubu nie uległo zmianie mimo formalnej prośby o transfer ze strony zawodnika, jego rzekomej kontuzji, jak też trzech ofert ze strony katalońskiego zespołu; najwyższa z nich miała opiewać na łączną kwotę 130 mln euro (118,7 mln funtów), przy czym 36,5 mln funtów (40 mln euro) przypadać miało na opłaty w przypadku wypełnienia klauzul dodatkowych).
FC Barcelona.
6 stycznia 2018, Coutinho został oficjalnie ogłoszony jako zawodnik FC Barcelona. Trzy dni później odbyła się jego prezentacja na Camp Nou. W drużynie zadebiutował 25 stycznia w wygranym przez Blaugranę derbach Barcelony z Espaniolem, zmieniając w 68. minucie Andrésa Iniestę. Mecz rozgrywany był w ramach hiszpańskiego Pucharu Króla. Swoją pierwszą bramkę dla Barcelony strzelił 8 lutego 2018 przeciwko Valencii, gdzie padł wynik 2-0 dla FC Barcelony. Później przeszedł na wypożyczenie do Bayernu Monachium, gdzie razem z niemiecką drużyną wygrał Ligę Mistrzów UEFA, strzelając w rozgrywkach 2019/2020 trzy gole.
Kariera reprezentacyjna.
Po raz pierwszy do centralnej reprezentacji zawodnik Vasco został powołany w grupie do lat 14 – w 2006 roku brał udział w międzynarodowym turnieju rozgrywanym w Hiszpanii. Rok później trafił do reprezentacji U-15, z którą między innymi sięgnął po mistrzostwo Ameryki Południowej, natomiast w roku 2008 występował w kadrze do lat 16.
W 2009 Coutinho był obok Neymara najbardziej znaną postacią w składzie reprezentacji na Mudnial U-17.
Coutinho w seniorskiej reprezentacji Brazylii zadebiutował 7 października 2010 w towarzyskim meczu przeciwko Iranowi za kadencji Mano Menezesa. Przez dłuższy czas był to jednak jedyny występ wychowanka Vasco w dorosłej reprezentacji. Kilka miesięcy później otrzymał powołanie na Mistrzostwa Ameryki Południowej do lat 20, jednak z uwagi na niezaleczoną kontuzję uda nie wziął udziału w turnieju. W tym samym roku znalazł się w składzie reprezentacji na Mistrzostwa Świata U-20, która w Kolumbii sięgnęła po złote medale.
W 2012 znalazł się w szerokim składzie reprezentacji olimpijskiej przed Igrzyskami w Londynie, jednak ostatecznie jego nazwiska zabrakło go na 18-osobowej ścisłej liście.
W 2014 był jednym z największych nieobecnych w składzie Brazylii na Mundialu. Kiedy po Mistrzostwach Świata na stanowisku selekcjonera „Canarinhos” Luiza Felipe Scolariego zastąpił Dunga, Coutinho został powołany do kadry na pierwsze sparingi pod wodzą nowego szkoleniowca. Latem 2015 roku znalazł się w składzie Brazylii na rozgrywane w Chile Copa América. W trakcie meczu przygotowawczego z Meksykiem Coutinho zdobył swoją pierwszą bramkę w reprezentacji. W samym turnieju Brazylijczycy dotarli zaledwie do fazy ćwierćfinałowej, gdzie po rzutach karnych sensacyjnie przegrali z Paragwajem. Rok później zawodnik Liverpoolu ponownie otrzymał powołanie do reprezentacji, na jubileuszowy turniej Copa América Centenario. W wygranym 7:1 spotkaniu z Haiti Coutinho zdobył trzy bramki. Niemniej „Seleção Brasileira” w pozostałych meczach zaprezentowała się słabo (bezbramkowy remis z Ekwadorem i kontrowersyjna porażka 0:1 z Peru) przez co po raz pierwszy od 1987 roku odpadła z dalszych rozgrywek już w fazie grupowej.
Styl gry.
Coutinho postrzegany jest jako typowy brazylijski kreatywny rozgrywający: szybki, obdarzony dobrym dryblingiem, przeglądem pola, potrafiący zarówno zdobyć bramkę silnym strzałem, jak i dzięki precyzyjnemu podaniu obsłużyć lepiej ustawionych kolegów. Znaczną część swoich bramek zdobywa precyzyjnymi strzałami spoza pola karnego, w tym z rzutów wolnych. Może grać zarówno w środku pola, jako typowa „dziesiątka”, jak i na skrzydłach. Choć naturalnie prawonożny, Coutinho potrafi dobrze posługiwać się obiema stopami.
Brazylijski napastnik Careca przyznał w 2010 roku, że Philippe z uwagi na swoją kreatywność przypomina mu Zico, zaś Mauricio Pochettino trzy lata później dostrzegł w młodym zawodniku podobne cechy co u Messiego czy Ronaldinho. Argentyński menedżer stwierdził także, że Coutinho ma „magię w swoich stopach”. Z kolei Brendan Rodgers, ówczesny trener Liverpoolu opowiadając o wpływie Brazylijczyka na dyspozycję zespołu, wspomniał o „złotym pyle” w jego zagraniach. Zawodnik otrzymywał także wyrazy najwyższego uznania od swoich kolegów z drużyny.
Wśród swoich idoli, jako młody, obiecujący zawodnik Coutinho wymieniał rodaków – Kakę i Ronaldinho.
Statystyki.
Klubowe.
"Aktualne na dzień 12 grudnia 2021"
Życie osobiste.
Philippe jest najmłodszym dzieckiem architekta José „Zé” Carlosa i Esmeraldiny „Diny”, którzy przenieśli się do Rio ze stanu Bahia; ma dwóch braci – Cristiano i Leandro – starszych o odpowiednio 19 i 15 lat. Jest żonaty z Aine, pochodzącą z tej samej okolicy przyjaciółką z dzieciństwa. Para poznała się w 2007 roku, a pięć lat później wzięła ślub. Mają córkę Marię urodzoną w grudniu 2015 roku. Tatuaże na obu rękach stanowią hołd dla najbliższej rodziny; na ramieniu znajduje się również inskrypcja „Nigdy nie przestawaj marzyć”. Philippe jest zadeklarowanym chrześcijaninem.

</doc>
<doc id="2077587" url="https://pl.wikipedia.org/wiki?curid=2077587" title="Cornelia Pröll">
Cornelia Pröll

Cornelia Pröll (ur. 21 stycznia 1961 w Kleinarl) – austriacka narciarka alpejska.
Kariera.
W zawodach Pucharu Świata zadebiutowała 11 marca 1978 roku w Bad Kleinkirchheim, gdzie zajęła 13. miejsce w zjeździe. Pierwsze punkty wywalczyła 4 lutego 1979 roku w Pfronten, gdzie zajęła siódme miejsce w tej samej konkurencji. Na podium zawodów tego cyklu pierwszy raz stanęła 7 stycznia 1980 roku w Pfronten, kończąc rywalizację w zjeździe na drugiej pozycji. W zawodach tych rozdzieliła dwie Szwajcariki: Marie-Theres Nadig i Doris de Agostini. W kolejnych startach jeszcze trzy razy stawała na podium, za każdym razem w zjeździe: 8 stycznia 1981 roku w Pfronten była najlepsza, a 29 stycznia 1981 roku w Megève i 8 lutego 1981 roku w Haus zajęła trzecie miejsce. W sezonie 1980/1981 zajęła szesnaste miejsce w klasyfikacji generalnej, a w klasyfikacji zjazdu była trzecia.
Wystartowała na igrzyskach olimpijskich w Lake Placid w 1980 roku, gdzie zajęła 22. miejsce w zjeździe. Była też piętnasta w tej konkurencji podczas mistrzostw świata w Schladming w 1982 roku.
Jej siostra Annemarie Moser-Pröll również uprawiała narciarstwo alpejskie.

</doc>
<doc id="2077588" url="https://pl.wikipedia.org/wiki?curid=2077588" title="Kościół św. Marcina Biskupa w Jasienicy Dolnej">
Kościół św. Marcina Biskupa w Jasienicy Dolnej

Kościół pod wezwaniem św. Marcina Biskupa w Jasienicy Dolnej - w miejscowości Jasienica Dolna w województwie opolskim, w powiecie nyskim, w gminie Łambinowice. Kościół parafialny należący do parafii pod wezwaniem św. Marcina Biskupa, w Jasienicy Dolnej, w Dekanacie Skoroszyce, w Diecezji Opolskiej.

</doc>
<doc id="2077593" url="https://pl.wikipedia.org/wiki?curid=2077593" title="Kościół św. Mateusza w Mańkowicach">
Kościół św. Mateusza w Mańkowicach

Kościół pod wezwaniem św. Mateusza w Mańkowicach - w miejscowości Mańkowice w województwie opolskim, w powiecie nyskim, w gminie Łambinowice. Kościół filialny należący do parafii pod wezwaniem św. Marcina Biskupa, w Jasienicy Dolnej, w Dekanacie Skoroszyce, w Diecezji Opolskiej.

</doc>
<doc id="2077596" url="https://pl.wikipedia.org/wiki?curid=2077596" title="Australian Open 2002 (gra podwójna mężczyzn)">
Australian Open 2002 (gra podwójna mężczyzn)



</doc>
<doc id="2077600" url="https://pl.wikipedia.org/wiki?curid=2077600" title="Huta Gliwice">
Huta Gliwice

Huta Gliwice – zlikwidowana huta znajdująca się niegdyś w Gliwicach.
Historia.
Początki hutnictwa na terenie Gliwic mają swoje korzenie jeszcze przed rewolucją przemysłową XIX wieku i oparte były o funkcjonujące wcześniej kuźnie. Spis geograficzno-topograficzny miejscowości leżących w Prusach z 1835 roku, którego autorem jest J.E. Muller notuje kolonię Gliwic o nazwie "Eisengiesserei bei Gliwitz" podając także jej nazwę w języku polskim "Gliwicka Huta".
W 1867 roku dwaj niemieccy przemysłowcy Salomon Huldschinsky i Albert Hahn (1824-1898) założyli wytwórnię rur, którą nazwali "Hahn und Huldschinsky". W 1889 roku zakład rozbudowano o stalownię wyposażoną w cztery piece martenowskie i walcownię uniwersalną oraz podjęto produkcję kół kolejowych i obręczy do zestawów kołowych. W późniejszym okresie zainstalowano prasę hydrauliczną i uruchomiono ciągarnię rur. W 1894 roku zakład przekształcono w spółkę akcyjną pod nazwą "Huldschinskysche Hüttenwerke AG". W 1904 huta stała się częścią koncernu "Oberschlesische Eisenbahn-Bedarfs AG". W 1908 wybudowano reprezentacyjny gmach dyrekcji przy obecnej ul. ks. Herberta Hlubka. W czasie I wojny światowej zakład przestawiono na produkcję wojenną, głównie pocisków artyleryjskich i części do armat. Stan zatrudnienia huty wynosił wówczas 6500 robotników. W czasie II wojny światowej huta zatrudniała 20 tys. osób. Po roku 1945 huta nosiła nazwę "1 Maja" i specjalizowała się m.in. w produkcji zestawów kołowych dla kolejnictwa. Zakład zamknięto w 2000 r. 1 lipca 2015, w związku z zakończeniem postępowania upadłościowego, Huta Gliwice S.A. została wykreślona z Krajowego Rejestru Handlowego 
Przez długi czas teren po hucie stał pusty. Na jej miejscu miało powstać centrum handlowe, jednak inwestor odstąpił od budowy. Nadal stoi wieża wodna, wybudowana na początku XX wieku, kiedy huta wprowadziła zamknięty obieg wody oraz zabytkowy budynek dyrekcji huty.

</doc>
<doc id="2077601" url="https://pl.wikipedia.org/wiki?curid=2077601" title="JKS Czarni Jasło">
JKS Czarni Jasło



</doc>
<doc id="2077603" url="https://pl.wikipedia.org/wiki?curid=2077603" title="Jana Gantnerová-Šoltýsová">
Jana Gantnerová-Šoltýsová

Jana Gantnerová-Šoltýsová (ur. 30 września 1959 w Kieżmarku) – słowacka narciarka alpejska reprezentująca Czechosłowację, olimpijka.
Kariera.
W zawodach Pucharu Świata zadebiutowała 3 grudnia 1975 roku w Val d’Isère, gdzie zajęła 71. miejsce w zjeździe. Pierwsze punkty wywalczyła 17 grudnia 1975 roku w Cortina d’Ampezzo, gdzie zajęła szóste miejsce w slalomie. Na podium zawodów tego cyklu pierwszy raz stanęła 14 grudnia 1979 roku w Piancavallo, kończąc rywalizację w zjeździe na trzeciej pozycji. W zawodach tych wyprzedziły ją jedynie Marie-Theres Nadig ze Szwajcarii i Austriaczka Annemarie Moser-Pröll. W kolejnych startach jeszcze dwa razy stawała na podium: 19 grudnia 1979 roku w Zell am See była druga w zjeździe, a 17 grudnia 1980 roku w Altenmarkt-Zauchensee w tej samej konkurencji była najlepsza. W sezonie 1979/1980 zajęła trzynaste miejsce w klasyfikacji generalnej, a w klasyfikacji zjazdu była piąta.
Wystartowała na igrzyskach olimpijskich w Innsbrucku w 1976 roku, gdzie zajęła 25. miejsce w gigancie i 33. w zjeździe, a slalomu nie ukończyła. Podczas rozgrywanych cztery lata później igrzysk w Lake Placid była dziesiąta w zjeździe, w gigancie zajęła 21. miejsce, a slalomu ponownie nie ukończyła. Brała również udział w igrzyskach olimpijskich w Sarajewie w 1984 roku, plasując się na piątej pozycji w zjeździe, a w gigancie nie ukończyła drugiego przejazdu. Była też między innymi piętnasta w kombinacji na mistrzostwach świata w Schladming w 1982 roku.
Podczas Zimowych Igrzysk Olimpijskich 2010 pełniła funkcję zastępczyni słowackiego szefa misji olimpijskiej w Whistler.
Była chatarką w tatrzańskim schronisku nad Zielonym Stawem.
Jej córka, Jana Gantnerová, również uprawiała narciarstwo alpejskie.

</doc>
<doc id="2077605" url="https://pl.wikipedia.org/wiki?curid=2077605" title="Nadieżda Patrakiejewa">
Nadieżda Patrakiejewa

Nadieżda Nikołajewna Andrejewa-Patrakiejewa (ros. Надежда Николаевна Андреева-Патрикеева, ur. 30 września 1959 w Kirowsku, zm. 11 sierpnia 2014 w Moskwie) – rosyjska narciarka alpejska reprezentująca ZSRR.
Kariera.
W zawodach Pucharu Świata zadebiutowała w sezonie 1977/1978. Pierwsze punkty wywalczyła 26 stycznia 1979 roku w Schruns, gdzie zajęła dziesiąte miejsce w kombinacji. Na podium zawodów tego cyklu pierwszy raz stanęła 29 lutego 1980 roku w Waterville Valley, kończąc rywalizację w slalomie na drugiej pozycji. W zawodach tych rozdzieliła swą rodaczkę, Francuzkę Perrine Pelen i Hanni Wenzel z Liechtensteinu. W kolejnych startach jeszcze jeden raz stanęła na podium: 21 grudnia 1980 roku w Bormio ponownie była druga w slalomie. Tym razem uplasowała się między Pelen, a Eriką Hess ze Szwajcarii. W sezonie 1979/1980 zajęła 20. miejsce w klasyfikacji generalnej, a w klasyfikacji slalomu była dziewiąta.
Wystartowała na igrzyskach olimpijskich w Lake Placid w 1980 roku, gdzie zajęła szóste miejsce w slalomie i dwunaste w gigancie. Podczas rozgrywanych cztery lata później igrzysk w Sarajewie slalom ukończyła na 14. pozycji, a giganta na 29. miejscu. Była też między innymi jedenasta w kombinacji na mistrzostwach świata w Garmisch-Partenkirchen w 1978 roku i gigancie podczas mistrzostw świata w Schladming w 1982 roku.
Jej mężem był Władimir Andriejew.
Zmarła 11 sierpnia 2014 roku w Moskwie.

</doc>
<doc id="2077609" url="https://pl.wikipedia.org/wiki?curid=2077609" title="Nicola Spiess">
Nicola Spiess



</doc>
<doc id="2077610" url="https://pl.wikipedia.org/wiki?curid=2077610" title="Wanda Bieler">
Wanda Bieler

Wanda Bieler (ur. 7 lipca 1959 w Gressoney-Saint-Jean) – włoska narciarka alpejska.
Kariera.
W zawodach Pucharu Świata zadebiutowała w sezonie 1975/1976. Pierwsze punkty wywalczyła 21 stycznia 1976 roku w Badgastein, gdzie zajęła piąte miejsce w zjeździe. Na podium zawodów tego cyklu jedyny raz stanęła 8 marca 1981 roku w Aspen, kończąc rywalizację w gigancie na trzeciej pozycji. W zawodach tych wyprzedziły ją jedynie Tamara McKinney z USA i Erika Hess ze Szwajcarii. W kolejnych startach jeszcze dwa razy była blisko podium: 08 grudnia 1980 roku w Limone Piemonte i 4 lutego 1981 roku w Zwiesel była czwarta w gigancie. W sezonie 1980/1981 zajęła 17. miejsce w klasyfikacji generalnej, a w klasyfikacji giganta była dziewiąta.
Wystartowała na igrzyskach olimpijskich w Innsbrucku w 1976 roku, gdzie zajęła ósme miejsce w slalomie, dwudzieste w zjeździe, a giganta nie ukończyła. Podczas rozgrywanych cztery lata później igrzysk w Lake Placid startowała w gigancie, ale nie ukończyła rywalizacji. Była też między innymi piętnasta w slalomie na mistrzostwach świata w Schladming w 1982 roku.
Jej kuzyn, Franco Bieler, także był narciarzem alpejskim.

</doc>
<doc id="2077612" url="https://pl.wikipedia.org/wiki?curid=2077612" title="Odpowiedni trup">
Odpowiedni trup

Odpowiedni trup (tytuł oryginału: "Le mort qu'il faut") – powieść obozowa hiszpańskiego pisarza Jorge Semprúna z 2001 (wydanie polskie – 2002, Spółdzielnia Wydawnicza „Czytelnik”).
Treść.
Osią powieści są przeżycia autobiograficzne autora z niemieckiego obozu koncentracyjnego w Buchenwaldzie, związane z poszukiwaniem ciała, które mogłoby uratować życie bohatera w drodze zamiany danych osobowych. Pewnego dnia do obozu przychodzi list z Berlina, z zarządu obozów koncentracyjnych z zapytaniem o losy autora. Podziemna organizacja komunistyczna w obozie ustala treść listu i podejmuje działania mające na celu podmianę danych osobowych ciała o podobnych cechach wyglądu zewnętrznego. Narracja jest jednak tylko pretekstem dla licznych dygresji, dotyczących obozowego życia, moralności czasów zagłady, europejskiej kondycji duchowej od czasów hiszpańskiej wojny domowej do II wojny światowej. Autor opisuje wielonarodową społeczność obozową (weterani hiszpańscy, Francuzi z ruchu oporu, Rosjanie, Polacy, niemieccy antyfaszyści i inni). Charakteryzuje podstawowe problemy dnia codziennego (głód, biegunki, fatalne warunki lokalowe), ale także głębsze dylematy jednostkowe, z jakimi stykali się więźniowie na co dzień (m.in. stosunek do tzw. "muzułmanów" – więźniów całkowicie zrezygnowanych i dogorywających). Rozważa także ślepy zaułek, jakim stał się komunizm w XX wieku i porównuje go do świata faszyzmu w Niemczech (liczne są wybiegnięcia w przyszłość, do realiów powojennych i do Zimnej wojny). Pojawiają się postacie niemieckich komunistów więzionych w Buchenwaldzie – m.in. Waltera Bartela i Ernsta Busse, a także francuskiego socjologa – Maurice'a Halbwachsa
Ostatecznie sprawa listu okazuje się błahostką – chodzi o zapytanie sformułowane przez ambasadora hiszpańskiego o warunki w jakich przetrzymywany jest Semprun w obozie.
Autor o swoim pochodzeniu często powiadał: "tak naprawdę, to jestem więźniem Buchenwaldu".
Wydanie.
"Odpowiedni trup" jest czwartą książką o tematyce obozowej Sempruna i trzecią wydaną w Polsce (po "Wielkiej podróży" – 1964 i "Omdleniu" – 1969).

</doc>
<doc id="2077615" url="https://pl.wikipedia.org/wiki?curid=2077615" title="Han Xiandi">
Han Xiandi

Liu Xie, znany jako Han Xiandi, Xian Di (; ur. 21 kwietnia 181, zm. 234), panował między 189 a 220. Był ostatnim cesarzem Chin z dynastii Han. Został zmuszony siłą do abdykacji na rzecz syna generała Cao Cao, Cao Pi pozostając jedynie z tytułem księcia Shanyang.
Xiandi był synem cesarza Linga i bratem cesarza Shaodi (znanego później jako Liu Bian króla Hongnong.) Zasiadł na tronie w 189 roku po usunięciu jego brata z tronu przez generała Dong Zhuo. To posunięcie było widocznym znakiem dla innych możnowładców, że Dong posiada kontrolę nad nowym cesarzem. Jednakże, po zamordowaniu Dong Zhuo w 192, Xiandi, który był jedynie marionetką, znalazł się w trudnej sytuacji. W Luoyang dowódcy wojskowi uznali formalnie jego władzę, ale nie udzielili mu żadnej pomocy. W końcu, w 196 Xiandi podporządkował się woli generała Cao Cao. Generał wykorzystując wpływ jaki miał na cesarza, rozpoczął kampanie wojskowe, których ekspansja została dopiero zatrzymana pokonaniem Cao Cao przez Sun Quana w bitwie o Czerwone Klify. Wpłynęło to na pozostawienie poza wpływami Cesarstwa Han ziem Sun Quana (księstwo Wu) i Liu Beia. W 220, dynastia Han definitywnie upadła na rzecz syna Cao Cao, Cao Pi. Koniec 400-letniego panowania dynastii Han rozpoczęło okres Trzech Królestw.
Mimo że Xiandi został zdegradowany do rangi szlacheckiej (księcia Shanyang), żył komfortowo i cieszył się doskonałym traktowaniem. Xiandi zmarł w 234 roku w wieku 54 lat, 14 lat po upadku jego dynastii.
Obraz cesarskiej rodziny.
Przyszły cesarz Xian urodził się w 181 roku, jako dziecko cesarza Linga i jego konkubiny Wang. Podczas jej ciąży, konkubina Wang bojąc się żony cesarza, cesarzowej He, wzięła leki powodujące poronienie, ale nie zadziałały na jej organizm. Niedługo potem wydała na świat księcia Xie. Zazdrosna cesarzowa He otruła ją poprzez dodanie trucizny do jej ryżowej kaszy. Cesarz Ling był wściekły i chciał cesarzową usunąć, ale eunuchowie błagali o jej sprawie przez co nie została odsunięta od dworu cesarskiego. Książę Xie został wychowany osobiście przez cesarzową-matkę Dong i był znany jako „panicz Dong” (z tego powodu mówi się, że przesądziło to o jego wejściu na tron. Cesarz Ling miał wielu synów, ale tylko książę Xie i jego starszy brat książę Bian byli znani pod tym tytułem. Książę Bian, który był wychowywany przez maga Shi Zimiao (史子眇), znany był pod tytułem „panicza Shi”. Książę Bian został urodzony przez cesarzową i był starszy, ale cesarz Ling widział jego zachowanie jako będącego niedostatecznie poważnego i dlatego rozważał czy książę Xie nie miałby zostać następcą, ale jego wahanie spowodowało, że nie podjął decyzji.
Kiedy zmarł cesarz Ling w 189 roku, potężny eunuch, któremu wierzył, Jian Shuo chciał najpierw zabić brata cesarzowej He, He Jina i posadzić księcia Xie na tronie. Wpadł jednak w pułapkę na spotkaniu z He i musiał uznać za cesarza księcia Bian. Rok później młody cesarz ustanowił księcia Xie, „księciem Bohai”, a później zmienił jego tytuł na „księcia Chenliu (陈留王, Chénliúwáng).
Cesarz Xian został piętnastym władcą po Liu Bangu i ostatnim cesarzem dynastii Han.
Abdykacja i śmierć.
15 marca 220 roku zmarł dowódca cesarskiej armii Cao Cao. Spadkobierca generała, syn Cao Pi niedługo potem siłą zmusza do abdykacji cesarza Xiana na własną korzyść stając się cesarzem Wenem, kończąc tym panowanie dynastii Han. Cao Pi stabilizuje swoją dynastię „Cao Wei” (Kontroluje jednak tylko północą część państwa Han, zwaną teraz Królestwem Wei). Xiandi musi zadowolić się tytułem Księcia Shanyang. Umiera w roku 234, zostaje pochowany z szacunkiem jak poprzedni cesarze w ceremoniach Han. Jego wnuk Liu Kang (劉康) rządził księstwem przez kolejne 81 lat. Po kolejnych dwóch książętach ród cesarza Xiana wygasł z powodu najazdów barbarzyńców w okresie panowania dynastii Jin.

</doc>
<doc id="2077617" url="https://pl.wikipedia.org/wiki?curid=2077617" title="Adam Kotowski">
Adam Kotowski

Adam Kotowski herbu Kot (ur. 1626 w Komorznie, zm. 21 listopada 1693) – stolnik wyszogrodzki w latach 1676-1693, wielkorządca krakowski od 24 czerwca 1680 roku do 24 czerwca 1683 roku, starosta bolimowski w latach 1681-1683, starosta krzeczowski, sekretarz królewski w latach 1670-1678, dzierżawca ceł wielkopolskich i małopolskich w latach 1662-1684, dzierżawca ceł ruskich w latach 1669-1684, dzierżawca ceł mazowieckich w latach 1673-1684, dzierżawca ekonomii samborskiej w 1667 roku, dzierżawca dóbr żywieckich w latach 1667-1671, dzierżawca olbory olkuskiej w latach 1670-1689, dzierżawca żup krakowskich w latach 1674-1693, stronnik króla Jana Sobieskiego.
Życiorys.
Urodził się w Komorznie na Górnym Śląsku jako Adam Kot, syn chłopa pańszczyźnianego, miał także braci Macieja, Michała i Wojciecha. Zbiegł ze swojej wioski i znalazł się na dworze Jana Wielopolskiego, starosty bieckiego, a potem kasztelana wojnickiego, osoby posiadającej w tym czasie duże wpływy w Małopolsce. Jako sługa Wielopolskich został zauważony i pobierał nauki z jego synem Janem, późniejszym kanclerzem wielkim koronnym.
Dzięki poparciu Wielopolskiego Adam Kot znalazł się dworze króla Jana Kazimierza i został sekretarzem królewskim. Poślubił Małgorzatę z Durantów, córkę Jakuba, nadwornego krawca pochodzącego z Francji, która dzięki swoim talentom i inteligencji wspomagała męża w osiąganiu coraz wyższej pozycji społecznej. Jako przybysz ze Śląska, znajdującego się poza granicami Rzeczypospolitej, 20 maja 1659 roku otrzymał od Jana Kazimierza jako króla Szwecji nobilitację, zostając w ten sposób szlachcicem szwedzkim.
W latach 60. XVII wieku Kotowski zdobył znaczny majątek, m.in. w 1662 roku wraz z Wawrzyńcem Wodzickim, swym protegowanym i długoletnim wspólnikiem w interesach, otrzymał dzierżawę na cła małopolskie i wielkopolskie. W 1664 udzielał pożyczek pieniężnych. W 1667 Kotowski i Wodzicki uzyskali dzierżawę bogatej ekonomii samborskiej, a także zarządzali dobrami żywieckimi, które były prywatną własnością króla Jana Kazimierza.
W roku 1673 sejm nadał Kotowskiemu indygenat, to znaczy uzyskał on pełnię praw przysługujących szlachcie Rzeczypospolitej. W zamian wystawił on regiment dragonii na wyprawę chocimską i następnie bezterminowo ją utrzymywał. Kilka lat później na wyprawę wiedeńską oddał do dyspozycji Jana III Sobieskiego sfinansowany przez siebie poczet husarski. Uzyskanie indygenatu pozwoliło Kotowskiemu na dalsze pomnażanie majątku i godności: został żupnikiem krakowskim, a w roku 1674 on i Wodzicki otrzymali dzierżawę żup w Bochni i Wieliczce oraz mazowieckich składów soli. W 1670 Kotowski uzyskał na trzy lata dzierżawę wielkorządców krakowskich, miał także udziały w kopalniach olkuskich. Oprócz tego jako szlachcic mógł posiadać urzędy ziemskie – uzyskał liczne nadania królewskie oraz ziemskie dobra dziedziczne, położone głównie na terenie województw mazowieckiego i sandomierskiego.
W 1688, pod nieobecność Jana III i Marii Kazimiery, żona Adama, Małgorzata, witała przybywające z Paryża do Warszawy siostry sakramentki, sprowadzone do Polski za staraniem Marii Kazimiery. Małżonkowie korzystali z usług Tylmana z Gameren – dla Kotowskich zaprojektował on pałac na Nowym Mieście, wzniesiony w 1684 i zaadaptowany kilka lat później na klasztor sakramentek, dwór (obecnie nieistniejący) na rogu ulic Długiej i Miodowej, modrzewiowy kościół fundacji Kotowskiego w Klementowicach koło Puław oraz kaplicę Kotowskich w kościele św. Jacka w Warszawie z lat 1690–1694.
Kotowscy nie doczekali się potomstwa. Część ogromnego majątku jeszcze za życia przekazali na cele kościelne: dominikanie warszawscy otrzymali Borowe na Lubelszczyźnie, Kudłów w ziemi sandomierskiej, Jurki i Wolę Jurkowską koło Tarczyna, Groty i Górce koło Warszawy oraz część Zamłynia w ziemi czerskiej. Kotowski obdarował także m.in. warszawskie klasztory franciszkanów i paulinów oraz kościół w Bobrownikach.
14 czerwca 1690 zmarła Małgorzata Kotowska, a 21 listopada 1693 Adam Kotowski. Resztę majątku (dwór w Warszawie, majątki Klementowice i Kurów, wierzytelności) dziedziczyli bracia Kotowskiego. Zostali oni jednak oszukani przez referendarza koronnego Stanisława Antoniego Szczukę, który odkupił prawa do majątku za symboliczną opłatą. Kotowscy zostali pochowani w kaplicy w kościele św. Jacka na Nowym Mieście, wzniesionej według projektu Tylmana z Gameren przez Józefa Szymona Bellottiego, włoskiego architekta. Kaplica stosunkowo mało ucierpiała w czasie II wojny światowej, do dziś zdobią ją portrety małżonków Kotowskich.

</doc>
<doc id="2077618" url="https://pl.wikipedia.org/wiki?curid=2077618" title="Holly Flanders">
Holly Flanders

Holly Beth Flanders (ur. 26 grudnia 1957 w Arlington) – amerykańska narciarka alpejska.
Kariera.
W zawodach Pucharu Świata zadebiutowała w sezonie 1977/1978. Pierwsze punkty wywalczyła 26 stycznia 1979 roku w Schruns, gdzie zajęła dziesiąte miejsce w zjeździe. Na podium zawodów tego cyklu pierwszy raz stanęła 8 stycznia 1981 roku w Pfronten, kończąc rywalizację w zjeździe na trzeciej pozycji. W zawodach tych wyprzedziły ją jedynie Austriaczka Cornelia Pröll i Doris de Agostini ze Szwajcarii. W kolejnych startach jeszcze pięć razy stanęła na podium: 18 i 19 stycznia 1981 roku w Badgastein była odpowiednio pierwsza i trzecia w zjeździe, 13 lutego 1982 roku w Arosie wygrała giganta, 21 stycznia 1984 roku w Verbier zajęła drugie miejsce w zjeździe, a 3 marca 1984 roku w Mont-Sainte-Anne w tej samej konkurencji ponownie była najlepsza. W sezonie 1981/1982 zajęła 12. miejsce w klasyfikacji generalnej, a w klasyfikacji zjazdu była druga.
Wystartowała na igrzyskach olimpijskich w Lake Placid w 1980 roku, gdzie zajęła czternaste miejsce w zjeździe. Podczas rozgrywanych cztery lata później igrzysk w Sarajewie zjazd ukończyła na 16. pozycji. Była też między innymi dziewiąta w swej koronnej konkurencji na mistrzostwach świata w Schladming w 1982 roku.
Jej syn, Alex Schlopy, został narciarzem dowolnym

</doc>
<doc id="2077622" url="https://pl.wikipedia.org/wiki?curid=2077622" title="Grumman C-2 Greyhound">
Grumman C-2 Greyhound

 
C-2 Greyhound – pokładowy dwusilnikowy samolot transportowy, zaprojektowany do przewozu zaopatrzenia na lotniskowce US Navy - misje typu COD (Carrier Onboard Delivery).
Historia.
Grumman C-2A Greyhound jest pochodną konstrukcją samolotu E-2 Hawkeye. Wspólne dla obu konstrukcji są skrzydła i silniki. Różnice obejmują poszerzony kadłub wyposażony w rampę załadowczą. Jeden z dwóch prototypów swój pierwszy lot wykonał w 1964 roku. Seryjna produkcja rozpoczęła się rok później. C-2A Greyhound zastąpił w roli pokładowego samolotu transportowego wcześniejszą konstrukcję zakładów Grummana - C-1 Trader. W roku 1973 przeprowadzono konstrukcyjne modyfikacje wszystkich użytkowanych samolotów w celu przedłużenia ich zdolności operacyjnych. 
W 1984 roku US Navy zamówiła 39 nowych C-2A, które miały zastąpić starzejące się płatowce. Nowe modele nazwano C-2A(R). W nowych modelach wprowadzono ulepszenia płatowca oraz awioniki. Starsze wersje C-2A zostały wycofane ze służby w roku 1987. Dostarczanie nowych wersji C-2A(R) zostało zakończone w roku 1990.
Konstrukcja.
Zasilany przez dwa turbośmigłowe silniki Allison T56, C-2A Greyhound może dostarczyć ponad 4 500 kg ładunku. Możliwe jest również przystosowanie przestrzeni ładunkowej do przewozu pasażerów. Duża rampa z tyłu kadłuba pozwala na szybki załadunek i rozładunek towarów.
Zastosowanie nowatorskiego, poczwórnego usterzenia pionowego wymuszone było ograniczoną wysokością lotniskowych hangarów. Zewnętrzne powierzchnie sterowe umieszczone są bezpośrednio w osi silników, zapewniając skuteczną kontrolę odchylenia samolotu przy minimalnych prędkościach jakie mają miejsce w czasie startu i lądowania na lotniskowcach.
Służba.
W okresie od listopada 1985 roku do lutego 1987 roku, dywizjon VR-24 i będące na jego wyposażeniu siedem C-2A(R) wykazały wyjątkową gotowość operacyjną. Dywizjon dostarczył 910 000 kg ładunków, 910 000 kg przesyłek pocztowych i około 14 000 pasażerów. 
C-2A(R) Greyhound służyły również w czasie operacji Pustynna Tarcza, Pustynna Burza oraz Operacji Enduring Freedom.
W przyszłości wszystkie 36 użytkowanych samolotów C-2A(R) ma zostać poddane programowi „odmładzającemu” (SLEP - Service Life Extension Program). W założeniach konstrukcyjnych płatowiec miał wytrzymać 10 000 godzin nalotu lub 15 000 lądowań na lotniskowcu. Limity te pozwalają użytkować samolot do 2015 roku. Niestety limit lądowań szybko się wyczerpuje dla większości użytkowanych płatowców, dlatego opracowano program „odmładzający”, który ma zwiększyć limity odpowiednio do 15 000 godzin nalotu lub 36 000 lądowań. Kiedy program zostanie zakończony, pozwoli to użytkować samoloty do 2027 roku. W ramach „odmładzania” przewiduje się ulepszenie konstrukcji skrzydeł, aktualizację nawigacji o system GPS oraz wyposażenie samolotu w system ostrzegania przed kolizją z ziemią. Pierwszy zmodyfikowany C-2A(R) opuścił zakłady we wrześniu 2005 roku (spędził on na ziemi ponad trzy i pół roku - tyle trwało ostateczne rozwinięcie i zabudowanie programu „odmładzania” na płatowcu). Druga z maszyn jest obecnie bliska ukończenia i przewiduje się, że pozostałe 34 samoloty zostaną zmodernizowane przed upływem 5 lat.
We wrześniu 2009 roku US Navy brała pod uwagę możliwość zastąpienia samolotów C-2A(R) konstrukcją Boeinga V-22 Osprey. Jednak wówczas konstrukcja ta została odrzucona i wstrzymano się z planami zastąpienia samolotów C-2 jakąkolwiek inną konstrukcją. Sytuacja ta uległa zmianie, kiedy to na początku 2016 roku US Navy ogłosiła, iż samoloty CMV-22B, zmodernizowana wersja pionowzlotów V-22, jednak zastąpią maszyny C-2 na pokładach lotniskowców, przejmując ich zadania. Dostawy nowych samolotów mają się rozpocząć w 2020 roku.

</doc>
<doc id="2077623" url="https://pl.wikipedia.org/wiki?curid=2077623" title="Anni Kronbichler">
Anni Kronbichler

Anni Kronbichler (ur. 22 marca 1963 w Walchsee) – austriacka narciarka alpejska.
Kariera.
W zawodach Pucharu Świata zadebiutowała w sezonie 1979/1980. Pierwsze punkty wywalczyła 8 marca 1980 roku w Wysokich Tatrach, gdzie zajęła dwunaste miejsce w slalomie. Na podium zawodów tego cyklu pierwszy raz stanęła 21 grudnia 1981 roku w St. Gervais, kończąc rywalizację w slalomie na drugiej pozycji. W zawodach tych rozdzieliła Szwajcarkę Erikę Hess i Ursulę Konzett z Liechtensteinu. W kolejnych startach jeszcze sześć razy stawała na podium, za każdym razem w slalomie: 22 stycznia 1982 roku w Lenggries była druga, 16 stycznia 1983 roku w Schruns zwyciężyła, 9 lutego 1983 roku w Mariborze była trzecia, 22 stycznia 1984 roku w Verbier wygrała, 16 marca 1985 roku w Waterville Valley ponownie była trzecia, a 12 stycznia 1986 roku odniosła kolejne zwycięstwo. W sezonie 1982/1983 zajęła jedenaste miejsce w klasyfikacji generalnej, a w klasyfikacji slalomu była szósta.
Wystartowała na igrzyskach olimpijskich w Sarajewie w 1984 roku, gdzie zajęła ósme miejsce w slalomie i dwunaste miejsce w gigancie. Była też między innymi czwarta w slalomie podczas mistrzostw świata w Bormio w 1985 roku. Walkę o podium przegrała tam z Włoszką Paolettą Magoni o 0,20 sekundy.

</doc>
<doc id="2077627" url="https://pl.wikipedia.org/wiki?curid=2077627" title="Marko Tkalec">
Marko Tkalec

Marko Tkalec (ur. 17 marca 1977) – słoweński tenisista.
Kariera tenisowa.
Tkalec jako zawodowy tenisista występował w latach 1997–2009.
W rankingu gry pojedynczej Tkalec najwyżej był na 243. miejscu (1 kwietnia 2002), a w klasyfikacji gry podwójnej na 357. pozycji (28 lutego 2000).
W latach 1998–2008 reprezentował Słowenię w Pucharze Davisa. Zagrał łącznie w 41 meczach, z których w 28 zwyciężył.

</doc>
<doc id="2077631" url="https://pl.wikipedia.org/wiki?curid=2077631" title="Élisabeth Chaud">
Élisabeth Chaud

Elisabeth Chaud (ur. 7 grudnia 1960 w Puy-Saint-Vincent) – francuska narciarka alpejska.
Kariera.
W zawodach Pucharu Świata zadebiutowała 1 lutego 1977 roku w Val d’Isère, gdzie została zdyskwalifikowana w drugim przejeździe slalomu. Pierwsze punkty wywalczyła 19 marca 1979 roku w Furano, gdzie zajęła 20. miejsce w gigancie. Na podium zawodów tego cyklu pierwszy raz stanęła 22 grudnia 1981 roku w Chamonix, wygrywając rywalizację w gigancie. W zawodach tych wyprzedziła Irene Epple z RFN i Erikę Hess ze Szwajcarii. W kolejnych startach jeszcze trzy razy stawała na podium, za każdym razem w zjeździe: 13 stycznia 1982 roku w Grindelwald była trzecia, a 19 stycznia 1982 roku w Badgastein i 14 stycznia 1983 roku w Schruns zajmowała drugie miejsce. W sezonie 1981/1982 zajęła jedenaste miejsce w klasyfikacji generalnej, a w klasyfikacji zjazdu była ósma.
Wystartowała w zjeździe na igrzyskach olimpijskich w Sarajewie w 1984 roku, ale nie ukończyła rywalizacji. Był to jej jedyny start olimpijski. Podczas rozgrywanych dwa lata później mistrzostw świata w Schladming zajęła w tej samej konkurencji szesnaste miejsce.

</doc>
<doc id="2077634" url="https://pl.wikipedia.org/wiki?curid=2077634" title="Produkcja wojenna">
Produkcja wojenna



</doc>
<doc id="2077635" url="https://pl.wikipedia.org/wiki?curid=2077635" title="The Colours of Chloë">
The Colours of Chloë

The Colours of Chloë – pierwszy solowy album niemieckiego kontrabasisty jazzowego Eberharda Webera.
W pochodzącym z tej płyty utworze "No Motion Picture" Weber po raz pierwszy użył skonstruowanego przez siebie instrumentu, pięciostrunowego kontrabasu elektrycznego.
Zdaniem recenzentów kompozycje mogą być określane jako jazz symfoniczny, charakteryzuje się brzmieniem typowym dla wytwórni ECM.
Płyta nosi numer 1042 w katalogu ECM.

</doc>
<doc id="2077636" url="https://pl.wikipedia.org/wiki?curid=2077636" title="Vlastimil Vidlicka">
Vlastimil Vidlicka



</doc>
<doc id="2077637" url="https://pl.wikipedia.org/wiki?curid=2077637" title="Julia Brandtner">
Julia Brandtner

Julia Brandtner (ur. 7 lutego 1988 w Wiedniu) – austriacka piłkarka, grająca na obronie. Obecnie występuje w SV Neulengbach. W piłkę gra od szóstego roku życia. Ma za sobą występy w kadrze U-19 oraz Lidze Mistrzów.

</doc>
<doc id="2077638" url="https://pl.wikipedia.org/wiki?curid=2077638" title="Hrabstwo Grimes">
Hrabstwo Grimes

Hrabstwo Grimes – hrabstwo położone w USA w stanie Teksas. Utworzone w 1846 r. Siedzibą hrabstwa jest miasto Anderson.

</doc>
<doc id="2077640" url="https://pl.wikipedia.org/wiki?curid=2077640" title="Rewolucja serbska">
Rewolucja serbska

Rewolucja serbska (1804–1815) składała się z dwóch wystąpień ludności serbskiej znajdującej się pod panowaniem osmańskim, początkowo wymierzone przeciw miejscowym ajanom oraz janczarom, a w końcu przeciw samej Porcie, które doprowadziły do powstania z czasem autonomicznego Księstwa Serbii. Na czele I powstania serbskiego stanął Jerzy Czarny, zaś na czele drugiego – Miłosz Obrenović.
Początki serbskiego ruchu narodowego.
Serbski ruch narodowy zaczął kształtować się już pod koniec XVII wieku, był generalnie skupiony w sandżaku Smedereva (paszałyk belgradzki). Możliwe to było w dużej mierze dzięki istnieniu na ziemiach serbskich, podobnie jak w przypadku innych regionów bałkańskich Imperium Osmańskiego silnie rozwiniętej administracji lokalnej. Jednak głównym czynnikiem, który to umożliwiał była działalność metropolii prawosławnej w Peci, która utrzymywała kontakt z Cerkwią rosyjską, a zwierzchnictwem obejmowała zarówno Budę, Arad, Komarom, Dalmację, Bośnię z Hercegowiną oraz ziemie, gdzie większość stanowili Serbowie. To właśnie Cerkiew prawosławna pielęgnowała pamięć o dziedzictwie średniowiecznego Królestwa Serbii, roli świętej dynastii Nemaniczów począwszy od św. Sawy.
Początkowo główną linią serbskiego ruchu narodowego była współpraca z Monarchią Habsburską rozpoczęta w czasie wojny Imperium Osmańskiego ze Świętą Ligą. W 1688 roku wojska koalicji wkroczyły do Belgradu, na co patriarcha Arseniusz III odpowiedział wezwaniem do walki u boku chrześcijan. Odniesiono sukcesy już w 1689 roku kiedy zajęto Nisz, Skopje, Prizren oraz Stip, jednak rok później wojska tureckie ponownie przejęty nad nimi kontrolę i zaczęły maszerować na północ. Arsenije III spodziewając się masakr ze strony armii osmańskiej na ludności serbskiej w odwecie, poprowadził około 30 tysięcy rodzin ku granicy z Cesarstwem Habsburgów by osiedlić się w Wojwodinie. Była to pierwsza fala wydarzenia, które przeszło do historii pod nazwą wielkiej wędrówki Serbów (sr. Velika seoba Srba). Następna fala ruszyła już niebawem, gdy Leopold I wezwał ludy bałkańskie do powstania z gwarancją wolności religijnych i niższych podatków. Trzeba tu jednak podkreślić, że emigracja miała mieć charakter jedynie tymczasowy wobec nadziei emigrantów, że po wojnie i przejęciu ziem serbskich przez Austrię będą mogli powrócić do swoich domów.
Jednak pokój w Karłowicach nie spełnił wymagań Serbów, co nie zniechęciło ich do przyszłej współpracy z Wiedniem. Serbski udział doprowadził do spadku zaufania Porty wobec metropolii w Peci, którą początkowo zaczęto obsadzać fanariotami, zaś w 1766 całkowicie zlikwidowano.
W wyniku VI wojny austriacko-tureckiej w latach 1716–1718 podpisano pokój w Požarevcu, na mocy którego główna część ziem serbskich znalazła się pod panowaniem habsburskim. Nastąpiło przekazanie władzy Radzie Izby Dworu oraz częściowe wprowadzenie austriackich urzędników do struktur administracji lokalnej, co miało wpływ na pogorszenie stosunku Serbów do Wiednia.
W czasie VII wojny austriacko-tureckiej w latach 1736–1739 po zdobyciu Niszu przez wojska habsburskie, metropolita Peci Arseniusz IV wezwał Serbów do współpracy. Jednak w wyniku ostatecznej klęski Austrii ludność cywilna ponownie była zmuszona ruszyć za wycofującymi się wojskami Habsburgów i nastąpiła druga fala wielkiej emigracji serbskiej. Pokój w Belgradzie przekazywał Imperium Osmańskiemu uzyskane ziemie serbskie i rumuńskie w 1718, jednak przy Austrii pozostał zdobyty wtedy Banat.
Nastąpił długi okres pokoju między VII a VIII wojną austriacko-turecką. Kiedy w 1787 został on przerwany, Austriacy postanowili sformować formację złożoną z Serbów, która miała operować w Serbii, Bośni oraz Banacie pod nazwą Freicorps. Mimo zajęcia w 1789 roku Belgradu monarchia habsburska z powodu sytuacji w Europie po wybuchu wielkiej rewolucji francuskiej została zmuszona ostatecznie podpisać pokój w Swisztowie zakładający "status quo". Po tym jak Porta ogłosiła amnestię wobec Serbów, wielu z emigrantów postanowiła powrócić na obszar Imperium Osmańskiego. Po 1791 nastąpił upadek zaufania Serbów do współpracy z Wiedniem.
Geneza rewolucji serbskiej.
Po 1791 roku serbscy przywódcy skupieni byli na przywróceniu bezpieczeństwa w regionie i zmuszenie Porty do poszerzenie lokalnych praw samorządowych. Akurat Selim III, który wobec słabnięcia swojej pozycji, i wobec mocarstw, i zbuntowanych ajanów, był gotów na pewne ustępstwa. Na mocy firmanów z 1791, 1792 i 1794 roku Serbia uzyskała liczne przywileje jak prawo do zbierania podatków przez miejscowych notabli, zapewnienie o ingerencji wobec nadużyć zachodzących w cziflikach czy zakaz powrotu janczarów do Belgradu wyzwolonego spod okupacji austriackiej. Spotkało się to z ostrym sprzeciwem belgradzkich janczarów, którzy byli wysyłani ze stolicy na prowincję wskutek zagrażaniu pozycji, a nawet życiu sułtana, o czym mogli przekonać się niektórzy poprzednicy Selima III. Jednak anarchia związana z janczarami usuwanymi ze stolicy przenosiła się w miejsce, w które zostali zesłani. Na ich czele stanął zbuntowany ajan z Widina, Osman Pasvanoglu, który przeprowadził atak na Belgrad w 1797. Porta by załagodzić sytuację wysłała do Serbii Hadżi Mustafa Paszę, który prowadził politykę poszanowania praw serbskich oraz utworzył 15-tysięczną milicję serbską. Jego polityka zaowocowała wyparciem Pasvanoglu spod Belgradu w 1798 pod Widyń, gdzie został oblężony.
Tymczasem nastąpiła inwazja wojsk francuskich pod wodzą generała Napoleona Bonaparte na Egipt, który formalnie był częścią Imperium Osmańskiego. Selim III był zmuszony wycofać swoje siły z Bałkanów, by skupić się na obronie tego regionu, stąd zmuszony był podpisać porozumienie z Pasvanoglu. Uznał go za gubernatora Widina, zaś janczarom pozwolił na powrót do Belgradu. Hadżi Mustafa Pasza został zamordowany, a w paszałyku belgradzkim doszło do walk wewnętrznych, z których zwycięsko wyszli czterej przywódcy janczarów zwanych dahi, od swojej rangi w korpusie. Nastąpiła fala terroru wobec serbskich przywódców. W styczniu i lutym 1804 roku dokonano masakry miejscowych liderów w liczbie około 150 osób.
I powstanie serbskie (1804–1813).
Odpowiedzią na masakrę było powstanie, które początkowo miało spontaniczny charakter. Celem zrywu było wyparcie janczarów z paszałyku belgradzkiego oraz realizację postanowień firmanów z lat 90. XVIII wieku, stąd ruch zyskał sobie początkową akceptację Porty. W lutym 1804 zgromadzenie w Orascu, w środkowej Szumadiji wybrało Jerzego Czarnego na najwyższego wojewodę, który stanął na czele 30 000 żołnierzy. Selim III aprobując zryw wymierzony w nieposłusznych janczarów wysłał do Serbii wezyra Bośni, Abu Bekira, którego mianował paszą Belgradu. Siły dahi zostały rozbite w sierpniu 1804, jednak już w zimie i na wiosnę 1805 janczarzy spustoszyli region i wygnali Abu Bekira z powrotem do Bośni. Warto nadmienić, że Jerzy Czarny starał się szukać wsparcia w Petersburgu i w Wiedniu dla swojej działalności już w tym momencie.
Selim III jednak w 1805 roku zmienił stosunek do powstańców świadom niebezpieczeństwa związanego ze strony zrywu chrześcijańskiego, który mógłby pociągnąć za sobą inne narody bałkańskie. Wysłał więc do Serbii regularną armię osmańską, która w sierpniu starła się z Czarnym. Oznaczało to początek walki serbskiej wymierzonej w Imperium Osmańskie, a nie w janczarów jak do tej pory. W listopadzie powstańcy zdobyli Smederevo, które stało się stolicą rewolucjonistów, zaś w grudniu opanowano Belgrad, co oznaczało opanowanie całego paszałyku.
Kiedy latem 1806 roku wybuchła VII wojna rosyjsko-turecka, sytuacja Serbów uległa poprawie wobec starań obu stron o poparcie Serbów. Porta zgodziła się na serbski program zawierający m.in. wycofanie janczarów z Belgradu, obsadzenie twierdz i granic paszałyku miejscowymi oddziałami oraz autonomię w ramach Imperium Osmańskiego. Dla Rosji poparcie Serbii miało znaczenie strategiczne, gdyż obszar ten łączył Czarnogórę, która była w czasie wojny sojusznikiem Petersburga, prowadząc działania ofensywne w rejonie Kotoru i Budvy, z księstwami naddunajskimi, na których obszarze walki toczyli Rosjanie. Ostatecznie Jerzy Czarny zawarł pakt z markizem Filipem Osipowiczem Pauluccim w czerwcu 1807 roku, który zapewnił pomoc materialną dla buntowników, rozciągnięcie wpływów rosyjskich na Serbię oraz możliwość ogłoszenia konstytucji w imieniu cesarza Aleksandra I, który miał wyznaczyć gubernatora. Problem polegał na tym, że Paulucci nie był upoważniony do zawierania tego typu umów i nie miał poparcia Petersburga. Zbiegło się to z pokojem w Tylży zawartym między Francją a Rosją, podczas którego cesarz Napoleon I zainicjował negocjacje między Petersburgiem a Portą. W sierpniu podpisano rozejm rosyjsko-turecki w Slobozii, co wykluczało jakąkolwiek pomoc ze strony Rosji dla serbskich powstańców.
Równocześnie doszło do rozłamu wśród przywódców powstania. Przeciw Jerzemu Czarnemu wystąpili lokalni przywódcy, którzy byli wrażliwi na wszelkie próby nadwątlania ich pozycji na rzecz władzy centralnej. Była to odpowiedź na próby organizowania podatków oraz władzy sądowniczej przez wielkiego wojewodę. By złagodzić nastroje wśród przywódców w 1805 roku powołano Radę Rządową, która miała ich reprezentować, jednak Jerzy Czarny obsadził ją wyłącznie swoimi zwolennikami. Ostatecznym wzmocnieniem władzy Jerzego Czarnego było ogłoszenie się dziedzicznym naczelnym przywódcą w 1808 roku.
W 1808 roku doszło do kolejnych zmian na europejskiej scenie międzynarodowej. Spotkania Napoleona I z Aleksandrem I w Erfurcie zobrazowały jedynie impas w kwestii wschodniej. Tymczasem na dworze w Konstantynopolu doszło do przewrotu, w wyniku którego Selim III oraz jego następca Mustafa IV zostali obaleni, a sułtanem został Mahmud II. Nowy monarcha rozpoczął negocjację z Jerzym Czarnym jednak zakończyły się one nieporozumieniem wobec braku zgody w sprawie wytyczania granic autonomii Serbii. W 1809 roku wznowiono działania wojenne, a w sierpniu doszło do uderzenia sił osmańskich na Belgrad. Nastąpiła masowa migracja ludności serbskiej za Dunaj, zaś powstańcy zostali zepchnięci do defensywy.
Jednak także Imperium Rosyjskie wznowiło działania wojenne. W 1810 roku doszło do podpisania rosyjsko-serbskiej umowy o współpracy wojskowej, na mocy której do Serbii zaczęła napływać pomoc w postaci broni, amunicji, lekarstw oraz pieniędzy, zaś generał Michaił Kutuzow stanął na czele kampanii przeciw Imperium Osmańskiemu. Jednak wobec inwazji francuskiej na Rosję w 1812 roku nastąpiło podpisanie pokoju w Bukareszcie. Artykuł VIII traktatu zezwalał na zajęcie Serbii przez Imperium Osmańskie, które było zobligowane do udzielenia amnestii powstańcom i ustanowieniu ograniczonej autonomii, jednak także powrotu garnizonów tureckich na teren paszałyku belgradzkiego.
Władze powstańcze jednak nie zostały poinformowane o tych postanowieniach, o których dowiedziały się dopiero w toku ich realizacji przez armię osmańską. W październiku 1813 roku armia turecka zajęła Belgrad, a Jerzy Czarny oraz metropolita belgradzki Leoncjusz byli zmuszeni do wyjazdu z kraju. Oznaczało to upadek I powstania serbskiego.
II powstanie serbskie (1814–1815).
Porta zgodnie z VIII artykułem traktatu bukaresztańskiego ogłosiła powszechną amnestię, co spowodowało powrót części emigrantów z ziem austriackich, którzy przekroczyli Dunaj w 1809 roku. Nowy pasza Belgradu, Sulejman Uskupulu po opuszczeniu przez armię prowincji przeszedł do podporządkowywania sobie miejscowych notabli, w tym Miłosza Obrenowicia, oberkneznia Rudnika. Doprowadziło to do wybuchu lokalnego buntu w kwietniu 1814 roku, który początkowo spotkał się z niechęcią także znacznej części serbskich notabli świadomych wykrwawienia zasobów ludzkich w czasie I powstania serbskiego. Do ich grona zaliczał się także Miłosz. Jednak szybko okazało się, że Uskupulu nie ma zamiaru realizować wszystkich zobowiązań ustalonych w Bukareszcie, przede wszystkim tych związanych z autonomią. Wtedy też lokalny bunt przemienił się w powstanie, które objęło ponownie cały paszałyk Belgradu, a na którego czele stanął Miłosz Obrenowić.
W przeciwieństwie do I powstania serbskiego ten zryw wybuchł w dogodnej sytuacji międzynarodowej dla Serbów. Porta nie chciała przyciągać uwagi Europy, w której zakończył się okres wojen napoleońskich. Zresztą Miłosz ogłosił, że występuje przeciwko Sulejmanowi Uskupulu, a nie Porcie oczekując od Mehmeda III ugodowości. Do tego doszły naciski ze strony Petersburga o realizację VIII artykułu traktatu z Bukaresztu.
I przywódcy II powstania serbskiego, i Porcie zależało na utrzymanie pokoju w regionie. Negocjacje z Miłoszem Obrenowiciem prowadził wezyr Rumelii, Maraszli Ali Pasza, które zakończyły się w listopadzie 1815 rok i zostały potwierdzone sułtańskim firmanem.
Dorobek rewolucji serbskiej.
Powstał półautonomiczny twór państwowy pod nazwą Księstwa Serbii ściśle powiązanego z imperium osmańskim. Książę nie dzierżył dziedzicznej władzy, która dodatkowo była osłabiana przez namiestnika tureckiego i innych urzędników oraz sędziów osmańskich w Belgradzie. Dodatkowo Turcy obsadzili większość serbskich twierdz. Księstwo Serbii było kompletnie skrępowane w kwestiach polityki zagranicznej i nie uzyskało całkowitej autonomii w sprawach wewnętrznych. Już w 1817 roku Miłosz Obrenowić ogłosił się dziedzicznym monarchą, co można uznawać za faktyczne zakończenie rewolucji serbskiej, mimo że bez zatwierdzenia jakiegokolwiek z mocarstw bądź Porty był to akt zupełnie bez znaczenia.
Jednak osiągnięto bardzo dużo, poczynając od głównych celów I powstania serbskiego z zakazem wkraczania janczarów na teren paszałyku belgradzkiego na czele. Serbowie zyskali więcej przywilejów niż te, które zyskali na mocy firmanów sułtana Selima III z lat 90. XVIII wieku. Nie bez znaczenia było też zyskanie przez Serbię rodzimego księcia. Zacofany kraj wreszcie mógł skupić się na własnym rozwoju pod władzą zdolnego, choć autokratycznego Miłosza Obrenowicia, który mógł rozpocząć tworzenie administracji centralnej.
Warto też dodać, że rewolucja serbska była pierwszym udanym zrywem narodowym na Półwyspie Bałkańskim znajdującym się pod panowaniem tureckim. Jednak przebieg rewolucji był całkowicie uzależniony od międzynarodowej polityki europejskiej, także nastrojów mocarstw z monarchią habsburską i Rosją na czele. Paszałyk Belgradu był jednak terytorium znajdującym się na peryferiach Europy o małej wartości strategicznej. Stąd Petersburg w każdej chwili mógł opuścić swojego sojusznika bez większych strat, o ile przemawiały za tym interesy rosyjskie. Rewolucja serbska była wydarzeniem drugorzędnym w dziejach Europy, o znaczeniu regionalnym. Dopiero inna rewolucja w obrębie imperium osmańskiego, powstanie greckie, zyskała europejski zasięg, przyciągając międzynarodową opinie publiczną i krzyżując interesy mocarstw europejskich.
Rewolucja serbska w beletrystyce.
Obraz rewolucji serbskiej odnaleźć można w powieści historycznej Janka Veselinović pt. "Hajduk Stanko".

</doc>
<doc id="2077643" url="https://pl.wikipedia.org/wiki?curid=2077643" title="Kościół Świętej Trójcy w Jędrzejowie">
Kościół Świętej Trójcy w Jędrzejowie



</doc>
<doc id="2077644" url="https://pl.wikipedia.org/wiki?curid=2077644" title="Jednostki antyterrorystyczne">
Jednostki antyterrorystyczne



</doc>
<doc id="2077646" url="https://pl.wikipedia.org/wiki?curid=2077646" title="André Simon">
André Simon

André Louis Simon (ur. 28 lutego 1877 w Saint-Germain-des-Prés w Paryżu, zm. 5 września 1970) – francuski smakosz i znawca win, autor licznych publikacji kulinarnych, w tym dotyczących win, historyk i bibliofil.
Dzieło.
Był autorem ponad stu publikacji na tematy związane ze sztuką kulinarną. Założyciel organizacji skupiających miłośników dobrego jedzenia i znawców win, m.in.: "Wine and Trade Club", "Saintsbury Club" i "Wine and Food Society". Fundamentalną pozycją napisaną przez Simona była "Concise Encyclopoedia of Gastronomy". Inne ważne dzieło to "Bibliotheca vinaria" z 1919 (340-stronnicowy katalog win).
Życie prywatne.
Żonaty z Edith Symons, którą poślubił w 1900.

</doc>
<doc id="2077652" url="https://pl.wikipedia.org/wiki?curid=2077652" title="Hrabstwo Guadalupe (Teksas)">
Hrabstwo Guadalupe (Teksas)

Hrabstwo Guadalupe – hrabstwo położone w USA w stanie Teksas. Utworzone w 1846 r. Wchodzi w skład obszaru metropolitalnego San Antonio. Siedzibą hrabstwa jest miasto Seguin, a największym miastem New Braunfels.
Od hrabstwa Bexar oddzielone jest rzeką Cibolo Creek, natomiast od hrabstwa Caldwell oddziela je rzeka San Marcos. Ponadto hrabstwo przecina rzeka Guadalupe, od której bierze swoją nazwę. 
Demografia.
Według spisu w 2020 roku hrabstwo liczy 172,7 tys. mieszkańców, co oznacza wzrost o 23,8% od poprzedniego spisu w 2010 roku. Skład rasowy w 2020 roku wyglądał następująco:
Religia.
Członkostwo w 2010 roku: 

</doc>
<doc id="2077653" url="https://pl.wikipedia.org/wiki?curid=2077653" title="Anne-Flore Rey">
Anne-Flore Rey

Anne-Flore Rey (ur. 2 lutego 1962 w La Tronche) – francuska narciarka alpejska.
Kariera.
W zawodach Pucharu Świata zadebiutowała w sezonie 1978/1979. Pierwsze punkty wywalczyła 26 stycznia 1979 roku w Schruns, gdzie zajęła dziewiąte miejsce w kombinacji. Na podium zawodów tego cyklu pierwszy raz stanęła 6 marca 1983 roku w Mont-Tremblant, wygrywając rywalizację w gigancie. W zawodach tych wyprzedziła swą rodaczkę, Marię Epple z RFN i Szwajcarkę Erikę Hess. W kolejnych startach jeszcze dwa razy stanęła na podium: 21 marca 1983 roku w Furano wygrała slalom równoległy, a 21 stycznia 1985 roku w St. Gervais zajęła trzecie miejsce w gigancie. W sezonie 1982/1983 zajęła 20. miejsce w klasyfikacji generalnej, a w klasyfikacji giganta była ósma.
Wystartowała na igrzyskach olimpijskich w Lake Placid w 1980 roku, gdzie zajęła 25. miejsce w gigancie, a slalomu nie ukończyła. Podczas rozgrywanych cztery lata później igrzysk w Sarajewie była dziesiąta w gigancie, a rywalizacji w slalomie ponownie nie ukończyła. Zajęła też między innymi siedemnaste miejsce w gigancie na mistrzostwach świata w Schladming w 1982 roku.

</doc>
<doc id="2077655" url="https://pl.wikipedia.org/wiki?curid=2077655" title="Marie-Luce Waldmeier">
Marie-Luce Waldmeier

Marie-Luce Waldmeier (ur. 1 lipca 1960 w Ambilly) – francuska narciarka alpejska.
Kariera.
W zawodach Pucharu Świata zadebiutowała 15 grudnia 1976 roku w Cortina d’Ampezzo, gdzie zajęła 43. miejsce w zjeździe. Pierwsze punkty wywalczyła 12 stycznia 1979 roku w Les Diablerets, gdzie zajęła dziesiąte miejsce w tej samej konkurencji. Na podium zawodów tego cyklu pierwszy raz stanęła 21 stycznia 1983 roku w Megève, kończąc rywalizację w zjeździe na trzeciej pozycji. W zawodach tych wyprzedziły ją jedynie Maria Walliser ze Szwajcarii i Maria Maricich z USA. W kolejnych startach jeszcze jeden raz stanęła na podium: 3 marca 1984 roku w Mont-Sainte-Anne zajęła drugie miejsce w gigancie. W sezonie 1980/1981 zajęła 36. miejsce w klasyfikacji generalnej.
Wystartowała na igrzyskach olimpijskich w Lake Placid w 1980 roku, gdzie zajęła 16. miejsce w zjeździe. Podczas rozgrywanych cztery lata później igrzysk w Sarajewie w tej samej konkurencji zajęła 20. miejsce. Była też trzynasta w zjeździe na mistrzostwach świata w Schladming w 1982 roku.

</doc>
<doc id="2077658" url="https://pl.wikipedia.org/wiki?curid=2077658" title="Božidar Ferjančić">
Božidar Ferjančić

Božidar Ferjančić (ur. 17 lutego 1929 w Belgradzie; zm. 28 czerwca 1998 w Belgradzie) – serbski historyk, mediewista, bizantynolog. 
Redaktor periodyku "Zbornik Radova Vizantološkog Instituta". Członek Serbskiej Akademii Nauk.

</doc>
<doc id="2077659" url="https://pl.wikipedia.org/wiki?curid=2077659" title="Hrabstwo Zapata">
Hrabstwo Zapata

Hrabstwo Zapata – hrabstwo położone w USA w stanie Teksas. Utworzone w 1858 r. Siedzibą hrabstwa jest Zapata. Gospodarka zdominowana przez wydobycie gazu ziemnego. 

</doc>
<doc id="2077660" url="https://pl.wikipedia.org/wiki?curid=2077660" title="Claudine Emonet">
Claudine Emonet

Claudine Emonet (ur. 13 lutego 1962 w Sallanches) – francuska narciarka alpejska.
Kariera.
W zawodach Pucharu Świata zadebiutowała w sezonie 1979/1980. Pierwsze punkty wywalczyła 13 stycznia 1982 roku w Grindelwald, gdzie zajęła dziewiąte miejsce w zjeździe. Na podium zawodów tego cyklu pierwszy raz stanęła 15 grudnia 1982 roku w San Sicario, kończąc rywalizację w tej samej konkurencji na drugiej pozycji. W zawodach tych rozdzieliła swą rodaczkę, Caroline Attię i Heidi Wiesler z RFN. W kolejnych startach jeszcze jeden raz stanęła na podium: 20 stycznia 1985 roku w St. Gervais zajęła trzecią pozycję w zjeździe. W sezonie 1982/1983 zajęła 30. miejsce w klasyfikacji generalnej, a w klasyfikacji zjazdu była ósma.
Wystartowała na igrzyskach olimpijskich w Calgary w 1988 roku, gdzie zajęła 17. miejsce w zjeździe, 22. w supergigancie, a kombinacji nie ukończyła. Była też między innymi dziesiąta w zjeździe podczas mistrzostw świata w Vail w 1989 roku.
Jej siostra, Patricia, także była narciarką alpejską.

</doc>
<doc id="2077665" url="https://pl.wikipedia.org/wiki?curid=2077665" title="Hrabstwo Zavala">
Hrabstwo Zavala

Hrabstwo Zavala – hrabstwo położone w USA w stanie Teksas. Utworzone w 1858 r. Siedzibą hrabstwa jest Crystal City.
Przez hrabstwo przebiega gęsta sieć rzek. Rzeka Nueces odwadnia obszary środkowy i zachodni, a rzeki Leona i Frio odwadniają region wschodni. Jezioro Comanche, położone 10 km na zachód od Crystal City, jest popularne wśród sportowców.
Gospodarka.
76% areału hrabstwa stanowią pastwiska, 10% uprawy i 12% to obszary leśne. 
Religia.
W 2020 roku, 83,8% populacji to katolicy, co jest 3. co do wielkości odsetkiem w USA. Pozostali to głównie zielonoświątkowcy (7,2%), baptyści (3,7%) i inni protestanci. 

</doc>
<doc id="2077668" url="https://pl.wikipedia.org/wiki?curid=2077668" title="Maria Maricich">
Maria Maricich

Maria Maricich (ur. 30 marca 1961 w Sun Valley) – amerykańska narciarka alpejska.
Kariera.
W zawodach Pucharu Świata zadebiutowała 5 grudnia 1979 roku w Val d’Isère, gdzie zajęła 29. miejsce w zjeździe. Pierwsze punkty (w latach 1980–1991 punktowało 15 najlepszych zawodniczek) wywalczyła 14 grudnia 1979 roku w Limone Piemonte, gdzie zajęła piętnaste miejsce w kombinacji. Na podium zawodów tego cyklu jedyny raz stanęła 21 stycznia 1983 roku w Megève, kończąc rywalizację w zjeździe na drugiej pozycji. W zawodach tych rozdzieliła Marię Walliser ze Francuzkę Marie-Luce Waldmeier. W sezonie 1982/1983 zajęła 48. miejsce w klasyfikacji generalnej.
Wystartowała na igrzyskach olimpijskich w Sarajewie w 1984 roku, gdzie zajęła 19. miejsce w zjeździe. Podczas rozgrywanych dw lata wcześniej mistrzostw świata w Schladming w 1982 roku w tej samej konkurencji zajęła 26. miejsce.

</doc>
<doc id="2077672" url="https://pl.wikipedia.org/wiki?curid=2077672" title="Henryk Kowalski (1911–1982)">
Henryk Kowalski (1911–1982)

Henryk Kowalski, syn Abrama (ur. 2 lipca 1911 w Suwałkach, zm. 24 stycznia 1982 w Providence, Rhode Island USA) – polski skrzypek pochodzenia żydowskiego. (Nie należy mylić ze skrzypkiem Henrykiem Kowalskim, synem Leona, który jest jego bratem stryjecznym.)
Życiorys.
Gry na skrzypcach uczył się od czwartego roku życia u swojego ojca Abrama Kowalskiego, pełniącego funkcję kapelmistrza w orkiestrze pułkowej. Już w wieku 7 lat dawał recitale w wielu miastach Polski i był powszechnie uznany za cudowne dziecko. W wieku 10 lat wystąpił jako solista z orkiestrą Filharmonii Narodowej w Warszawie, wykonując koncert N. Paganiniego. Rok później otrzymał pierwszą nagrodę na konkursie młodych skrzypków w Warszawie. Miał pięcioro rodzeństwa, również uzdolnionego muzycznie. Jego rodzice oraz trzy siostry i brat zostali zamordowani przez Niemców podczas likwidacji getta w Brześciu nad Bugiem w 1942. Przeżyła tylko jedna siostra, Halina Kowalska, wybitna polska wiolonczelistka.
Henryk Kowalski studiował w Konserwatorium Warszawskim u profesora Józefa Jarzębskiego – ucznia Leopolda Auera. Naukę kontynuował w Paryżu u legendarnego skrzypka Jacques’a Thibaud. Do wybuchu II wojny światowej był znanym solistą, szczególnie z występów w Polskim Radiu, gdzie dawał koncerty transmitowane na żywo do USA. Uprawiał też muzykę rozrywkową i komponował popularne piosenki.
Po wybuchu wojny (w czasie podróży do rodziny w Brześciu) został schwytany przez Niemców i osadzony w obozie w Węgrowie. Udało mu się zbiec i przedostać do Brześcia, który był już w tym czasie pod okupacją radziecką. Tam spotkał rosyjskiego skrzypka Mirona Polakina, od którego otrzymał list polecający go, jako wybitnie utalentowanego artystę. Na tej podstawie został przyjęty do konserwatorium w Moskwie, gdzie kontynuował studia u Abrama Iljicza Jampolskiego.
W 1941 r. podczas występów z grupą polskich artystów we Lwowie dostał się pod okupację niemiecką i w 1942 r. został ponownie aresztowany. W więzieniu Gestapo był torturowany i skazany na śmierć. Podczas transportu na miejsce straceń, wspólnie z innym więźniem zaatakował konwojenta i uciekł. Po dłuższej tułaczce znalazł schronienie u chłopów w pobliżu Drohobycza. Tam spędził 20 miesięcy, ukrywając się za dnia w schronie wykopanym pod chlewem. Później przyłączył się do oddziału partyzantów rosyjskich.
Po wyzwoleniu spod okupacji niemieckiej przedostał się do Wiednia, gdzie rozpoczął karierę solistyczną. Austriacka prasa okrzyknęła go mianem wielkiego polskiego skrzypka. Był uwielbiany nie tylko za wirtuozerię, ale również za zdolność do wykonania dwóch koncertów skrzypcowych podczas jednego występu. Koncertował głównie z Wielką Orkiestrą Radia Wiedeńskiego pod dyrekcją Karla Ettiego. Przed powrotem do Polski odbył wielkie tournée po Czechosłowacji, gdzie porównywano go do najwybitniejszych skrzypków epoki.
Gdy znalazł się w kraju, został przywitany serdecznymi artykułami w prasie polskiej. Pracował w Polskim Radiu i dużo koncertował w różnych miastach Polski. W 1956 r. został wysłany do ZSRR w ramach wymiany kulturalnej. W zamian do Polski przyjechał Dawid Ojstrach. W ZSRR miał również znakomite recenzje. Występował z różnymi orkiestrami oraz z polskim pianistą prof. Karolem Procnerem.
W 1957 r. wraz z żoną i synkiem wyemigrował do Izraela, gdzie został profesorem skrzypiec w Haifa Music School, a jednocześnie koncertował nadal w Izraelu i Europie. W prasie izraelskiej ukazały się bardzo pochlebne recenzje z jego występów. Znany wiedeński krytyk muzyczny dr Unger napisał o nim wtedy: "Dziś mamy rzadką sposobność usłyszeć jednego z wielkich – przez Boga obdarzonych – żydowskich skrzypków, którzy wyrastają, jak grzyby po deszczu, ze wschodniej Europy – niezwykłego, niewyczerpanego źródła żydowskich talentów. Mamy Henryka Kowalskiego, jedną z ostatnich pereł wśród wielkich skrzypków."
W latach 1962–1963 Henryk Kowalski przeniósł się z rodziną do Holandii. Tam pracował w Radio Union Orchestra w Hilversum, by następnie powrócić do Izraela. Jednak dramatyczne wydarzenia związane z toczonymi przez Izrael wojnami, skłoniły go do emigracji. W kwietniu 1971 r. osiedlił się w Providence RI w USA i objął posadę profesora skrzypiec na Wydziale Muzycznym Brown University. Obywatelstwo amerykańskie otrzymał wraz z całą rodziną w 200. rocznicę powstania Stanów Zjednoczonych, 15 lipca 1976 r. W USA był uznanym artystą i pedagogiem. 6 lutego 1978 r. został zaproszony wraz z żoną przez prezydenta Jimmy'ego Cartera i panią Rosalynn Carter do Białego Domu, w gronie wyróżnionych Amerykanów polskiego pochodzenia, z którymi prezydent Carter chciał się podzielić swoimi wrażeniami z podróży do Polski. Henryk Kowalski zmarł nagle z powodu krwotoku w górnym odcinku przewodu pokarmowego, w wieku 70 lat, 24 stycznia 1982.
Był wielkim patriotą polskim i propagatorem polskiej muzyki na świecie. Tuż przed śmiercią wyszeptał: – Nie zobaczę już Polski.

</doc>
<doc id="2077673" url="https://pl.wikipedia.org/wiki?curid=2077673" title="Veronika Vitzthum">
Veronika Vitzthum

Veronika Vitzthum (ur. 11 marca 1963 w Unken) – austriacka narciarka alpejska.
W zawodach Pucharu Świata zadebiutowała w sezon 1979/1980. Pierwsze punkty wywalczyła 19 grudnia 1981 roku w Saalbach-Hinterglemm, gdzie zajęła dziewiąte miejsce w zjeździe. Na podium zawodów tego cyklu pierwszy raz stanęła 29 stycznia 1983 roku w Les Diablerets, kończąc rywalizację w zjeździe na trzeciej pozycji. W zawodach tych wyprzedziły ją jedynie Doris de Agostini ze Szwajcarii i kolejna Austriaczka, Elisabeth Kirchler. W kolejnych startach jeszcze dwa razy stanęła na podium: 7 stycznia 1984 roku w Puy-Saint-Vincent i 21 grudnia 1984 roku w Santa Caterina zajmowała drugie miejsce w zjeździe. W sezonie 1983/1984 zajęła 34. miejsce w klasyfikacji generalnej.
Nie startowała na igrzyskach olimpijskich ani mistrzostwach świata.

</doc>
<doc id="2077675" url="https://pl.wikipedia.org/wiki?curid=2077675" title="Hrabstwo Young">
Hrabstwo Young

Hrabstwo Young – hrabstwo położone w USA w stanie Teksas. Utworzone w 1856 r. Siedzibą hrabstwa jest miasto Graham. Według spisu w 2020 roku populacja spadła do 17,9 tys. mieszkańców, w tym 76,9% stanowiła ludność biała nie-latynoska i 19,4% to byli Latynosi.
W skład działalności gospodarczej hrabstwa wchodzą: wydobycie ropy naftowej, rolnictwo (gł. hodowla bydła mięsnego i uprawa pszenicy), turystyka i dzierżawa myśliwska. 
Religia.
Pod względem religijnym zdecydowana większość mieszkańców hrabstwa to ewangelikalni protestanci. W 2020 roku 10,3% populacji było katolikami, 1,3% świadkami Jehowy i 1,2% mormonami.

</doc>
<doc id="2077677" url="https://pl.wikipedia.org/wiki?curid=2077677" title="Maurício Pereira Barros">
Maurício Pereira Barros

Mura, właśc. Maurício Pereira Barros (ur. 4 lutego 1944 w Recife) - piłkarz brazylijski, występujący na pozycji prawy obrońcy.
Kariera klubowa.
Karierę piłkarską Mura rozpoczął w klubie Botafogo FR, w którym grał w 1963-1967, 1967-1969, 1970-1971. Z Botafogo dwukrotnie zdobył mistrzostwo stanu Rio de Janeiro - Campeonato Carioca w 1967 i 1968 oraz wygrał Torneio Rio-São Paulo w 1966 roku. W Botafogo 8 sierpnia 1971 w zremisowanym 0-0 meczu z Américą Rio de Janeiro Mura zadebiutował w lidze brazylijskiej. Ostatni raz w lidze Mura wystąpił 19 grudnia 1971 w przegranym 0-1 meczu z Clube Atlético Mineiro, w którym został ukarany czerwoną kartką. Ogółem wystąpił w lidze brazylijskiej w 13 meczach. W 1967 roku występował w Clube Atlético Mineiro, a w 1969 w EC Bahia. Karierę zakończył w Paysandu Belem w 1973 roku.
Kariera reprezentacyjna.
W 1964 roku Mura uczestniczył w Igrzyskach Olimpijskich w Tokio. Na turnieju Mura był podstawowym zawodnikiem i wystąpił we wszystkich trzech meczach grupowych reprezentacji Brazylii z Egiptem, Koreą Południową i Czechosłowacją.

</doc>
<doc id="2077678" url="https://pl.wikipedia.org/wiki?curid=2077678" title="Republika Środkowoafrykańska na Letnich Igrzyskach Olimpijskich Młodzieży 2010">
Republika Środkowoafrykańska na Letnich Igrzyskach Olimpijskich Młodzieży 2010

Republika Środkowoafrykańska na Letnich Igrzyskach Olimpijskich Młodzieży w Singapurze w 2010 reprezentowało 5 sportowców w 2 dyscyplinach.

</doc>
<doc id="2077679" url="https://pl.wikipedia.org/wiki?curid=2077679" title="Grzesiek">
Grzesiek



</doc>
<doc id="2077680" url="https://pl.wikipedia.org/wiki?curid=2077680" title="Heidi Wiesler">
Heidi Wiesler

Heidi Wiesler (ur. 28 marca 1960 w Staufen im Breisgau) – niemiecka narciarka alpejska reprezentująca RFN.
Kariera.
W zawodach Pucharu Świata zadebiutowała w sezonie 1975/1976. Pierwsze punkty wywalczyła 11 marca 1978 roku w Bad Kleinkirchheim, gdzie zajęła dziewiąte miejsce w zjeździe. Na podium zawodów tego cyklu jedyny raz stanęła 15 grudnia 1982 roku w San Sicario, kończąc rywalizację w zjeździe na trzeciej pozycji. W zawodach tych wyprzedziły ją jedynie dwie Francuzki: Caroline Attia i Claudine Emonet. W sezonie 1978/1979 zajęła 21. miejsce w klasyfikacji generalnej.
Wystartowała na igrzyskach olimpijskich w Sarajewie w 1984 roku, gdzie zajęła 14. miejsce w zjeździe. Podczas rozgrywanych sześć lat wcześniej mistrzostw świata w Garmisch-Partenkirchen w 1978 roku w tej samej konkurencji zajęła siedemnaste miejsce.

</doc>
<doc id="2077681" url="https://pl.wikipedia.org/wiki?curid=2077681" title="Hrabstwo Yoakum">
Hrabstwo Yoakum

Hrabstwo Yoakum – hrabstwo położone w USA w stanie Teksas. Utworzone w 1876 r. Siedzibą hrabstwa jest miasto Plains. Według spisu w 2020 roku liczy 7694 mieszkańców, w tym 69,1% stanowili Latynosi. 

</doc>
<doc id="2077682" url="https://pl.wikipedia.org/wiki?curid=2077682" title="Su-12">
Su-12

Su-12 (ros.Су-12) – czteromiejscowy samolot rozpoznawczy produkcji ZSRR z okresu po II wojnie światowej. Samolot zbudowany w oparciu o niemiecki samolot rozpoznawczy Focke-Wulf Fw 189
Historia.
W czasie II wojny światowej ZSRR nie posiadał wyspecjalizowanego samolotu rozpoznawczego, a tym bardziej samolotu wsparcia artyleryjskiego, maszyny mogącej korygować ostrzał artyleryjski. Początkowo zadania te wykonywały samoloty Po-2, Su-2, a od 1943 roku samoloty Ił-2. W listopadzie 1943 roku biuro konstrukcyjne Suchoja opracowało samolot Su-12 (robocze oznaczenie RK). Projekt oparto na konstrukcji niemieckiego samolotu Fw-189. Od pierwowzoru różnił się zwiększonymi rozmiarami oraz zastosowaniem radzieckich, mocniejszych silników ASz-62. Niestety projekt samolotu został odrzucony. Dopiero interwencja marszałka artylerii Nikołaja Woronowa spowodowała, że prototyp został przywrócony do prób w locie. Zwiększono załogę do 4 osób oraz zmieniono silniki samolotu na ASz-82 FN. Prototyp został oblatany 26 sierpnia 1947 roku. Testy wykazały szereg niedomagań samolotu, które miały być usunięte w czasie produkcji seryjnej. Rozważano produkcję samolotu w czechosłowackich zakładach Aero, które miało doświadczenie w produkcji Fw 189. W wyniku braku zdolności produkcyjnych oraz preferowaniu samolotów odrzutowych, projekt samolotu został odrzucony.
Opis konstrukcji.
Dwusilnikowy wolnonośny dolnopłat o konstrukcji całkowicie metalowej, w układzie dwubelkowym. Dwie belki kadłubowe, z gondolami silnikowymi w przedniej części i statecznikami pionowymi w ogonowej części, umieszczone pod skrzydłami. Statecznik poziomy w ogonie samolotu, łączący stateczniki pionowe. Podwozie samolotu klasyczne, wciągane do gondoli silnikowych. Śmigła czterołopatowe.

</doc>
<doc id="2077683" url="https://pl.wikipedia.org/wiki?curid=2077683" title="Republika Zielonego Przylądka na Letnich Igrzyskach Olimpijskich Młodzieży 2010">
Republika Zielonego Przylądka na Letnich Igrzyskach Olimpijskich Młodzieży 2010

Republika Zielonego Przylądka na Letnich Igrzyskach Olimpijskich Młodzieży w Singapurze w 2010 reprezentowało 2 sportowców w 2 dyscyplinach.

</doc>
<doc id="2077686" url="https://pl.wikipedia.org/wiki?curid=2077686" title="Jadran Ferluga">
Jadran Ferluga

Jadran Ferluga (ur. 13 lutego 1920 w Trieście, zm. 27 stycznia 2004 w Piranie) – słoweński historyk, bizantynolog.
Życiorys.
W 1940 internowany w południowych Włoszech. Po kapitulacji Włoch w 1943 roku wstąpił do brytyjskiej armii i był oficerem łącznikowym z jugosłowiańskimi partyzantami.
Po wojnie w 1947, rozpoczął studia historyczne na paryskiej Sorbonie. Podczas studiów w Paryżu, był współpracownikiem delegacji Jugosłowiańskiej na paryskiej konferencji pokojowej (1947). Studia ukończył w Belgradzie pod kierunkiem Georga Ostrogorskiego. W 1956 uzyskał doktorat na Uniwersytecie w Belgradzie. Od 1968 roku wykładał na uniwersytecie w Münsterze, gdzie w 1970 został profesorem. Od 1985 roku na emeryturze.

</doc>
<doc id="2077687" url="https://pl.wikipedia.org/wiki?curid=2077687" title="Mauretania na Letnich Igrzyskach Olimpijskich Młodzieży 2010">
Mauretania na Letnich Igrzyskach Olimpijskich Młodzieży 2010

Mauretania na Letnich Igrzyskach Olimpijskich Młodzieży w Singapurze w 2010 reprezentowało 4 sportowców w 1 dyscyplinie.

</doc>
<doc id="2077688" url="https://pl.wikipedia.org/wiki?curid=2077688" title="Zapora Atatürka">
Zapora Atatürka

Zapora Atatürka (tur.: Atatürk Barajı) – tama i sztuczne jezioro (jezioro Atatürk) na rzece Eufrat w regionie Anatolia Południowo-Wschodnia w Turcji. Budowana od 1983 roku, została oddana do użytku w 1992 roku. Koszt budowy wyniósł ok. 1,4 miliarda USD. Nazwana od imienia Mustafy Kemala Atatürka. 
Tama ma 1819 m długości oraz 169 m wysokości. Powstałe jezioro ma powierzchnię 817 km². Elektrownia wodna ma moc 2400 MW.
Konsekwencją powstania zapory stało się przesiedlenie z miejsca dotychczasowego zamieszkania ponad czterdziestu pięciu tysięcy osób oraz zniszczenie (zalanie) jednego z dwóch najstarszych stanowisk archeologicznych na świecie (Nevalı Çori).

</doc>
<doc id="2077690" url="https://pl.wikipedia.org/wiki?curid=2077690" title="Purity Rionoripo">
Purity Rionoripo



</doc>
<doc id="2077691" url="https://pl.wikipedia.org/wiki?curid=2077691" title="Ada Wińcza">
Ada Wińcza

Ada Wińcza (ur. w Wilnie, zm. 18 kwietnia 2007 w Johannesburgu) – znawczyni kultury i świata zwierząt Afryki Wschodniej.
Urodziła się i wychowała w Polsce. Studiowała na Uniwersytecie Stefana Batorego w Wilnie. W czasie II wojny światowej przebywała na robotach przymusowych w Niemczech. Po jej zakończeniu wyjechała do Afryki Wschodniej i mieszkała z rodziną w Tanzanii, Kenii, RPA. Trudniła się rozmaitymi zajęciami, m.in. prowadziła bekoniarnię, pracowała w rzemiośle sizalowym, a także polowała na słonie.
W czasie pobytu w Kenii wraz z mężem prowadziła safari dla zagranicznych turystów. Wyjechała z Kenii z końcem lat 70. do Johannesburga, gdzie prowadziła mały butik z pamiątkami z Afryki Wschodniej przy Mandela Square.
Jej mąż Władysław Wińcza prowadził przedsiębiorstwo „Hunters and Guides. Kenia Ltd”. Był też znanym myśliwym – wicedyrektorem „Professional Hunters Association of East Africa”.
Jej pierwszą książkę po raz pierwszy wydano w 1971 roku w Londynie.

</doc>
<doc id="2077705" url="https://pl.wikipedia.org/wiki?curid=2077705" title="Achilles i żółw">
Achilles i żółw

 – japoński film tragikomiczny z 2008 roku w reżyserii i według scenariusza Takeshiego Kitano.
Stanowi ostatnią część surrealistycznej, autobiograficznej trylogii Kitano, w skład której wchodzą także dwa jego poprzednie filmy: "Takeshis’" oraz "Niech żyje reżyser!".
Tytuł filmu pochodzi od jednego z paradoksów sformułowanych przez Zenona z Elei, który objaśniony jest w otwierającym film, animowanym prologu.
Fabuła.
Film opowiada o życiu Machisu, który od dziecka chciał być malarzem, choć nie miał do tego talentu. Poświęcił dla sztuki absolutnie wszystko, zaniedbywał pracę, rodzinę, rzucił na szalę nawet małżeństwo z kochającą go żoną, która jako jedyna naprawdę go rozumiała. Mimo tych wyrzeczeń i coraz bardziej groteskowych prób odnalezienia własnego, niepowtarzalnego stylu, Machisu pozostał niedoceniony.
Premiera.
Światowa prapremiera filmu odbyła się 28 sierpnia 2008 roku, podczas festiwalu filmowego w Wenecji, gdzie znalazł się w selekcji oficjalnej i otrzymał nagrodę krytyków. Do japońskich kin wszedł 20 września 2008. W Polsce po raz pierwszy został oficjalnie pokazany 7 sierpnia 2009, podczas Festiwalu Dwa Brzegi w Kazimierzu Dolnym i Janowcu nad Wisłą. W 2010 miała miejsce polska prapremiera telewizyjna, na antenie telewizji Cinemax.

</doc>
<doc id="2077706" url="https://pl.wikipedia.org/wiki?curid=2077706" title="Bermudy na Letnich Igrzyskach Olimpijskich Młodzieży 2010">
Bermudy na Letnich Igrzyskach Olimpijskich Młodzieży 2010

Bermudy na Letnich Igrzyskach Olimpijskich Młodzieży w Singapurze w 2010 reprezentowało 4 sportowców w 3 dyscyplinach.

</doc>
<doc id="2077711" url="https://pl.wikipedia.org/wiki?curid=2077711" title="Bój pod Berezą Kartuską">
Bój pod Berezą Kartuską

Bój pod Berezą Kartuską (określony również przez N. Daviesa jako "bitwa pod Berezą Kartuską") – starcie grupki żołnierzy polskich z oddziałem bolszewickim podczas wojny polsko-bolszewickiej
1. Potyczka w dniach 13–16 lutego 1919: 13 lutego 1919 roku oddział polskich żołnierzy (57 żołnierzy i 5 oficerów) pod dowództwem kapitana Mienickiego z grupy mjr. Władysława Dąbrowskiego o godzinie 7 rano dokonał wypadu z Prużany na przeważające siły sowieckie pod Berezą. Potyczka zakończyła się 16 lutego zwycięstwem Wojska Polskiego i zdobyciem Berezy. Do polskiej niewoli dostało się 80 żołnierzy bolszewickich. Polacy zdobyli 2 ckm. Norman Davies starcie pod Bereza Kartuską uważa za początek wojny polsko-bolszewickiej 1919-1920.
2. Bitwa pod Berezą Kartuską w dniach 21–26 lipca 1920: walki 14 Dywizji Piechoty pod dowództwem gen. Daniela Konarzewskiego z bolszewicką 10 Dywizją Strzelców dowodzoną przez Ansisa Daumanisa. Dywizja polska po walkach na Szczarą i w okolicach Baranowicz (linia okopów niemieckich) wycofała się pod Berezę i zajęła pozycje obronne nad Jasiołdą. Na przedmościu, na wschodnim brzegu, stanął jeden batalion 55 pułku piechoty wsparty dywizjonem artylerii ciężkiej. W Sielcu obronę utrzymywał 4 pułk ułanów, w Pieszczance szwadron 15 pułku ułanów, a 57 pułk piechoty od Sielca do torów kolejowych. 58 pułk piechoty i reszta 15 puł były w odwodzie w rejonie Bereza – Błudeń. 23 lipca 14 DP otrzymała dodatkowe zadanie obrony przeprawy pod Prużaną. Do obrony na tym odcinku przesunięto 58 pp i 15 puł. 24 lipca na 14 DP uderzyła 10 Dywizja Strzelców. Na lewym skrzydle 14 Dywizji nieprzyjaciel opanował Sielec. Obrona przyczółka na Jesiołdzie odparła ataki wroga. Sielec odbito kontatakiem sił 1 i 3 batalionu 57 pp. Polacy z powodzeniem walczyli tu także w dniu następnym.
26 lipca na skutek uderzeń bolszewików na Prużany, dowódca dywizji zmuszony był przerzucić większość sił na szosę prużańską. Spalono mosty na Jesiołdzie i zlikwidowano przyczółek. 27 lipca 14 DP rozpoczęła odwrót na Kobryń.

</doc>
<doc id="2077712" url="https://pl.wikipedia.org/wiki?curid=2077712" title="Abu Mazen">
Abu Mazen



</doc>
<doc id="2077714" url="https://pl.wikipedia.org/wiki?curid=2077714" title="Parafia św. Marii Magdaleny w Łambinowicach">
Parafia św. Marii Magdaleny w Łambinowicach

Parafia pod wezwaniem św. Marii Magdaleny w Łambinowicach – rzymskokatolicka parafia w miejscowości Łambinowice, w Dekanacie Skoroszyce, w Diecezji Opolskiej.
Historia parafii.
Parafia w tej miejscowości w źródłach wzmiankowana jest po raz pierwszy w roku 1273. Wtedy to wymieniony jest "Fulco plebanus de Lambinovicz", pierwszy znany z imienia proboszcz tutejszej parafii.
Parafia w Łambinowicach przestała istnieć w 1632 roku, po tym, jak wieś została splądrowana i spalona. Wówczas to, mimo że kościół odbudowano w 1654 roku, Łambinowice stały się filią parafii św. Katarzyny Aleksandryjskiej w Bielicach, później w roku 1666 filią parafii Trójcy Świętej w Korfantowie, około 1669 roku należały do parafii św. Jana Chrzciciela w Przechodzie, a od 1701 roku stały się filią parafii św. Mikołaja w Grabinie.
W 1857 roku dzięki staraniom tutejszego burmistrza Josefa Kutsche nastąpiło ponowne wznowienie działalności parafii w Łambinowicach. W latach 1907 – 1934 proboszczem parafii był ks. Alois Thomas, który w 1913 roku napisał kronikę parafii. Ostatnim niemieckim proboszczem był ks. Heribert Titze.
Obecnie parafia obejmuje swym zasięgiem miejscowości: Łambinowice, Okopy, Szadurczyce.

</doc>
<doc id="2077717" url="https://pl.wikipedia.org/wiki?curid=2077717" title="Stadler KISS">
Stadler KISS

Stadler KISS (początkowo Stadler DOSTO) – rodzina piętrowych elektrycznych i spalinowych zespołów trakcyjnych produkowana od 2010 przez szwajcarskie przedsiębiorstwo Stadler Rail. Liczba sprzedanych pojazdów tej rodziny wynosi ponad 300.
Pojazdy początkowo nosiły nazwę "DOSTO" (od niem. "Doppelstock", co znaczy "piętrowy"). Nowa nazwa handlowa "KISS" to akronim mający rozwinięcie w języku niemieckim ("Komfortabler Innovativer Spurtstarker S-Bahn-Zug"), oznaczające "Komfortowy, Innowacyjny Szybki Pociąg Podmiejski".
"KISS"-y powstają w różnych wersjach o różnej liczbie członów (od 3 do 8), dostosowane do różnych rozstawów szyn (1435 lub 1524 mm) i napięć zasilania (3 kV DC, 15 kV AC lub 25 kV AC) oraz różnym przeznaczeniu. Jednostki zostały zamówione przez przewoźników z 10 państw.
Historia.
W 2008 roku Stadler otrzymał pierwsze zamówienie na składy piętrowe – szwajcarskie koleje państwowe SBB zamówiły na potrzeby S-Bahn w Zurychu 50 jednostek 6-członowych, normalnotorowych, zasilanych napięciem 15 kV AC, o prędkości maksymalnej wynoszącej 160 km/h. Pojazdy otrzymały nazwę "DOSTO".
W czerwcu 2009 spółka otrzymała pierwsze zamówienie z Austrii – koleje Westbahn zamówiły 7 sztuk 6-członowych składów, które zostały przystosowane do prędkości 200 km/h i otrzymały przedziały bistro. Jednocześnie zmieniono nazwę jednostkę piętrowych z "DOSTO" na "KISS". Pod koniec 2009 Stadler otrzymał pierwsze zamówienie na jednostki 4-członowe i pierwsze zamówienie z Niemiec – BeNEX i Arriva Deutschland, ówcześni właściciele Ostdeutsche Eisenbahn (ODEG) złożyli zamówienie na 16 pociągów.
W 2010 roku zostały zamówione pierwsze jednostki 3-członowe i jednocześnie 2-systemowe – luksemburskie koleje państwowe Société Nationale des Chemins de Fer Luxembourgeois zamówiły 8 zespołów dostosowanych do napięcia 15 kV i 25 kV AC. W tym samym roku Stadler otrzymał również kolejne zamówienie ze Szwajcarii – koleje BLS zamówiły 28 składów 4-wagonowych, a SBB rozszerzyło zamówienie z 2008 roku o dodatkowe 24 jednostki 4-członowe.
W 2013 roku spółka otrzymała kolejne zamówienie z Niemiec – firma leasingowa Alpha Trains zamówiła 13 sztuk 6-członowych pociągów piętrowych dla WestfalenBahn. W tym samym roku producent otrzymał również pierwsze zamówienie na składy szerokotorowe i jednostki zasilane prądem 3 kV DC – rosyjski przewoźnik Aeroexpress zamówił 25 jednostek 4- i 6-członowych.
W 2015 roku, po dostarczeniu 2 jednostek do Rosji, doszło do załamania kursu rubla, przez co realizacja zamówienia została zawieszona, pomimo tego, że gotowych jednostek było więcej. Z tego powodu Stadler rozpoczął poszukiwania alternatywnych nabywców na gotowe jednostki – 5 jednostek trafiło do azerbejdżańskiego przewoźnika Azərbaycan Dəmir Yolları, a kolejne 4 zostały zamówione przez Koleje Gruzińskie.
W 2015 roku producent otrzymał pierwsze zamówienie ze Szwecji i jednocześnie pierwsze zamówienie na jednostki 5-członowe – przewoźnik Malab zamówił 33 jednostki, w 2016 roku pierwsze zamówienie ze Stanów Zjednoczonych – przewoźnik Caltrain zamówił 16 jednostek 6-członowych, a w 2017 pierwsze zamówienie z Węgier.
W 2017 roku dla przewoźnika Westbahn Stadler dostarczył pierwszą jednostkę "KISS 2" nieznacznie różnicą się od poprzedniej generacji "KISS-ów".
W 2018 roku pierwsze zamówienie na jednostki "KISS" złożyły Koleje Słoweńskie oraz zamówiono pierwsze jednostki 7-członowe.
W 2021 roku powstała pierwsze jednostka o napędzie spalinowym
Konstrukcja.
Elektryczne zespoły trakcyjne z rodziny "KISS" są pojazdami piętrowymi o budowie modułowej. Producent oferuje pociągi w wersji aglomeracyjnej i regionalnej. Ich prędkość maksymalna wynosi od 160 km/h do 200 km/h. Jednostki dostosowane są do trakcji wielokrotnej, w tym z jednopokładowymi jednostkami FLIRT.
Specyfika składów zależy od zamawiającego.
Eksploatacja.
Austria.
W czerwcu 2009 austriacki przewoźnik Westbahn złożył zamówienie na 7 piętrowych, 6-członowych składów. Pojazdy weszły do eksploatacji w grudniu 2011 na linii Wiedeń – Salzburg.
W maju 2015 przewoźnik zamówił jeszcze jedną jednostkę 6-członową oraz 9 jednostek 4-członowych, których dostawy planowane są na 2017 rok. 19 maja 2017 przewoźnik zaprezentował pierwszą gotową jednostkę.
W lipcu 2019 Deutsche Bahn kupiło wszystkie 17 jednostek należących do Westbahn. W wyniku sprzedaży przewoźnik zmuszony był do zmniejszenia taktu swoich połączeń z półgodzinnego na godzinny od grudnia 2019, kiedy przekazano pierwszą partię obejmującą 9 jednostek 4-członowych. 29 października 2019 przewoźnik zamówił 15 kolejnych sześciopokładowych pociągów wielopoziomowych, celem zastąpienia jednostek sprzedanych DB. Powodem sprzedaży taboru DB i zakupu nowego były korzystniejsze warunki finansowe.
Azerbejdżan.
W maju 2015 podczas targów kolejowych TransCaspian 2015 azerbejdżański państwowy przewoźnik Azərbaycan Dəmir Yolları zamówił 5 sztuk 4-członowych "KISS"-ów do obsługi linii Baku – Sumgait.
Pierwsze 3 jednostki: EŞ2-003, 008 i 009 zostały dostarczone bardzo szybko (dwie w czerwcu, jedna w sierpniu), ponieważ były to nieodebrane przez rosyjski Aeroexpress jednostki ЭШ2 (ESz2), w których zmieniono siedzenia w 2 klasie oraz malowanie zewnętrzne. Pierwsza z nich była gotowa 21 maja i kilka dni później wyruszyła z mińskiego zakładu Stadlera do Azerbejdżanu, zaś w dniach 12–28 czerwca przewoziła gości Igrzysk Europejskich.
Czwarty i piąty skład zostały dostarczono w czerwcu 2016. W późniejszym czasie przewoźnik zakupił jeszcze 4 podobne jednostki.
W listopadzie 2021 roku dla przewoźnika dostarczony został jeszcze 8-członowy piętrowy spalinowy zespół trakcyjny DŞ2-001 z rodziny KISS.
Gruzja.
22 kwietnia 2016 Koleje Gruzińskie zamówiły 4 sztuki 4-członowych "KISS"-ów do obsługi połączeń Tbilisi z nadmorskimi miejscowościami – Batumi, Kobuleti i Ureki. Na początku lipca dostarczono dwie jednostki 4-członowe, 22 lipca na stacji w Batumi odbyła się ich oficjalna prezentacja, a kilka dni później rozpoczęły one kursy z pasażerami. Tak szybka dostawa była możliwa, ponieważ przewoźnik otrzymał jednostki pierwotnie przeznaczone dla Rosji.
Luksemburg.
W październiku 2010 luksemburskie koleje państwowe Société Nationale des Chemins de Fer Luxembourgeois zamówiły 8 zespołów 3-wagonowych z rodziny "KISS" z opcją na dostawę kolejnych 31 pociągów.
Składy weszły do eksploatacji w grudniu 2013, skierowano je do obsługi trasy Luksemburg – Koblencja.
W kwietniu 2015 zamówiono kolejnych 11 jednostek, których początek dostaw zaplanowano na 2018 rok.
Niemcy.
W czerwcu 2019 DB Regio zamówiło 18 jednostek 4-członowych do obsługi regionu Szlezwik-Holsztyn.
W lipcu 2019 Deutsche Bahn kupiło wszystkie 17 jednostek należących do austriackiego przewoźnika Westbahn. W lutym 2020 zaprezentowano pierwszą jednostkę w barwach DB
W grudniu 2009 fundusz kapitałowy BeNEX i Arriva Deutschland, ówcześni właściciele Ostdeutsche Eisenbahn (ODEG), złożyli zamówienie na 16 pociągów "DOSTO" złożonych z 4 wagonów.
Produkcję rozpoczęto w połowie 2011 roku, a od 18 do 21 września 2012 jeden z zamówionych zespołów był prezentowany podczas targów InnoTrans w Berlinie.
W 2012 ODEG rozpoczęło eksploatację "KISS"-ów w Brandenburgii na trasach: RE 2 Wismar – Wittenberge – Berlin – Cottbus oraz RE 4 Stendal – Rathenow – Berlin – Jüterbog.
Na początku 2013 Stadler otrzymał od przedsiębiorstwa leasingowego Alpha Trains zamówienie na 13 sztuk 6-członowych pociągów piętrowych dla WestfalenBahn. Pojazdy zostały wyprodukowane w niemieckim oddziale Stadlera w Pankow, ich dostawy rozpoczęto 7 września 2015, a 13 grudnia weszły one do eksploatacji na liniach RE60 (Rheine – Osnabrück – Hanower – Brunszwik) i RE70 (Bielefeld – Herford – Minden – Hanower – Brunszwik). Pojazdy zastąpiły piętrowe wagonowe składy DB Regio prowadzone lokomotywami.
Rosja.
12 lutego 2013 rosyjski przewoźnik Aeroexpress zamówił u przedsiębiorstwa Stadler Rail 25 pojazdów "KISS" – 9 składów 6-wagonowych i 16 składów 4-wagonowych na potrzeby trzech linii łączących centrum Moskwy z lotniskami (Moskwa-Domodiedowo – Dworzec Pawelecki, Moskwa-Wnukowo – Dworzec Kijowski i Moskwa-Szeremietiewo – Dworzec Białoruski. Umowa zawierała opcję na dostawę kolejnych 13 składów
W drugiej połowie listopada 2014 dostarczono i zaprezentowano pierwszy 6-członowy skład. Został on wyprodukowany w zakładach Stadlera w Altenrhein w Szwajcarii i został przetransportowany najpierw rzeką Ren do portu w Amsterdamie, potem drogą morską do Estonii i dalej lądową do Rosji. W maju 2015 w Rosji znajdowały się 2 pociągi, które były poddawane testom i procedurze homologacyjnej. Dostawy pozostałych jednostek zostały zawieszone ze względu na dewaluację kursu rubla. W lutym 2016 zdecydowano się zmniejszyć zamówienie z pierwotnie planowanych 25 do 11 sztuk (2 sztuk 4-członowych i 9 sztuk 6-członowych), co pociągnęło za sobą konieczność rezygnacji z planowanej wcześniej obsługi nimi trasy Moskwa-Szeremietiewo – Dworzec Białoruski. W czerwcu 2016 wznowiono testy pociągów. 27 października 2017 miał miejsce inauguracyjny przejazd na trasie Dworzec Kijowski – port lotniczy Moskwa-Wnukowo, a 22 listopada na trasie Dworzec Pawelecki – port lotniczy Moskwa-Domodiedowo. W czerwcu 2018 wszystkie 11 pociągów było w ruchu, jako ostatnia do ruchu weszła jednostka 001, które wcześniej używana była wyłącznie do testów.
We wrześniu 2015 jedna jednostka została zaprezentowano podczas targów Expo 1520 w Szczerbince.
Słowenia.
W pierwszej połowie 2018 roku państwowy przewoźnik Slovenske železnice podpisały umowę na dostawę 10 "KISS"ów i 16 Flirtów.
Stany Zjednoczone.
15 sierpnia 2016 amerykański przewoźnik Caltrain złożył zamówienie na dostawę 16 sztuk 6-członowych "KISS"-ów z opcją na 96 kolejnych. Termin dostawy wyznaczono na 2019 rok, a składy zostały zamówione z myślą o połączeniu San Francisco – San Jose. Na potrzeby zamówienia podjęto decyzję o rozbudowie fabryki Stadlera w Salt Lake City. Pod koniec 2018 roku przewoźnik zdecydował się rozszerzyć zamówienie poprzez domówienie dodatkowych członów do wszystkich jednostek oraz zamówienie 3 kolejnych jednostek 7-członowych. 9 maja 2020 pierwsza gotowa jednostka została zaprezentowana.
Szwajcaria.
27 czerwca 2008 szwajcarskie koleje SBB rozpisały przetarg na 50 piętrowych składów 6-wagonowych dla szybkiej kolei miejskiej w Zurychu z opcją na kolejne pojazdy. 31 sierpnia 2008 przetarg ten wygrał Stadler Rail, który zaproponował dostawę zespołów "DOSTO".
4 czerwca 2010 Stadler rozpoczął budowę pierwszego pojazdu z tej rodziny. 30 czerwca przewoźnik skorzystał z opcji rozszerzenia pierwszego zamówienia i zakupił 24 składy 4-wagonowe. We wrześniu pierwsza jednostka została zaprezentowana podczas targów InnoTrans w Berlinie.
Dostawy pociągów z zamówienia podstawowego trwały w latach 2010–2015. Jednostki, prócz połączeń w Zurychu, obsługują także całą sieć przewoźnika. Składy kupione jako dodatkowe zostały dostarczone w latach 2012–2013 i skierowano je do obsługi połączeń "Regio Express".
W marcu 2012 koleje SBB podpisały umowę o współpracy z przedsiębiorstwem Starbucks, na mocy której od 21 listopada 2013 w dwóch pociągach piętrowych "KISS" kursujących na trasie Genewa – Sankt Gallen uruchomiono wagony-kawiarnie. Na ich dolnych pokładach można kupić kawę i ciastka na wynos, a na górnych znajdują się stoliki, fotele i kanapy.
W lipcu 2014 przewoźnik postanowił skorzystać z opcji na kolejne 19 składów 6-członowych.
Na początku 2010 koleje BLS zamówiły 28 składów 4-wagonowych z rodziny "KISS".
20 marca 2012 pierwsza gotowa jednostka została zaprezentowana w zakładach w Erlen. Od 18 do 21 września 2012 jeden z zamówionych zespołów był prezentowany podczas targów InnoTrans w Berlinie.
W grudniu 2012 wraz ze zmianą rozkładu jazdy rozpoczęto eksploatację pierwszych pociągów. Dostawy zakończono pod koniec 2014 roku.
W 2015 roku jednostki obsługiwały linie S1, S3, S6, S31 i S51 szybkiej kolei miejskiej w Bernie oraz linię Spiez – Interlaken Ost.
Zamówienie miało opcję dokupienia 3 dodatkowych jednostek, z której przewoźnik skorzystał. Ich dostawa została zaplanowana na 2017 rok.
Szwecja.
Zamówienie ze strony AB Transitio zostało złożone w imieniu spółki Mälab, która organizuje transport dla regionów Sztokholm, Södermanland, Örebro i Västmanland. Pociągi wyprodukowane przez Stadlera będą kursować na liniach: Örebro – Eskilstuna – Sztokholm – Uppsala, Sztokholm – Katrineholm – Hallsberg, Sztokholm – Norrköping – Nyköping i Sala – Linköping przez Västerås, Eskilstuna i Katrineholm.
We wrześniu 2018 jedna z jednostek została zaprezentowana w Berlinie podczas targów InnoTrans.
Węgry.
12 kwietnia 2017 węgierski państwowy przewoźnik Magyar Államvasutak podpisał ze Stadlerem umowę ramową na dostawę 40 sztuk 6-wagonowych zespołów trakcyjnych Kiss. 18 sierpnia podpisano umowę na dostawę pierwszej partii liczącej 11 sztuk. W sierpniu 2018 rząd węgierski zatwierdził finansowanie zakupu kolejnych 8 pociągów, a w grudniu podpisana została umowa pomiędzy przewoźnikiem a producentem. W lipcu 2019 gotowa była pierwsza jednostka dla MÁV i została uroczyście zaprezentowana na terenie zakładu Stadlera w węgierskim Dunakeszi. W styczniu 2020 podpisano umowę na trzecią, ostatnią partię obejmującą 21 składów. 15 marca 2020 pierwsza jednostka rozpoczęła kursowanie na trasie Budapeszt Nyugati – Cegléd – Szolnok. 21 września kursowanie rozpoczęła druga jednostka.

</doc>
<doc id="2077718" url="https://pl.wikipedia.org/wiki?curid=2077718" title="Metofenazat">
Metofenazat

Metofenazat () – organiczny związek chemiczny, lek psychotropowy, pochodna fenotiazyny o działaniu silniejszym niż chloropromazyna.
Do działań niepożądanych (słabszych i występujących rzadziej niż przy stosowaniu chloropromazyny) zalicza się sztywność mięśni, drżenie, hiperkinezę i akatyzję.

</doc>
<doc id="2077725" url="https://pl.wikipedia.org/wiki?curid=2077725" title="Kościół św. Marii Magdaleny w Łambinowicach">
Kościół św. Marii Magdaleny w Łambinowicach

Kościół pod wezwaniem św. Marii Magdaleny w Łambinowicach - w miejscowości Łambinowice w województwie opolskim, w powiecie nyskim, w gminie Łambinowice. Kościół parafialny należący do parafii pod wezwaniem św. Marii Magdaleny, w Łambinowicach, w Dekanacie Skoroszyce, w Diecezji Opolskiej.

</doc>
<doc id="2077726" url="https://pl.wikipedia.org/wiki?curid=2077726" title="Galo Blanco">
Galo Blanco

Galo Blanco Diaz (ur. 8 października 1976 w Oviedo) − hiszpański tenisista i trener tenisa.
Kariera trenerska.
Jako zawodowy tenisista występował w latach 1995−2006.
W rozgrywkach rangi ATP World Tour wygrał 1 singlowy turniej, w roku 1999 na nawierzchni ziemnej w San Marino, pokonując w finale Alberta Portasa. Ponadto w sezonie 2001 Hiszpan doszedł do finału zawodów w Acapulco, gdzie ostatecznie w pojedynku finałowym nie sprostał Gustavo Kuertenowi.
Najwyżej sklasyfikowany w rankingu singlistów był na 40. miejscu pod koniec maja 1998 roku.
Kariera trenerska.
W latach 2006−2009 był w sztabie trenerskim Feliciana Lópeza. Od sezonu 2010 do maja 2013 Blanco pełnił funkcję trenera Milosa Raonicia. W listopadzie 2013 został zatrudniony przez Filipa Peliwo, a w latach 2013−2017 pełnił funkcję trenera Karena Chaczanowa.

</doc>
<doc id="2077728" url="https://pl.wikipedia.org/wiki?curid=2077728" title="Wyspy Marshalla na Letnich Igrzyskach Olimpijskich Młodzieży 2010">
Wyspy Marshalla na Letnich Igrzyskach Olimpijskich Młodzieży 2010

Wyspy Marshalla na Letnich Igrzyskach Olimpijskich Młodzieży w Singapurze w 2010 reprezentowało 4 sportowców w 2 dyscyplinach.

</doc>
<doc id="2077730" url="https://pl.wikipedia.org/wiki?curid=2077730" title="TVN CNBC Biznes">
TVN CNBC Biznes



</doc>
<doc id="2077731" url="https://pl.wikipedia.org/wiki?curid=2077731" title="Halowe Mistrzostwa Azji w Lekkoatletyce 2006">
Halowe Mistrzostwa Azji w Lekkoatletyce 2006

2. Halowe Mistrzostwa Azji w Lekkoatletyce – zawody sportowe rozegrane w Pattayi w Tajlandii w dniach od 10 do 12 lutego 2006 roku.

</doc>
<doc id="2077733" url="https://pl.wikipedia.org/wiki?curid=2077733" title="Wiaczesław Czukanow">
Wiaczesław Czukanow

Wiaczesław Czukanow (ros. Вячеслав Михайлович Чуканов, ur. 24 kwietnia 1952) - radziecki jeździec sportowy. Złoty medalista olimpijski z Moskwy. 
Specjalizował się w konkurencji skoków przez przeszkody. Igrzyska w 1980 były jego pierwszą olimpiadą. W konkursie indywidualnym zajął dziewiąte miejsce, w drużynie triumfował. Partnerowali mu Wiktor Asmajew, Nikołaj Korolkow i Wiktor Poganowski. W igrzyskach tych udziału nie brali jeźdźcy z niektórych krajów Zachodu, należący do światowej czołówki. Po raz drugi na igrzyskach wystartował w 1988 w Seulu

</doc>
<doc id="2077734" url="https://pl.wikipedia.org/wiki?curid=2077734" title="53 Batalion Saperów (1939)">
53 Batalion Saperów (1939)

Baon saperów typ II b nr 53 (53 bsap) – oddział saperów Wojska Polskiego II RP z okresu kampanii wrześniowej.
Batalion nie występował w pokojowej organizacji wojska. 6 czerwca 1939 3 batalion saperów z Wilna sformował w alarmie baon saperów typ II b nr 53 dla Samodzielnej Grupy Operacyjnej Narew.
Struktura i obsada etatowa.
Obsada etatowa we wrześniu 1939

</doc>
<doc id="2077735" url="https://pl.wikipedia.org/wiki?curid=2077735" title="Palestyna na Letnich Igrzyskach Olimpijskich Młodzieży 2010">
Palestyna na Letnich Igrzyskach Olimpijskich Młodzieży 2010

Palestynę na Letnich Igrzyskach Olimpijskich Młodzieży w Singapurze w 2010 reprezentowało 4 sportowców w 3 dyscyplinach.

</doc>
<doc id="2077736" url="https://pl.wikipedia.org/wiki?curid=2077736" title="Keepers of the Faith">
Keepers of the Faith

Keepers Of The Faith – czwarty album studyjny amerykańskiego zespołu Terror, wydany w 2010 nakładem Century Media Records.
Płyta jest dostępna na świecie w trzech różnych wersjach.
Lista utworów.
Utwór bonusowy w wersji europejskiej
Utwory bonusowe w wersji japońskiej
Utwory bonusowe w wersji japońskiej zostały zarejestrowane podczas koncertu 23 września 2009 w Shibuya Club Asia w Tokio.

</doc>
<doc id="2077740" url="https://pl.wikipedia.org/wiki?curid=2077740" title="60 Batalion Saperów (1939)">
60 Batalion Saperów (1939)

60 Batalion Saperów (60 bsap) – oddział saperów Wojska Polskiego II RP z okresu kampanii wrześniowej.
Batalion nie występował w pokojowej organizacji wojska. Sformowany został w 1939 przez Centrum Wyszkolenia Saperów w Modlinie dla Armii „Modlin”. Od 10 września 1939 był w odwodzie dowódcy Armii „Warszawa”.
Struktura i obsada etatowa.
Obsada personalna we wrześniu 1939:

</doc>
<doc id="2077741" url="https://pl.wikipedia.org/wiki?curid=2077741" title="Syria na Letnich Igrzyskach Olimpijskich Młodzieży 2010">
Syria na Letnich Igrzyskach Olimpijskich Młodzieży 2010

Syria na Letnich Igrzyskach Olimpijskich Młodzieży w Singapurze w 2010 reprezentowało 4 sportowców w 4 dyscyplinach.

</doc>
<doc id="2077742" url="https://pl.wikipedia.org/wiki?curid=2077742" title="Flávio Almeida da Fonseca">
Flávio Almeida da Fonseca

Flávio Minuano, właśc. Flávio Almeida da Fonseca lub Flávio (ur. 9 lipca 1944 w Porto Alegre) – piłkarz brazylijski, występujący na pozycji napastnika.
Kariera klubowa.
Karierę piłkarską Flávio Minuano rozpoczął w SC Internacional w 1961 roku. Z Internacionalem zdobył mistrzostwo stanu Rio Grande do Sul - Campeonato Gaúcho w 1961 roku. W latach 1964–1969 występował w Corinthians Paulista, z którym wygrał Torneio Rio-São Paulo w 1966 oraz był królem strzelców ligi stanowej São Paulo w 1967 roku. W latach 1969–1971 występował w Fluminense FC. Z Fluminense wygrał Torneio Roberto Gomes Pedrosa oraz dwukrotnie mistrzostwa stanu Rio de Janeiro - Campeonato Carioca w 1969 i 1971 roku. Był również królem strzelców ligi stanowej Rio de Janeiro w 1969 i 1970 roku.
W 1972 wyjechał do Europy do FC Porto. Po powrocie do Brazylii w 1975 roku został zawodnikiem SC Internacional. W Internacionalu 20 sierpnia 1975 w wygranym 3-1 meczu z Figueirense Flávio Minuano zadebiutował w lidze brazylijskiej. Był to udany debiut, gdyż Flavio zdobył dwie bramki. Z Internacionalem zdobył mistrzostwo Brazylii 1975 oraz dwukrotnie mistrzostwo stanu Rio Grande do Sul - Campeonato Gaúcho w 1975 i 1976 roku. Indywidualnie Flavio został królem strzelców ligi brazylijskiej w 1975 roku. W latach 1976–1977 występował w Esporte Clube Pelotas, w którego barwach został królem strzelców ligi stanowej Rio Grande do Sul w 1977 roku.
Po odejściu z Pelotas w 1977 roku Flávio Minuano występował w Santosie FC, Figueirense, Brasílii FC i Paysandu Belem. W barwach Brasílii 28 października 1979 w przegranym 1-4 meczu derbowym Gamą Flávio Minuano wystąpił po raz ostatni w lidze brazylijskiej. Ogółem w lidze brazylijskiej rozegrał 31 meczów i strzelił 18 bramek. Karierę zakończył w boliwijskim Club Jorge Wilstermann w 1981 roku.
Kariera reprezentacyjna.
W reprezentacji Brazylii Flávio Minuano zadebiutował 3 marca 1963 w zremisowanym 2-2 towarzyskim meczu z reprezentacją Paragwaju. Był to udany debiut, gdyż Flavio w 41 min. strzelił bramkę. W tym samym roku uczestniczył w Copa América 1963, na której Brazylia zajęła czwarte miejsce. Flávio Minuano na turnieju wystąpił we wszystkich sześciu meczach z Peru (bramka), Kolumbią (2 bramki), Paragwajem, Argentyną, Ekwadorem i Boliwią (bramka). Z pięcioma bramkami Flavio został wicekrólem strzelców turnieju. Ostatni raz w reprezentacji Flavio wystąpił 28 lipca 1968 w przegranym 0-1 meczu z reprezentacją Paragwaju, którego stawką było Copa Oswaldo Cruz 1968. Ogółem w reprezentacji wystąpił 17 razy i strzelił 9 bramek.

</doc>
<doc id="2077743" url="https://pl.wikipedia.org/wiki?curid=2077743" title="Flávio Minuano">
Flávio Minuano



</doc>
<doc id="2077744" url="https://pl.wikipedia.org/wiki?curid=2077744" title="Jemen na Letnich Igrzyskach Olimpijskich Młodzieży 2010">
Jemen na Letnich Igrzyskach Olimpijskich Młodzieży 2010

Jemen na Letnich Igrzyskach Olimpijskich Młodzieży w Singapurze w 2010 reprezentowało 5 sportowców w 3 dyscyplinach.

</doc>
<doc id="2077745" url="https://pl.wikipedia.org/wiki?curid=2077745" title="61 Batalion Saperów (1939)">
61 Batalion Saperów (1939)

61 Batalion Saperów (61 bsap.) – pododdział saperów Wojska Polskiego II RP z okresu kampanii wrześniowej.
Batalion nie występował w pokojowej organizacji wojska. W 1939 1 batalion saperów Legionów sformował w I rzucie mobilizacji powszechnej 61 batalion saperów dla 41 Dywizji Piechoty. Zgodnie z planem mobilizacyjnym gotowość bojową osiągnął 4 września.
Działania bojowe.
4 września 1939 roku rozkazem dowódcy Armii „Modlin” 61 batalion saperów zadysponowano dowódcy przedmościa Modlin płk. W. Młodzianowskiemu, od świtu tego dnia obsadził mosty na Bugo-Narwi. Jeden pluton 1 kompanii saperów został wysłany do przygotowania do wysadzenia mostu kolejowego na Narwi w Orzechowie. Na rozkaz sztabu Armii „Modlin” most został wysadzony w powietrze 5 września o godz. 21, ładunkami z 60 kg materiału wybuchowego. 6 września pluton dołączył do 61 bsap., który tego dnia przemaszerował do Bożej Woli. 8 września 61 batalionowi podporządkowano 19 kompanię mostów ciężkich, 116 rezerwową kompanię saperów, 12 ciężką kolumnę pontonową, 113 i 114 lekkie kolumny pontonowe oraz 12 i 14 plutony przepraw rzecznych. Zgrupowanie to miało rozpoznać i przygotować miejsca do przeprawy, aby w ciągu jednej nocy uruchomić je na Wiśle i Narwi w rejonie Modlina. Jeden z plutonów saperów 61 batalionu wraz z dwoma plutonami parkowymi saperów, 8 września zostały skierowane do Warszawy celem przygotowania wszystkich mostów na Wiśle do wysadzenia lub zabarykadowania ich. 10 września poległo dwóch saperów. 12 września rozwiązano zgrupowanie przeprawowe. 12 i 13 września 1 i 2 kompanie saperów wykonywały prace saperskie: 1 kompania w rejonie Wołomina, 2 kompania na rzeczce Długa od Marek do Kobiałki. Prace 2 kompanii polegały na spiętrzeniu rzeczki Długa, wykonano zasieki na jej brzegach oraz zniszczono dogodne zjazdy do niej, oczyszczano przedpola przed stanowiskami piechoty. Nocą 13/14 września 61 b sap. odmaszerował do Warszawy. Większość batalionu została skierowana na Odcinek Warszawa-Wschód i sukcesywnie objęła obsadę saperską na pododcinkach „Saska Kępa”, „Grochów” i „Utrata”. Budowano zapory i przeszkody przeciwpancerne, zaopatrywano piechotę w sprzęt i materiał saperski, gromadzono w kilku punktach drut kolczasty, worki z piaskiem i materiał wybuchowy. Kompanie 61 bsap pracowały też przy budowie punktów oporu, stanowisk ogniowych, barykad itp.. 15 września w trakcie prac z 2 kompanii poległ jeden saper, a 4 
zostało rannych. 16 września 2 kompania saperów w ramach grup szturmowych z piechotą wzięła udział w natarciu zgrupowania 21 pp, a 1 kompania w zgrupowaniu 26 pp działając jak pododdział piechoty. Atak 1 kompanii nie powiódł się z uwagi na silny ostrzał niemiecki, natomiast natarcie 2 kompanii w ramach grup szturmowych piechoty odniosło sukces. Odbito zachodnią część Grochowa, wzięto jeńców z niemieckiej 11 Dywizji Piechoty. Jednak z uwagi na brak powodzenia na sąsiednim odcinku 26 pp, nocą 16/17 września oddziały płk. Sosabowskiego wycofały się na stanowiska wyjściowe. W trakcie walk poległ jeden saper, a jeden odniósł rany. 18 września 1 kompania saperów prowadziła prace fortyfikacyjne na Utracie. 19 września zostało rannych 2 saperów z 2 kompanii. 22 września w wyniku niemieckiego ostrzału artyleryjskiego poległo w 2 kompanii 5 saperów, rannych zostało 8, utracono 3 konie. 23 września patrol saperski wraz z dowódcą 1 kompanii wysadził tor kolejowy w pobliżu niemieckich linii w rejonie stacji Warszawa-Praga. Podczas wykonywania zadania patrol poniósł wysokie straty. 61 bsap do kapitulacji Warszawy wykonywał powierzone zadania, skapitulował 28 września. 
Struktura i obsada personalna.
Batalion był pododdziałem typu II b, miał w swoim składzie dwie piesze kompanie saperów z taborem na obręczach stalowych i kolumnę saperów, określaną jako narzędziowa.
Obsada personalna we wrześniu 1939:

</doc>
<doc id="2077746" url="https://pl.wikipedia.org/wiki?curid=2077746" title="Mikko Sirén">
Mikko Sirén

Mikko Sirén (ur. 31 grudnia 1975) – fiński muzyk i kompozytor, multiinstrumentalista. W 2003 roku sesyjnie jako perkusista dołączył do formacji Apocalyptica, od 2006 roku jej oficjalny członek. W 2007 roku muzyk wziął udział w nagraniach ścieżki dźwiękowej do filmu "Czarny Lód", którą skomponował Eicca Toppinen – główny kompozytor Apocalyptiki.
W 2009 roku Sirén nagrał partie perkusji na album Eliasa Viljanena zatytułowany "Fire-Hearted".
Muzyk jest endroserem instrumentów firm Paiste i Pearl.
Przypisy.
 

</doc>
<doc id="2077747" url="https://pl.wikipedia.org/wiki?curid=2077747" title="Malediwy na Letnich Igrzyskach Olimpijskich Młodzieży 2010">
Malediwy na Letnich Igrzyskach Olimpijskich Młodzieży 2010

Malediwy na Letnich Igrzyskach Olimpijskich Młodzieży w Singapurze w 2010 reprezentowało 4 sportowców w 3 dyscyplinach.

</doc>
<doc id="2077748" url="https://pl.wikipedia.org/wiki?curid=2077748" title="43 Batalion Saperów (1939)">
43 Batalion Saperów (1939)

43 Batalion Saperów (43 bsap) – pododdział saperów Wojska Polskiego.
Batalion nie występował w pokojowej organizacji wojska. Został sformowany w 1939 przez kompanię saperów KOP „Grodno”.
Formowanie i działania.
Batalion saperów typ IIb nr 43 nie występował organizacji pokojowej Wojska Polskiego. Został sformowany zgodnie z planem mobilizacyjnym „W” w sierpniu 1939 roku, w Grodnie. Jednostką mobilizującą była kompania saperów KOP „Grodno”. Batalion był organicznym pododdziałem saperów 33 Dywizji Piechoty.
Struktura i obsada personalna.
Obsada personalna we wrześniu 1939:

</doc>
<doc id="2077749" url="https://pl.wikipedia.org/wiki?curid=2077749" title="Douglas B-26 Invader">
Douglas B-26 Invader



</doc>
<doc id="2077752" url="https://pl.wikipedia.org/wiki?curid=2077752" title="Mali na Letnich Igrzyskach Olimpijskich Młodzieży 2010">
Mali na Letnich Igrzyskach Olimpijskich Młodzieży 2010

Mali na Letnich Igrzyskach Olimpijskich Młodzieży w Singapurze w 2010 reprezentowało 7 sportowców w 3 dyscyplinach.

</doc>
<doc id="2077753" url="https://pl.wikipedia.org/wiki?curid=2077753" title="48 Batalion Saperów (1939)">
48 Batalion Saperów (1939)

48 Batalion Saperów (48 bsap) – pododdział saperów Wojska Polskiego II RP.
Batalion nie występował w pokojowej organizacji wojska. Został sformowany w 1939 przez 8 batalion saperów z Torunia.
Formowanie i działania.
Batalion został sformowany 26 marca 1939, w Toruniu, według planu mobilizacyjnego „W”, w mobilizacji alarmowej, w grupie jednostek oznaczonych kolorem niebieskim. Jednostką mobilizującą był 8 batalion saperów. Równocześnie został sformowany pluton mostowy 4-tonowy nr 48. Batalion razem z plutonem mostowym został podporządkowany dowódcy Armii „Pomorze”. W składzie tej armii wziął udział w kampanii wrześniowej.
2 sierpnia 1939 roku, w koszarach 8 bsap, została zmobilizowana 2 kompania pod dowództwem porucznika służby stałej Tadeusza Jarzymowskiego, absolwenta Szkoły Podchorążych Inżynierii z 1933 roku. 2 września 48 batalion z rejonu Torunia przetransportował do Bydgoszczy człony mostowe i rozpoczął budowę przeprawy w rejonie Fordonu, po nalocie samolotów niemieckich, most rozczłonkowano i przetransportowano w rejon Solca Kujawskiego. Po licznych nalotach batalion otrzymał nowy rozkaz wieczorem 3 września, przemieścić most w rejon Torunia i następnie Złotorii, gdzie dotarł w dniu 5 września. 6 września żołnierze batalionu budowali lekkie przeprawy promowe między Toruniem a Ciechocinkiem. 9 września batalion dostał rozkaz zniszczenia mostów i przepraw i udanie się w rejon Sochaczewa. 11 września batalion wziął udział w natarciu na Sochaczew. W nocy z 11 na 12 września batalion budował most przez Bzurę. W dniu 18 września część batalionu dostała się do niewoli niemieckiej.
Struktura i obsada etatowa.
Obsada personalna we wrześniu 1939:

</doc>
<doc id="2077755" url="https://pl.wikipedia.org/wiki?curid=2077755" title="Carlton Cuse">
Carlton Cuse

Carlton Cuse (ur. 22 marca 1959 w Meksyku) – amerykański scenarzysta i producent filmowy. Współautor scenariusza m.in. dla serialu "Zagubieni".
Życiorys.
Cuse urodził się w Meksyku. Dorastał w Bostonie i hrabstwie Orange w Kalifornii. Został wychowany w wierze rzymskokatolickiej. Był studentem w Putney School. Następnie uczęszczał do Harvardu, kończąc go z tytułem magistra historii amerykańskiej.
Kariera.
Zaczął pracować wspólnie z pisarzem Jeffreyem Boamem. Uczestniczył przy tworzeniu filmów "Zabójcza broń 2", "Zabójcza broń 3" oraz "Indiana Jones i ostatnia krucjata". Swoją telewizyjną karierę scenarzysty Cuse rozpoczął pracując przy serialu Michaela Manna, "Crime Story". Współtworzył i był producentem wykonawczym uznanego przez krytyków serialu telewizji FOX, "Przygoda na dzikim zachodzie". Stworzył też sześć sezonów "Nash Bridges".
Wspólnie z Damonem Lindelofem pracował nad fantastyczno–przygodowym serialem "Zagubieni". Otrzymał za to wiele nagród, między innymi Emmy i Złoty Glob. Razem z Lindelofem napisał scenariusz między innymi do finałowego odcinka serii.

</doc>
<doc id="2077756" url="https://pl.wikipedia.org/wiki?curid=2077756" title="Rewolwer Colt Detective Special">
Rewolwer Colt Detective Special

Colt Detective Special – amerykański rewolwer, o krótkiej lufie, przeznaczony do przenoszenia w ukryciu przez detektywów policyjnych.
W 1908 firma Colt rozpoczęła sprzedaż rewolweru Colt Police Positive Special. Była to wersja rewolweru Colt Police Positive zasilana nabojem .38 Special. W 1927 na rynek trafiła wersja tego rewolweru wyposażona w lufę 51 mm która otrzymała nazwę Detective Special. Broń była oferowana funkcjonariuszom policji działającym po cywilnemu i w związku z tym potrzebującym małogabarytowej broni łatwej do ukrycia pod ubraniem. W trakcie produkcji broń dwukrotnie była modyfikowana (w latach 40. i 70. XX wieku). Od 1950 produkowana była wersja tego rewolweru wyposażona w szkielet ze stopu lekkiego pod nazwą Colt Cobra.

</doc>
<doc id="2077757" url="https://pl.wikipedia.org/wiki?curid=2077757" title="Libia na Letnich Igrzyskach Olimpijskich Młodzieży 2010">
Libia na Letnich Igrzyskach Olimpijskich Młodzieży 2010

Libia na Letnich Igrzyskach Olimpijskich Młodzieży w Singapurze w 2010 reprezentowało 7 sportowców w 7 dyscyplinach.

</doc>
<doc id="2077758" url="https://pl.wikipedia.org/wiki?curid=2077758" title="Giełda birofiliów">
Giełda birofiliów

Giełda birofiliów – zorganizowane spotkanie, na którym birofile mają możliwość sprzedaży, kupna lub zamiany akcesoriów piwnych takich jak: etykiety, butelki, kapsle, literatura, podstawki, naczynia, przedmioty informacyjno-reklamowe i inne. Często giełda birifilistyczna połączona jest z innymi imprezami o charakterze piwowarskim oraz rozrywkowym i organizowana pod patronatem lokalnego browaru.
Do najstarszych giełd birofiliów należą giełda w Grodzisku Wielkopolskim oraz w Tychach. W Grodzisku giełda organizowana jest od 1976 r. z przerwami w latach 1984, 1991, 1997, 1998. Giełda w Tychach organizowana jest natomiast bez przerwy od 1978 r.

</doc>
<doc id="2077760" url="https://pl.wikipedia.org/wiki?curid=2077760" title="47 Batalion Saperów (1939)">
47 Batalion Saperów (1939)

47 Batalion Saperów (47 bsap) – pododdział saperów Wojska Polskiego II RP z okresu kampanii wrześniowej.
Batalion nie występował w pokojowej organizacji wojska. 19 czerwca 1939 7 batalion saperów z Poznania sformował w alarmie 47 batalion saperów dla Armii Poznań.
Struktura i obsada etatowa.
Obsada personalna we wrześniu 1939:

</doc>
<doc id="2077761" url="https://pl.wikipedia.org/wiki?curid=2077761" title="Dalnyj">
Dalnyj



</doc>
<doc id="2077762" url="https://pl.wikipedia.org/wiki?curid=2077762" title="Suchoj Su-12">
Suchoj Su-12



</doc>
<doc id="2077763" url="https://pl.wikipedia.org/wiki?curid=2077763" title="65 Batalion Saperów (1939)">
65 Batalion Saperów (1939)

65 Batalion Saperów (65 bsap) – oddział saperów Wojska Polskiego.
Batalion nie występował w pokojowej organizacji wojska. Został sformowany w 1939 przez 5 batalion saperów z Krakowa.
Formowanie i działania.
65 bsap został sformowany w dniach 24-26 sierpnia 1939, w Krakowie, w mobilizacji alarmowej, w grupie jednostek oznaczonych kolorem żółtym. Jednostką mobilizującą był 5 batalion saperów. Batalion został utworzony według organizacji wojennej L.3661/mob.org. – batalion saperów typ I. Organizacja przewidywała: dowództwo batalionu, dwie kompanie saperów po trzy plutony, zmotoryzowaną kompanię saperów, pluton rozpoznawczy, pluton minerski, pluton sprzętowy, pluton odwodowy, pluton transportowy i kolumnę saperska. Po zakończeniu mobilizacji 65 bsap został podporządkowany dowódcy Armii „Kraków” i w jej składzie walczył w kampanii wrześniowej.
Po mobilizacji został; przesunięty do Oświęcimia. W dniach 4-6 września 65 bsap zniszczył mosty: na Wiśle i Sole w rejonie Oświęcimia oraz na Wiśle pod Mogiłą, a także mosty i przeprawy na Dunajcu.
12 września 1939 część batalionu w liczbie 5 oficerów oraz 150 podoficerów i saperów pod dowództwem kpt. Tadeusza Grzmielewskiego została skierowana z postoju w Dzikowie pod Baranów Sandomierski, gdzie razem z 23 bsap zbudowała przeprawę na Wiśle dla oddziałów GO „Jagmin”.
Struktura i obsada etatowa.
Obsada personalna we wrześniu 1939:

</doc>
<doc id="2077766" url="https://pl.wikipedia.org/wiki?curid=2077766" title="55 Batalion Saperów (1939)">
55 Batalion Saperów (1939)

55 Batalion Saperów (55 bsap) – pododdział saperów Wojska Polskiego II RP.
Batalion nie występował w pokojowej organizacji wojska. Został sformowany w 1939 przez 5 batalion saperów z Krakowa.
Formowanie i działania.
Zgodnie z planem mobilizacynym „W” miał zostać sformowany w II rzucie mobilizacji powszechnej, a gotowość miał osiągnąć w dniu „X+3”. Jednostką mobilizującą był 5 batalion saperów. 55 bsap miał być organicznym pododdziałem saperów 45 Dywizji Piechoty.
30 sierpnia 1939 roku została zarządzona mobilizacja powszechna. Dzień 31 sierpnia został wyznaczony pierwszym dniem mobilizacji, a dzień 6 września stawał się dniem „X”. Zgodnie z planem „W” mobilizacja batalionu miała być rozpoczęta 6 września, a zakończona trzy dni później. Na podstawie rozkazu L.dz. 23/mob.39 Naczelnego Wodza z 2 września 1939 roku mobilizacja II rzutu została przyśpieszona o dwa dni. Dniem „X” został 4 września. Tego dnia powinno rozpocząć się formowanie 55 bsap, a zakończyć 7 września 1939 roku.
Osiągnął gotowość bojową w nocy z 2/3 września. 2 września 1939 roku w skład batalionu została włączona 75 samodzielna kompania saperów i przeszedł w podporządkowanie tej 55 Dywizji Piechoty.
Organizacja i obsada personalna.
Obsada personalna 55 bsap we wrześniu 1939 roku. W nawiasach podano pokojową funkcję pełnioną przez oficerów służby stałej w 5 bsap).
Kompanie otrzymały po 7 wozów i 14 koni.

</doc>
<doc id="2077768" url="https://pl.wikipedia.org/wiki?curid=2077768" title="William Fox (ujednoznacznienie)">
William Fox (ujednoznacznienie)



</doc>
<doc id="2077770" url="https://pl.wikipedia.org/wiki?curid=2077770" title="90 Batalion Saperów (1939)">
90 Batalion Saperów (1939)

Batalion Motorowy Saperów Nr 90 (90 bsap) – pododdział saperów Wojska Polskiego II RP z okresu kampanii wrześniowej.
Batalion nie występował w pokojowej organizacji wojska. Został sformowany w 1939 przez 4 pułk saperów z Przemyśla.
Forowanie i działania.
W 1939 4 pułk saperów z Przemyśla sformował w alarmie 90 batalion saperów dla 10 Brygady Kawalerii. Jednostka została utworzona według organizacji wojennej batalionu motorowego saperów L. 3666/mob.org. Po zakończonej mobilizacji baon skoncentrował się w podkrakowskiej wówczas wiosce Skotniki, gdzie panowały złe warunki sanitarne. Po kilku dniach jednostka została przeniesiona do Modlnicy.
Struktura i obsada etatowa.
Dowództwo batalionu
1 kompania zaporowa
2 kompania przeprawowa
pluton pontonowy
pluton rozpoznawczy

</doc>
<doc id="2077800" url="https://pl.wikipedia.org/wiki?curid=2077800" title="Grupa pomorska języków lechickich">
Grupa pomorska języków lechickich

Grupa pomorska języków lechickich – hipotetyczna grupa języków lub dialektów, którymi posługiwała się i nadal posługuje się autochtoniczna ludność polskiego Pomorza Zachodniego i Pomorza Gdańskiego. Grupa ta bywa również określana jako „grupa środkowolechicka”, gdyż charakteryzują ją cechy typowe zarówno dla dialektów zachodniolechickich (język połabski), jak i wschodniolechickich (język polski).
Dość często grupie pomorskiej przypisuje się synonim „język pomorski”. Jest to określenie poniekąd kontrowersyjne, ponieważ nie jest znany dokładny stopień pokrewieństwa poszczególnych etnolektów wchodzących w jej skład. Pojęcie "języka pomorskiego" pojawia się również w dwóch innych przypadkach – jako określenie kaszubszczyzny oraz jako nazwa języka, będącego przodkiem współczesnych dialektów słowiańskich, używanych na Pomorzu. Ostatni spośród wymienionych przypadków użycia nie jest zbyt popularny wśród językoznawców, jako iż znaczna ich część doszukuje się genezy gwar pomorskich w staropolszczyźnie. Tradycyjna polska dialektologia zalicza grupę pomorską do dialektów języka polskiego. 
Do grupy tej zalicza się:
Obecnie kaszubszczyzna objęta jest formalnym statusem języka regionalnego. Słowińszczyzna, uznawana albo za język odrębny zarówno od polskiego, jak i kaszubskiego, albo za dialekt jednego z tych języków, wymarła pod koniec XX wieku. Podobny los podzieliły gwary zachodniopomorskie, które zostały wyparte przez język dolnoniemiecki kilka stuleci wcześniej. Nie zostały utrwalone w żadnym utworze literackim ani dokumencie urzędowym.
Kontrowersje językoznawcze.
Argumenty za uznaniem etnolektów pomorskich za język.
Sporny status języka czy dialektów pomorskich wynika przede wszystkim z różnych sposobów kwalifikowania etnolektu. W najprostszym i logicznym ujęciu sprawy, dwoje ludzi mówi w obrębie jednego języka wtedy, gdy może się zrozumieć podczas swobodnej rozmowy bez używania migów lub języka obcego, znanego obojgu.
I choć , to w ostatecznym rozrachunku ze średniowiecznej polszczyzny mogły powstać różne języki w ten sam sposób, w jaki z języka staroruskiego powstały białoruski, ukraiński, rosyjski i rusiński (rusnacki). Wynikałoby zatem, że kaszubski rzeczywiście jest dialektem, ale nie języka polskiego, lecz pomorskiego. Należy pamiętać, że w ujęciu lingwistycznym można równie dobrze zakwestionować status wczesnej staropolszczyzny lub staro-cerkiewno-słowiańskiego i zastanowić się, czy nie są to czasem zaledwie dialekty wspólnej prasłowiańskiej mowy.
Najbardziej podobna do współczesnej polszczyzny jest kaszubszczyzna (także w wyniku dzisiejszego polaszenia), (również z tego powodu, że wymarła już w XVII wieku), ale cechowały ją też największe wpływy połabskie. Słowińszczyzna, która przez długi okres swojego istnienia była w znacznym stopniu izolowana od innych narzeczy słowiańskich, była wystawiona na działanie języka dolnoniemieckiego. Sprawiło to, że grupę słowińską wyróżnia największa liczba charakterystycznych cech i właściwości:

</doc>
<doc id="2077809" url="https://pl.wikipedia.org/wiki?curid=2077809" title="Ray Bryant Plays Basie And Ellington">
Ray Bryant Plays Basie And Ellington

Ray Bryant Plays Basie And Ellington – album muzyczny amerykańskiego pianisty jazzowego Raya Bryanta.
O albumie.
Po siedmioletniej przerwie Bryant zdecydował się wejść do Clinton Recording Studio w Nowym Jorku. W dniach od 13 do 16 lutego 1987 zarejestrowano tam nowy materiał, z którego powstały dwie płyty. Pierwszą z nich była "Ray Bryant Plays Basie And Ellington", nagrywana w dniach 15 i 16 lutego. Na płytę złożyły się utwory związane z Countem Basie i jego orkiestrą (w tym kompozycja Neala Hefti "Teddy the Toad" oraz "Blues for Basie" autorstwa samego Bryanta) oraz część poświęcona
Duke'owi Ellingtonowi (kompozycje Duke'a i jedna Mercera Ellingtona - "Things Ain't What They Used To Be"). LP ukazał się nakładem wytwórni EmArcy w 1987. Reedycja na CD: Polygram Records 25 października 1990.

</doc>
<doc id="2077810" url="https://pl.wikipedia.org/wiki?curid=2077810" title="Władysław Bogusz">
Władysław Bogusz

Władysław Bogusz (ur. 11 kwietnia 1916 w Krakowie, zm. 4 listopada 1975 tamże) – polski fizyk, profesor, uczestnik II wojny światowej.
Życiorys.
Władysław Bogusz urodził się w Krakowie. Po ukończeniu Gimnazjum im. B. Nowodworskiego w Krakowie rozpoczął studia na Wydziale Filozoficznym Uniwersytetu Jagiellońskiego i 1938 uzyskał dyplom magistra filozofii w zakresie matematyki.
Okres II wojny światowej.
Władysław Bogusz w sposób czynny brał udział w II wojnie światowej - od pierwszego dnia wojny aż do jej zakończenia w maju 1945 roku. Zaraz po ukończeniu studiów został powołany do Szkoły Podchorążych w Zambrowie, a następnie jako podchorąży brał udział w kampanii wrześniowej. Pod Zamościem został wzięty do niewoli niemieckiej, ale udało mu się zbiec - wyskoczył z pociągu przewożącego jeńców, gdy pociąg przejeżdżał w odległości kilkudziesięciu metrów od jego rodzinnego domu w krakowskiej dzielnicy Podgórze. Po paru miesiącach pobytu w okupowanym Krakowie poprzez Słowację, Węgry, Rumunię, Turcję przedostał się na Bliski Wschód i tam wstąpił do polskiej armii. Wraz z Samodzielną Brygadą Karpacką, a następnie Dywizją Karpacką przeszedł cały szlak bojowy: Egipt, Libię i Włochy. Walczył pod Tobrukiem, pod El-Ghazalą, brał udział w bitwie o Monte Cassino, następnie pod Ankoną. Swój szlak bojowy zakończył w Bolonii. Gdy skończyła się wojna, Władysław Bogusz był w stopniu porucznika.
Za swoje zasługi bojowe odznaczony został czterokrotnie Krzyżem Walecznych, Srebrnym Krzyżem Zasługi z Mieczami, Krzyżem Pamiątkowym Monte Cassino, brytyjskimi odznaczeniami: Military Medal, Gwiazdą za Wojnę, Gwiazdą Afryki, Gwiazdą Italii, Brytyjskim Medalem Wojny 1939-1945 oraz Medalem Jerzego.
Okres po II wojnie światowej.
Po wojnie Władysław Bogusz został w Wielkiej Brytanii, gdzie pracował na Uniwersytecie w Oksfordzie. Po powrocie do Polski pracował w Zjednoczeniu Przemysłu Odlewniczego w Krakowie, a następnie jako nauczyciel matematyki w VIII Gimnazjum i Liceum w Krakowie. Równocześnie studiował na Wydziale Elektromechanicznym Akademii Górniczej i w roku 1952 uzyskał stopień inżyniera mechanika hutniczego.
W styczniu 1950 roku rozpoczął pracę na AGH. Przeszedł wszystkie stanowiska od asystenta do profesora zwyczajnego. W 1955 uzyskał stopień naukowy kandydata nauk technicznych (doktora) na podstawie rozprawy pt. "Wyznaczanie sił wewnętrznych powodujących tłumienie drgań metodą drgań swobodnych zanikających dla materiałów konstrukcyjnych", zaś w 1960 roku stopień naukowy docenta (doktora) habilitowanego na podstawie rozprawy "Wyznaczanie obszarów stateczności nieliniowych układów dynamicznych".
W latach 1960–1969 był kierownikiem Katedry Mechaniki Technicznej, a następnie po reorganizacji uczelni - kierownikiem Zakładu Teorii Maszyn i Automatycznej Regulacji.
Działalność naukowa i dydaktyczna.
Jest autorem ponad 100 publikacji, w wielu przypadkach w zagranicznych czasopismach naukowych. Tematyka jego prac poświęcona jest głównie zagadnieniom drgań liniowych i nieliniowych, dynamiki maszyn, a także wibroakustyki. Posługiwał się własną oryginalną metodą do badania jakościowego nieliniowych układów dyskretnych. Metoda ta nazwana została "dwutensorową" i opublikowana została w artykule pt. "A Two Tensor Method of Investigating Nonlinear Systems" (w: "Proceeding of Vibration problems", t.2, nr 3, 1961).
Za pomocą tej metody profesor Bogusz rozwiązał szereg zagadnień naukowych i technicznych między innymi do określania bezpiecznych warunków przesuwania smukłych obiektów, co było podstawą opracowania i dokonania przesunięcia wielkiego pieca w hucie "Pokój" w Rudzie Śląskiej.
Do dorobku profesora Bogusza zaliczyć należy organizowanie wielu krajowych i międzynarodowych sympozjów i konferencji naukowych, np. Międzynarodowe Konferencje Dynamiki Maszyn, czy Konferencje Drgań Nieliniowych. Utrzymywał rozległe kontakty z pracowników wielu krajowych i zagranicznych np. Stanów Zjednoczonych, Czechosłowacji, Niemiec, ówczesnego Związku Radzieckiego, Japonii, Węgier oraz Rumunii. Aktywnie działał w komitetach Polskiej Akademii Nauk, w Polskim Towarzystwie Mechaniki Teoretycznej i Stosowanej.
Za swoją działalność naukową, dydaktyczną i organizacyjną był wielokrotnie odznaczany i nagradzany. Odznaczony był między innymi Krzyżem Oficerskim i Kawalerskim Orderu Odrodzenia Polski oraz Medalem Komisji Edukacj
Pochowany na [[Cmentarz Podgórski|Cmentarzu Podgórskim w Krakowie]] (kwatera XIa-4-8).i Narodowej. Był laureatem nagród Ministerstwa Nauki i Szkolnictwa Wyższego oraz Ministra Budownictwa i Przemysłu Materiałów Budowlanych.

</doc>
<doc id="2077814" url="https://pl.wikipedia.org/wiki?curid=2077814" title="Człowiek bez właściwości">
Człowiek bez właściwości

Człowiek bez właściwości (niem. "Der Mann ohne Eigenschaften") – powieść awangardowa Roberta Musila pisana w latach 1921-1942.
Książka przez niektórych krytyków uważana jest za powieść z kluczem.
Fabuła.
Akcja powieści rozgrywa się w Monarchii Austro-Węgierskiej kryjącej się pod nazwą "Cekania" (od przymiotnika cesarsko-królewski), w przededniu I wojny światowej. Ulrich, główny bohater i tytułowy "człowiek bez właściwości", poprzez koneksje rodzinne zostaje sekretarzem "Akcji Równoległej", ruchu mającego skupić wokół jednej idei Cekańczyków i tym samym uczcić obchody 70-lecia wstąpienia na tron Franciszka Józefa. Oszczędna akcja książki toczy się wokół komicznych prób znalezienia owej jednoczącej idei. Jednak sam ciąg wydarzeń nie jest najważniejszy. Powieść składa się z przeplatających się esejów, rozpraw naukowych i tekstów filozoficznych, koncentrujących się na problemach moralności, samoistności współczesnego człowieka, jego właściwościach, czy też ich braku oraz na "duchu" Europy.

</doc>
<doc id="2077822" url="https://pl.wikipedia.org/wiki?curid=2077822" title="Dylemat zwrotnicy">
Dylemat zwrotnicy



</doc>
<doc id="2077825" url="https://pl.wikipedia.org/wiki?curid=2077825" title="Antony Dupuis">
Antony Dupuis

Antony Dupuis (ur. 24 lutego 1973 w Bajonna) − francuski tenisista.
Kariera tenisowa.
jako zawodowy tenisista Dupuis występował w latach 1992−2013.
W przeciągu całej swojej tenisowej kariery wygrał 1 singlowy turniej rangi ATP World Tour, w 2004 roku na kortach w Mediolanie, pokonując w finale Mario Ančicia. W roku 2001 był finalistą zawodów w Monachium, gdzie w finale ostatecznie przegrał z Jiřím Novákiem.
W grze podwójnej Francuz ma w swoim dorobku tytuł razem z Michaëlem Llodrą na kortach w Long Island z 2004 roku. W finale francuska para zwyciężyła z deblem Yves Allegro−Michael Kohlmann.
Najwyżej sklasyfikowany w rankingu singlistów był na 57. miejscu we wrześniu 2001 roku, z kolei w zestawieniu deblistów w kwietniu 2006 roku zajmował 147. pozycję.

</doc>
<doc id="2077826" url="https://pl.wikipedia.org/wiki?curid=2077826" title="Zbór Chrześcijan w Mikołowie">
Zbór Chrześcijan w Mikołowie

Zbór Chrześcijan w Mikołowie - znajduje się w Mikołowie, przy ulicy Waryńskiego 42a.
Nabożeństwa odbywają się w każdą niedzielę o godzinie 9.30 oraz we wtorek o godzinie 18.30.

</doc>
<doc id="2077829" url="https://pl.wikipedia.org/wiki?curid=2077829" title="Anthony Dupuis">
Anthony Dupuis



</doc>
<doc id="2077831" url="https://pl.wikipedia.org/wiki?curid=2077831" title="Chigiriki">
Chigiriki

Chigiriki - japońska broń wynaleziona w okresie Edo. Składa się z 2 części: kija (zwykle bambusowego, litego bądź drążonego) o długości przedramienia, z przyczepionym łańcuchem, na którego końcu znajduje się metalowy obciążnik. Stosowane są różne rodzaje obciążników. 
Dzięki użyciu chigiriki w walce możliwe jest:
Trafienie nią bywa śmiertelne lub ogłuszające.

</doc>
<doc id="2077832" url="https://pl.wikipedia.org/wiki?curid=2077832" title="Kazimierz I Kujawski">
Kazimierz I Kujawski



</doc>
<doc id="2077835" url="https://pl.wikipedia.org/wiki?curid=2077835" title="Kopieńcowy Przechód">
Kopieńcowy Przechód

Kopieńcowy Przechód – położona na wysokości 1205 m przełęcz w zakończeniu północnej grani Trzydniowiańskiego Wierchu, pomiędzy Wielkim Kopieńcem (1257 m) a Małym Kopieńcem (1329 m) w polskich Tatrach Zachodnich. Wschodnie stoki spod przełęczy opadają do dolnej części Doliny Starorobociańskiej, zachodnie do żlebu Krowiniec (często nazywanego Krowim Żlebem), wciętego w północne stoki Trzydniowiańskiego Wierchu. Przełęcz jest całkowicie porośnięta lasem i nie prowadzi przez nią żaden szlak turystyczny.

</doc>
<doc id="2077841" url="https://pl.wikipedia.org/wiki?curid=2077841" title="Parafia Ofiarowania NMP w Wadowicach">
Parafia Ofiarowania NMP w Wadowicach



</doc>
<doc id="2077845" url="https://pl.wikipedia.org/wiki?curid=2077845" title="František Teuner">
František Teuner

František Teuner (ur. 6 marca 1911 w Benešovie, zm. w czerwcu 1978 w Norymberdze) – czechosłowacki lekarz, faszystowski działacz młodzieżowy.
Życiorys.
W 1935 ukończył studia medyczne na uniwersytecie w Pradze. Pracował następnie jako internista w klinice prof. Josefa Pelnářa. W latach 30. zaangażował się w działalność ruchu faszystowskiego. W 1938 r. wstąpił do organizacji Vlajka, w której w 1939 r. objął kierownictwo frakcji młodzieżowej. 
Od 1941 r. blisko współpracował z ministrem edukacji i oświaty narodowej Emanuelem Moravcem w zakresie wychowania młodzieży czeskiej w duchu faszystowskim i przyjaźni do III Rzeszy. Z tego powodu został wykluczony z Czeskiego Obozu Narodowo-Społecznego "Vlajka". Pod koniec maja 1942 r. współtworzył Kuratorium do spraw wychowania młodzieży w Czechach i na Morawach, zostając generalnym referentem. Cieszył się poparciem Reinharda Heydricha i Karla Hermanna Franka. 
Po zakończeniu wojny został aresztowany i po procesie skazany na karę śmierci, zamienioną na dożywocie. W więzieniu pełnił funkcję lekarza. W 1960 r. wypuszczono go na wolność. Pracował jako lekarz. W 1968 r. wyemigrował do RFN, gdzie kontynuował karierę lekarską.
Odznaczenia.
Został odznaczony Tarczą Honorowa Protektoratu Czech i Moraw z Orłem Świętego Wacława.

</doc>
<doc id="2077854" url="https://pl.wikipedia.org/wiki?curid=2077854" title="Młodzież Vlajki">
Młodzież Vlajki

Młodzież Vlajki (cz. Mládež Vlajky) – frakcja młodzieżowa faszystowskiego Czeskiego Obozu Narodowo-Społecznego „Vlajka” w Protektoracie Czech i Moraw
Powstała w 1939 r. Była podporządkowana kolaboracyjnej faszystowskiej organizacji Czeski Obóz Narodowo-Społeczny „Vlajka”. Na jej czele stanął František Teuner, który zamierzał przekształcić ją w masowy ruch młodzieżowy na wzór Hitlerjugend. Pod jego przewodnictwem Młodzież Vlajki silnie się rozrosła. Miała struktury w całym Protektoracie Czech i Moraw (najsilniejsze były w Pradze, Brnie, Pilźnie i Morawskiej Ostrawie). Głosiła hasła czeskiego patriotyzmu w połączeniu z ideami nazizmu. W lutym 1941 r. przewodniczącym został Jiří Novotný. Od 1942 r. liczebność organizacji zaczęła szybko spadać. Straciła ona na znaczeniu, choć funkcjonowała do końca okupacji.

</doc>
<doc id="2077855" url="https://pl.wikipedia.org/wiki?curid=2077855" title="Beautiful World">
Beautiful World



</doc>
<doc id="2077858" url="https://pl.wikipedia.org/wiki?curid=2077858" title="Aglyptodactylus laticeps">
Aglyptodactylus laticeps

Aglyptodactylus laticeps – gatunek endemicznego płaza bezogonowego z rodziny mantellowatych.
Taksonomia.
Gatunek zaliczano także do rodziny żabowatych i podrodziny mantellowatych.
Morfologia.
Samce mierzą 3,9–4,5 cm, samice zaś 6 cm.
Szarobrązowy grzbiet pokrywa gładka skóra. Na pysku widnieją charakterystyczne dla rodzaju 2 czarne znaczenia. 2 mniejsze występują w okolicy pachwinowej.
Głowa szeroka, ciało solidnie zbudowane. Staw skokowy górny sięga oka. Palce zakończone opuszkami. Błona pławna tylko na tylnych łapach.
Występowanie.
Jest to endemit Madagaskaru. Spotyka się go jedynie w położonym na zachodzie wyspy lesie Kirindy, zaliczanym do kompleksu lasów Menabe. Tam też znajduje się lokalizacja typowa (współrzędne 20°03′ S, 44°39′ E).
Bytuje na wysokości ok. 100 m n.p.m. Jego siedlisko stanowi suchy las liściasty. Płaza widuje się też w lesie zdegradowanym, ale nie na otwartych przestrzeniach. Zamieszkuje on ściółkę.
Rozmnażanie.
Rozród odbywa się w tymczasowych zbiornikach wodnych, w tym w dużych kałużach po obfitych deszczach. Często występuje masowy rozród. Nawoływanie obejmuje powolną serię 3–5 odgłosów. Pojedyncza samica składa nawet 4000 niewielkich czarnych jaj. Rozwój kijanek przebiega szybko, w 12 dni.
Status.
Choć lokalnie występuje licznie, jego liczebność obniża się.
Siedlisko jego życia jest poważnie zagrożone poprzez rozwój rolnictwa, zwierzęta gospodarskie i pozyskiwanie drewna.

</doc>
<doc id="2077860" url="https://pl.wikipedia.org/wiki?curid=2077860" title="Angband (gra komputerowa)">
Angband (gra komputerowa)

Angband – gra komputerowa typu roguelike osadzona w tolkienowskiej tematyce, oraz wcześniejszym roguelike'u o nazwie Moria. Jest dostępna za darmo na wszystkie popularne systemy operacyjne. Obecna najnowsza wersja gry to 4.2. Kod gry jest otwarty; wielu programistów stworzyło własne odmiany gry, jedną z bardziej popularnych jest Zangband.
Fabuła.
Angband to twierdza Morgotha, znanego z Silmarillionu. Celem gracza jest jego zniszczenie, jednak w tym celu gracz musi przejść przez 100 poziomów twierdzy przeciwnika.
Rozgrywka.
Gra rozpoczyna się od stworzenia postaci, gracz ma do dyspozycji rozbudowane opcje – dwie płcie, 11 ras (Human, Half-Elf, Elf, Hobbit, Gnome, Dwarf, Half-Orc, Half-Troll, Dunadan, High-Elf, i Kobold) oraz 6 klas (Warrior, Mage, Priest, Rogue, Ranger i Paladin), każda ma swoje zalety i wady. Do tego postać ma sześć statystyk: Strength, Dexterity, Wisdom, Intelligence, Constitution oraz Charisma. Stworzona postać zaczyna swoją przygodę w mieście, w którym znajdują się sklepy oraz wejście do twierdzy przeciwnika. Każdy poziom w grze jest generowany losowo. Grafika w grze pierwotnie bazowała na znakach ASCII, jednak istnieją też specjalne graficzne nakładki. Do tego każda akcja, jak np. otwarcie drzwi ma specyficzny klawisz odpowiedzialny za nią – również ten element zależny jest od wersji gry.

</doc>
<doc id="2077863" url="https://pl.wikipedia.org/wiki?curid=2077863" title="Skit św. Mikołaja w Błażenyku">
Skit św. Mikołaja w Błażenyku

Skit św. Mikołaja – nieistniejący prawosławny skit we wsi Błażenyk (obwód wołyński, rejon turzyski).
Okres powstania skitu w Błażenyku nie jest jednoznacznie ustalony, za najbardziej prawdopodobną datę uznaje się początek XI stulecia. Wiadomo, iż pierwsi mnisi-anachoreci zamieszkali w pustelniach w lasach otaczających wieś. Z czasem zorganizowali się oni w skit, żyjąc samotnie w pustelniach i spotykając się jedynie na nabożeństwach. Zakonnicy najprawdopodobniej dotarli do wsi z monasteru w Zimnem, oddalonego o 20 km. Swoje pustelnie urządzili w pobliżu koryta rzeki Turii, by móc przemieszczać się drogą wodną i nie tracić tym samym kontaktu z mnichami macierzystej wspólnoty.
Ze względu na niewielką liczbę źródeł wygląd skitu w Błażenyku można określić jedynie częściowo. Najprawdopodobniej mnisi zamieszkiwali w pieczarach, podobnie jak w innych powstałych na Rusi Kijowskiej monasterach; z powodu braku naturalnych pieczar w okolicach Błażenyka musiały być to pomieszczenia w skale wykute przez samych pustelników. Jedynym obiektem położonym w całości na powierzchni ziemi była drewniana cerkiew św. Mikołaja, w której odbywały się nabożeństwa dla członków wspólnoty.
Około połowy XIII w. wspólnota monastyczna w Błażenyku, podobnie jak wiele innych monasterów staroruskich, zmieniła swoją regułę na cenobityczną. Zakonnicy zaczęli również w większym stopniu angażować się w życie społeczne, spotykając się z mieszkańcami pobliskich wsi i udzielając im nauk duchowych. Klasztor istniał jeszcze w XVI w.
Moment, w którym monaster przestał funkcjonować, jest nieustalony. Jedyną pamiątką po nim była uznawana za cudotwórczą ikona św. Mikołaja, jaka do II wojny światowej znajdowała się w miejscowej cerkwi parafialnej pod tym samym wezwaniem. W II połowie XX wieku na miejscu klasztoru wzniesiony został pamiątkowy krzyż.

</doc>
<doc id="2077865" url="https://pl.wikipedia.org/wiki?curid=2077865" title="Józef z Kupertynu">
Józef z Kupertynu

Józef z Kupertynu ("Copertino"), wł. "Giuseppe Maria Desa" (ur. 17 czerwca 1603 w Copertino, zm. 18 września 1663 w Osimo) – franciszkanin konwentualny, święty Kościoła katolickiego, mistyk.
Życiorys.
Ojciec, Feliks Desa, był stolarzem, który uciekł przed dłużnikami. Wychowaniem dziecka zajmowała się głównie matka, Francescina z domu Banaca, która urodziła go w zagrodzie. Kilkukrotnie prosił o przyjęcie do franciszkanów konwentualnych oraz kapucynów, ale był odrzucany z powodu swojej domniemanej głupoty. Ostatecznie został przyjęty do franciszkanów konwentualnych, najpierw w charakterze brata laika. Z czasem pozwolono mu przygotować się do przyjęcia święceń. W 1627 r. złożył profesję wieczystą, a 8 marca 1628 r. otrzymał święcenia i rozpoczął pracę duszpasterską.
Według legendy, w 1630 r. w czasie procesji ku czci św. Franciszka miał pierwsze uniesienie ekstatyczne połączone z lewitacją, obserwowane przez tłumy. Lewitacje miały następować codziennie i odbywać się w momentach uniesienia duchowego (ekstazy) lub były wynikiem konwulsji lub zatrucia. Świadkiem lewitacji miał być również papież Urban VIII. W związku z tymi pogłoskami inkwizycja neapolitańska przeprowadziła trwające trzy lata śledztwo, które doprowadziło do jego uniewinnienia. Sprawą wielokrotnie zajmowało się też Święte Oficjum. Józefa przeniesiono w końcu do klasztoru Sacro Convento w Asyżu, gdzie przebywał w latach 1639-1653, a następnie do Pietrarubbii, gdzie przebywał do 1657 roku. Przez krótki czas przebywał również w klasztorach kapucynów.
Sława Józefa rozpowszechniała się, powodując jego kult tak we Włoszech, jak i w Europie. Odwiedzali go księża, zakonnicy, dostojnicy Kościoła, biskupi i kardynałowie, a także głowy koronowane. Wśród nich przyszły król Polski Jan II Kazimierz Waza, który, podobno, chcąc dowiedzieć się, czy kiedykolwiek zostanie królem, zapytał o to świętego w 1646 r. i uzyskał następującą odpowiedź: "Ach, będziesz, ale ani tobie pożądanem, ani dla poddanych twych użytecznym królowaniem".
Zmarł w Osimo (Marche, Włochy) 18 września 1663 r. Tam też, w krypcie tamtejszej bazyliki jego imienia, spoczywają jego relikwie.
W postaci św. Józefa teolodzy upatrywali przykładu mistyka, a współcześni widzieli w nim uosobienie św. Franciszka z Asyżu.
Pamięć Józefa z Kupertynu otoczona jest w Kościele katolickim kultem. Jego beatyfikacji dokonał 24 lutego 1753 roku papież Benedykt XIV, zaś kanonizował go 16 lipca 1767 roku Klemens XIII. Wspomnienie liturgiczne w kalendarzu zakonów franciszkańskich obchodzone jest 19 września.
Święty jest patronem lotników, astronautów, podróżujących drogą powietrzną, pilotów wojsk NATO i studentów zdających egzaminy lub testy, szczególnie tych, którzy mają problemy z nauką.
Filmy.
Filmem opartym na biografii św. Józefa z Kupertynu jest:

</doc>
<doc id="2077866" url="https://pl.wikipedia.org/wiki?curid=2077866" title="Podróż sentymentalna przez Francję i Włochy">
Podróż sentymentalna przez Francję i Włochy

Podróż sentymentalna przez Francję i Włochy (ang. "A Sentimental Journey Through France and Italy") – powieść Laurence’a Sterne’a opublikowana w 1768 roku tuż przed śmiercią pisarza.
Powieść została przez czytelników przyjęta z entuzjazmem, gdyż idealnie odpowiadała ówczesnej uczuciowości. We Francji pierwszy przekład ukazał się już w 1769 roku, a do końca wieku dzieło było wydawane jeszcze jedenaście razy, a do roku 1911 – siedemdziesiąt. Przez ten czas powstawały liczne kontynuacje, parodia i pastisze. Wiele klubów i stowarzyszeń obierało sobie za patronów bohaterów powieści. Pierwszego polskiego przekładu dokonał w 1817 roku Stanisław Kostka Potocki. Wcześniej czytywano ją w Polsce w oryginale lub po francusku.
Od tytułu "Podróży sentymentalnej" wziął się termin sentymentalizm, jako oznaczenie jednego z prądów kulturalnych epoki oświecenia.
Treść.
Główny bohater i narrator Yoric podróżuje po zachodniej Europie. W swoich zapiskach z podróży nie opisuje ani gospodarki, ani zabytków krajów, które zwiedza, lecz zdarzenia na pozór błahe, które jednak składają się na duchowy portret bohatera. Jest wrażliwy na ubóstwo, często wspiera ubogich. Wzrusza go widok wszelkiego piękna, zwłaszcza wdzięki kobiet, co jednak nie przeszkadza mu zachowywać wierności przebywającej w Londynie Elizie. Każde spotkanie z drugim człowiekiem staje się dla Yorica źródłem refleksji i okazją do zademonstrowania uczuć (np. wzruszenie podczas spotkania z obłąkaną Marią, albo łzy wylane na grób zakonnika). Yoric okazuje niechęć do sztuczności, jednak nie podejmuje się krytyki społecznej. Skupia się na wpajaniu w czytelnika cnót społecznych, nie podważając istniejącego porządku ustrojowego.
Skłonność do dobrotliwej ironii oraz autoironii, a także lekceważenie przez pisarza prawideł kompozycji sprawiała, że niektórzy odbiorcy odbierali jego powieść jako kpinę z melancholijnej uczuciowości, a nie jej pozytywną demonstrację.

</doc>
<doc id="2077867" url="https://pl.wikipedia.org/wiki?curid=2077867" title="Xian Di">
Xian Di



</doc>
<doc id="2077871" url="https://pl.wikipedia.org/wiki?curid=2077871" title="Libellula vulgatissima">
Libellula vulgatissima



</doc>
<doc id="2077873" url="https://pl.wikipedia.org/wiki?curid=2077873" title="Ulica księdza Leopolda Markiefki w Katowicach">
Ulica księdza Leopolda Markiefki w Katowicach

Ulica księdza Leopolda Markiefki w Katowicach − jedna z zabytkowych ulic w katowickiej jednostce pomocniczej Bogucice. Rozpoczyna swój bieg przy skrzyżowaniu z ulicą Leopolda, ulica Ludwika i ulicą Katowicką. Następnie biegnie przez historyczną część dzielnicy Bogucice w kierunku południowym. Kończy swój bieg przy alei Walentego Roździeńskiego (DTŚ, DK 79). Ulica nosi imię księdza Leopolda Markiefki − proboszcza bogucickiej parafii w latach 1839−1882 (do 1843 administratora parafii).
Historia.
W drugiej połowie XIX wieku tereny przy dzisiejszej ul. ks. L. Markiefki zaczęto intensywnie zabudowywać z powodu zwiększenia wydobycia węgla (kopalnia "Ferdynand"). W okresie Rzeszy Niemieckiej (do 1922) ulica nosiła nazwę "Kaiserin Augusta Straße", w latach międzywojennych 1922−1939 i ponownie po wojnie od 1945 "ulica księdza Leopolda Markiefki", w latach niemieckiej okupacji Polski (1939−1945) "Bogutschützer Straße". W dwudziestoleciu międzywojennym pod numerem "70" istniała Apteka oo. Bonifratów, a pod numerem "40" − restauracja Michała Kozy. Przed przebudową do klasy drogi szybkiego ruchu alei Walentego Roździeńskiego w latach sześćdziesiątych XX wieku, ulica ks. L. Markiefki miała bezpośrednie przedłużenie do Zawodzia w postaci ulicy Bogucickiej. W latach siedemdziesiątych ulicę ks. L. Markiefki zmodernizowano. Wybudowano przy niej także nowoczesny pawilon handlowy. W domu pod numerem "94" dnia 24 marca 1948 urodził się Jerzy Kukuczka − polski himalaista. Informuje o tym pamiątkowa tablica, umieszczona na fasadzie budynku w 1997. W czasach PRL przy ulicy istniało kino "Millenium". W 2009 do Miejskiego Domu Kultury przy ul. ks. L. Markiefki 44a dobudowano nowe pomieszczenia kosztem 2 314 859,31 PLN.
21 maja 2011 odbyło się Święto Ulicy Markiefki − plenerowe wydarzenie kulturalne.
Obiekty zabytkowe.
W południowo – wschodniej części Bogucic znajduje się zabudowa z początku XX wieku (rejon ul. ks. L. Markiefki, ul. Walerego Wróblewskiego), pierwotnie przeznaczona dla pracowników kopalni "Ferdynand".
Przy ulicy ks. Leopolda Markiefki znajdują się następujące historyczne obiekty:
Opis.
Ulica ks. Leopolda Markiefki jest drogą klasy L. W 2011 roku kursowały nią linie autobusowe KZK GOP o numerach: 70, 177, 600. Przy ulicy swoją siedzibę mają: niepubliczne zakłady opieki zdrowotnej, Miejski Dom Kultury "Bogucice" − Filia, "Boni Fratres Catoviensis" Sp. z o.o. - Szpital Zakonu Bonifratrów pw. Aniołów Stróżów w Katowicach, spółdzielnica pracy, Zakładowy Dom Kultury "Katowice", firmy handlowo-usługowe, przedsiębiorstwa inwestycyjno-budowlane, administracja Osiedla "Ścigały", Miejska Biblioteka Publiczna − Filia nr 33, Przedszkole Publiczne parafii rzymskokatolickiej św. Szczepana, Zakład Badawczo-Doświadczalny Gospodarki Komunalnej, parafia św. Szczepana w Katowicach.

</doc>
<doc id="2077876" url="https://pl.wikipedia.org/wiki?curid=2077876" title="M. F. K. Fisher">
M. F. K. Fisher



</doc>
<doc id="2077880" url="https://pl.wikipedia.org/wiki?curid=2077880" title="Donat (biskup Kartaginy)">
Donat (biskup Kartaginy)

Donat ("Donatus Magnus", "Donatus z Casae Nigra"; zm. około 355) – biskup Kartaginy od roku 313, przywódca ruchu religijnego donatystów, uznanych przez Kościół katolicki za heretyków. Prawdopodobnie został zesłany po 347 i zmarł na wygnaniu ok. 355.

</doc>
<doc id="2077881" url="https://pl.wikipedia.org/wiki?curid=2077881" title="Piłka nożna na Letnich Igrzyskach Olimpijskich Młodzieży 2010 – turniej chłopców">
Piłka nożna na Letnich Igrzyskach Olimpijskich Młodzieży 2010 – turniej chłopców

 
Olimpijski turniej chłopców w piłce nożnej odbywał się w dniach 12 - 25 sierpnia 2010, na stadionie Jalan Besar Stadium w Singapurze. Złotym medalistą olimpijskim została drużyna Boliwii.

</doc>
<doc id="2077884" url="https://pl.wikipedia.org/wiki?curid=2077884" title="Donatus Magnus">
Donatus Magnus



</doc>
<doc id="2077885" url="https://pl.wikipedia.org/wiki?curid=2077885" title="Han Shaodi">
Han Shaodi



</doc>
<doc id="2077887" url="https://pl.wikipedia.org/wiki?curid=2077887" title="Gomphus flavipes">
Gomphus flavipes



</doc>
<doc id="2077889" url="https://pl.wikipedia.org/wiki?curid=2077889" title="Stylurus flavipes">
Stylurus flavipes



</doc>
<doc id="2077890" url="https://pl.wikipedia.org/wiki?curid=2077890" title="Aeschna flavipes">
Aeschna flavipes



</doc>
<doc id="2077891" url="https://pl.wikipedia.org/wiki?curid=2077891" title="WISHES (projekt programu Erasmus Mundus)">
WISHES (projekt programu Erasmus Mundus)

Projekt WISHES (Web-based Information Service for Higher Education Students) – internetowy portal informacyjny, jest projektem unijnym realizowanym przez dziewięć instytucji europejskich. WISHES promuje pracę oraz studia w Europie, kierując swoją ofertę do studentów z całego świata. W odpowiedzi na potrzeby ponad 4000 studentów, portal WISHES stworzył centralną bazę danych, prezentującą profile europejskich instytucji szkolnictwa wyższego (HEIs) oraz przedsiębiorstw, według wytycznych procesu bolońskiego i lizbońskiego.
Projekt WISHES jest silnie wspierany przez ponad 100 instytucji szkolnictwa wyższego, wiele stowarzyszeń i sieci europejskich, posiada także poparcie wśród dużej liczby agencji krajowych, konferencji rektorskich a także Komisji Europejskiej. Oferta projektu WISHES skierowana jest do 3 głównych grup beneficjentów: studentów z całego świata, instytucji szkolnictwa wyższego oraz przedsiębiorstw.
Beneficjenci WISHES.
WISHES kieruje swoją ofertę do 3 głównych grup odbiorców:
Podstawy działania.
Wychodząc naprzeciw potrzebom dzisiejszych studentów międzynarodowych, promujący mobilność portal WISHES składa się z:
Konsorcjum WISHES.
Konsorcjum WISHES tworzy 9 instytucji:
Historia.
W grudniu 2006 r. podczas spotkania Erasmus Semester na Tomas Bata University w Zlinie, Michael Steinmann i Ricardo Dores wyszli z pomysłem stworzenia jednego centralnego portalu internetowego skupiającego wszystkie informacje na temat życia i nauki na uniwersytetach Erasmusa w krajach całej Europy. [4]
Dzięki ogromnemu zaangażowaniu oraz poparciu wielu różnych uczelni wyższych, projekt zaczął szybko się rozwijać: udział w wielu międzynarodowych konferencjach, gdzie projekt WISHES był prezentowany, zaowocował w kwietniu 2007 roku zaproszeniem od Alana Smitha do przedstawienia projektu w Dyrektoriacie Generalnym Edukacji i Kultury (DG EAC) Komisji Europejskiej w Brukseli.
Wspierani przez University of Paderborn, Michael Steinmann i Prof. Dr. Leena Suhl w 2008 roku złożyli propozycję projektu WISHES w ramach Akcji 4 programu Erasmus Mundus, mającej na celu podniesienie atrakcyjności szkolnictwa wyższego w Europie. W październiku 2008 roku projekt WISHES został zatwierdzony przez Komisję Europejską (Umowa nr. 2008-2457 / 001 - 001 MUN MUNATT) i ruszył w grudniu 2008.
W roku 2009 przeprowadzono 3 obszerne ankiety dotyczące projektu WISHES, które stały się solidną podstawą do stworzenia portalu promującego mobilność: w przeprowadzonych ankietach, 600 instytucji szkolnictwa wyższego, 100 przedsiębiorstw i 4000 studentów przedstawiło swoje sugestie i pomysły dotyczące utworzenia centralnego źródła informacji na temat nauki i pracy w Europie. W celu dalszej promocji projektu, WISHES został zaprezentowany na wielu wiodących europejskich konferencjach, podczas których omawiane było zagadnienie mobilności w sektorze szkolnictwa wyższego, m.in. na konferencji ERACON w 2009 (Nikozja, Cypr) oraz konferencji EAIE (Madryt, Hiszpania).
W maju 2010, podczas WISHES Networking Days w Essen w Niemczech, portal WISHES został uruchomiony dla potrzeb promocji instytucji szkolnictwa wyższego. Od czerwca 2010, instytucje szkolnictwa wyższego mogą zamieszczać tam swoje profile i oferty studiów. Portal WISHES zostanie udostępniony dla studentów we wrześniu 2010.
Kolejne działania.
We wrześniu 2010 portal WISHES zostanie udostępniony studentom z całego świata. Począwszy od lutego 2011 pracodawcy mogą zamieszczać tam swoje oferty pracy.
Projekt Erasmus Mundus WISHES był prezentowany podczas następujących konferencji:
2010
2011

</doc>
<doc id="2077895" url="https://pl.wikipedia.org/wiki?curid=2077895" title="Shiki (powieść)">
Shiki (powieść)

 – light novel autorstwa Fuyumi Ono z gatunku horror. Oryginalnie wydana w dwóch częściach przez wydawnictwo Shinchosha w 1998 roku, następnie przedrukowana w 2002 roku, tym razem w pięciu częściach. 
Na podstawie powieści ukazała się manga, która pierwotnie drukowana w japońskim magazynie „Jump SQ” w latach 2007–2011. Na jej podstawie powstało anime, stworzone przez studio Daume, które miało swoją premierę na Fuji TV w 2010 roku.
W Polsce manga została wydawana nakładem wydawnictwa Waneko.
Opis fabuły.
Historia dzieje się podczas upalnego lata w małej i cichej wiosce o nazwie Sotoba. Kiedy dziwna rodzina wprowadza się do opuszczonej rezydencji Kanemasa, rozpoczyna się seria tajemniczych śmierci. Toshio Ozaki, dyrektor jedynego szpitala w wiosce, podejrzewa, że może to być epidemia. Dochodzenie trwa, a zgony zaczynają się piętrzyć. Młody chłopak, Yuuki Natsuno, który nienawidzi życia w Sotobie, zaczyna być ścigany i otaczany przez śmierć.
Powieść.
W 2002 roku powieść została przedrukowana przez wydawnictwo Shinchosha w pięciu tomach.
Manga.
Adaptacja powieści w formie mangi, ilustrowana przez Ryū Fujisakiego, była publikowana w czasopiśmie „Jump SQ” wydawnictwa Shūeisha. Pierwszy rozdział ukazał się w tym magazynie 4 grudnia 2007 roku, natomiast ostatni 3 czerwca 2011 roku. Całość składa się z jedenastu tomów.
Manga została sprzedana w około 2,2 miliona egzemplarzy.
W Polsce manga została wydana nakładem wydawnictwa Waneko.
Anime.
Produkcja animowanej adaptacji mangi "Shiki" została ogłoszona w listopadzie 2009 roku.
Reżyserem serii został Tetsuro Amino, za kompozycję serii odpowiadał Sugihara Kenji, natomiast muzykę skomponował Yasuharu Takanashi. Produkcją anime zajęło się studio Daume.
Wyprodukowano także dwa odcinki OVA.

</doc>
<doc id="2077897" url="https://pl.wikipedia.org/wiki?curid=2077897" title="Eparchia wołyńska (Patriarchat Moskiewski)">
Eparchia wołyńska (Patriarchat Moskiewski)

Eparchia wołyńska – jedna z eparchii Ukraińskiego Kościoła Prawosławnego Patriarchatu Moskiewskiego. Jej ordynariuszem jest biskup (od 2019 r. arcybiskup) łucki i wołyński Nataniel (Krykota). Od 1992 funkcję soboru pełni cerkiew Opieki Matki Bożej w Łucku.
Historia.
Eparchia wołyńska jest kontynuatorką tradycji eparchii łucko-ostrogskiej, powstałej najpóźniej w 1288. W 1596 stojący na jej czele biskup Cyryl Terlecki podpisał akt unii brzeskiej. W 1625, po reorganizacji struktur Kościoła unickiego w Rzeczypospolitej eparchie łucko-ostrogska i włodzimierska zostały połączone, dając początek eparchii wołyńskiej. Od 1625 na jej terytorium działała równolegle eparchia prawosławna. W latach 1712–1795 pozostawała ona jednak bez zwierzchnika. W wymienionym roku, po III rozbiorze Polski, władze rosyjskie skierowały do eparchii biskupa Warłaama (Szyszackiego). Znaczny wzrost liczby cerkwi i wiernych struktury został odnotowany po likwidacji Kościoła unickiego w zaborze rosyjskim po 1839. Eparchia obejmowała obszar całego Królestwa Polskiego do wyodrębnienia z niej eparchii warszawskiej i nowogieorgijewskiej. Na początku XX wieku w ramach eparchii wołyńskiej działało ok. dwóch tysięcy cerkwi.
Na skutek zmian granicznych ustalonych przez traktat ryski w niepodległej Polsce znalazła się znaczna część eparchii wołyńskiej, która od tej pory jako diecezja wołyńska pozostawała pod zarządem Kościoła prawosławnego w Polsce, od 1924 autokefalicznego. 
18 sierpnia 1941 duchowieństwo tejże diecezji postanowiło zwrócić się do Rosyjskiego Kościoła Prawosławnego o przyjęcie w jego jurysdykcję, wbrew stanowisku metropolity warszawskiego i całej Polski Dionizego (Waledyńskiego). W rezultacie konfliktu między hierarchami PAKP na Wołyniu zaczęły działać dwie zwalczające się wspólnoty: Ukraiński Autonomiczny Kościół Prawosławny uznawany przez Patriarchat Moskiewski, oraz niekanoniczny Ukraiński Autokefaliczny Kościół Prawosławny. Stojący na czele tego pierwszego metropolita Aleksy zginął w maju 1943 w zasadzce w Smydze, o której zainspirowanie podejrzewany był lider autokefalistów, metropolita Polikarp (Sikorski). Ten ostatni w 1944 wyjechał z Łucka i udał się na emigrację. Na przyłączonym do ZSRR Wołyniu przywrócona została kanoniczna zależność od Patriarchatu Moskiewskiego. Pierwszym biskupem wołyńskim w nowej rzeczywistości politycznej został biskup Pitirim (Swiridow). W 1945 eparchia została przemianowana na wołyńsko-rówieńską z zachowaniem katedry biskupiej w Łucku. Soborem katedralnym pozostawał sobór Świętej Trójcy w Łucku. Między rokiem 1960 a 1980 szereg cerkwi eparchii zostało zamkniętych z polecenia władz radzieckich, zlikwidowano również wszystkie podległe jej klasztory, zaś w 1964 seminarium duchowne w Łucku. Sytuacja ta zmieniła się dopiero po odzyskaniu przez Ukrainę niepodległości.
W 1990 eparchia wołyńsko-rówieńska została rozdzielona na dwie: rówieńską i wołyńską, której granice pokrywały się z granicami obwodu wołyńskiego. W 1991 eparchia liczyła 431 parafii, na nowo prowadziła seminarium duchowne oraz dzieliła się na 16 dekanatów. W 1992, po ogłoszeniu autokefalii przez niekanoniczny Ukraiński Kościół Prawosławny Patriarchatu Kijowskiego, w Łucku doszło do konfliktu między wiernymi wspierającymi autokefalię oraz tymi, którzy pragnęli pozostać w jurysdykcji Patriarchatu Moskiewskiego. 12 sierpnia 1992 władze miejskie przekazały Patriarchatowi Kijowskiemu sobór Trójcy Świętej w Łucku oraz seminarium duchowne. W związku z tym biskup wołyński Bartłomiej (Waszczuk) poprosił o przeniesienie na inną katedrę, na jego miejsce Synod Kościoła skierował biskupa chmielnickiego i kamieniecko-podolskiego Nifonta (Sołoduchę). Soborem eparchialnym stała się jedyna cerkiew w Łucku, która pozostała w rękach zwolenników Patriarchatu Moskiewskiego – cerkiew Opieki Matki Bożej.
W 1996 Święty Synod Ukraińskiego Kościoła Prawosławnego Patriarchatu Moskiewskiego podjął decyzję o podziale eparchii wołyńskiej na łucko-berestecką i włodzimiersko-wołyńską. 27 lipca tego samego roku decyzja ta została częściowo zmieniona – zachowano postanowienie o podziale jednostki, jednak eparchii łucko-beresteckiej pozostawiono tradycyjną nazwę "wołyńska".

</doc>
<doc id="2077900" url="https://pl.wikipedia.org/wiki?curid=2077900" title="Libellula cecilia">
Libellula cecilia



</doc>
<doc id="2077902" url="https://pl.wikipedia.org/wiki?curid=2077902" title="Eredivisie (2010/2011)">
Eredivisie (2010/2011)

Sezon 2010–11 jest pięćdziesiątym piątym sezonem Eredivisie od czasu ich ustanowienia w 1955 roku. jest obrońcą tytułu mistrzowskiego. W rozgrywkach uczestniczy 18 drużyn, z czego 16 grało w rozgrywkach w poprzednim sezonie a dwie awansowały z niższego poziomu ligowego. Były to, De Graafschap mistrz Eerste divisie, oraz zwycięzca baraży SBV Excelsior.
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Rozgrywki barażowe.
O udział w zawodach UEFA.
W barażach uczestniczą drużyny które zajęły miejsca od 5 do 8. Walka odbywa się o jedno miejsce w rozgrywkach Ligi Europy UEFA.
Finał.
Drużyna zakwalifikowała się do II rundy Ligi Europy UEFA
Baraże o miejsce w lidze.
Drużyny z miejsc 16 i 17 uczestniczą wraz z drużynami z Eerste divisie w barażach o dwa miejsca w najwyższej klasie rozgrywkowej.
Runda 3.
 oraz zagrają w kolejnej edycji Eredivisie (2011/2012).

</doc>
<doc id="2077905" url="https://pl.wikipedia.org/wiki?curid=2077905" title="Ulica Markiefki w Katowicach">
Ulica Markiefki w Katowicach



</doc>
<doc id="2077909" url="https://pl.wikipedia.org/wiki?curid=2077909" title="Sawzall">
Sawzall

Sawzall to interpretowany, proceduralny, dziedzinowy język programowania używany przez Google do obróbki dużych ilości danych.
Sawzall został stworzony do działania z istniejącą infrastrukturą Google, w skład której wchodzą: serializacja za pomocą Protocol Buffers, system plików GFS, Workqueue oraz platforma MapReduce.
Przykładowy kod.
Poniżej znajduje się kompletny program w języku Sawzall, który odczytuje dane wejściowe i przetwarza je na trzy sposoby zliczając rekordy oraz licząc sumę i kwadrat wartości rekordów.

</doc>
<doc id="2077911" url="https://pl.wikipedia.org/wiki?curid=2077911" title="Kaplica św. Katarzyny w Toruniu (klasztorna)">
Kaplica św. Katarzyny w Toruniu (klasztorna)

Kaplica św. Katarzyny – kaplica klasztorna, która znajdowała się w prawobrzeżnej części miasta, na terenie Zespołu Staromiejskiego, na obecnym Placu Dominikańskim. Rozebrana w 1824 roku.
Historia.
Kaplicę zbudowano między XIV a XV wiekiem. Była jednonawowa, bez wieży z prezbiterium. Zniszczona w 1414 roku i odbudowana. Ponownie zniszczona w 1656 roku i odbudowana. Rozbudowana na przełomie XVII i XVIII wieku. Rozebrano ją w 1824 roku i pozostała po niej tylko ściana.

</doc>
<doc id="2077912" url="https://pl.wikipedia.org/wiki?curid=2077912" title="Rzeżyca (rzeka)">
Rzeżyca (rzeka)

Rzeżyca () – rzeka we wschodniej Łotwie w okręgu rzeżyckim w Łatgalii. Wypływa z jeziora Raźno (łot. "Rāznas ezers", współrzędne geograficzne ) na wysokości 163,3 m n.p.m., ujście do jeziora Łubań (łot. "Lubāns", współrzędne ) na wys. 92,1 m n.p.m. Powierzchnia dorzecza 2025,7 km², całkowita długość 116 km.
Największe miasto położone nad Rzeżycą ma polską nazwę również Rzeżyca (łot. "Rēzekne").

</doc>
<doc id="2077913" url="https://pl.wikipedia.org/wiki?curid=2077913" title="Namibia na Letnich Igrzyskach Olimpijskich Młodzieży 2010">
Namibia na Letnich Igrzyskach Olimpijskich Młodzieży 2010

Namibię na Letnich Igrzyskach Olimpijskich Młodzieży w Singapurze w 2010 reprezentowało 6 sportowców w 5 dyscyplinach.

</doc>
<doc id="2077915" url="https://pl.wikipedia.org/wiki?curid=2077915" title="Tony Parsons">
Tony Parsons

Tony Parsons (ur. 6 listopada 1953 w Romford, Essex) – brytyjski pisarz i dziennikarz. Początkowo dziennikarz muzyczny, pisał do New Musical Express. Później felietonista „The Daily Telegraph”, obecnie felietonista „Daily Mirror”.

</doc>
<doc id="2077917" url="https://pl.wikipedia.org/wiki?curid=2077917" title="Referendum w Mołdawii w 2010 roku">
Referendum w Mołdawii w 2010 roku

Referendum w Mołdawii w 2010 roku odbyło się 5 września 2010 i dotyczyło poprawki do konstytucji, wprowadzającej bezpośredni sposób wyboru prezydenta kraju. Chociaż większość głosujących poparła zmianę przepisów, referendum z powodu niższej od wymaganej frekwencji wyborczej, nie było prawnie wiążące. 
Organizacja referendum.
Prezydent Mołdawii, na podstawie przepisów art. 78 konstytucji z 1994, wybierany jest przez Parlament Mołdawii w głosowaniu tajnym. Szefem państwa zostaje kandydat, który uzyskał poparcie co najmniej 3/5 liczby deputowanych. Jeśli żaden z kandydatów nie uzyskał wymaganej liczby głosów, przeprowadzana jest druga tura wyborów, w której udział biorą dwaj kandydaci z największą liczbą głosów poparcia uzyskanych w pierwszej turze. W przypadku ponownego nieuzyskania przez żadnego z kandydatów wymaganej liczby głosów, przeprowadzana jest trzecia tura wyborów. Jeśli i ona nie zakończy się rozstrzygnięciem, prezydent rozwiązuje parlament i ogłasza nowe wybory. 
W 2009, w dwukrotnie organizowanych wyborach prezydenckich, mołdawscy deputowani nie byli w stanie dokonać wyboru nowego szefa państwa. Pierwsze wybory przeprowadzone w maju i czerwcu 2009, nie przyniosły zwycięstwa kandydatce rządzącej Partii Komunistów Mołdawii, Zinaidzie Greceanîi. Doprowadziło to do organizacji nowych wyborów parlamentarnych w lipcu 2009. W wyborach prezydenckich w listopadzie i grudniu 2009 wymaganego poparcia nie uzyskał z kolei Marian Lupu, kandydat rządzącej koalicji Sojuszu na rzecz Integracji Europejskiej. 
Wobec kryzysu politycznego i konstytucyjnego, jaki powstał po dwóch nieudanych próbach wyboru szefa państwa, rządząca koalicja wyszła z propozycją zmiany ustawy zasadniczej i wprowadzenia bezpośredniego wyboru prezydenta w głosowaniu powszechnym przez obywateli. 5 maja 2010 p.o. prezydenta Mihai Ghimpu ogłosił zamiar organizacji powszechnego referendum w tej sprawie. 7 lipca 2010 parlament zatwierdził organizację głosowania w dniu 5 września 2010. 
Uprawnionych do udziału w głosowaniu było 2,6 mln spośród ok. 3,5 mln mieszkańców. Aby referendum było ważne, udział w nim musiała wziąć co najmniej 1/3 uprawnionych do głosowania. Do przyjęcia proponowanych zmian wymagana była większość głosów poparcia. 
Wszystkie cztery partie wchodzące w skład rządzącej koalicji opowiadały się za zmianą konstytucji. Opozycyjna Partia Komunistów Republiki Mołdawii nazwała referendum "pułapką" i wezwała obywateli do bojkotu głosowania. 
Głosowanie i wyniki.
W referendum obywatele, mając do wyboru odpowiedzi TAK lub NIE, odpowiadali na pytanie:
Według ostatecznych wyników referendum, za zmianą konstytucji opowiedziało się 87,83% głosujących; przeciwnych było 12,17%. Frekwencja wyniosła 30,29%, co oznaczało brak wiążącego charakteru głosowania.

</doc>
<doc id="2077918" url="https://pl.wikipedia.org/wiki?curid=2077918" title="HMS Astute (2007)">
HMS Astute (2007)

HMS Astute (S119) – brytyjski wielozadaniowy okręt podwodny z napędem jądrowym typu "Astute", który wszedł do służby w Royal Navy 27 sierpnia 2010 roku.
Projekt i budowa.
Pierwszy okręt typu "Astute" został zamówiony w stoczni BAE Systems Submarine Solutions 17 marca 1997 roku. Rozpoczęcie budowy miało miejsce 31 stycznia 2001 roku. Wodowanie nastąpiło 8 czerwca 2007 roku, wejście do służby 27 sierpnia 2010 roku.
Dane taktyczno-techniczne.
Kadłub.
Konstrukcja okrętu jest dwukadłubowa, gdzie kadłub sztywny (ciśnieniowy) ma średnicę 10,7 m. Kadłub wykonano ze stali o podwyższonej plastyczności NQ-1 i 100 HLES o grubości do 177,8 mm. Szacuje się, że dzięki zastosowanym materiałom, okręt może zanurzyć się na bezpieczną głębokość ok. 600 metrów. Przy budowie okrętu priorytetem było jego jak największe wyciszenie, dlatego wszystkie urządzenia siłowni umieszczono w specjalnych kontenerach zamocowanych na antywibracyjnych fundamentach. Dodatkowo udoskonalono system chłodzenia reaktora, gdzie zastosowano naturalną cyrkulację wody, a pompy włączane są jedynie przy poruszaniu się z dużą prędkością.
Kadłub okrętu na zewnątrz pokryty jest powłoką anechoiczną trzeciej generacji wykonaną z płytek sztucznego kauczuku, służącą do pochłaniania i rozpraszania impulsów dźwiękowych sonarów aktywnych.
Średnica kadłuba jest większa niż na wcześniejszych okrętach podwodnych typu "Trafalgar", dzięki czemu udało się zwiększyć zapas przewożonego uzbrojenia o 50 %. Dzięki większej ilości miejsca poprawie uległy także warunki bytowe załogi i np. każdy marynarz otrzymał swoją koję. Napęd powierzchni sterowych zamontowano poza kadłubem sztywnym, dzięki czemu zwiększono ogólną wytrzymałość kadłuba.
Napęd.
Głównym elementem systemu napędowego jest reaktor wodny, ciśnieniowy drugiej generacji PWR-2 wyprodukowany przez firmę Rolls-Royce. Paliwem jest wzbogacony tlenek uranu, lub jego mieszanka z tlenkiem plutonu. Żywotność rdzenia reaktora określono na 25 do 30 lat. Reaktor produkuje gorącą wodę pod dużym ciśnieniem, która kierowana jest do wytwornicy pary, gdzie oddaje ciepło wodzie pod niższym ciśnieniem, która zamienia się w parę suchą nasyconą. Para trafia następnie do zespołu dwóch turbin parowych GEC Alstom o łącznej mocy 30 000 kW (40 231 KM). Turbiny poprzez przekładnię redukcyjną napędzają jeden krótki wał zakończony pędnikiem wodnoodrzutowym (pump-jet).
Służba.
22 października 2010 roku okręt wszedł na mieliznę u wybrzeży wyspy Skye w Szkocji. 26 listopada dowódcę okrętu usunięto ze stanowiska w związku z wypadkiem i powierzono mu inną funkcję w marynarce brytyjskiej.
8 marca 2011 roku na HMS Astute padły strzały. Jedna osoba zginęła, inna została ciężko ranna. Jednego mężczyznę zatrzymano. Incydent nastąpił, gdy okręt znajdował się w porcie Southampton.
14 listopada 2011 roku Ministerstwo Obrony Wielkiej Brytanii poinformowało o udanym odpaleniu z pokładu HMS Astute pocisku manewrującego UGM-109 Tomahawk .

</doc>
<doc id="2077921" url="https://pl.wikipedia.org/wiki?curid=2077921" title="Francos Rodríguez">
Francos Rodríguez

Francos Rodríguez – stacja początkowa metra w Madrycie, na linii 7. Znajduje się na granicy dzielnic Moncloa-Aravaca i Tetuán, w Madrycie i zlokalizowana jest pomiędzy stacjami Valdezarza i Guzmán el Bueno. Została otwarta 12 lutego 1999.

</doc>
<doc id="2077922" url="https://pl.wikipedia.org/wiki?curid=2077922" title="Vive la rose">
Vive la rose

Vive la rose (inne tytuły: "Mon amant me délaisse" i "La méchante") – francuska pieśń ludowa pochodząca z XVIII wieku, opowiadająca o niespełnionej miłości. 
"Mon amant me délaisse" można przetłumaczyć jako "Mój ukochany porzucił mnie". Piosenka wyjaśnia, że znalazł nową dziewczynę. Inny werset mówi, że plotka głosi, iż ona jest chora. Narrator mówi, że jeśli ona umrze, on będzie prawdopodobnie chciał do niej wrócić, lecz ona nie będzie go chciała. Refren "Vive la rose et le lilas" oznacza "Niech żyje róża i lilia".
Współcześnie utwór nagrywali m.in. "Vive la rose" Emile Benoit, Guy Béart (1960), Cora Vaucaire (1975), Nana Mouskouri (1978) i "Mes souliers sont rouges" (2000). 
Tekst.
Mon amant me délaisse&lt;br&gt;
O gai, vive la rose&lt;br&gt;
&lt;br&gt;
Je ne sais pas pourquoi&lt;br&gt;
Vive la rose et le lilas &lt;br&gt;
&lt;br&gt;
Il va-t-en voir une autre&lt;br&gt;
O gai, vive la rose&lt;br&gt;
&lt;br&gt;
Bien plus belle que moi&lt;br&gt;
Vive la rose et le lilas&lt;br&gt;
&lt;br&gt;
On dit qu'elle est malade&lt;br&gt;
O gai, vive la rose&lt;br&gt;
&lt;br&gt;
Peut-être qu'elle en mourra&lt;br&gt;
Vive la rose et le lilas&lt;br&gt;
&lt;br&gt;
Si elle meurt dimanche&lt;br&gt;
O gai vive la rose&lt;br&gt;
Lundi on l'enterrera&lt;br&gt;
Vive la rose et le lilas&lt;br&gt;
&lt;br&gt;
Mardi il reviendra me voir&lt;br&gt;
O gai vive la rose&lt;br&gt;
&lt;br&gt;
Mais je n'en voudrais pas&lt;br&gt;
Vive la rose et le lilas&lt;br&gt;

</doc>
<doc id="2077924" url="https://pl.wikipedia.org/wiki?curid=2077924" title="Islas Filipinas">
Islas Filipinas

Islas Filipinas – stacja początkowa metra w Madrycie, na linii 7. Znajduje się w dzielnicy Chamberí, w Madrycie i zlokalizowana jest pomiędzy stacjami Guzmán el Bueno i Canal. Została otwarta 12 lutego 1999.

</doc>
<doc id="2077927" url="https://pl.wikipedia.org/wiki?curid=2077927" title="15 Pułk Piechoty Armii Krajowej (Puławy)">
15 Pułk Piechoty Armii Krajowej (Puławy)

15 Pułk Piechoty „Wilków” AK – jednostka sił zbrojnych Armii Krajowej odtwarzana w planu Odtwarzania Sił Zbrojnych podczas Akcji "Burza". 
Historia.
Zgrupowanie Oddziałów Partyzanckich 15 Pułku Piechoty "Wilków" AK powstało w Obwodzie Puławy AK w maju 1944 r. Składało się wówczas z czterech następujących jednostek partyzanckich:
Oddziały te były kolejno 1, 2, 3 i 4 kompanią I batalionu 15 Pułku Piechoty "Wilków" AK.
Do Oddziałów Partyzanckich 15 Pułku Piechoty "Wilków" AK zaliczany był również oddział Stanisława Łokuciewskiego "Mały" operujący na terenie Obwodu Kraśnik AK, który wchodził w skład Inspektoratu Puławy AK.
W skład pułku wchodził również batalion 15 Pułku sformowany w Obwodzie Garwolin Podokręgu wschodniego Obszaru Warszawskiego AK, dowodzony przez kpt. Wacława Makulca "Mirkowski". W trakcie koncentracji liczył 708 żołnierzy (18 oficerów, 37 podoficerów i 635 szeregowych), zaś uzbrojenie składało się z 9 ckm, 11 rkm, 250 kb, 105 pm, 144 pistoletów, 1 kb przeciwpancernego i 330 granatów. Batalion miał wzmocnić oddziały okręgu lubelskiego, lecz ostatecznie walczył na terenie obwodu Garwolin. Oddziały batalionu 27 lipca 1944 opanowały stację kolejową w Woli Rębkowskiej, oraz węzeł kolejowy w Pilawie.
W planie Odtwarzania Sił Zbrojnych 15 Pułk Piechoty "Wilków" AK wraz z 36 pułkiem Legii Akademickiej i 72 pułkiem piechoty, miał wejść w skład 28 Dywizji Piechoty AK, odtwarzanej przez okręg kielecki, warszawski i obwód puławski z Okręgu Lublin AK. Zorganizowanie pułku należało do zadań okręgu lubelskiego i miało nastąpić w pierwszej kolejności odtwarzania, tj. bezpośrednio po akcji Burza. Zwierzchnictwo nad pułkiem sprawował komendant Obwodu Puławy AK, pełniący jednocześnie funkcje inspektora rejonowego w Inspektoracie Puławy AK, mjr Zygmunt Żyłka-Żebracki "Żeliwa", Kawaler Orderu Wojennego Virtuti Militari IV i V klasy.

</doc>
<doc id="2077929" url="https://pl.wikipedia.org/wiki?curid=2077929" title="Katedra sandomierska">
Katedra sandomierska



</doc>
<doc id="2077932" url="https://pl.wikipedia.org/wiki?curid=2077932" title="15 Pułk Piechoty AK „Wilków”">
15 Pułk Piechoty AK „Wilków”



</doc>
<doc id="2077938" url="https://pl.wikipedia.org/wiki?curid=2077938" title="Perugia (stacja kolejowa)">
Perugia (stacja kolejowa)

Perugia (wł: "Stazione di Perugia", zwana również Perugia Fontivegge) – stacja kolejowa w Perugii, w prowincji Perugia, w regionie Umbria, we Włoszech. Jest to najważniejsza stacja kolejowa Umbrii (3 mln pasażerów rocznie), jest częścią Centostazioni oraz Regionalnej Dyrekcji Trenitalia w Umbrii.

</doc>
<doc id="2077939" url="https://pl.wikipedia.org/wiki?curid=2077939" title="Daria Antończyk">
Daria Antończyk

Daria Antończyk (ur. 16 grudnia 1983 w Jastrzębiu-Zdroju) – była bokserka, obecnie bramkarka AZS PWSZ Wałbrzych i reprezentacji Polski. Absolwentka studiów licencjackich na PWSZ w Raciborzu. Do sukcesów zawodniczki należą brązowy medal na mistrzostwach Polski w boksie oraz pięciokrotne mistrzostwo Polski w piłce nożnej.
Życiorys.
Pochodzi ze sportowej rodziny. Boks oraz inne sporty walki uprawiali jej dziadek oraz ojciec. Ojciec grał również jako bramkarz. Zawodniczka trenowanie boksu rozpoczęła w czasie nauki w liceum. Jej klubem był Imex Jastrzębie. W 2002 na mistrzostwach Polski w Zawierciu wywalczyła brązowy medal.
Po skończeniu szkoły średniej i rozpoczęciu studiów w Raciborzu zaprzestała jednak treningów w tej dyscyplinie. Powodem był brak klubu bokserskiego w tym mieście. Przez jakiś czas trenowała jeszcze pod okiem jednego z byłych pięściarzy, ale w końcu zrezygnowała. Jako pięściarka stoczyła ogółem dziesięć walk, z czego pięć wygrała.
Karierę bramkarki rozpoczęła przypadkowo. W czasie drugiego semestru studiów, podczas zajęć z piłki nożnej jedna z jej koleżanek została zaproszona na trening Unii Racibórz. Ta jednak nie chciała iść sama i wzięła ze sobą Darię. Początkowo występowała w ataku. Grając na tej pozycji pełniła nawet rolę kapitana drużyny. Po pewnym czasie jednak trener, Remigiusz Trawiński ustawił ją na bramce. Na tej pozycji zadebiutowała podczas halowych mistrzostw Polski w 2004. Występy w Unii Racibórz zaowocowały zdobyciem mistrzostwa Polski (pięć razy – w sezonie 2008/09, 2009/10, 2010/11, 2011/12 i 2012/13), halowego mistrzostwa Polski – cztery razy (2008, 2009, 2011 i 2012), Pucharu Polski – trzy razy (2009/10, 2010/11 i 2011/12) oraz występami w kadrze narodowej. Wraz z Unią Racibórz piłkarka brała także udział w rozgrywkach kobiecej Ligi Mistrzów. W sierpniu 2013 podpisała roczny kontrakt z Ajaksem Amsterdam. Po nieudanej przygodzie z holenderskim klubem została zawodniczką AZS PWSZ Wałbrzych, z którym w sezonie 2016/17 zajęła 3. miejsce w Ekstralidze kobiet. Po trzech latach gry w Wałbrzychu zdecydowała się zakończyć karierę piłkarską.

</doc>
<doc id="2077940" url="https://pl.wikipedia.org/wiki?curid=2077940" title="Szlak Graniczny im. Andrzeja Marcinkowskiego">
Szlak Graniczny im. Andrzeja Marcinkowskiego

Szlak Graniczny im. Andrzeja Marcinkowskiego – pieszy szlak turystyczny w powiecie polickim, na zachodnim skraju Wału Stobniańskiego, przy granicy z Niemcami. Szlak został wyznakowany w 2006. Nosi imię Andrzeja Marcinkowskiego - działacza PTTK, przewodniczącego Regionalnej Komisji Turystyki Pieszej PTTK, inicjatora wytyczenia tego szlaku.

</doc>
<doc id="2077942" url="https://pl.wikipedia.org/wiki?curid=2077942" title="Franks Wild Years">
Franks Wild Years

Franks Wild Years – album Toma Waitsa wydany w 1987 r. nakładem wytwórni Island Records. Podpisywany jako "Un Operachi Romantico in Two Acts" album składa się z utworów napisanych przez Waitsa i jego współpracowników (głównie żony, Kathleen Brennan) do sztuki o tej samej nazwie. Tytuł płyty jest nawiązaniem do nazwy utworu "Frank's Wild Years" z wcześniejszego albumu Waitsa Swordfishtrombones. Album uzyskał 115. pozycję na amerykańskiej liście przebojów Billboard 200.
Sztuka teatralna miała swoją premierę 22 czerwca 1986 r. w Chicago.
Różne wersje utworu "Way Down in the Hole" zostały użyte w serialu telewizyjnym programu HBO "Prawo ulicy"

</doc>
<doc id="2077944" url="https://pl.wikipedia.org/wiki?curid=2077944" title="Wyżni Kopieńcowy Przechód">
Wyżni Kopieńcowy Przechód

Wyżni Kopieńcowy Przechód – położona na wysokości ok. 1320 m nieznaczna przełączka w północnej grani Trzydniowiańskiego Wierchu w Tatrach Zachodnich, oddzielająca grzbiet Kulawca od Małego Kopieńca (1329 m). Znajduje się tuż po południowej stronie wierzchołka Małego Kopieńca. Wschodnie stoki spod przełęczy opadają do dolnej części Doliny Starorobociańskiej, zachodnie do żlebu Krowiniec (często nazywanego Krowim Żlebem), wciętego w północne stoki Trzydniowiańskiego Wierchu. Przełęcz jest całkowicie porośnięta lasem i nie prowadzi przez nią żaden szlak turystyczny. U jej wschodnich podnóży, w Dolinie Starorobociańskiej znajduje się polana Dudówka.

</doc>
<doc id="2077947" url="https://pl.wikipedia.org/wiki?curid=2077947" title="Willie Norwood">
Willie Norwood

William Ray Norwood Sr. (ur. 15 sierpnia 1955 w Carson w Kalifornii), bardziej znany jako Willie Norwood – amerykański wykonawca muzyki gospel i soul, producent muzyczny oraz autor tekstów. Od wczesnych lat dzieciństwa zaangażowany w muzykę i śpiew, talent odziedziczył po rodzicach, którzy śpiewali w chórze. Jest ojcem znanych wykonawców R&amp;B Ray J oraz Brandy. Swoją karierę zaczął w 1975 roku w szkolnym zespole muzycznym. 
Dyskografia.
Albumy.
 

</doc>
<doc id="2077948" url="https://pl.wikipedia.org/wiki?curid=2077948" title="Port lotniczy Tours">
Port lotniczy Tours

Port lotniczy Tours (IATA: TUF, ICAO: LFOT) – port lotniczy położony 6 km n północny wschód od Tours, w departamencie Indre i Loara, w regionie centralnym, we Francji.

</doc>
<doc id="2077953" url="https://pl.wikipedia.org/wiki?curid=2077953" title="Linia kolejowa Caltanissetta Xirbi – Siracusa">
Linia kolejowa Caltanissetta Xirbi – Siracusa

Linia kolejowa Syrakuzy-Gela-Canicattì – jedna z linii kolejowych zarządzana przez RFI, łącząca Syrakuzy nad Morzem Jońskim, z Canicattì, gdzie łączy się z linią Caltanissetta - Agrigento. Ma długość 158 km i jest niezelektryfikowana.

</doc>
<doc id="2077954" url="https://pl.wikipedia.org/wiki?curid=2077954" title="Diecezja wołyńska">
Diecezja wołyńska

Diecezja wołyńska – jedna z diecezji Polskiego Autokefalicznego Kościoła Prawosławnego działająca w latach 1921–1941.
Historia.
Po podpisaniu w 1921 traktatu ryskiego kończącego wojnę polsko-bolszewicką, obszar Wołynia został definitywnie włączony do Polski. Tym samym eparchia wołyńska Rosyjskiego Kościoła Prawosławnego znalazła się pod zarządem tworzącego się Kościoła prawosławnego w Polsce, który w 1924 otrzymał status autokefalicznego. Pierwszym zwierzchnikiem diecezji w ramach Kościoła został w 1922 dotychczasowy biskup pomocniczy eparchii wołyńskiej, biskup krzemieniecki Dionizy (Waledyński), który po intronizacji przyjął tytuł biskupa wołyńskiego i krzemienieckiego.
8 lutego 1923 metropolita warszawski Jerzy (Jaroszewski) został zastrzelony w swojej rezydencji w Warszawie. Jego następcą został wybrany Dionizy (Waledyński), który obejmując godność metropolity warszawskiego zachował zarząd diecezji wołyńskiej.
Według danych z początku lat 20. XX wieku diecezja wołyńska była czwartą co do wielkości diecezją prawosławną w Polsce. Dzieliła się wówczas na 55 dekanatów, w ramach których pracę duszpasterską prowadziło 426 parafii. Istniało również 137 cerkwi filialnych; wszystkie świątynie obsługiwało 569 duchownych. PAKP oceniał liczbę wiernych na 1.192.390 osób. Granice diecezji pokrywały się z zasięgiem województwa wołyńskiego. Obejmowała 30 274 kilometry kwadratowe. Na terytorium diecezji działały ponadto monastery:
Ukraiński charakter diecezji.
Diecezja wołyńska od początku swojego istnienia w granicach Polski gromadziła w większości prawosławnych Ukraińców. W związku z tym była głównym ośrodkiem ruchu na rzecz ukrainizacji Polskiego Autokefalicznego Kościoła Prawosławnego. Już w październiku 1921 zjazd wiernych i duchowieństwa diecezji, oprócz wystosowania protestu przeciw akcji rewindykacji majątku Kościoła zjazd domagał się stopniowego wprowadzenia języka ukraińskiego do praktyki liturgicznej, poprzedzonego wprowadzeniem opcjonalnej wymowy ukraińskiej języka cerkiewnosłowiańskiego w miejsce powszechnie stosowanej rosyjskiej. Postulat ten został częściowo zrealizowany i od 1922 parafie diecezji mogły wprowadzać u siebie język ukraiński
Osobnym postulatem środowisk ukraińskich było przekazanie zwierzchnictwa diecezji w ręce biskupa narodowości ukraińskiej. Sugerowano nawet podział diecezji wołyńskiej na włodzimiersko-łucką oraz krzemieniecko-ostrogską tak, by obydwie katedry mogły zostać obsadzone przez Ukraińców. W 1926 pismo w tej sprawie zostało zignorowane przez metropolitę, co skłoniło Ukraińców do rezygnacji ze starań o podział diecezji. W ich publikacjach stale powracał jednak temat powołania na katedrę wołyńską hierarchy–Ukraińca.
Na skutek otwartego konfliktu, jaki narósł między ruchem ukraińskim a hierarchią kościelną, w 1933 metropolita Dionizy wyznaczył na biskupa wołyńskiego Ukraińca, arcybiskupa Aleksego (Gromadzkiego). Powołany został również ukraiński biskup pomocniczy – Polikarp (Sikorski). Od tego czasu na terenie diecezji wołyńskiej język ukraiński był sukcesywnie wprowadzany do nabożeństw, nauczania religii, a także do codziennej działalności cerkiewnej administracji.
II wojna światowa.
18 sierpnia 1941 zjazd duchowieństwa diecezji wołyńskiej postanowił zwrócić się do Rosyjskiego Kościoła Prawosławnego o przyjęcie w jego jurysdykcję, wbrew stanowisku metropolity warszawskiego i całej Polski Dionizego (Waledyńskiego). W rezultacie konfliktu między hierarchami PAKP na Wołyniu zaczęły działać dwie zwalczające się wspólnoty: Ukraiński Autonomiczny Kościół Prawosławny uznawany przez Patriarchat Moskiewski, oraz niekanoniczny Ukraiński Autokefaliczny Kościół Prawosławny. Stojący na czele tego pierwszego Aleksy (Hromadśkyj), podniesiony do godności metropolity, zginął w maju 1943 w zasadzce w Smydze, o której zainspirowanie podejrzewany był Polikarp (Sikorski) – lider autokefalistów. Ten ostatni w 1944 wyjechał z Łucka i udał się na emigrację. W związku ze zmianą granic państwowych (przyłączeniem Wołynia do ZSRR) diecezja została ostatecznie przyłączona do Rosyjskiego Kościoła Prawosławnego oraz ponownie przemianowana na eparchię wołyńską.

</doc>
<doc id="2077957" url="https://pl.wikipedia.org/wiki?curid=2077957" title="46 Batalion Saperów">
46 Batalion Saperów



</doc>
<doc id="2077959" url="https://pl.wikipedia.org/wiki?curid=2077959" title="AVE.com">
AVE.com

AVE.com – nieistniejąca linia lotnicza, której siedziba mieściła się w Szardży, a baza w porcie lotniczym Szardża. Linia oferuje loty czarterowe i usługi leasingu statków powietrznych. AVE.com została założona w 1996 roku jako Phoenix Aviation
AVE.com jest własnością Evgeny Khaprov i Vladimira Goncharova, a linia liczy średnio 230 pracowników.
Flota.
Na sierpień 2013, flota AVE.com składa się z poniższych statków powietrznych, których średni wiek wynosi 34.8 lat

</doc>
<doc id="2077960" url="https://pl.wikipedia.org/wiki?curid=2077960" title="Gomphus (ważki)">
Gomphus (ważki)

Gomphus – rodzaj ważek z rodziny gadziogłówkowatych (Gomphidae), szeroko rozprzestrzeniony w strefie ciepłej i umiarkowanej półkuli północnej. Gatunkiem typowym rodzaju jest występujący również w Polsce "Gomphus vulgatissimus".
Podział systematyczny.
Rodzaj obejmuje gatunki: 
Występowanie w Polsce.
W odonatofaunie Polski rodzaj reprezentowany jest przez jeden gatunek: gadziogłówkę pospolitą ("Gomphus vulgatissimus"). Występująca w Polsce gadziogłówka żółtonoga, zaliczana dawniej do tego rodzaju (jako "Gomphus flavipes"), jest obecnie umieszczana w rodzaju "Stylurus". W starszej literaturze z terenu Polski wykazano jeszcze "Gomphus pulchellus", jednak obecnie ten opis uważany jest za błędny.

</doc>
<doc id="2077961" url="https://pl.wikipedia.org/wiki?curid=2077961" title="47 Batalion Saperów">
47 Batalion Saperów



</doc>
<doc id="2077963" url="https://pl.wikipedia.org/wiki?curid=2077963" title="Ła-9">
Ła-9

Ła-9 (ros. Ла-9) – radziecki jednosilnikowy, jednomiejscowy samolot myśliwski o napędzie tłokowym, powstały w biurze konstrukcyjnym Ławoczkina po II wojnie światowej. 
Powstanie i rozwój.
Samolot Ła-9 był dalszym stadium rozwoju myśliwców z napędem tłokowym konstrukcji Siemiona Ławoczkina (ŁaGG-3, Ła-5, Ła-7), o konstrukcji drewnianej. Główną zmianą w Ła-9 było przejście na lżejszą konstrukcję metalową, co wymagało przeprojektowania całego samolotu, przy zachowaniu jedynie ogólnego układu konstrukcyjnego, wielkości i podobnej sylwetki. Przejściowym samolotem od Ła-7 był prototyp "126" o metalowej jedynie konstrukcji skrzydeł. Pod koniec 1945 roku Ławoczkin zaprojektował całkowicie metalowy myśliwiec "130", którego pierwszy prototyp zbudowano w styczniu 1946 w fabryce nr 21 w Gorkim. Jego próby zakładowe zakończono w maju, a państwowe - 10 października 1946, po czym zdecydowano przyjąć samolot na uzbrojenie pod oznaczeniem Ła-9.
W porównaniu z Ła-7, Ła-9 otrzymał m.in. nowe skrzydło o profilu laminarnym i ściętych końcówkach, pozbawione slotów. Pokrycie samolotu stanowiła blacha duraluminiowa. Kabina stała się bardziej przestronna, a kadłub między kabiną a statecznikiem obniżono, w miejsce prawie poziomego przejścia do statecznika, charakterystycznego dla wcześniejszych konstrukcji Ławoczkina. Znacznie wzmocniono uzbrojenie, z 3 działek 20 mm do 4 działek 23 mm, co dało prawie dwukrotnie większy ciężar salwy. Silnik natomiast pozostał ten sam (ASz-82FN o mocy 1850 KM). Planowano zastosowanie nowszego silnika ASz-83 1900 KM (testowanego na prototypie Ła-7 "120"), ale nie wszedł on do produkcji. Dzięki zwiększeniu zapasu paliwa, Ła-9 miał większy zasięg od Ła-7, a także myśliwców Jak-3 i Jak-9U. Rozwinięciem Ła-9, zmierzającym do dalszego zwiększenia zasięgu samolotu, był Ła-11, początkowo oznaczony jako Ła-9M.
Produkcja.
Produkcja rozpoczęła się jeszcze w sierpniu 1946 w fabryce nr 21 w Gorkim, pod oznaczeniem fabrycznym "wyrób 48" ("izdielie 48"). 
Produkowano go też w zakładzie nr 99 w Ułan Ude.
W 1946 wyprodukowano 15 samolotów, w 1947 - 840, a w 1948 - 704, łącznie 1559.
Warianty specjalne.
W 1951 roku 100 myśliwców przebudowano na dwumiejscową wersję szkolno-treningową UTIŁa-9.
W 1947 prowadzono próby samolotu Ła-9RD, wyposażonego dodatkowo w dwa odrzutowe silniki pulsacyjne RD-13 konstrukcji W. Czełomieja pod skrzydłami. Uzbrojenie zmniejszono do dwóch działek 23 mm. Przyrost prędkości z włączonymi silnikami wyniósł tylko 70 km/h, natomiast pogarszała się manewrowość i zasięg. Zbudowano kilka Ła-9RD - co najmniej 9.
Użycie.
ZSRR.
Wojskowe próby Ła-9 odbywano pod Moskwą w 1947, po czym zaczęły one wchodzić na wyposażenie jednostek Radzieckich Sił Powietrznych (WWS) i obrony powietrznej kraju (PWO). Stacjonowały także w jednostkach radzieckich poza granicami, m.in. w Polsce, Mandżurii, Rumunii. W 1951 w WWS znajdowało się wciąż 640 Ła-9, a w PWO - 245.
W ramach radzieckiej pomocy wojskowej, jednostki wyposażone w Ła-9 uczestniczyły w wojnie koreańskiej po stronie Korei Północnej. M.in. od listopada 1950 do 1951 w rejon działań przerzucono znad Bałtyku 304. Pułk Myśliwski (304. IAP) w składzie 40 myśliwców Ła-9. W trakcie walk, samoloty pułku posiadały oznaczenia koreańskie. Sowieccy piloci uczestniczyli być może m.in. w walce 5 listopada 1950, kiedy zestrzelono kilka samolotów amerykańskich (Korea oficjalnie twierdziła o udziale w walce koreańskich pilotów). Używane też były w Korei myśliwce Ła-11.
Opis konstrukcji.
Wolnonośny dolnopłat o konstrukcji i poszyciu całkowicie metalowym. Kadłub półskorupowy, o przekroju owalnym, kryty blachą duraluminiową. Statecznik pionowy połączony integralnie z kadłubem. Kabina kryta, z nieruchomym trzyczęściowym wiatrochronem z przednią płaską szybą pancerną. Środkowa część osłony odsuwana do tyłu, tylna część przeszklona, przechodząca w owiewkę. Za siedzeniem pilota płyta pancerna, a za jego głową szyba pancerna.
Płat o profilu laminarnym, trzyczęściowy, jednodźwigarowy, kryty duraluminium. Klapy na krawędzi spływu. Stery kryte płótnem. Podwozie samolotu klasyczne, podwozie główne chowane w skrzydła w kierunku do wewnątrz (koła 600x200 mm), kółko ogonowe chowane do kadłuba i zakrywane klapami. 
Silnik ASz-82FN w układzie podwójnej gwiazdy, 14-cylindrowy. Śmigło trójłopatowe o nastawnym skoku WISz-105W-4 średnicy 3,1 m. Pięć zbiorników paliwa w centropłacie i skrzydłach o pojemności 850 l. Zbiornik oleju o pojemności 63 l (normalny zapas 50 l). Chłodnica oleju pod kadłubem, w tylnej części centropłata.
Wyposażenie: radiostacja RSI-6, radiopółkompas RPKO-10M, nadajnik aparatury rozpoznawczej swój-obcy CSz-3M.
Uzbrojenie: cztery działka automatyczne NS-23S kalibru 23 mm w górnej nosowej części kadłuba, synchronizowane ze śmigłem. Zapas amunicji - łącznie 300 nabojów. Celownik kolimatorowy ASP-1N (kopia brytyjskiego Mk.IID). Fotokarabin Fairchild 6 w prawym skrzydle.

</doc>
<doc id="2077964" url="https://pl.wikipedia.org/wiki?curid=2077964" title="Iwan Kizimow">
Iwan Kizimow

Iwan Kizimow (ros. Иван Михайлович Кизимов, ur. 28 kwietnia 1928, zm. 22 września 2019) – radziecki jeździec sportowy. Wielokrotny medalista olimpijski.
Specjalizował się w ujeżdżeniu. Brał udział w czterech igrzyskach (IO 64, IO 68, IO 72, IO 76), na trzech zdobywał medale. W 1968 wywalczył złoto w konkursie indywidualnym, cztery lata później triumfował w drużynie. Partnerowali mu Iwan Kalita i Jelena Pietuszkowa. Ponadto dwukrotnie stawał na niższych stopniach podium w konkursach drużynowych.

</doc>
<doc id="2077965" url="https://pl.wikipedia.org/wiki?curid=2077965" title="Monika Hess">
Monika Hess

Monika Hess (ur. 24 maja 1964 w Engelbergu) – szwajcarska narciarka alpejska, srebrna medalistka mistrzostw świata juniorów.
Kariera.
W zawodach Pucharu Świata pierwsze punkty zdobyła 22 grudnia 1981 roku w Chamonix, gdzie zajęła dziesiąte miejsce w gigancie. Na podium zawodów PŚ pierwszy raz stanęła 14 grudnia 1983 roku w Sestriere, kończąc slalom na trzeciej pozycji. W zawodach tych wyprzedziły ją jedynie Włoszka Maria Rosa Quario i Austriaczka Roswitha Steiner. W kolejnych startach jeszcze jeden raz stanęła na podium: 25 stycznia 1986 roku w St. Gervais była najlepsza w kombinacji. W sezonie 1983/1984 zajęła 24. miejsce w klasyfikacji generalnej. Ponadto w sezonie 1985/1986 była siódma w klasyfikacji kombinacji (w klasyfikacji generalnej zajęła 29. miejsce).
Wystartowała na igrzyskach olimpijskich w Sarajewie w 1984 roku, gdzie zajęła 11. miejsce w slalomie i 15. w gigancie.
Jej kuzynka Erika Hess również uprawiała narciarstwo alpejskie.

</doc>
<doc id="2077967" url="https://pl.wikipedia.org/wiki?curid=2077967" title="56 Batalion Saperów">
56 Batalion Saperów



</doc>
<doc id="2077968" url="https://pl.wikipedia.org/wiki?curid=2077968" title="Eugenio Siller">
Eugenio Siller

Eugenio Santiago Siller Rodríguez (ur. 5 kwietnia 1981 w Tampico, w stanie Tamaulipas) – meksykański aktor i piosenkarz.

</doc>
<doc id="2077970" url="https://pl.wikipedia.org/wiki?curid=2077970" title="Ropa (Trzydniowiański Wierch)">
Ropa (Trzydniowiański Wierch)

Ropa – zakończenie północno-zachodniego grzbietu Trzydniowiańskiego Wierchu w Tatrach Zachodnich. Górna część tego grzbietu oddziela Dolinę Trzydniowiańską od Doliny Jarząbczej, zaś dolna od Doliny Chochołowskiej.
Ropa jest całkowicie zalesiona i nie prowadzi przez nią żaden szlak turystyczny. U północnych podnóży Ropy, za Chochołowskim Potokiem znajdowała się Niżnia Jarząbcza Polana, dawniej należąca do Hali Jarząbczej.

</doc>
<doc id="2077971" url="https://pl.wikipedia.org/wiki?curid=2077971" title="61 Batalion Saperów">
61 Batalion Saperów



</doc>
<doc id="2077973" url="https://pl.wikipedia.org/wiki?curid=2077973" title="SM64">
SM64



</doc>
<doc id="2077974" url="https://pl.wikipedia.org/wiki?curid=2077974" title="65 Batalion Saperów">
65 Batalion Saperów



</doc>
<doc id="2077976" url="https://pl.wikipedia.org/wiki?curid=2077976" title="Brigitte Gadient">
Brigitte Gadient

Brigitte Gadient (ur. 9 października 1963 w Grossberg) – szwajcarska narciarka alpejska.
Kariera.
W zawodach Pucharu Świata zadebiutowała 13 stycznia 1981 roku w Schruns, gdzie zajęła 35. miejsce w slalomie. Pierwsze punkty wywalczyła 21 stycznia 1981 roku w Crans-Montana, gdzie zajęła trzynaste miejsce w kombinacji. Na podium zawodów tego cyklu pierwszy raz stanęła 10 marca 1984 roku w Waterville Valley, kończąc rywalizację w slalomie na drugiej pozycji. W zawodach tych rozdzieliła Tamarę McKinney z USA i Francuzkę Perrine Pelen. W kolejnych startach jeszcze trzy razy stawała na podium, za każdym razem w slalomie: 14 grudnia 1984 roku w Madonna di Campiglio była druga, 5 stycznia 1985 roku w Mariborze zajęła trzecie miejsce, a 15 grudnia 1985 roku w Savognin ponownie była druga. W sezonie 1984/1985 zajęła 22. miejsce w klasyfikacji generalnej, a w klasyfikacji slalomu była piąta.
Wystartowała na mistrzostwach świata w Bormio w 1985 roku, gdzie zajęła dziewiąte miejsce w slalomie. W tej samej konkurencji wystartowała podczas rozgrywanych cztery lata później mistrzostw świata w Vail, jednak nie ukończyła rywalizacji. Nigdy nie wystąpiła na igrzyskach olimpijskich.

</doc>
<doc id="2077978" url="https://pl.wikipedia.org/wiki?curid=2077978" title="Święty Józef z Kupertynu">
Święty Józef z Kupertynu



</doc>
<doc id="2077979" url="https://pl.wikipedia.org/wiki?curid=2077979" title="Świekatowo Wschodnie">
Świekatowo Wschodnie

Świekatowo Wschodnie – stacja kolejowa w Świekatowie, w województwie kujawsko-pomorskim, w Polsce.
Opis.
Świekatowo Wschodnie jest nieczynną stacją kolejową na dawnej trasie linii kolejowej Świecie nad Wisłą – Złotów. Na stacji znajduje się budynek dworca, obecnie zaadaptowany na lokale mieszkalne, zabytkowa wieża ciśnień typu Intze z początku XX wieku, dwa perony wyłożone płytami chodnikowymi, plac przeładunkowy oraz skrajnik kolejowy. Obok stacji znajduje się skrzyżowanie torów z gminną drogą asfaltową łączącą Świekatowo z Szewnem. 
Imprezy.
Towarzystwo Rozwoju Gminy Świekatowo w porozumieniu z Koleją Drezynową z Gdańska organizuje na nieczynnej stacji Festyn Kolejarski "Zapomniany szlak", który odbywa się podczas obchodów Dni Świekatowa.

</doc>
<doc id="2077980" url="https://pl.wikipedia.org/wiki?curid=2077980" title="Slobodan Ćurčić">
Slobodan Ćurčić

Slobodan Ćurčić (serb. Слободан Ћурчић) (ur. 19 grudnia 1940 w Sarajewie, zm. 3 grudnia 2017 w Salonikach) – amerykański historyk serbskiego pochodzenia, bizantynolog.
Życiorys.
Studiował architekturę w University of Illinois w Urbana-Champaign. W Instytucie Sztuk Pięknych na Uniwersytecie w Nowym Jorku w 1975 roku uzyskał doktorat z historii sztuki. Od 1971 do 1982 roku wykładał historię architektury na Uniwersytecie Illinois w Urbana-Champaign. Od 1982 do przejścia na emeryturę w 2010 był profesorem sztuki bizantyńskiej w na Uniwersytecie Princeton. W latach 2006–2010 był dyrektorem Hellenic Studies w Princeton.
Główne zainteresowania skupiają się na bizantyńskiej architekturze. Od 1997 roku jest członkiem Serbskiej Akademii Nauk i Sztuk. Od 2004 członkiem honorowym Towarzystwa Archeologii Chrześcijańskiej w Atenach. W 2006 roku został członkiem Komitetu Ekspertów ds. Rehabilitacji i ochrony dziedzictwa kulturowego w Kosowie z rekomendacji UNESCO.

</doc>
<doc id="2077981" url="https://pl.wikipedia.org/wiki?curid=2077981" title="Polska Organizacja Gazu Płynnego">
Polska Organizacja Gazu Płynnego

Polska Organizacja Gazu Płynnego – organizacja w branży paliwowej założona w 1996. Członkami organizacji są jednostki produkcyjno-handlowe zajmujące się zakupem, rozlewem i dystrybucją gazu skroplonego LPG, a także produkcją i obrotem urządzeniami służącymi do jego transportu, magazynowania i eksploatacji. POGP należy do Europejskiej Organizacji Gazu Płynnego (AEGPL) z siedzibą w Brukseli.
Cele Polskiej Organizacji Gazu Płynnego.
Do głównych założeń POGP należą:
Władze Organizacji.
Plenarne Zebranie Członków Organizacji jest organem stanowiącym i nadzorującym działalność pozostałych organów Organizacji. W Zebraniu Plenarnym uczestniczą członkowie Organizacji poprzez swoich przedstawicieli.
Do jego głównych kompetencji należą m.in.: 
Plenarne Zebrania zwołuje Prezydium Organizacji nie rzadziej niż raz w roku.
Komisja Rewizyjna jest powoływana przez Zebranie Plenarne. W jej skład wchodzą trzej członkowie Organizacji, a jej kadencja trwa trzy lata.
Zadaniem Komisji Rewizyjnej jest sprawowanie kontroli nad działalnością Organizacji w zakresie jej gospodarki finansowej.
Prezydium Organizacji jest organem wykonawczym i zarządzającym Organizacji w okresach pomiędzy Zebraniami Plenarnymi. Członkowie Prezydium wybierani są na trzyletnią kadencję przez Zebranie Plenarne. Prezydium wybiera spośród swojego składu Przewodniczącego, jego Zastępcę oraz Skarbnika.
Do głównym kompetencji Prezydium należą m.in.: 
W Organizacji działają również Komisje:

</doc>
<doc id="2077982" url="https://pl.wikipedia.org/wiki?curid=2077982" title="Crno seme">
Crno seme

Crno seme (mac. "Црно семе", pol. "Czarne ziarno") – powieść Taško Georgievskiego, opublikowana w 1966 r. "Crno seme" jest pierwszą powieścią cyklu utworów, poświęconych trudnemu losowi Macedończyków w na obszarze Macedonii Egejskiej w pierwszych dziesięcioleciach XX w., podczas greckiej wojny domowej (1944-1949) oraz podczas rządów komunistycznych w Jugosławii. Na podstawie książki Kiril Cenevski wyreżyserował w 1971 film pod tym samym tytułem.
Powieść nie była tłumaczona na język polski.
Akcja powieści rozgrywa się podczas greckiej wojny domowej. Grupa żołnierzy armii greckiej uznana została za niepewną (ze względu na podejrzenia o poglądy komunistyczne oraz mających słowiańskie, niegreckie pochodzenie) i wywieziona najpierw do tymczasowego obozu, potem na jedną z greckich wysp. Celem odosobnienia jest skłonienie żołnierzy do podpisania deklaracji lojalności wobec greckiego króla oraz rezygnacji z własnej tożsamości narodowej. Mimo tortur i nieludzkiego traktowania przez greckich oficerów, bohaterowie powieści (Andonis „Done” Sovitzanos, właśc. Sovičanov, pochodzący ze wsi Sarakinovo, niedaleko Edessy oraz Christos „Christo” Soglamov) nie rezygnują ze swych ideałów i nie poddają się naciskowi.
Jak pisze macedoński literaturoznawca Georgi Stardelov, "Crno seme" to powieść, przedstawiająca walkę człowieka i narodu w obronie zagrożonej tożsamości.

</doc>
<doc id="2077984" url="https://pl.wikipedia.org/wiki?curid=2077984" title="Liisa Savijarvi">
Liisa Savijarvi

Liisa Savijarvi (ur. 29 grudnia 1963 w Bracebridge) – kanadyjska narciarka alpejska.
Kariera.
W zawodach Pucharu Świata zadebiutowała 2 marca 1980 roku w Mont-Sainte-Anne, gdzie zajęła 57. miejsce w gigancie. Pierwsze punkty wywalczyła 5 marca 1983 roku w Mont-Tremblant, gdzie zajęła trzynaste miejsce w zjeździe. Na podium zawodów tego cyklu pierwszy raz stanęła 29 stycznia 1984 roku w St. Gervais, kończąc rywalizację w kombinacji na trzeciej pozycji. W zawodach tych wyprzedziły ją jedynie Michela Figini ze Szwajcarii i Austriaczka Elisabeth Kirchler. W kolejnych startach jeszcze trzy razy stanęła na podium: 10 stycznia 1986 roku w Badgastein była druga w zjeździe, 2 marca 1986 roku w Furano zwyciężyła w supergigancie, a 16 marca 1986 roku w Vail była trzecia w tej samej konkurencji. W sezonie 1985/1986 zajęła 12. miejsce w klasyfikacji generalnej, drugie w klasyfikacji supergiganta i piąte w klasyfikacji zjazdu.
Wystartowała na igrzyskach olimpijskich w Sarajewie w 1984 roku, gdzie zajęła dziewiąte miejsce w gigancie i osiemnaste miejsce w zjeździe. Była też między innymi dziesiąta w gigancie na mistrzostwach świata w Bormio w 1985 roku oraz szesnasta w zjeździe podczas mistrzostw świata w Crans-Montana dwa lata później.

</doc>
<doc id="2077987" url="https://pl.wikipedia.org/wiki?curid=2077987" title="Cristian Benítez">
Cristian Benítez



</doc>
<doc id="2077991" url="https://pl.wikipedia.org/wiki?curid=2077991" title="Diego Alberto Cervantes">
Diego Alberto Cervantes



</doc>
<doc id="2077993" url="https://pl.wikipedia.org/wiki?curid=2077993" title="Świekatowo Wschód">
Świekatowo Wschód



</doc>
<doc id="2077994" url="https://pl.wikipedia.org/wiki?curid=2077994" title="Hélène Barbier">
Hélène Barbier

Hélène Barbier (ur. 3 lipca 1966 w Saint-Étienne-de-Tinée) – francuska narciarka alpejska, trzykrotna medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się w 1982 roku, startując na mistrzostwach świata juniorów w Auron. Zajęła tam piąte miejsce w zjeździe i szesnaste w gigancie. Podczas rozgrywanych rok później mistrzostw świata juniorów w Sestriere zdobyła srebrny medal w gigancie, a w zjeździe była piąta. Brała też udział w mistrzostwach świata juniorów w Sugarloaf w 1984 roku, gdzie wywalczyła srebrne medale w zjeździe i kombinacji.
W zawodach Pucharu Świata zadebiutowała 8 grudnia 1982 roku w Val d’Isère, gdzie zajęła piąte miejsce w gigancie. Tym samym zdobyła pierwsze pucharowe punkty. Na podium zawodów tego cyklu jedyny raz stanęła 9 grudnia 1984 roku w Davos, kończąc rywalizację w slalomie na trzeciej pozycji. W zawodach tych wyprzedziły ją jedynie rodaczka Christelle Guignard i Erika Hess ze Szwajcarii. W sezonie 1983/1984 zajęła 32. miejsce w klasyfikacji generalnej, w klasyfikacji giganta była szesnasta.
Wystartowała na mistrzostwach świata w Bormio w 1985 roku, gdzie zajęła 5. miejsce w kombinacji. Nie startowała na igrzyskach olimpijskich.
Jej mężem jest były francuski hokeista Philippe Bozon.

</doc>
<doc id="2077995" url="https://pl.wikipedia.org/wiki?curid=2077995" title="Aspurgos Filoromajos">
Aspurgos Filoromajos

Aspurgos, właśc. Tyberiusz Juliusz Aspurgos Filoromajos (gr.: "Τιβέριος Ἰούλιος Ἀσποῦργος Φιλορώμαιος", "Tibérios Ioúlios Aspoûrgos Filorṓmaios") (zm. 37 n.e.) – król Bosporu z dynastii Asandrydów od 8 p.n.e. do swej śmierci. Syn króla Bosporu Asandra Filokajsara Filoromajosa i królowej Dynamis Filoromajos.
Aspurgos był perskiego i greckiego pochodzenia. Imię "Aspurgos" było według niektórych uczonych zniekształconą wersją imienia "Reskuporis". Kiedy wstąpił na tron, przyjął imiona "Tyberiusz Juliusz". Był synem i spadkobiercą Asandra i Dynamis, córki Farnakesa II Filoromajosa, króla Bosporu i Pontu. Poprzez dziadka macierzystego był prawnukiem Mitrydatesa I (VI) Eupatora Dionizosa, króla Pontu i Bosporu.
Aspurgos, poprzez Mitrydatesa VI, był potomkiem wodzów macedońskich: Antygona Jednookiego, Antypatra oraz Seleukosa Nikatora, założyciela państwa Seleucydów. Ci trzej ludzie służyli pod królem Aleksandrem III Wielkim. Wcześniejszy przodek Aspurgosa, Mitrydates II król Pontu, poślubił Laodikę, siostrę Seleukosa II Kallinikosa, króla państwa Seleucydów.
Aspurgos urodził się i wychowywał w królestwie bosporańskim. W r. 17 p.n.e. zmarł ojciec w wieku 93 lat, głodząc się na śmierć z powodu rozpaczy spowodowanej opuszczeniem jego wojska na rzecz uzurpatora Skryboniusza. Ten bowiem pretendował do tronu bosporańskiego, jako krewny Dynamis.
Dynamis była zmuszona poślubić Skryboniusza. Marek Wipsaniusz Agryppa, rzymski mąż stanu i przyjaciel cesarza, odkrywając jego oszustwa postanowił zainterweniować w sytuacji politycznej królestwa. Uznając go za zdrajcę, kazał wykonać na nim wyrok śmierci. Postanowił wyznaczyć króla Pontu Polemona I Pytodorosa, jako nowego króla Bosporu. Dynamis i Polemon wzięli ślub w r. 15 p.n.e. Dla matki Aspurgosa było to trzecie małżeństwo, które było bezdzietne. Ojczym panował, jako król razem z Dynamis Filoromajos do jej śmierci w r. 14 p.n.e. Od tego czasu rządził samodzielnie do swej śmierci w r. 8 p.n.e.
Po śmierci ojczyma Polemona I, Aspurgos wstąpił po nim na tron bosporański. Bardzo mało jest wiadomości na temat jego panowania, jednak Aspurgos wydaje się być władcą silnym i zdolnym. Przez długi czas nie był pewny co do swej władzy, aż w końcu cesarz rzymski Oktawian August i senat rzymski uznali go, jako prawowitego króla bosporańskiego w 14 r. Aspurgos ciesząc się patronatem cesarzy Gajusza Juliusza Cezara Oktawiana Augusta oraz Tyberiusza, przyjął na ich cześć imiona "Tyberiusz Juliusz". Używał także przydomka, takiego samego jak rodzice, na cześć Rzymian "Filoromajos" ("Przyjaciel Rzymian").
Małżeństwo i potomstwo.
Aspurgos jako król, poślubił tracką księżniczkę Gepaepyris, córkę króla Tracji Gajusza Juliusza Kotysa VIII i królowej Antonii Tryfeny, córki króla Pontu i Bosporu Marka Antoniusza Polemona I Eusebesa Sotera i jego drugiej żony królowej Pytodoris Filometor.
Aspurgos z żoną miał dwóch synów, przyszłych królów Bosporu:
Aspurgos panował aż do swej śmierci w 37 r., kiedy to władzę objęła Gepaepyris. W 39 r. dopuściła ona swego pierworodnego syna Mitrydatesa III do rządów.

</doc>
<doc id="2077997" url="https://pl.wikipedia.org/wiki?curid=2077997" title="Gepaepyris">
Gepaepyris

Gepaepyris, właśc. Gepaipyris (gr.: "η Γηπαιπυρεως", "ē Gēpaipyreōs") (I wiek n.e.) – księżniczka tracka, królowa Bosporu w latach 37-39 n.e. Wdowa po Tyberiuszu Juliuszu Aspurgosie Filoromajosie, królu Bosporu.
Rodzina.
Gepaepyris należała do trackiej dynastii sapejskiej. Rodzicami jej byli Gajusz Juliusz Kotys VIII, król Tracji i Antonia Tryfena, córka Marka Antoniusza Polemona I Eusebesa Sotera, króla Małej Armenii, Pontu i Bosporu oraz królowej Pytodoris Filometor, wnuczki po kądzieli Marka Antoniusza, rzymskiego triumwira. Dzięki babce była spowinowacona z dynastią julijsko-klaudyjską. Pytodoris była bowiem córką Pytodorosa z Tralles i Antonii, siostry przyrodniej Antonii Młodszej, babki Kaliguli, cesarza rzymskiego.
Młodość i małżeństwo.
Po zabójstwie ojca Kotysa zamieszkała z matką i rodzeństwem w Rzymie. Zapewne kształciła się oraz przebywała na dworze kuzynki Antonii Młodszej. Antonia była bardzo wpływową kobietą nadzorującą krąg różnych książąt i księżnych. Jej krąg brał udział w politycznym zachowywaniu granic cesarstwa rzymskiego i spraw państw zależnych od Rzymu.
Bardzo mało jest znanych wiadomości na temat życia Gapaepyris. Poślubiła ona króla Bosporu Tyberiusza Juliusza Aspurgosa Filoromajosa, syna i spadkobiercę króla Bosporu Asandra Filokajsara Filoromajosa i królowej Dynamis Filoromajos. Matka męża była spadkobierczynią Bosporu oraz córką Farnakesa II Filoromajosa, króla Pontu i Bosporu.
W 38 r. brat Gepaepyris, Gajusz Juliusz Polemon II Filogermanik Filopatris, otrzymał od cesarza Pont oraz Bospor Kimmeryjski. Królestwa bosporańskiego nigdy nie objął w swe posiadanie, bowiem jego siostra panowała w nim od 37 r.
Monety.
Niestety nigdzie nie podano jej imienia w starożytnych źródłach pisanych. Jedynymi źródłami dotyczącymi Gepaepyris są monety oraz fragment srebrnego talerza z jej imieniem odkrytego w Neapolu Scytyjskim.
Przypisuje się jej statery z lat 334 i 335 ery bosporańskiej, czyli 37/38 oraz 38/39 n.e. Na obu stronach znajdują się portrety członków rzymskiej dynastii julijsko-klaudyjskiej, które uważa się za wizerunki cesarzy Oktawiana Augusta oraz Kaliguli. Na rewersach umieszczono zapis daty rocznej oraz monogram. Oprócz złotych staterów królowa emitowała także monety brązowe, ze znakiem IB, zapewne oznaczeniem nominału 12 jednostek, często określanych, jako asy). Na awersie tych monet znajduje się popiersie Gepaepyris zwrócone w prawo wraz z legendą w języku greckim BACIΛICCHC ΓHΠAIΠYPEΩC („[moneta] królowej Gepaipyris”). Na stronie przeciwnej jest wizerunek popiersia Afrodyty Uranii oraz znak nominału umieszczony po jej prawej lub lewej stronie.
Inny typ asów emitowanych przez Gepaepyris ma na stronie głównej wizerunek głowy mężczyzny zwróconej w prawo oraz legendę w języku greckim BACIΛEѠC MIΘPIΔATOY ("[Moneta] króla Mitrydatesa"). Zapewne jest to podobizna głowy jej starszego syna Mitrydatesa III, króla bosporańskiego od r. 39/40 n.e. Owa moneta była nośnikiem ważnej treści propagandowej, bowiem wskazany był na niej następca tronu. Sama królowa wydaje się w takim przypadku być jakby władczynią-regentką, panującą od śmierci męża do czasu objęcia tronu przez jej starszego syna, który był nieletni. Niewykluczone, że rządziła razem z synem Mitrydatesem, gdy ten został królem.
Niektórzy badacze doszukują się wizerunku głowy Gepaipyris na monetach jej drugiego syna Tyberiusza Juliusza Kotysa I Filokajsara Filoromajosa Eusebesa, króla Bosporu w latach 45-63, o nominale triensa (znak nominału Δ, czyli 4 jednostki). Na awersie przedstawiona jest głowa kobiety, monogram z liter BAP, a na stronie przeciwnej Afrodyta Apatura, monogram BAK oraz znak nominału Δ. Wydawanie tych monet, o ile przedstawiają Gepaipyris, może być uważane za oddanie czci zmarłej matce panującej władczyni.
Potomstwo.
Gepaepyris miała z mężem Aspurgosem dwóch synów, przyszłych królów Bosporu:
W 37 r. Gepaepyris, kiedy zmarł jej mąż, objęła samodzielnie rządy nad Bosporem. Panowała do 39 r., do czasu objęcia władzy przez jej starszego syna Mitrydatesa.

</doc>
<doc id="2078000" url="https://pl.wikipedia.org/wiki?curid=2078000" title="Pam Fletcher">
Pam Fletcher

Pamela-Anne "Pam" Fletcher (ur. 30 stycznia 1963 w Acton) – amerykańska narciarka alpejska.
W zawodach Pucharu Świata zadebiutowała 7 grudnia 1982 roku w Val d’Isère, gdzie zajęła 57. miejsce w zjeździe. Pierwsze punkty wywalczyła 5 marca 1983 roku w Mont-Tremblant, gdzie zajęła siódme miejsce w tej samej konkurencji. Na podium zawodów tego cyklu pierwszy raz stanęła 2 marca 1986 roku w Furano, kończąc rywalizację w supergigancie na trzeciej pozycji. W zawodach tych wyprzedziły ją jedynie Liisa Savijarvi z Kanady i Austriaczka Sieglinde Winkler. W kolejnych startach jeszcze dwa razy stanęła na podium: 15 marca 1986 roku w Vail zwyciężyła w zjeździe, a 13 marca 1987 roku w tej samej miejscowości zjazd ukończyła na trzeciej pozycji. W sezonie 1985/1986 zajęła 23. miejsce w klasyfikacji generalnej, a w klasyfikacji zjazdu była ósma.
Wystartowała na mistrzostwach świata w Crans-Montana w 1987 roku, zajmując 19. miejsce w zjeździe i 23. w supergigancie. Podczas rozgrywanych dwa lata później mistrzostw świata w Vail zajęła 24. miejsce w zjeździe.
Znalazła się w reprezentacji USA na igrzyska olimpijskie w Calgary w 1988 roku. Nie wzięła jednak udziału w zawodach, ponieważ podczas treningu do zjazdu zderzyła się z innym narciarzem i złamała nogę.

</doc>
<doc id="2078002" url="https://pl.wikipedia.org/wiki?curid=2078002" title="12 Batalion Saperów (1939)">
12 Batalion Saperów (1939)

12 Batalion Saperów (12 bsap) – oddział saperów Wojska Polskiego II RP.
Batalion nie występował w pokojowej organizacji wojska. Został sformowany przez Ośrodek Sapersko-Pionierski 12 DP.
Ośrodek Sapersko-Pionierski 12 Dywizji Piechoty.
Na podstawie rozkazu Ministra Spraw Wojskowych L. dz. 2127/tjn. z 22 maja 1937 roku "o wydzieleniu kompanii saperów dla 7, 10, 11, 12, 13, 18, 25 i 27 DP oraz utworzeniu 12 ośrodków sapersko-pionierskich" został sformowany Ośrodek Sapersko-Pionierski 12 Dywizji Piechoty. Ośrodek stacjonował w Tarnopolu.
Organizacja i obsada personalna ośrodka w marcu 1939 roku:
W 1939 ośrodek sformował batalion saperów dla 12 Dywizji Piechoty.
Struktura i obsada etatowa 12 bsap.
Obsada personalna we wrześniu 1939:

</doc>
<doc id="2078004" url="https://pl.wikipedia.org/wiki?curid=2078004" title="Wyspy Salomona na Letnich Igrzyskach Olimpijskich 2004">
Wyspy Salomona na Letnich Igrzyskach Olimpijskich 2004

Wyspy Salomona na XXVIII Letnich Igrzyskach Olimpijskich w Atenach reprezentowało dwóch sportowców.
Był to szósty start Wysp Salomona na letnich igrzyskach
olimpijskich.

</doc>
<doc id="2078008" url="https://pl.wikipedia.org/wiki?curid=2078008" title="Aírton Pavilhão">
Aírton Pavilhão

Aírton Pavilhão, właśc. Aírton Ferreira da Silva (ur. 31 października 1934 w Porto Alegre, zm. 3 kwietnia 2012 tamże) − piłkarz brazylijski, występujący na pozycji środkowego obrońcy.
Kariera klubowa.
Karierę piłkarską Aírton rozpoczął w klubie Força e Luz Porto Alegre w 1949 roku. Przełomem w karierze był transfer do Grêmio Porto Alegre, gdzie grał w latach 1954–1960 i po krótkim epizodzie w Santosie FC, 1961-1967. Z Grêmio jedenastokrotnie zdobył mistrzostwo stanu Rio Grande do Sul - Campeonato Gaúcho w 1956, 1957, 1958, 1959, 1960, 1962, 1963, 1964, 1965, 1966 i 1967 roku. W 1968 roku występował w Cruzeiro Porto Alegre i São José Porto Alegre. Ostatnim klubem w jego karierze była Cruz Alta, gdzie zakończył karierę w 1971 roku.
Kariera reprezentacyjna.
W reprezentacji Brazylii Aírton zadebiutował 6 marca 1960 w zremisowanym 2-2 meczu z reprezentacją Meksyku podczas Mistrzostw Panamerykańskich, na których Brazylia zajęła drugie miejsce. Na turnieju w Kostaryce wystąpił w sześciu meczach z Meksykiem, Kostaryką, Argentyną, Meksykiem, Kostaryką i Argentyną, który był jego ostatnim meczem w reprezentacji. Cztery lata wcześniej znajdował się w kadrze na Mistrzostwa Panamerykańskie 1956, które Brazylia wygrała.

</doc>
<doc id="2078009" url="https://pl.wikipedia.org/wiki?curid=2078009" title="BSkyB">
BSkyB



</doc>
<doc id="2078010" url="https://pl.wikipedia.org/wiki?curid=2078010" title="13 Batalion Saperów (1939)">
13 Batalion Saperów (1939)

13 Batalion Saperów (13 bsap) – oddział saperów Wojska Polskiego II RP.
Batalion nie występował w pokojowej organizacji wojska. Został sformowany w 1939 przez Ośrodek Sapersko-Pionierski 13 DP.
Ośrodek Sapersko-Pionierski 13 DP.
Na podstawie rozkazu Ministra Spraw Wojskowych L. dz. 2127/tjn. z 22 maja 1937 roku "o wydzieleniu kompanii saperów dla 7, 10, 11, 12, 13, 18, 25 i 27 DP oraz utworzeniu 12 ośrodków sapersko-pionierskich" został sformowany Ośrodek Sapersko-Pionierski 13 Dywizji Piechoty.
Organizacja i obsada personalna ośrodka w marcu 1939 roku:
W 1939 ośrodek sformował batalion saperów dla 12 Dywizji Piechoty.
13 sierpnia 1939 13 Ośrodek Sapersko-Pionierski w Równem sformował batalion saperów dla 13 Dywizji Piechoty.
Struktura i obsada personalna batalionu.
Obsada personalna we wrześniu 1939:

</doc>
<doc id="2078011" url="https://pl.wikipedia.org/wiki?curid=2078011" title="Mitrydates III (król Bosporu)">
Mitrydates III (król Bosporu)

Mitrydates III, właśc. Klaudiusz Mitrydates III (VIII) Filogermanik Filopatris (gr.: " Κλαύδιος Μιθριδάτης Φιλογερμανικος Φιλοπατρíς", "Klaúdios Mithridátēs Filogermanikos Filopatrís") (zm. 68 n.e. w Rzymie) – król Bosporu z dynastii Asandrydów w latach 39-45 n.e.
Mitrydates był pierwszym synem króla Bosporu Tyberiusza Juliusza Aspurgosa Filoromajosa i królowej Gepaepyris. Miał perskich, greckich i rzymskich przodków. Był pierwszym wnukiem po mieczu monarchów Bosporu Asandra Filokajsara Filoromajosa i Dynamis Filoromajos, a po kądzieli królów Tracji Gajusza Juliusza Kotysa VIII i królowej Antonii Tryfeny.
Przez swą babkę macierzystą Antonię Tryfenę był potomkiem rzymskiego triumwira Marka Antoniusza. Tryfena, jako jego pierwsza prawnuczka urodzona triumwirowi, była spokrewniona z różnymi członkami dynastii julijsko-klaudyjskiej.
Przez ojca Aspurgosa Mitrydates był potomkiem wodzów macedońskich, a późniejszych królów, Antygona I Jednookiego, Antypatra oraz Seleukosa I Nikatora. Ci trzej służyli królowi Aleksandrowi III Wielkiemu. Wcześniejszy przodek Mitrydatesa, król Pontu Mitrydates II poślubił księżniczkę Laodikę, siostrę króla państwa Seleucydów Seleukosa II Kallinikosa i ciotkę króla Antiocha III Wielkiego. Mitrydates otrzymał imię na cześć Mitrydatesa VI Eupatora Dionizosa, króla Pontu i Bosporu. Ten był dziadkiem Dynamis, jego babki ojczystej.
Bardzo mało jest wiadomości o wczesnym życiu Mitrydatesa. Kiedy ojciec Aspurgos zmarł w 37 r., władzę nad Bosporem objęła matka Gepaepyris, jak wskazują na to znalezione jej monety. Królowa bowiem emitowała asy z wizerunkiem głowy mężczyzny zwróconej w prawo oraz napisem BACIΛEѠC MIΘPIΔATOY („[Moneta] króla Mitrydatesa”) na awersie. Niewątpliwie jest to wizerunek jej syna Mitrydatesa, króla Bosporu od r. 39/40 n.e. Owa moneta przekazywała ważne treści propagandowe, bowiem wskazany był na niej następca tronu. Sama matka wydaje się być w takim przypadku jakby władczynią-regentką, panującą od śmierci męża do czasu objęcia tronu przez nieletniego syna. Niewykluczone, że Mitrydates, gdy został królem, rządził razem z matką. Używał przydomków, takich samych jak wuj Gajusz Juliusz Polemon II, "Filogermanik" („Przyjaciel Germanika”) oraz "Filopatris" („Kochający Ojczyznę”).
Kiedyś przed 45 r. Klaudiusz, cesarz rzymski, dał Mitrydatesowi całe królestwo bosporańskie we władanie. Klaudiusz uznał i wyznaczył go, jako prawowitego króla Bosporu. Z tego powodu Mitrydates, na cześć cesarza, przyjął dodatkowo imię Klaudiusz. W 45 r. z nieznanych powodów Klaudiusz usunął Mitrydatesa z tronu i zastąpił go jego młodszym bratem Tyberiuszem Juliuszem Kotysem I. Mitrydates zbuntował się, gdy dowiedział, że się wycofały z Bosporu główne rzymskie siły pod wodzą Aulusa Dydiusza Gallusa, a jego młody brat pozostał tam i kilka kohort z rzymskim rycerzem Gajuszem Juliuszem Akwilą. Lekceważąc ich, buntował plemiona i zwabiał do siebie zbiegów, celem stworzenia wojska. Wypędził króla Dandarynów, zajmując jego kraj. Uzyskał wsparcie Zorsynesa, króla Syraków. Na te wieści Akwila i Kotys pozyskali pomoc Eunonesa, naczelnika Aorsów. Postanowiono, że sprzymierzeniec będzie walczyć konno, a Rzymianie zajmą się obleganiem miast.
Rzymianie i sprzymierzeńcy po wypędzeniu wroga przybyli do Sozy, miasta Dandaryki, które Mitrydates porzucił z powodu braku zaufania do mieszkańców. Po obsadzeniu załogą wyruszyli na Syraków, oblegając miasto Uspę, które było wysoko położone. Miasto mając słabe umocnienia, wysłało nazajutrz poselstwo z prośbą o łaskę. Zwycięzcy, nie zgadzając się, dokonali rzezi mieszkańców. Zagłada Uspensów zatrwożyła pozostałych. Zorsynes postanowił z tego powodu zostawić Mitrydatesa i przejść na stronę Rzymian. Mitrydates nie wiedział, kogo ma prosić o litość. Brata swego się obawiając, zwrócił się do Eunonesa. W jego pałacu królewskim rzucając się na kolana powiedział, że: "Ja, Mitrydates, którego Rzymianie na lądzie i morzu przez tyle lat poszukiwali, dobrowolnie przed tobą staję: zrób, co chcesz, z potomkiem wielkiego Achemenesa – bo tego jedynie wrogowie mi nie zabrali".
Eunones wzruszony tą prośbą podniósł Mitrydatesa z kolan, chwaląc go za zwrócenie się do ludu Aorsów i do niego. Postanowił wysłać posłów z pismem do cesarza, w którym informował go, że Mitrydates, który zasługuje na cięższą karę, prosi nie o potęgę ani o panowanie, lecz tylko o to by nie prowadzić go w tryumfie oraz by nie karać go śmiercią. Cesarz Klaudiusz wahał się jak ma postąpić, bowiem był oburzony z powodu doznanych zniewag oraz pragnął zemsty. Postanowił uczynić go wygnańcem żyjącym w Rzymie. Napisał w tym celu list do Eunonesa w którym udzielił łaski Mitrydatesowi, choć ten zasługiwał na najsurowszą przykładną karę.
Mitrydates został potem wydany i zawieziony do Rzymu przez prokuratora Pontu Juliusza Cylona. Miał się podobno wyrazić butnie przed obliczem Klaudiusza, jak o tym mogłyby świadczyć rozpowszechnione słowa wśród ludu: "Nie zostałem do ciebie odesłany, lecz sam wróciłem; a jeżeli w to nie wierzysz, odpraw mnie i szukaj!" Nieustraszoną minę zachował, kiedy stanął otoczony strażą obok mównicy na widok mieszkańców.
Mitrydates żył w Rzymie, jako pozbawiony władzy wygnaniec, aż do 68 r., do czasu wojen domowych, kiedy to został zamordowany za udział w spisku Nimfidiusa Sabinusa (Plutarch, "Żywoty równoległe", Galba 13; 15). Nigdy się nie ożenił ani nie miał dzieci.

</doc>
<doc id="2078012" url="https://pl.wikipedia.org/wiki?curid=2078012" title="Bitwa o Latyczów">
Bitwa o Latyczów

Bitwa o Latyczów – bitwa stoczona w dniach 18–22 lutego 1920 pod Latyczowem, podczas wojny polsko-bolszewickiej.
Po zakończeniu wojny polsko-ukraińskiej, polski Front Podolski pozostawał względnie stabilny i biegł wzdłuż Bugu, niedaleko Zbrucza. Podczas manewru, który miał skrócić linie polskiej 5 Dywizji Piechoty gen. Władysława Jędrzejewskiego, napotkano oddziały radzieckiej 44 Dywizji Strzelców i jednostki kawalerii Grigorija Kotowskiego.
Polacy zaatakowali siły rosyjskie 18 lutego, ale z niewielkim powodzeniem. 20 lutego gen. Jędrzejewski zdecydował się rzucić wszystkie swoje rezerwy, co zaowocowało zdobyciem Latyczowa przez polską 5 Dywizję Piechoty. Nowe pozycje stały się jednym z punktów koncentracji dla Wojska Polskiego i armii URL przed ofensywą kijowską. W czerwcu i lipcu 1920 r. na obrzeżach Latyczowa doszło do kolejnej bitwy, czasami określanej jako II bitwa o Latyczów, w której Wojsko Polskie zatrzymało Sowietów w drodze na Lwów.

</doc>
<doc id="2078013" url="https://pl.wikipedia.org/wiki?curid=2078013" title="Louky nad Olší zastávka">
Louky nad Olší zastávka

Louky nad Olší zastávka – zlikwidowany przystanek kolejowy w Karwinie, w dzielnicy Łąki nad Olzą, w kraju morawsko-śląskim, w Czechach. 
Historia.
Przystanek kolejowy został otwarty w XIX wieku. W 1891 roku został wybudowany niewielki budynek z poczekalnią i kasą biletową. Dodatkowo nad torami została postawiona kładka. Od elektryfikacji linii kolejowej funkcjonował jako jedyny posterunek w ruchu pasażerskim w dzielnicy. W późniejszym okresie wyburzono obiekty mieszkalne w związku ze szkodami górniczymi. W wyniku tego przystanek został zlikwidowany w dniu 16 czerwca 2002 roku. Później elementy infrastruktury zostały rozebrane.

</doc>
<doc id="2078014" url="https://pl.wikipedia.org/wiki?curid=2078014" title="Cordulia alpestris">
Cordulia alpestris



</doc>
<doc id="2078015" url="https://pl.wikipedia.org/wiki?curid=2078015" title="Hrabstwo Hale (Teksas)">
Hrabstwo Hale (Teksas)

Hrabstwo Hale – hrabstwo położone w USA w stanie Teksas. Siedzibą hrabstwa jest miasto Plainview. Według spisu z 2020 roku liczba ludności spadła o 10,3% (od 2010) do 32 522 mieszkańców.
Jest to ważne rolnicze hrabstwo z dużymi stadami bydła (132 tys. – 2017). Także produkcja bawełny (4. miejsce) i kukurydzy należą do najwyższych w kraju. Poza rolnictwem główną działalnością jest wydobycie ropy naftowej i gazu ziemnego. 
Dry county.
Do 2008 roku hrabstwo należało do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązywała całkowita prohibicja. Od 2008 roku w mieście Plainview rozpoczęto sprzedaż alkoholu. 
Religia.
Członkostwo w 2010 roku:

</doc>
<doc id="2078016" url="https://pl.wikipedia.org/wiki?curid=2078016" title="29 Batalion Saperów (1939)">
29 Batalion Saperów (1939)

29 Batalion Saperów (29 bsap) – oddział saperów Wojska Polskiego II RP.
Batalion nie występował w pokojowej organizacji wojska. 12 sierpnia 1939 Ośrodek Sapersko-Pionierski 29 Dywizji Piechoty sformował batalion saperów dla 29 Dywizji Piechoty.
Ośrodek Sapersko-Pionierski 29 Dywizji Piechoty.
Ośrodek stacjonował w Grodnie.
Organizacja i obsada personalna ośrodka w marcu 1939 roku:
Struktura i obsada etatowa batalionu.
Obsada personalna we wrześniu 1939:

</doc>
<doc id="2078020" url="https://pl.wikipedia.org/wiki?curid=2078020" title="Palestine (Teksas)">
Palestine (Teksas)

Palestine – miasto w Stanach Zjednoczonych, w stanie Teksas, w hrabstwie Anderson. Według spisu w 2020 roku liczy 18,5 tys. mieszkańców. Leży 80 km na południowy zachód od Tyler, 150 km na południowy wschód od Dallas i 250 km na północ od Houston.

</doc>
<doc id="2078021" url="https://pl.wikipedia.org/wiki?curid=2078021" title="24 Batalion Saperów (1939)">
24 Batalion Saperów (1939)

24 Batalion Saperów (24 bsap) – oddział saperów Wojska Polskiego II RP.
Batalion nie występował w pokojowej organizacji wojska. Został sformowany w 1939 przez 4 pułk saperów z Przemyśla.
Formowanie i działania.
Baon saperów typ II b nr 24 został sformowany zgodnie z planem mobilizacyjnym „W” 31 sierpnia 1939 roku, w Przemyślu, w I rzucie mobilizacji powszechnej. Jednostką mobilizującą był 4 pułk saperów. Po zakończeniu mobilizacji batalion wszedł w skład 24 Dywizji Piechoty i w jej składzie walczył w kampanii wrześniowej.
Organizacja i obsada personalna batalionu.
Obsada personalna we wrześniu 1939:

</doc>
<doc id="2078022" url="https://pl.wikipedia.org/wiki?curid=2078022" title="Hrabstwo Hall (Teksas)">
Hrabstwo Hall (Teksas)

Hrabstwo Hall – hrabstwo położone w USA w stanie Teksas. Utworzone w 1876 r. Siedzibą hrabstwa jest miasto Memphis. Według spisu w 2020 roku populacja spadła do 2825 osób, w tym 55% stanowiły osoby białe nielatynoskie, 35,1% to Latynosi i 9,1% to Afroamerykanie.
Wiodącą rolę w gospodarce hrabstwa odgrywa uprawa bawełny (35. miejsce w kraju – 2017), w mniejszym stopniu hodowla bydła.

</doc>
<doc id="2078023" url="https://pl.wikipedia.org/wiki?curid=2078023" title="Grand Prix Włoch 2010">
Grand Prix Włoch 2010

Grand Prix Włoch 2010 – czternasta runda Mistrzostw Świata Formuły 1 w sezonie 2010. Grand Prix została rozegrana w Monzy pod Mediolanem.
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma
Klasyfikacja po wyścigu.
Źródło: Wyprzedź Mnie!

</doc>
<doc id="2078025" url="https://pl.wikipedia.org/wiki?curid=2078025" title="Andrews (Teksas)">
Andrews (Teksas)

Andrews – miasto w Stanach Zjednoczonych, w stanie Teksas, w hrabstwie Andrews. W 2000 roku liczyło 9 652 mieszkańców.

</doc>
<doc id="2078026" url="https://pl.wikipedia.org/wiki?curid=2078026" title="Iwan Kalita (jeździec)">
Iwan Kalita (jeździec)

Iwan Kalita (ros. Иван Александрович Калита, ur. 14 stycznia 1927, zm. 29 marca 1996) - radziecki jeździec sportowy. Wielokrotny medalista olimpijski. 
Specjalizował się w ujeżdżeniu. Brał udział w pięciu igrzyskach (IO 60, IO 64, IO 68, IO 72, IO 76), na trzech zdobywał medale - wszystkie w drużynie. W 1964 sięgnął po brąz, cztery lata później po srebro, by w 1972 triumfować. Partnerowali mu Iwan Kizimow i Jelena Pietuszkowa.

</doc>
<doc id="2078027" url="https://pl.wikipedia.org/wiki?curid=2078027" title="Libellula metallica">
Libellula metallica



</doc>
<doc id="2078029" url="https://pl.wikipedia.org/wiki?curid=2078029" title="Gabriel Morvay">
Gabriel Morvay

Gabriel Stanisław Morvay (ur. 16 lipca 1934 w Tarnowie, zm. 16 września 1988 w Sabadell) − polski artysta, malarz i pisarz, tworzący na emigracji.
Rodzicami Gabriela Morvaya byli: malarz Kazimierz Morvay, z pochodzenia Węgier, pracujący w Muzeum Miasta Tarnowa jako konserwator dzieł sztuki oraz urodzona na Łotwie rzeźbiarka Jadwiga Essers. Jego ojcem chrzestnym został inny członek węgierskiej wspólnoty w Tarnowie, handlarz win i kolekcjoner Norbert Lippóczy.
Po ukończeniu Akademii Sztuk Pięknych w Warszawie, gdzie studiował w pracowni Artura Nacht-Samborskiego, zdecydował się na ucieczkę z Polski. W 1958 roku wyjechał do Paryża i uzyskał status uchodźcy politycznego. Tam związał się z cyganerią artystyczną, zbliżoną do École des Beaux-Arts, malując płótna w stylu liryzmu abstrakcyjnego i zwracając się w stronę sztuki "informel". W tych latach obok Paryża przebywał dłużej w Rzymie i Casalmaggiore we Włoszech oraz Sabadell w Katalonii. W tym ostatnim mieście współtworzył w 1960 roku grupę artystyczną Gallot, tworzącą w nurcie "action painting".
Kolejnym etapem w życiu artystycznym Gabriela Morvaya były lata 1967−1984, kiedy jego twórczość nie koncentrowała się na określonym stylu malarskim. Większość dzieł z tego okresu to liryczne pejzaże i plenery miejskie. Malarz prowadził w tym czasie również eksperymenty literackie, których owocem był tomik opowiadań "La Chambre de Pauline". Od 1984 roku artysta zwrócił się w stronę radykalnego ekspresjonizmu i w tym stylu tworzył aż do śmierci w 1988 roku.
Dzieła Gabriela Morvaya znajdują się w prywatnych kolekcjach we Włoszech, Francji i Hiszpanii. Były wystawiane w Paryżu, Rzymie, Luksemburgu, Sabadell oraz Cremonie, gdzie towarzyszyły ekspozycji dzieł Pabla Picassa i Salvadora Dalí. W 2006 roku Muzeum Okręgowe w Tarnowie, we współpracy z hiszpańską badaczką malarstwa Morvaya, profesor Marią-Josep Balsach, zorganizowało pod patronatem Ministerstwa Kultury i Dziedzictwa Narodowego wystawę "Gabriel Morvay − powrót. (1934, Tarnów - 1988, Sabadell)", prezentowaną następnie w Bochni i w Muzeum Polonii Węgierskiej w Budapeszcie. Była ona połączona z wystawieniem spektaklu o malarzu, autorstwa i w reżyserii włoskiego reżysera i teoretyka teatru, Alberto Macchiego. W czerwcu 2009 roku w tarnowskiej Galerii Miejskiej odbyła się kolejna wystawa prac Gabriela Morvaya, zatytułowana "Gabriel Morvay − malarz nieznany".
Pamięć Gabriela Morvaya uczciły miasta, w których urodził się i zmarł: 29 października 2006 roku odsłonięto tablicę pamiątkową (autorstwa włoskiej artystki Giovanny Barozzi) na ścianie domu przy ulicy Urszulańskiej 27 w Tarnowie, gdzie mieszkał, zaś w Sabadell nazwano jego nazwiskiem jeden z placów miasta: Plaça de Gabriel Morvay.

</doc>
<doc id="2078031" url="https://pl.wikipedia.org/wiki?curid=2078031" title="Javier Orozco">
Javier Orozco

Javier Antonio "Chuletita" Orozco Peñuelas (ur. 16 listopada 1987 w Irapuato) – meksykański piłkarz występujący na pozycji napastnika, obecnie zawodnik Santosu Laguna. Jego brat Luis Orozco również jest piłkarzem.
Kariera klubowa.
Orozco urodził się w mieście Irapuato, gdzie jego ojciec Luis Antonio Orozco – również piłkarz – występował w klubie CD Irapuato. Niedługo cała rodzina przeprowadziła się jednak do Los Mochis w stanie Sinaloa, w którym zawodnik spędził całe swoje dzieciństwo. Pochodzi z piłkarskiej familii; oprócz ojca zawodowym piłkarzem jest również jego starszy brat Luis Alberto Orozco. Swój przydomek "Chuletita" ("Kotlecik") przejął po swoim bracie, który był określany poprzez pseudonim "Chuleta" ("Kotlet"). Początkowo równolegle do futbolu Javier trenował baseball, jednak w wieku trzynastu lat skoncentrował się wyłącznie na karierze piłkarskiej. Jako piętnastolatek rozpoczął treningi w drużynach juniorskich stołecznego klubu Cruz Azul, dołączając tym samym do swojego brata, który występował wówczas w tym zespole.
Do seniorskiej drużyny Orozco został włączony za kadencji szkoleniowca Isaaca Mizrahiego, w meksykańskiej Primera División debiutując w wieku siedemnastu lat, 17 września 2005 w wygranym 2:1 spotkaniu z Tigres UANL. Przez kolejne kilka lat pojawiał się jednak na boiskach sporadycznie, znacznie częściej występując w trzecioligowych i drugoligowych rezerwach – odpowiednio Cruz Azul Jasso (w jego barwach dwa razy został królem strzelców Segunda División) i Cruz Azul Hidalgo. W wiosennym sezonie Clausura 2008 zdobył z pierwszą drużyną Cruz Azul tytuł wicemistrza kraju, jednak nie pojawił się wówczas ani razu na ligowych boiskach. Premierowego gola w najwyższej klasie rozgrywkowej strzelił 12 października 2008 w wygranej 2:0 konfrontacji z Pumas UNAM i w tym samych, jesiennych rozgrywkach Apertura 2008 powtórzył sukces sprzed pół roku, notując kolejny tytuł wicemistrzowski. Trzecie wicemistrzostwo kraju zanotował natomiast w sezonie Apertura 2009, niezmiennie pełniąc rolę rezerwowego napastnika.
Oprócz sukcesów osiąganych z zespołem na arenie krajowej Orozco odnosił również indywidualne sukcesy w rozgrywkach międzynarodowych. W 2009 roku dotarł z Cruz Azul do finału najbardziej prestiżowych rozgrywek kontynentu – Ligi Mistrzów CONCACAF, z siedmioma golami na koncie zostając królem strzelców tych rozgrywek. W kolejnej edycji północnoamerykańskiej Ligi Mistrzów również dotarł ze swoją ekipą do finału, natomiast podczas rozgrywek 2010/2011 po raz kolejny wywalczył tytuł króla strzelców Ligi Mistrzów CONCACAF, tym razem notując jedenaście goli. W sezonie Clausura 2013 wywalczył z Cruz Azul czwarte już wicemistrzostwo kraju, a także zdobył pierwsze trofeum w zawodowej karierze – puchar Meksyku (Copa MX). Przez cały ośmioletni pobyt w Cruz Azul pełnił jednak głównie rolę rezerwowego, nie potrafiąc wywalczyć sobie na stałe miejsca w wyjściowym składzie.
Latem 2013 Orozco za sumę 2,2 miliona dolarów przeszedł do zespołu Santos Laguna z siedzibą w Torreón. Tam początkowo również pozostawał rezerwowym zespołu, jednak z biegiem czasu przebił się do wyjściowej jedenastki drużyny prowadzonej przez Pedro Caixinhę. W sezonie Apertura 2014 wywalczył z Santos Laguną drugi w swojej karierze puchar Meksyku, natomiast pół roku później, podczas rozgrywek Clausura 2015, zdobył swoje pierwsze mistrzostwo Meksyku. Zyskał wówczas sporą popularność, gdy w decydującym o tytule pierwszym meczu finałowym z Querétaro (5:0) strzelił cztery gole, będąc drugim zawodnikiem, któremu udała się w finale ta sztuka (po Gustavo Nápolesie). Kilka miesięcy później wywalczył również z Santos Laguną superpuchar Meksyku – Campeón de Campeones, kompletując tym samym potrójną koronę. Z biegiem czasu miał jednak coraz słabszą pozycję w pierwszym składzie.
W lipcu 2016 Orozco udał się na wypożyczenie do niżej notowanego klubu Chiapas FC z miasta Tuxtla Gutiérrez.
Kariera reprezentacyjna.
W seniorskiej reprezentacji Meksyku Orozco zadebiutował za kadencji tymczasowego selekcjonera Efraína Floresa, 4 września 2010 w przegranym 1:2 meczu towarzyskim z Ekwadorem. Trzy lata późnej został powołany przez José Manuela de la Torre na Złoty Puchar CONCACAF, podczas którego pełnił jednak wyłącznie rolę rezerwowego zawodnika swojej drużyny, rozgrywając cztery z pięciu możliwych spotkań, wszystkie po wejściu z ławki. Jego drużyna, złożona wówczas wyłącznie z graczy występujących w rodzimej lidze, odpadła natomiast z turnieju w półfinale, przegrywając w nim z Panamą (1:2). W 2015 roku ponownie, tym razem awaryjnie, znalazł się w składzie na Złoty Puchar CONCACAF, decyzją selekcjonera Miguela Herrery kilka dni przed turniejem zastępując kontuzjowanego Javiera Hernándeza. Podobnie jak poprzednio był jednak wyłącznie alternatywnym napastnikiem kadry narodowej i wystąpił w trzech z sześciu możliwych meczów, we wszystkich jako rezerwowy, zaś Meksykanie triumfowali wówczas w rozgrywkach Złotego Pucharu, pokonując w finale Jamajkę (3:1).

</doc>
<doc id="2078032" url="https://pl.wikipedia.org/wiki?curid=2078032" title="46 Batalion Saperów (1939)">
46 Batalion Saperów (1939)

46 Batalion Saperów (46 bsap) – pododdział saperów Wojska Polskiego II RP z okresu kampanii wrześniowej.
Batalion nie występował w pokojowej organizacji wojska. Został sformowany w 1939 przez 4 pułk saperów z Przemyśla.
Formowanie i działania.
Batalion został sformowany w dniach 31 sierpnia - 5 września 1939 roku, w I rzucie mobilizacji powszechnej przez 4 pułk saperów z Przemyśla dla 36 Dywizji Piechoty.
Władysław Steblik opierając się na pracy „Polskie Siły Zbrojne (...)" podał, że 46 bsap pod dowództwem kpt. Eugeniusza Krzemińskiego w dniu 9 września 1939 roku przybył z Rudnika nad Sanem do rejonu Sieniawy, lecz nie podlegał żadnemu dowództwu taktycznemu i nie miał łączności z innymi oddziałami . Z kolei Ryszard Dalecki utrzymuje, że pododdziałem, który przybył z Rudnika do rejonu Sieniawy był 2 bsap majora Franciszka Kostki, a dowództwo obrony linii Sanu na odcinku od Sieniawy do Radymna sprawował gen. bryg. Wacław Wieczorkiewicz.
17 września 1939 roku 2. kompania por. Hajduka przybyła do Lwowa i została podporządkowana Dowództwu Grupy Obrony Lwowa. Kompania liczyła wówczas 2 podchorążych rezerwy, 121 podoficerów i szeregowych, 6 koni wierzchowych, 7 koni taborowych, 3 wozy taborowe i jedną biedkę amunicyjną. Kompania (bez jednego plutonu) została przydzielona do zachodniego sektora obrony, natomiast jeden pluton przydzielony do sektora południowego. 
Struktura i obsada etatowa.
Obsada personalna we wrześniu 1939:

</doc>
<doc id="2078033" url="https://pl.wikipedia.org/wiki?curid=2078033" title="Raul Donazar Calvet">
Raul Donazar Calvet

Calvet, właśc. Raul Donazar Calvet (ur. 3 listopada 1934 w Bagé - zm. 24 marca 2008 w Porto Alegre) – piłkarz brazylijski, występujący podczas kariery na pozycji środkowego obrońcy.
Kariera klubowa.
Karierę piłkarską Calvet zaczął w klubie Grêmio Esportivo Bagé w 1953 roku. W latach 1956–1959 grał w Grêmio Porto Alegre. Z Grêmio czterokrotnie zdobył mistrzostwo stanu Rio Grande do Sul - Campeonato Gaúcho w 1956, 1957, 1958 i 1959 roku. W latach 1960–1965 występował w Santosie FC. Z Santosem pięciokrotnie zdobył mistrzostwo stanu São Paulo - Campeonato Paulista w 1960, 1961, 1964, 1965, pięciokrotnie Taça Brasil w 1961, 1962, 1963, 1964 i 1965, dwukrotnie Copa Libertadores 1963 i 1964oraz Puchar Interkontynentalny 1964 i 1965.
Kariera reprezentacyjna.
W reprezentacji Brazylii Calvet zadebiutował 6 marca 1960 w zremisowanym 2-2 meczu z reprezentacją Meksyku podczas Mistrzostw Panamerykańskich, na których Brazylia zajęła drugie miejsce. Na turnieju w Kostaryce wystąpił w sześciu meczach z Meksykiem, Kostaryką, Argentyną, Meksykiem, Kostaryką i Argentyną. Ostatni raz w reprezentacji Calvet wystąpił 6 maja 1962 w wygranym 2-1 meczu towarzyskim z reprezentacją Portugalii. Ogółem w reprezentacji wystąpił Calvet w 11 meczach.

</doc>
<doc id="2078034" url="https://pl.wikipedia.org/wiki?curid=2078034" title="Lufkin (Teksas)">
Lufkin (Teksas)

Lufkin – miasto w Stanach Zjednoczonych, w stanie Teksas, w hrabstwie Angelina. Według spisu w 2020 roku liczy 34,1 tys. mieszkańców, w tym 29,9% to Latynosi i 23,7% to czarni lub Afroamerykanie.

</doc>
<doc id="2078035" url="https://pl.wikipedia.org/wiki?curid=2078035" title="Hrabstwo Hamilton (Teksas)">
Hrabstwo Hamilton (Teksas)

Hrabstwo Hamilton – rolnicze hrabstwo położone w USA w stanie Teksas. Utworzone w 1856 r. Siedzibą hrabstwa jest miasto Hamilton. Według spisu w 2020 roku liczy 8222 mieszkańców, w tym 82,3% stanowiły białe społeczności nielatynoskie.
Gospodarka.
Rolnictwo lokalnej gospodarki zarabia około 60 milionów dolarów rocznie, z czego 90% pochodzi z bydła, świń, owiec, kóz, koni i drobiu. Uprawy obejmują siano, orzechy pekan, owies, pszenicę i sorgo. Agrobiznes hrabstwa obejmuje również ponad czterdzieści mleczarni. Produkcja odzieży, listew drewnianych, wyrobów stalowych i inne towary przynoszą hrabstwu około 5 milionów dolarów rocznie. Hrabstwo Hamilton ma szczątkową i spadającą produkcję ropy. 

</doc>
<doc id="2078036" url="https://pl.wikipedia.org/wiki?curid=2078036" title="Halowe Mistrzostwa Azji w Lekkoatletyce 2004">
Halowe Mistrzostwa Azji w Lekkoatletyce 2004

1. Halowe Mistrzostwa Azji w Lekkoatletyce – międzynarodowe zawody lekkoatletyczne rozgrywane w dniach od 6 do 8 lutego 2004 roku w stolicy Iranu, Teheranie.

</doc>
<doc id="2078037" url="https://pl.wikipedia.org/wiki?curid=2078037" title="Louky nad Olší (stacja kolejowa)">
Louky nad Olší (stacja kolejowa)

Louky nad Olší – stacja kolejowa w Karwinie, w dzielnicy Łąki nad Olzą, w kraju morawsko-śląskim, w Czechach. Znajduje się na wysokości 233 m n.p.m.
Historia.
Stacja kolejowa w Łąkach została otwarta 1 lutego 1869 roku gdy doprowadzono do niej kolej Koszycko-Bogumińską. Po przebudowie linii kolejowej posterunek funkcjonował jedynie jako stacja towarowa. Pociągi pasażerskie zatrzymywały się na pobliskim przystanku kolejowym Louky nad Olší zastávka. W 2002 roku przystanek został zamknięty. Posterunek ponownie został przystosowano do ruchu osobowego. Wybudowano wówczas wąskie perony z betonowych płyt oraz prostą wiatę przystankową. Na stacji została zlokalizowana rampa z dwoma suwnicami oraz niewielka rampa z wybrukowaną nawierzchnią obok magazynów. W 2018 roku posterunek został zmodernizowany. W ramach prac przebudowano układ torowy i zainstalowano nowe urządzenia sterowania ruchem. Dodatkowo wybudowano nowy peron wyspowy z przejściem podziemnym i windą. Na peronie zamontowano wiaty oraz elektroniczne tablice. Jednocześnie wyburzono kilka budynków towarzyszących oraz zlikwidowano starą rampę przy dawnym dworcu.

</doc>
<doc id="2078043" url="https://pl.wikipedia.org/wiki?curid=2078043" title="George Michelakis">
George Michelakis

George Michelakis (ur. 21 sierpnia 1972) – południowoafrykański szachista, do 1992 r. reprezentant Australii, mistrz międzynarodowy od 1995 roku.
Kariera szachowa.
W 1991 r. zajął III m. w mistrzostwach stanu Nowa Południowa Walia. Pod koniec 1992 r. odniósł największy sukces w karierze, zdobywając w Buenos Aires brązowy medal mistrzostw świata juniorów do 20 lat. W 1993 r. wystąpił na I szachownicy Republiki Południowej Afryki podczas drużynowych mistrzostwach Afryki, natomiast w latach 1996 i 2004 dwukrotnie reprezentował narodowe barwy na szachowych olimpiadach.
Najwyższy ranking w dotychczasowej karierze osiągnął 1 lipca 2004 r., z wynikiem 2438 punktów zajmował wówczas 1. miejsce wśród południowoafrykańskich szachistów.

</doc>
<doc id="2078044" url="https://pl.wikipedia.org/wiki?curid=2078044" title="Rockport (Teksas)">
Rockport (Teksas)

Rockport – turystyczne miasto w Stanach Zjednoczonych, w stanie Teksas, w hrabstwie Aransas. Według spisu w 2020 roku liczy ponad 10 tys. mieszkańców.

</doc>
<doc id="2078050" url="https://pl.wikipedia.org/wiki?curid=2078050" title="Mahua">
Mahua



</doc>
<doc id="2078052" url="https://pl.wikipedia.org/wiki?curid=2078052" title="Anna Sadkowska-Przecławska">
Anna Sadkowska-Przecławska



</doc>
<doc id="2078053" url="https://pl.wikipedia.org/wiki?curid=2078053" title="Kenny Solomon">
Kenny Solomon

Kenneth „Kenny” Solomon (ur. 8 października 1979) – południowoafrykański szachista i trener szachowy ("FIDE Trainer" od 2005), arcymistrz od 2015 roku.
Kariera szachowa.
W latach 1995–1997 trzykrotnie reprezentował narodowe barwy na mistrzostwach świata juniorów w kategoriach do 16 i 18 lat. W 1998 r. zajął III m. (za Amorinem Agnello i Watu Kobese) w turnieju strefowym (eliminacji mistrzostw świata) w Gautengu oraz zdobył brązowy medal indywidualnych mistrzostw RPA. W tym samym roku zadebiutował w reprezentacji kraju na szachowej olimpiadzie (do 2014 r. w turniejach olimpijskich uczestniczył dziewięciokrotnie). W 2003 r. zwyciężył w mistrzostwach Republiki Południowej Afryki oraz podzielił II-V m. (za Essamem El Gindym, wspólnie z Ahmedem Adlym, Amonem Simutowe i Adlane'em Arabem) w rozegranych w Abudży indywidualnych mistrzostwach Afryki. W 2004 r. wystąpił w Trypolisie w pucharowym turnieju o mistrzostwo świata, w I rundzie przegrywając z Aleksandrem Griszczukiem. W 2007 r. zwyciężył w turnieju "South African Open" w Kapsztadzie, natomiast w 2010 r. podzielił IV m. (za Andriejem Kowaliowem, Zoltánem Vargą i Miguelem Munozem Pantoją, wspólnie z Attilą Czebe) w kołowym turnieju "First Saturday" (edycja FS05 GM) w Budapeszcie. W 2014 r. podzielił I m. (wspólnie z m.in. Aleksą Strikoviciem) w turnieju "Capablanca Chess Festival" w Pretorii oraz zdobył w Windhuku tytuł indywidualnego mistrza Afryki.
Najwyższy ranking w dotychczasowej karierze osiągnął 1 stycznia 2012 r., z wynikiem 2461 punktów zajmował wówczas 1. miejsce wśród południowoafrykańskich szachistów.

</doc>
<doc id="2078055" url="https://pl.wikipedia.org/wiki?curid=2078055" title="Hrabstwo Hansford">
Hrabstwo Hansford

Hrabstwo Hansford – hrabstwo położone w USA w stanie Teksas. Utworzone w 1876 r. Siedzibą hrabstwa jest miasto Spearman. Według spisu w 2020 roku liczy 5,3 tys. mieszkańców, z czego połowa to Latynosi.
Hrabstwo Hansford jest jednym z najbardziej produktywnych hrabstw rolniczych w stanie. W 2017 roku zajęło 6. miejsce w stanie i 52. w kraju pod względem wpływów z rolnictwa, przodując w takich produktach jak wołowina, wieprzowina, pszenica, bawełna i kukurydza.

</doc>
<doc id="2078056" url="https://pl.wikipedia.org/wiki?curid=2078056" title="Archer City">
Archer City

Archer City – miasto w Stanach Zjednoczonych, w stanie Teksas, w hrabstwie Archer. W 2000 roku liczyło 1 848 mieszkańców.

</doc>
<doc id="2078057" url="https://pl.wikipedia.org/wiki?curid=2078057" title="Manilkara zapota">
Manilkara zapota



</doc>
<doc id="2078058" url="https://pl.wikipedia.org/wiki?curid=2078058" title="Flaga Kapsztadu">
Flaga Kapsztadu

Flaga Kapsztadu – oficjalny symbol miasta Kapsztad w Republice Południowej Afryki.
Obecna flaga (z Górą Stołową) zastąpiła poprzednią (z herbem miasta) w 1996 roku. Została zaprojektowana przez plastyka i nie została uznana przez heraldyków.
Wzór flagi zawiera stylizowaną sylwetkę Góry Stołowej i sąsiadujących z nią szczytów: Diablego Szczytu i Głowy Lwa pociągniętą grubą białą linią na tle niebieskim w lewej górnej części i zielonym w prawej górnej części. Poniżej jest pomarańczowy pasek i czerwony pas u samego dołu.
Flaga ta stała się głównym logiem promocyjnym miasta. Nie opracowano dotąd nowego herbu.

</doc>
<doc id="2078059" url="https://pl.wikipedia.org/wiki?curid=2078059" title="Claude (Teksas)">
Claude (Teksas)

Claude – miasto w Stanach Zjednoczonych, w stanie Teksas, w hrabstwie Armstrong. W 2000 roku liczyło 1 313 mieszkańców.

</doc>
<doc id="2078060" url="https://pl.wikipedia.org/wiki?curid=2078060" title="Wojska Specjalne RP">
Wojska Specjalne RP



</doc>
<doc id="2078061" url="https://pl.wikipedia.org/wiki?curid=2078061" title="Dziwonos szaroboczny">
Dziwonos szaroboczny

Dziwonos szaroboczny ("Sarkidiornis melanotos") – gatunek dużego ptaka wodnego z rodziny kaczkowatych (Anatidae). Zasiedla subsaharyjską Afrykę (łącznie z Madagaskarem) oraz południową i południowo-wschodnią Azję.
Systematyka.
Jest to gatunek monotypowy. Do niedawna za podgatunek "S. melanotos" uznawano dziwonosa czarnobocznego ("S. sylvicola"), zamieszkującego Amerykę Południową i Panamę, został on jednak wydzielony jako odrębny gatunek.
Morfologia.
Samiec jest większy od samicy. Ogólna długość ciała gatunku waha się pomiędzy 640 a 790 mm. Rozpiętość skrzydeł wynosi 122–145 cm. Masa ciała samców wynosi 1300–2610 g, natomiast samic 1230–2325 g.
Występuje wyraźny dymorfizm płciowy. Dziwonos szaroboczny sylwetką przypomina gęś. Dziób czarny, z charakterystycznym, okrągłym wyrostkiem na początku. Jest zbudowany z tłuszczu, znacznie powiększa się przed okresem lęgowym. Wierzch i tył głowy czarny, żółto odgraniczony od białej reszty głowy, która jest czarno nakrapiana. Pierś i spód ciała czysto białe. Skrzydła i ogon czarne, z fioletowym, niebieskim i zielonym opalizowaniem. Boki ciała szare, nogi czarne. Samica ma więcej białego na bokach ciała, głowa jest cała biała w czarne kropki. Nie posiada też wyrostka na dziobie.
Występowanie.
Środowisko.
Środowiskiem życia tego gatunku są bagna, rzeki i jeziora w otwartych i świetlistych, zalesionych obszarach. Przebywa także na łąkach, obszarach popowodziowych, w zalanych lasach, na pastwiskach oraz na polach ryżowych. Występuje do wysokości 1200 m n.p.m. Jeżeli ma wybór, woli czyste wody.
Zasięg występowania.
Ma ogromny zasięg występowania, o powierzchni około 53,3 miliona km2. Obejmuje on Afrykę na południe od Sahary (łącznie z Madagaskarem) oraz południową i południowo-wschodnią Azję. Występował również na Sri Lance, ale został wytępiony.
Pożywienie.
Większość pożywienia dziwonos szaroboczny znajduje na lądzie. W wodzie zjada prawie wyłącznie rośliny, są to: rdestnica kędzierzawa ("Potamogeton crispus"), "Nymphaea nouchali" (owoce), "Nymphoides indica" (nasiona), cibora jadalna ("Cyperus esculentus") (kłącza), "Echinochloa colona" (liście) oraz "Vossia cuspidata". Zjada także drobne owady wodne, ale stanowią one najwyżej 0,1% diety.
Na uprawach zjada pszenicę i orzechy ziemne. Poza tym na lądzie odżywia się nasionami i owocami następujących gatunków roślin: "Brachiaria xantholeuca", "Echinochloa colona", palusznik krwawy ("Digitaria sanguinalis"), "Sorghum verticilliflorum" (odmiana "latiglume"), "Sacciolepis africana", "Aeschynomene fluitans", "Aeschynomene nilotica" oraz ambrozja bylicolistna ("Ambrosia artemisifolia"). Zjada także termity.
Tryb życia i zachowanie.
W okresie lęgowym przebywa w parach lub małych grupach, poza okresem lęgowym w dużych stadach liczących od 30 do 40 ptaków. W trakcie sezonowych migracji lecą albo w bezładnej grupie, albo w kluczu o kształcie podobnym do litery V. Dzięki silnym pazurom dziwonosy potrafią przytrzymać się drzewa. Gatunek bardzo wrażliwy na zimno. Najwyższy zanotowany wiek wynosił 21 lat i 6 miesięcy.
Głos.
Głosy bardzo zróżnicowane, wydawane przez obie płcie. Odzywa się m.in. chrapliwym gwizdem. W trakcie lotu skrzydła wydają głośny odgłos, podobny do miękkiego gwizdania.
Rozród.
Lęgi wyprowadza w porze deszczowej, pomiędzy grudniem a marcem. Przy sprzyjających warunkach samiec ma własny harem samic, przy złych warunkach ma jedną partnerkę. Gniazdo zbudowane jest na drzewie (lub na ziemi, w wysokiej trawie), 4–12 m nad ziemią, czasami buduje swoje gniazdo na starym gnieździe warugi. "Sarkidiornis melanotos" zawsze umieszcza gniazdo blisko wody, najwyżej 2 km od niej. Na budulec składają się źdźbła traw, trzciny, pióra i inne delikatne materiały. Samica składa od 6 do 20 jaj, ale zazwyczaj 8–11. Są one żółtobiałe, mają wymiary 60x44 mm. Inkubacja trwa 28–30 dni. Młode mają bardzo ostre szpony, aby mogły wspinać się po pionowych powierzchniach. Po 65–70 dniach młode mają już całkowicie rozwinięte lotki i mogą ich w pełni używać.
Status, zagrożenia i ochrona.
Dziwonos szaroboczny klasyfikowany jest przez IUCN jako gatunek najmniejszej troski (LC – Least Concern). Liczebność populacji po podziale taksonomicznym gatunku nie jest znana. Zagrożenia dla gatunku stanowią polowania (np. na Madagaskarze), niszczenie środowisk (np. wylesianie) oraz nieuzasadnione zatruwanie pól ryżowych.

</doc>
<doc id="2078062" url="https://pl.wikipedia.org/wiki?curid=2078062" title="81 Batalion Saperów (1939)">
81 Batalion Saperów (1939)

81 Batalion Saperów (81 bsap) – pododdział saperów Wojska Polskiego II RP z okresu kampanii wrześniowej.
Batalion nie występował w pokojowej organizacji wojska. W 1939 2 pułk Saperów Kaniowskich sformował w alarmie 81 batalion saperów dla Armii „Prusy”.
Struktura i obsada etatowa.
Obsada personalna we wrześniu 1939:

</doc>
<doc id="2078064" url="https://pl.wikipedia.org/wiki?curid=2078064" title="Jourdanton">
Jourdanton

Jourdanton – miasto w Stanach Zjednoczonych, w stanie Teksas, w hrabstwie Atascosa. W 2000 roku liczyło 3 732 mieszkańców.

</doc>
<doc id="2078065" url="https://pl.wikipedia.org/wiki?curid=2078065" title="Sieglinde Winkler">
Sieglinde Winkler

Sieglinde Winkler (ur. 30 marca 1966 w Ferlach) – austriacka narciarka alpejska.
W zawodach Pucharu Świata zadebiutowała 19 grudnia 1981 roku w Saalbach, gdzie zajęła 28. miejsce w zjeździe. Pierwsze punkty (w latach 1980–1991 punktowało 15 najlepszych zawodniczek) wywalczyła 13 lutego 1982 roku w Arosie, gdzie zajęła siódme miejsce w tej samej konkurencji. Na podium zawodów tego cyklu pierwszy raz stanęła 11 stycznia 1986 roku w Badgastein, kończąc rywalizację w zjeździe na drugiej pozycji. W zawodach tych rozdzieliła Marię Walliser ze Szwajcarii i swą rodaczkę, Katharinę Gutensohn. W kolejnych startach jeszcze dwa razy stanęła na podium: 2 marca 1986 roku w Furano była druga w supergigancie, a 10 stycznia 1987 roku w Mellau zajęła trzecie miejsce w zjeździe. W sezonie 1985/1986 zajęła 26. miejsce w klasyfikacji generalnej, a w klasyfikacji zjazdu była trzynasta.
Nie startowała na igrzyskach olimpijskich ani mistrzostwach świata.
Jej mężem jest były skoczek narciarski Ernst Vettori, mają dwójkę dzieci

</doc>
<doc id="2078066" url="https://pl.wikipedia.org/wiki?curid=2078066" title="Bellville (Teksas)">
Bellville (Teksas)

Bellville – miasto w Stanach Zjednoczonych, w stanie Teksas, w hrabstwie Austin. W 2000 roku liczyło 3 794 mieszkańców.

</doc>
<doc id="2078069" url="https://pl.wikipedia.org/wiki?curid=2078069" title="3 Batalion Saperów (1939)">
3 Batalion Saperów (1939)

3 Batalion Saperów (3 bsap) – pododdział saperów Wojska Polskiego II RP z okresu kampanii wrześniowej.
Batalion nie występował w pokojowej organizacji wojska. Został sformowany w 1939 przez 2 pułk Saperów Kaniowskich w I rzucie mobilizacji powszechnej dla 3 Dywizji Piechoty Legionów.
Struktura i obsada etatowa.
Obsada personalna we wrześniu 1939:
Dowództwo saperów dywizji
Dowództwo batalionu

</doc>
<doc id="2078071" url="https://pl.wikipedia.org/wiki?curid=2078071" title="KAS Eupen">
KAS Eupen

Königliche Allgemeine Sportvereinigung Eupen – belgijski klub piłkarski z miasta Eupen, które znajduje się we Wspólnocie niemieckojęzycznej Belgii.
Został utworzony w 1945 roku. Największym osiągnięciem drużyny był awans do Eerste klasse w sezonie 2010/2011, do której awansowała po raz pierwszy w swej historii. Po jednym sezonie drużyna powróciła do drugiego poziomu rozgrywkowego.

</doc>
<doc id="2078072" url="https://pl.wikipedia.org/wiki?curid=2078072" title="Ricardo Blume">
Ricardo Blume

Ricardo Blume (ur. 16 sierpnia 1933 w Limie, zm. 30 października 2020 w Meksyku) – peruwiański aktor teatralny, telewizyjny i filmowy.

</doc>
<doc id="2078074" url="https://pl.wikipedia.org/wiki?curid=2078074" title="Hrabstwo Hardeman (Teksas)">
Hrabstwo Hardeman (Teksas)

Hrabstwo Hardeman – hrabstwo położone w USA w stanie Teksas. Utworzone w 1858 r. Siedzibą hrabstwa jest miasto Quanah. Według spisu w 2020 roku liczy 3549 mieszkańców, w tym jedna czwarta to Latynosi.
Gospodarka hrabstwa opiera się na wydobyciu ropy naftowej, hodowli bydła mlecznego i w mniejszym stopniu uprawie pszenicy, bawełny i rzepaku. 

</doc>
