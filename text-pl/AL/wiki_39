<doc id="2098105" url="https://pl.wikipedia.org/wiki?curid=2098105" title="AK-630">
AK-630

AK-630 – radziecka morska armata systemu ang. CIWS. W pełni zautomatyzowane sześciolufowe szybkostrzelne działko kalibru 30 mm zbudowane w oparciu o system Gatlinga.
System wykorzystuje sześciolufową armatę GSz-6-30 konstrukcji W. Griaziewa, ale o dłuższej lufie (54 kalibry) i wodnym chłodzeniu bloku luf, dzięki czemu osiągnięto szybkostrzelność do 5000 strz./min i możliwość oddania ciągłej serii 400 wystrzałów. Samo działko, dzięki przeładowaniu energią gazów prochowych jest lekkie, waży 205 kg, ale cała wieża ma masę 1800 kg; do tego dochodzi zapas gotowej amunicji (2000 nabojów) o masie 1918 kg. Większe jednostki mogą przenosić dodatkowy zapas 1000 nabojów, które można ręcznie doładować do magazynu wieży.
Głównym zadaniem armaty jest zwalczanie kierowanych pocisków rakietowych, samolotów, śmigłowców oraz zwalczanie niewielkich celów nawodnych. Może także służyć do niszczenia środków ogniowych na brzegu oraz rozstrzeliwaniu min morskich.
Armata AK-630 była jedną z pierwszych systemu CIWS. Prototyp powstał w 1964 roku, produkcję dział rozpoczęto w 1969 roku, a systemów radarowego naprowadzania – rok później, jednak testy całości trwały aż do 1976 roku, kiedy system został przyjęty do służby. W sumie wyprodukowano ponad 1000 zestawów AK-630 i zmodernizowanych wersji AK-630M i uzbrojono w nie ponad 400 okrętów. W 1979 roku wprowadzono zmodernizowaną wersję AK-630M, w którym płaski magazyn amunicji zastąpiono bębnowym.
Kolejną wersją systemu był AK-630M1-2 "Roj" wyposażony w dwa szybkostrzelne działka 30 mm, o łącznej szybkostrzelności 10 tys. strz./min, ale nie został przyjęty na uzbrojenie.
AK-630M-2 "Duet" jest modernizacją pomysłu "Roj", "Duet" jest uzbrojeniem okrętów projektu 11711, okrętów projektu 21631.

</doc>
<doc id="2098106" url="https://pl.wikipedia.org/wiki?curid=2098106" title="Rychter (herb szlachecki)">
Rychter (herb szlachecki)

Rychter (Richter) – polski herb szlachecki z nobilitacji.
Opis herbu.
Opis herbu z wykorzystaniem klasycznych zasad blazonowania:
"Na tarczy dzielonej skosem złotym, w polu górnym, błękitnym jelenia głowa naturalna z rogami złotymi. W polu dolnym, czarnym trzy róże srebrne."
" Klejnot: rogi jelenie złote o siedmiu rosochach, między którymi gałązka róży z listkami i trzema różami srebrnymi."
" Labry z prawej błękitne, podbite złotem, z lewej czarne, podbite srebrem."
Najwcześniejsze wzmianki.
Nadany Krzysztofowi Richterowi 19 lipca 1569.
Herbowni.
Ponieważ herb Rychter był herbem własnym, prawo do posługiwania się nim przysługuje tylko jednemu rodowi herbownemu:
Richter (Rychter).

</doc>
<doc id="2098107" url="https://pl.wikipedia.org/wiki?curid=2098107" title="Dagerotyp">
Dagerotyp



</doc>
<doc id="2098109" url="https://pl.wikipedia.org/wiki?curid=2098109" title="Rezolucje Rady Bezpieczeństwa ONZ z roku 1962">
Rezolucje Rady Bezpieczeństwa ONZ z roku 1962

Stałe miejsca w Radzie Bezpieczeństwa ONZ w 1962 posiadały:
W roku 1962 członkami niestałymi Rady były:
Rezolucje.
Rezolucje Rady Bezpieczeństwa ONZ przyjęte w roku 1962: 

</doc>
<doc id="2098116" url="https://pl.wikipedia.org/wiki?curid=2098116" title="VfB">
VfB

VfB – nazwa klubów niemieckich oznaczająca skrót niem. "Verein für Bewegungsspiele", pol. "Towarzystwo Gier Ruchowych".

</doc>
<doc id="2098118" url="https://pl.wikipedia.org/wiki?curid=2098118" title="Stanisław Prosiński">
Stanisław Prosiński

Stanisław Dyzma Prosiński (ur. 16 listopada 1912 w Suwałkach, zm. 14 grudnia 1975 w Poznaniu) – technolog drewna, chemik, twórca polskiej szkoły w zakresie chemicznej obróbki drewna.
Życiorys.
Syn kupca Grzegorza i Zofii z Jankowskich. Gimnazjum ukończył w Inowrocławiu, a następnie rozpoczął studia na Uniwersytecie Poznańskim. Dyplom magistra chemii otrzymał w 1936, a wcześniej (w 1933) ogłosił pierwszą publikację naukową. W czasie II wojny światowej był artylerzystą Armii Pomorze, a potem więźniem obozu jenieckiego Woldenberg, gdzie prowadził kursy chemii dla żołnierzy. W 1949 obronił rozprawę doktorską na Wydziale Chemii UP pod tytułem "Studia nad przydatnością drewna topoli czarnej i białej jako surowca celulozowego". W 1954 otrzymał tytuł profesora nadzwyczajnego, a w 1963 - zwyczajnego. Był adiunktem u prof. Stanisława Glixellego. 
Od 1950 kierownik Zakładu Chemii Produktów Leśnych na Wydziale Leśnym UP. W 1951 został kierownikiem Katedry Chemicznej Technologii Drewna na utworzonej Wyższej Szkole Rolniczej. W 1970 przekształcono ją w Instytut Technologii Drewna. Prosiński kierował nim aż do śmierci. Pochowany został na cmentarzu sołackim w Poznaniu (kwatera św. Michała-4-7).
Zainteresowania i publikacje.
Badał przede wszystkim właściwości i skład chemiczny drewna, możliwości uszlachetniania tego surowca i jego chemicznego przerobu, głównie w zakresie termicznego rozkładu, hydrolizy, wytwarzania mas celulozowych oraz modyfikacji i konserwacji drewna. Interesowały go także kalafonia, smoły i oleje drzewne.
Opracował samodzielnie lub w zespole około 150 publikacji, w tym podręcznik akademicki "Chemia drewna" (pierwsze polskie tego typu dzieło) i liczne skrypty. Zgłosił także szesnaście patentów z zakresu chemii przetwarzania surowców drzewnych. Wypromował 23 doktorów, jedenastu habilitowanych i dziewięciu profesorów. Był przewodniczącym Komitetu Technologii Drewna PAN. 
Odznaczenia i uhonorowanie.
Uhonorowany następująco:
W 1971 r. został członkiem korespondentem PAN.

</doc>
<doc id="2098119" url="https://pl.wikipedia.org/wiki?curid=2098119" title="Parafia Rozesłania Apostołów w Chełmie">
Parafia Rozesłania Apostołów w Chełmie



</doc>
<doc id="2098120" url="https://pl.wikipedia.org/wiki?curid=2098120" title="Karol V w fotelu">
Karol V w fotelu

Karol V w fotelu – obraz portretowy renesansowego włoskiego malarza Tycjana.
Jeden z pierwszych portretów Karola V powstał już w 1533 roku. Był nim "Karol V z psem", przechowywany dziś w muzeum w Prado a wzorowany na zaginionym obecnie obrazie Jakoba Seiseneggera. W tym samym roku Tycjan został nadwornym malarzem cesarza. W latach 1548 i 1550/1551 Tycjan przebywał na dworze cesarskim w Augsburgu. Wówczas powstało kilka portretów cesarza, z których do dnia dzisiejszego zachowały się jedynie dwa: "Karol V po bitwie pod Mühlbergiem" i "Karol V w fotelu".
Obraz przedstawia siedzącego cesarza w fotelu obitym purpurą na balkonie na tle zamglonego krajobrazu. Na jego szyi wisi łańcuch z symbolem Złotego Runa a u boku wisi szpada. Postać Karola została przedstawiona zupełnie odmiennie niż na poprzednich portretach. Nie widać tu wielkości władcy, heroizacji, lecz przedstawiona została postać intymna, zwykła. Widać tu starszego mężczyznę, zamyślonego, zmęczonego. Nasuwa się przypuszczenie, iż już wówczas władca myślał o porzuceniu władzy a z jego twarzy można odczytać zbliżający się koniec panowania cesarza. Taki sposób portretowania pochodził ze wzorców malarstwa północnego.Przedstawienie przez Tycjana portretowanej figury w pozycji siedzącej jest nowością w sztuce. Władca nie stanowi centrum obrazu a jedynie zasłania jego część odsłaniając krajobraz, prawdopodobnie namalowany przez Lamberta Sustrisa. Zachodzące słońce dodatkowo nawiązuje do starości cesarza.
W XVII wieku portrety Tycjana podziwiał Rubens i namiętnie je kopiował, przyswajając sobie tycjanowski styl portretowania.

</doc>
<doc id="2098123" url="https://pl.wikipedia.org/wiki?curid=2098123" title="Maryja Królowa Polski">
Maryja Królowa Polski



</doc>
<doc id="2098125" url="https://pl.wikipedia.org/wiki?curid=2098125" title="Doris Günther">
Doris Günther

Doris Günther (ur. 3 maja 1978 w Zell am See) – austriacka snowboardzistka, trzykrotna medalistka mistrzostw świata oraz zdobywczyni Pucharu Świata.
Kariera.
Po raz pierwszy na arenie międzynarodowej pojawiła się 19 grudnia 1998 roku w Nassfeld, gdzie w zawodach FIS Race zwyciężyła w slalomie równoległym (PSL). Nigdy nie wystartowała na mistrzostwach świata juniorów.
W zawodach Pucharu Świata zadebiutowała 5 marca 1999 roku w Kreischbergu, zajmując piętnaste miejsce w snowcrossie. Tym samym już w swoim debiucie wywalczyła pierwsze pucharowe punkty. Pierwszy raz na podium zawodów tego cyklu stanęła 9 lutego 2001 roku w Berchtesgaden, kończąc rywalizację w PSL na drugiej pozycji. W zawodach tych rozdzieliła Rosey Fletcher z USA i Włoszkę Marion Posch. Łącznie 26 razy stawała na podium zawodów PŚ, odnosząc przy tym dziewięć zwycięstw. Najlepsze wyniki w Pucharze Świata osiągnęła w sezonie 2008/2009, kiedy to triumfowała w klasyfikacji generalnej, a w klasyfikacji PAR była druga. W sezonach 2001/2002 i 2009/2010 zajmowała trzecie miejsce w klasyfikacji generalnej, zajmując też drugie miejsce odpowiednio w klasyfikacji giganta równoległego (PGS) i klasyfikacji PAR. Ponadto w sezonie 2004/2005 była trzecia w klasyfikacji PAR.
Największe sukcesy osiągnęła w 2009 roku, kiedy podczas mistrzostw świata w Gangwon zdobyła srebrne medale w obu konkurencjach równoległych. Najpierw była druga w PGS, plasując się między swą rodaczką Marion Kreiner i Patrizią Kummer ze Szwajcarii. Następnie była druga w PSL, rozdzielając Szwajcarkę Fränzi Mägert-Kohli i Rosjankę Jekatierinę Tudiegieszewą. Wywalczyła też brązowy medal gigancie równoległym na rozgrywanych dwa lata później mistrzostwach świata w La Molinie. W zawodach tych lepsze były jedynie Rosjanka Alona Zawarzina i kolejna Austriaczka, Claudia Riegler. Była też między innymi szósta w PSL podczas mistrzostw świata w Arosie w 2007 roku.
W 2002 roku wystartowała w gigancie równoległym na igrzyskach olimpijskich w Salt Lake City, jednak nie ukończyła rywalizacji. Na igrzyskach w Turynie w 2006 roku zajęła czwarte miejsce w tej samej konkurencji, przegrywając walkę o podium z Rosey Fletcher. Brała też udział w igrzyskach olimpijskich w Vancouver cztery lata później, kończąc rywalizację na dziewiątej pozycji.
W 2011 roku zakończyła karierę.

</doc>
<doc id="2098128" url="https://pl.wikipedia.org/wiki?curid=2098128" title="Premier Manufacturing Support Services Polska Sp. z o.o.">
Premier Manufacturing Support Services Polska Sp. z o.o.



</doc>
<doc id="2098129" url="https://pl.wikipedia.org/wiki?curid=2098129" title="Pomnik Jana Pawła II przed kościołem w Mistrzejowicach (Kraków)">
Pomnik Jana Pawła II przed kościołem w Mistrzejowicach (Kraków)

Pomnik Jana Pawła II przed kościołem w Mistrzejowicach – pomnik Jana Pawła II, znajdujący się w Krakowie-Nowej Hucie, w Dzielnicy XV Mistrzejowicach na osiedlu Tysiąclecia. Postawiono go na placu przed kościołem św. Maksymiliana Marii Kolbego.
Jest to odlana z brązu postać papieża na granitowym cokole z jego herbem. Autorem pomnika jest artysta-rzeźbiarz, prof. Gustaw Zemła; pomnik przed kościołem w Mistrzejowicach był pierwszym pomnikiem Jana Pawła II wykonanym przez tego artystę. Odsłonięty został w styczniu 1991 roku.

</doc>
<doc id="2098130" url="https://pl.wikipedia.org/wiki?curid=2098130" title="Tighina-RShVSM Bendery">
Tighina-RShVSM Bendery



</doc>
<doc id="2098131" url="https://pl.wikipedia.org/wiki?curid=2098131" title="Patrizia Kummer">
Patrizia Kummer

Patrizia Kummer (ur. 16 października 1987 w Mühlebach) – szwajcarska snowboardzistka, mistrzyni olimpijska, trzykrotna medalistka mistrzostw świata oraz trzykrotna triumfatorka Pucharu Świata.
Kariera.
Po raz pierwszy na arenie międzynarodowej pojawiła się 28 marca 2002 roku w Chamonix, gdzie w zawodach FIS Race zajęła 17. miejsce w gigancie równoległym. W marcu 2003 roku wystartowała na mistrzostwach świata juniorów w Prato Nevoso, zajmując 35. miejsce w tej samej konkurencji. Jeszcze trzykrotnie startowała na imprezach tego cyklu, najlepszy wynik osiągając podczas mistrzostw świata juniorów w Zermatt w 2005 roku, gdzie była szósta w gigancie.
W zawodach Pucharu Świata zadebiutowała 14 marca 2003 roku w Arosie, zajmując 44. miejsce w gigancie równoległym. Pierwsze pucharowe punkty wywalczyła 24 października 2004 roku w Landgraaf, zajmując 18. miejsce w slalomie równoległym. Pierwszy raz na podium zawodów tego cyklu stanęła 11 grudnia 2010 roku w Limone Piemonte, zwyciężając w slalomie równoległym. W zawodach tych wyprzedziła swą rodaczkę, Fränzi Mägert-Kohli i Rosjankę Jekatierinę Iluchiną. Najlepsze wyniki w Pucharze Świata osiągnęła w sezonie 2013/2014, kiedy to zdobyła Kryształową Kulę za klasyfikację generalną PAR, a w klasyfikacjach (PGS) i (PSL) wywalczyła Małą Kryształową Kulę. W klasyfikacji PAR zwyciężała także w sezonach 2011/2012, 2012/2013, a w sezonach 2015/2016 i 2016/2017 była trzecia.
W 2009 roku wywalczyła brązowy medal w gigancie równoległym podczas mistrzostw świata w Gangwon, przegrywając tylko z Austriaczkami Marion Kreiner i Doris Günther. Kolejny medal zdobyła na mistrzostwach świata w Stoneham w 2013 roku, zajmując drugie miejsce w slalomie równoległym, ulegając tylko Jekatierinie Tudiegieszewej z Rosji. Srebrny medal wywalczyła również na mistrzostwach świata w Sierra Nevada w 2017 roku, gdzie w gigancie równoległym przegrała tylko z Czeszką Ester Ledecką. Brała też udział w igrzyskach olimpijskich w Soczi w 2014 roku, gdzie zdobyła złoty medal w gigancie równoległym.

</doc>
<doc id="2098135" url="https://pl.wikipedia.org/wiki?curid=2098135" title="Broń kłująco-sieczna">
Broń kłująco-sieczna



</doc>
<doc id="2098137" url="https://pl.wikipedia.org/wiki?curid=2098137" title="Stanisław Konarski (pisarz)">
Stanisław Konarski (pisarz)



</doc>
<doc id="2098139" url="https://pl.wikipedia.org/wiki?curid=2098139" title="Geografia Łotwy">
Geografia Łotwy

Łotwa jest niewielkim krajem leżącym w Europie Północnej. Obszar kraju cechujący się klimatem przejściowym jest nizinnym terenem gdzie typową formacją roślinną są lasy mieszane. Łotwa zalicza się do krajów nadbałtyckich, jest także członkiem UE. Łotwa przed rokiem 1990 wchodziła w skład dawnego ZSRR.
Powierzchnia, położenie i granice.
Powierzchnia – 64 573 km².
Powierzchnia wód śródlądowych: 2419 km².
Położenie – Łotwa leży we wschodniej części Europy, nad wschodnim wybrzeżem Morza Bałtyckiego.
Skrajne punkty: północny 58°05′N, południowy 55°40′N, zachodni 20°58′E, wschodni 28°14′E.
Rozciągłość południkowa wynosi 210 km, a równoleżnikowa 450 km.
Łotwa graniczy z następującymi państwami:
Łączna długość granic lądowych: 1368 km.
Linia brzegowa: 498 km.
Ukształtowanie poziome.
Linia brzegowa Łotwy jest słabo rozwinięta, na większości odcinków ma postać wyrównaną. Linię brzegową urozmaica jedynie szeroka i głęboko wcięta na południe w ląd Zatoka Ryska, poza nią wybrzeże Łotwy jest praktycznie pozbawione zatok i półwyspów. Wybrzeże na całym swym odcinku jest płaskie i ma postać plaż, miejscami urozmaiconych wydmami. Miejscami występują klify.
Budowa geologiczna i rzeźba.
Tektonicznie Łotwa leży na południowym skłonie tarczy bałtyckiej (tarcza fennoskandzka), a południowa część kraju spoczywa na płycie rosyjskiej. Powierzchnię kraju pokrywają utwory polodowcowe do których należą: piaski, gliny morenowe, iły wstęgowe i głazy narzutowe. Charakterystyczne dla Łotwy są formy rzeźby polodowcowej do których należą: ozy, kemy, drumliny i wysoczyzny morenowe.
Łotwa jest krajem nizinnym. 57% jej terytorium leży poniżej 100 m n.p.m., a tylko 2,5% powyżej 200 m n.p.m. Średnia wysokość nad poziomem morza wynosi 87 m n.p.m. Najwyższym punktem jest wzniesienie Gaiziņkalns (312 m n.p.m.), zaś najniżej położone jest wybrzeże Bałtyku (0 m). W zachodniej części leży Wysoczyzna Kurlandzka (wys. do 184 m), we wschodniej Pojezierze Inflanckie (311 m) często dzielone na Pojezierze Widzemskie i Pojezierze Łatgalskie.
Główną formacją glebową w kraju są gleby bielicowe i bielicowo-darniowe. Są to gleby z reguły mało urodzajne ze znacznym udziałem piasków. Na Nizinie Zemgalskiej występują urodzajne czarnoziemy.
Klimat.
Łotwa leży w strefie klimatu umiarkowanego przejściowego. Cechy klimatu morskiego występują na Półwyspie Kurlandzkim, a bardziej kontynentalny klimat panuje na wschodzie. Łotwa przez większość roku znajduje się pod wpływem polarnomorskich mas powietrza, zaś w okresie zimowym nad krajem dominują masy arktyczne znad Syberii.
Średnie temperatury roczne wahają się pomiędzy 4,5 °C a 6,5 °C (w styczniu od −3 °C na zachodnim wybrzeżu do −7 °C na północnym wschodzie, w lipcu – ok. 17 °C). Roczne sumy opadów w zachodniej Kurlandii sięgają 750 mm, natomiast na wschodzie nie przekraczają 550 mm. Opady rzędu 700–800 mm występują na wysoczyznach, większość opadów przypada na okres od lipca do listopada. Liczba dni upalnych jest nieduża (poniżej 20 dni w roku) co wiąże się z wpływem Bałtyku i szerokości geograficznej.
Wody.
Łotwa leży w zlewisku Morza Bałtyckiego. Sieć rzeczna kraju jest gęsta i zasobna w wodę, obejmuje około 700 rzek, większych potoków i innych cieków wodnych. Główną rzeką kraju jest Dźwina, której długość w granicach Łotwy wynosi 357 km i która uchodzi do Zatoki Ryskiej. Rzeka umożliwia spławianie drewna oraz wytwarzanie energii w hydroelektrowniach. Najważniejszymi dopływami Dźwiny są: Lelupa (Lielupe – 119 km i Ewikszta – 114 km). Do innych rzek wpadających do Bałtyku należą: Gauja – 452 km i Windawa (Venta) – 346 km (178 km w granicach kraju). Poza Dźwiną większe znaczenie gospodarcze ma tylko Lelupa, pozostałe rzeki są jedynie częściowo wykorzystywane. Główną przyczyną jest duże wahanie wodostanów cieków wodnych i występowaniem progów skalnych.
Łotwa jest zasobna w jeziora, z których ogromna większość jest pochodzenia glacjalnego. W kraju występuje około 3000 jezior, które zajmują łącznie 1/6 powierzchni kraju. Największe to: Łubań (90 km²) i Raźno (53,5 km²), najgłębsze – (do 30 m).
Flora i fauna.
Łotwa leży w strefie lasów mieszanych, gdzie przeważają gatunki iglaste. Udział sosny w lasach Łotwy wynosi 52%, świerka 20%, zaś z drzew liściastych powszechna jest brzoza, której udział wynosi 15%. W niektórych kompleksach leśnych proporcje są odwrotne, przeważają drzewa liściaste. Łotwa jest bardzo zalesionym państwem, udział lasów wynosi aż 47,4%, największe kompleksy leśne znajdują się na Półwyspie Kurlandzkim i nad brzegami Dźwiny. Największy udział lasów znajdziemy w rejonie Ventspils (ok. 60% powierzchni), najmniejszy w rejonie Bauska (28,8%). Duże obszary leśne występują także w północno-wschodniej części kraju. Poza lasami miejscami występują torfowiska, zajmując około 10% powierzchni kraju.
Świat zwierząt typowy dla obszarów europejskich lasów mieszanych. Jako że Łotwa jest zasobna w wody powierzchniowe, liczne są gatunki zwierząt wodnych m.in. bobry. W lasach żyją dziki, niedźwiedzie brunatne. Liczne ptactwo wodne, a na wybrzeżu morskie. Do gatunków ptaków sezonowych, zaliczyć należy bociana białego i czarnego.
Istnieją trzy parki narodowe: Gauja w dorzeczu rzeki Gauja (92,4 tys. ha, utworzony w 1973 roku), Kemeri (na wybrzeżu Zatoki Ryskiej, 42,8 tys. ha), Slitere (Slīteres, klif Morza Bałtyckiego, 15,0 tys. ha); ważniejsze rezerwaty przyrody: wyspy Moricsala z częścią jeziora Usmas (Moricsalas, założony w 1912 roku), bagna Teici (Teiču) oraz wrzosowiska Grini; tereny chronione obejmują łącznie 1015,6 tys. ha.

</doc>
<doc id="2098141" url="https://pl.wikipedia.org/wiki?curid=2098141" title="La Manga Cup">
La Manga Cup

La Manga Cup to międzynarodowy towarzyski klubowy turniej piłkarski rozgrywany corocznie zimą w La Mandze (Murcja, Hiszpania). Zwykle uczestniczące klub pochodzą z krajów, w których sezon rozgrywany jest latem: Szwecja, Finlandia, Dania, Norwegia, Rosja, Ukraina oraz Stany Zjednoczone i Kanada. Pierwszy raz turniej został rozegrany w 1999 roku i wówczas wygrał go Rosenborg BK. Od tego czasu klub ten wygrywał turniej jeszcze dwa razy.

</doc>
<doc id="2098142" url="https://pl.wikipedia.org/wiki?curid=2098142" title="Korporacja Ubezpieczeń Kredytów Eksportowych">
Korporacja Ubezpieczeń Kredytów Eksportowych

Korporacja Ubezpieczeń Kredytów Eksportowych Spółka Akcyjna (KUKE lub KUKE S.A.) – polskie przedsiębiorstwo ubezpieczeniowe działające w formie spółki akcyjnej. Zostało utworzone przez Skarb Państwa w celu wspierania działań eksportowych polskich przedsiębiorstw.
Siedziba KUKE mieści się w biurowcu Cedet przy ul. Kruczej 50 w Warszawie.
Opis.
Spółka powstała w 1991 roku i ubezpiecza transakcje handlowe polskich przedsiębiorców w kontaktach zarówno z polskimi, jak i zagranicznymi odbiorcami. Jako jedyna w Polsce prowadzi ubezpieczenia eksportowe gwarantowane przez Skarb Państwa, zapewniając bezpieczeństwo w handlu na rynkach podwyższonego ryzyka.
KUKE działa na podstawie ustawy z dnia 11 września 2015 roku o działalności ubezpieczeniowej i reasekuracyjnej oraz ustawy z dnia 7 lipca 1994 r. o gwarantowanych przez Skarb Państwa ubezpieczeniach eksportowych.
KUKE funkcjonuje w formie spółki akcyjnej. Udziałowcami spółki są: Skarb Państwa reprezentowany przez ministra właściwego do spraw gospodarki (51,55%) oraz państwowy Bank Gospodarstwa Krajowego (48,45%).
W marcu 2014 roku przez Korporację Ubezpieczeń Kredytów Eksportowych powołana do życia została firma faktoringowa KUKE Finance, której głównym celem jest pomoc w finansowaniu należności krajowych i zagranicznych, w ramach wszystkich dostępnych na rynku rodzajów faktoringu.

</doc>
<doc id="2098143" url="https://pl.wikipedia.org/wiki?curid=2098143" title="Osiedle Armii Krajowej">
Osiedle Armii Krajowej



</doc>
<doc id="2098144" url="https://pl.wikipedia.org/wiki?curid=2098144" title="C/2008 H6 (SOHO)">
C/2008 H6 (SOHO)

C/2008 H6 (SOHO) – kometa jednopojawieniowa odkryta na zdjęciach SOHO przez Eryka Banacha. Została odkryta 27 kwietnia 2008 roku. Należy do grupy komet Kreutza.

</doc>
<doc id="2098145" url="https://pl.wikipedia.org/wiki?curid=2098145" title="Paulo Roberto Jamelli Júnior">
Paulo Roberto Jamelli Júnior

Jamelli, właśc. Paulo Roberto Jamelli Júnior (ur. 22 lipca 1974 w São Paulo) – brazylijski piłkarz, występujący podczas kariery na pozycji napastnika.
Kariera klubowa.
Karierę piłkarską Jamelli zaczął w klubie São Paulo FC w 1994 roku. W lidze brazylijskiej zadebiutował 18 września 1993 w zremisowanym 2-2 meczu z EC Bahia. Z São Paulo FC zdobył Copa Libertadores 1993, Puchar Interkontynentalny 1993 oraz Copa CONMEBOL 1994. W latach 1995–1996 był zawodnikiem Santos FC. W 1996 roku wyjechał do Japonii do Kashiwy Reysol. W latach 1998–2003 występował w hiszpańskim Realu Saragossa. Z Realem zdobył Puchar Króla w 2001 roku. W Realu Jamelli rozegrał 107 spotkań i strzelił 24 bramek.
W 2003 roku powrócił do Brazylii do Corinthians Paulista. W Corinthians 30 listopada 2003 w przegranym 1-2 meczu z EC Bahia Jamelli rozegrał ostatni mecz w lidze brazylijskiej. W lidze brazylijskiej rozegrał 67 meczach i strzelił 16 bramek. W 2004 roku powrócił do Japonii do Shimizu S-Pulse. W latach 2005–2006 występował w drugoligowej Almeríi. W 2006 roku występował w Clube Atlético Mineiro. Ostatnim klubem w jego karierze było Grêmio Barueri, w którym zakończył karierę w 2007 roku.
Kariera reprezentacyjna.
W reprezentacji Brazylii Jamelli zadebiutował 12 stycznia 1996 w wygranym 4-1 meczu z reprezentacją Kanady podczas Złotego Pucharu CONCACAF 1996, na którym Brazylia zajęła drugie miejsca. Jamelli na turnieju wystąpił w czterech meczach z Kanadą, Hondurasem (dwie bramki), USA i Meksykiem. Ostatni raz w kadrze wystąpił 24 kwietnia 1996 w meczu z reprezentacją RPA.

</doc>
<doc id="2098148" url="https://pl.wikipedia.org/wiki?curid=2098148" title="Zocha">
Zocha

Maciej „Zocha” Wysocki (ur. 9 czerwca 1975) – polski muzyk, kompozytor, wokalista, autor tekstów i instrumentalista, a także raper. W latach 1997–1998 i 2009-2012 występował w zespole Nagły Atak Spawacza, natomiast od 2010 jest członkiem formacji Cycki i Krew. We wczesnych latach 90. XX w. grał na perkusji w heavymetalowej grupie Forgotten. Był także członkiem black-thrashmetalowego zespołu Bundeswehra w którym również był perkusistą. Z kolei jako gitarzysta i wokalista występował w zespole Cruciatus.

</doc>
<doc id="2098149" url="https://pl.wikipedia.org/wiki?curid=2098149" title="Mellie Francon">
Mellie Francon

Mellie Francon (ur. 24 stycznia 1982 w La Chaux-de-Fonds) – szwajcarska snowboardzistka, brązowa medalistka mistrzostw świata.
Kariera.
Po raz pierwszy na arenie międzynarodowej pojawiła się 3 stycznia 2004 roku w Vars, gdzie w zawodach FIS Race zajęła drugie miejsce w snowcrossie. trzynaście dni później w Arosie zadebiutowała w zawodach Pucharu Świata, zajmując tym razem siedemnaste miejsce w tej konkurencji. Tym samym już w swoim debiucie wywalczyła pierwsze pucharowe punkty. Pierwszy raz na podium zawodów tego cyklu stanęła 17 marca 2005 roku w Tandådalen, kończąc rywalizację w snowcrossie na drugiej pozycji. W zawodach tych rozdzieliła Austriaczkę Doresię Krings i Kanadyjkę Maëlle Ricker. Łącznie dziesięć razy stawała na podium zawodów PŚ, odnosząc jedno zwycięstwo: 5 stycznia 2006 roku w Bad Gastein w snocrossie. Najlepsze wyniki osiągnęła w sezonie 2007/2008, kiedy to zajęła siódme miejsce w klasyfikacji generalnej, a w klasyfikacji snowcrossu była trzecia.
W 2009 roku wywalczyła brązowy medal podczas mistrzostw świata w Gangwon. Wyprzedziły ją tam tylko Helene Olafsen z Norwegii i kolejna Szwajcarka, Olivia Nobs. Była też między innymi dziewiąta na mistrzostwach świata w Arosie w 2007 roku. W 2006 roku wystartowała na igrzyskach olimpijskich w Turynie, gdzie zajęła piąte miejsce. Brała też udział w igrzyskach w Vancouver cztery lata później, zajmując siódmą pozycję. Nigdy nie wystartowała na mistrzostwach świata juniorów.
W 2012 roku zakończyła karierę.

</doc>
<doc id="2098152" url="https://pl.wikipedia.org/wiki?curid=2098152" title="Holly Crawford">
Holly Crawford

Holly Crawford (ur. 10 lutego 1984 w Sydney) – australijska snowboardzistka, trzykrotna medalistka mistrzostw świata.
Kariera.
Po raz pierwszy na arenie międzynarodowej pojawiła się w 2002 rok, startując na mistrzostwach świata juniorów w Rovaniemi, gdzie zajęła trzynaste miejsce w halfpipe'ie i ósme w snowcrossie. W zawodach Pucharu Świata zadebiutowała 17 grudnia 2002 roku w Whistler, zajmując 12. miejsce w halfpipe’ie. Tym samym już w swoim debiucie wywalczyła pierwsze pucharowe punkty. Pierwszy raz na podium zawodów tego cyklu stanęła 14 września 2005 roku w Valle Nevado, kończąc rywalizację na trzeciej pozycji. W zawodach tych wyprzedziły ją jedynie Hannah Teter z USA i Francuzka Doriane Vidal. Najlepsze wyniki osiągnęła w sezonie 2010/2011, kiedy to zajęła drugie miejsce w klasyfikacji generalnej AFU i klasyfikacji halfpipe’a.
W 2009 roku zdobyła srebrny medal na mistrzostwach świata w Gangwon, plasując się między Chinką Liu Jiayu, a Polką Pauliną Ligocką. Na rozgrywanych dwa lata później mistrzostwach świata w Stoneham była najlepsza, pokonując Ursinę Haller ze Szwajcarii i Liu Jiayu. Kolejny medal wywalczyła podczas mistrzostw świata w Stoneham, ponownie zajmując drugie miejsce. Na podium rozdzieliła tam Arielle Gold z USA i Francuzkę Sophie Rodriguez. Była też między innymi dziesiąta na mistrzostwach świata w Sierra Nevada w 2017 roku. 
W 2006 roku igrzyskach olimpijskich w Turynie, zajmując osiemnaste miejsce. Na rozgrywanych cztery lata później igrzyskach w Vancouver była ósma. Brała też udział w igrzyskach w Soczi, zajmując 26. miejsce.

</doc>
<doc id="2098153" url="https://pl.wikipedia.org/wiki?curid=2098153" title="Kościół Rozesłania św. Apostołów w Chełmie">
Kościół Rozesłania św. Apostołów w Chełmie

Kościół Rozesłania św. Apostołów w Chełmie – kościół parafialny w parafii rzymskokatolickiej pod tym samym wezwaniem, położony przy ul. Lubelskiej 55 w Chełmie.
Historia.
Ufundowany przez Króla Polski Władysława Jagiełłę za zasługi Chorągwi Białego Niedźwiedzia z Chełma, która miała znaczący udział w bitwie pod Grunwaldem. Pierwotnie był to kościół drewniany wzniesiony w 1417. W 1578 kościół spłonął, po czym na jego miejscu wybudowano w 1585 kościół murowany, który został w 1754 rozebrany z powodu złego stanu technicznego. W latach 1753-1763 zbudowano obecny kościół pw. Rozesłania św. Apostołów. Fundatorami byli Marianna i Andrzej Wolscy oraz Wacław Piotr Rzewuski. Budowę kościoła powierzono architektowi Pawłowi Antoniemu Fontanie a pracami budowlanymi kierował Tomasz Rezler. Kościół konsekrował w 1795 biskup Jan Kanty Lenczowski.
Świątynia uniknęła zniszczeń w ciągu swej historii, była tylko wielokrotnie remontowana, ostatni raz w 1994, kiedy to wymieniono pokrycie dachu na blachę miedzianą i położono tynki zewnętrzne.
Architektura.
Trzynawowy kościół został wzniesiony w stylu późnobarokowym. Fasada zachodnia z dwiema skośnie ustawionymi wieżami, w charakterystyczny sposób odsuniętymi od eliptycznego korpusu z obejściem i z wydłużoną prostokątnie partią wschodnią. Na prawej wieży umieszczono w 1970 zegar.
Przy prezbiterium znajdują się dwie prostokątne zakrystie z lożami na piętrze. Ośmioboczna nawa główna jest otoczona obejściem z kaplicami. Na dachu nawy znajduje się sygnaturka.
Na dziedzińcu przed fasadą stoją symetrycznie ustawione figury późnobarokowe: Matki Boskiej Łaskawej i św. Józefa Kalasantego.
Wystrój wnętrza.
Późnobarokowa polichromia (ok. 1758), pędzla Józefa Majera, była przemalowywana i kilkakrotnie restaurowana.
Drewniane ołtarze, ambonę i chrzcielnicę wykonał w stylu rokokowym w trzeciej ćwierci XVIII w. Michał Filewicz. W ołtarzu głównym znajduje się krucyfiks, a na zasuwie – obraz Matki Boskiej Nieustającej Pomocy. Ołtarze boczne po lewej stronie mieszczą obrazy Matki Boskiej Częstochowskiej, św. Antoniego, Adoracji Matki Boskiej przez św. Józefa Kalasantego, św. Kajetana z Dzieciątkiem i Matki Bożej (wszystkie pędzla Szymona Czechowicza). Ołtarze boczne po prawej zawierają obrazy: św. Józefa z Dzieciątkiem – (pędzla Czechowicza), Matki Boskiej Łaskawej, Przemienienia Pańskiego (kopia Rafaela). W nawie stoją zabytkowe ławki rokokowe i cztery późnobarokowe konfesjonały. W zakrystii znajdują się zabytkowe naczynia i szaty liturgiczne.

</doc>
<doc id="2098156" url="https://pl.wikipedia.org/wiki?curid=2098156" title="Radio Retro">
Radio Retro

 Radio Retro - pierwszy album incarNations, zespołu Mai Kleszcz i Wojtka Krzaka nawiązujący estetyką do brzmienia lat 70. i 80. XX w. W podsumowaniu muzycznym roku tygodnika "Polityka" płyta została wybrana najlepszym polskim albumem anno domini 2010.

</doc>
<doc id="2098157" url="https://pl.wikipedia.org/wiki?curid=2098157" title="Sun Zhifeng">
Sun Zhifeng

Sun Zhifeng (chiń. 孙志峰; ur. 17 lipca 1991) – reprezentantka Chin w snowboardzie. Zajęła 7. miejsce w halfpipe’ie na mistrzostwach świata w Kangwŏn. Jej najlepszym wynikiem olimpijskim 7. miejsce w halfpipe’ie na igrzyskach w Vancouver. Najlepsze wyniki w Pucharze Świata osiągnęła w sezonie 2010/2011, kiedy to zajęła 3. miejsce w klasyfikacji generalnej (AFU), w klasyfikacji halfpipe’a również była trzecia.

</doc>
<doc id="2098158" url="https://pl.wikipedia.org/wiki?curid=2098158" title="Panzerselbstfahrlafette V">
Panzerselbstfahrlafette V

12.8 cm Selbstfahrlafette auf VK 3001(H) (Panzerselbstfahrlafette V) "Sturer Emil" − samobieżne działo przeciwpancerne zbudowane na podwoziu eksperymentalnego czołgu Henschela VK 3001 (H) uzbrojone w działo Rheinmetall 12.8 cm K 40 L/61 (które z kolei było rozwinięciem 12.8 cm FlaK 40).
W marcu 1941 dwa egzemplarze VK 3001(H) były gotowe do przebudowy na niszczyciel czołgów. Polegała ona na zamontowaniu nadbudówki wraz z działem 12.8 cm K L/61, Aby było to możliwe konieczne było powiększenie podwozia, co osiągnięto poprzez dodanie dodatkowej pary kół jezdnych. Przedział bojowy został umieszczony z tyłu pojazdu, a sposób zamontowania działa pozwalał na jego ograniczone przemieszczanie w osi poziomej do 7°. Ograniczona wielkość przedziału bojowego musiała pomieścić pięciu członków załogi oraz zaledwie od 15 do 18 pocisków. Pojazd był dodatkowo wyposażony w karabin maszynowy MG34, który był zabudowany w kadłubie pojazdu i służył do obrony przed piechotą wroga.
Od sierpnia 1941 do marca 1942 firmy Rheinmetall-Borsig i Henschel wyprodukowały dwa prototypy, które w połowie 1942 roku zostały skierowane do testów na front wschodni. Oba pojazdy odniosły na froncie spore sukcesy jednak zrezygnowano z ich produkcji na korzyść PzKpfw VI Tiger.
Jeden "Sturer Emil" służył w 2 Dywizji Pancernej, a drugi w 521 Panzerjäger Abteilung. Oba prototypy zostały utracone, z czego pierwszy został zniszczony w walce, a drugi z uzyskanymi 22 zniszczeniami namalowanymi na dziale został przejęty przez Rosjan w Stalingradzie w styczniu 1943 roku. Obecnie znajduje się w Muzeum w Kubince.

</doc>
<doc id="2098159" url="https://pl.wikipedia.org/wiki?curid=2098159" title="Kryterium informacyjne Akaike">
Kryterium informacyjne Akaike



</doc>
<doc id="2098161" url="https://pl.wikipedia.org/wiki?curid=2098161" title="Jan Porcellis">
Jan Porcellis

Jan Porcellis (ur. ok. 1584 w Gandawie, zm. 29 stycznia 1632 w Zoeterwoude) – malarz holenderski pochodzenia flamandzkiego, uważany za jednego z najwybitniejszych marynistów początku XVII wieku.
Urodził się rodzinie pochodzącej z Flandrii, która wyemigrowała do północnej Holandii z powodu prześladowań hiszpańskich w 1585 roku. Karierę artystyczną rozpoczął prawdopodobnie jako grafik u grawera z Rotterdamu Jana van Doetechuma (zm. 1630), który publikował mapy, ilustracje do książek i ryciny statków. Według holenderskiego historiografa sztuki Arnolda Houbrakena nauczycielem malarza był Hendrick Cornelisz Vroom, jednak ta informacja, podobnie jak wiele faktów z jego życia, nie znalazła potwierdzenia w dokumentach historycznych.
Porcellis uzyskał tytuł mistrzowski w gildii św. Łukasza w Antwerpii. Wiele podróżował, wzmiankowano go m.in. w Haarlemie, Amsterdamie, Londynie i Zoeterwoude. Malował wyłącznie mariny, odznaczające się subtelną, niemal monochromatyczną kolorystyką. W odróżnieniu od Vrooma prace Porcellisa nie mają charakteru narracyjnego, lecz są raczej morskimi impresjami. Charakteryzują je poetycki nastrój oraz bogate efekty świetlne i atmosferyczne.
Malarz miał licznych uczniów, najbardziej znani to Simon de Vlieger, Willem van Diest, Hendrick van Anthonissen i Hans Goderis. Syn artysty Julius Porcellis (ok. 1609-1645) także był malarzem marynistą, jednak nie osiągnął poziomu ojca.
Liczne prace artysty rozproszone są w muzeach i galeriach europejskich. Największy zbiór jego obrazów posiada National Maritime Museum w Greenwich. W zbiorach Muzeum Narodowe w Warszawie znajduje się sygnowany obraz Porcellisa z 1629 roku "Krajobraz morski".

</doc>
<doc id="2098165" url="https://pl.wikipedia.org/wiki?curid=2098165" title="Ostrówki koło Chodzieży">
Ostrówki koło Chodzieży

Ostrówki koło Chodzieży – przystanek kolejowy w Ostrówkach, w woj. wielkopolskim, w Polsce, leżąca na linii kolejowej nr 354 Poznań POD - Piła Główna.
W roku 2017 przystanek obsługiwał 20–49 pasażerów na dobę.

</doc>
<doc id="2098167" url="https://pl.wikipedia.org/wiki?curid=2098167" title="Witalij Parachnewycz">
Witalij Parachnewycz

Witalij Wałerijowycz Parachnewycz, ukr. Вiталiй Валерiйович Парахневич, ros. Виталий Валерьевич Парахневич, "Witalij Walerjewicz Parachniewicz" (ur. 4 maja 1969 w Doniecku) – tadżycki piłkarz pochodzenia ukraińskiego, grający na pozycji napastnika, reprezentant Tadżykistanu, trener piłkarski.
Kariera piłkarska.
Kariera klubowa.
Wychowanek DJuSSz w Doniecku oraz Dnipra Dniepropetrowsk. W 1987 rozpoczął karierę piłkarską w klubie Naftowyk Ochtyrka, skąd w następnym roku przeszedł do SKA Odessa, który po uzyskaniu niepodległości Ukrainy zmienił nazwę na SK Odessa. Grał również na wypożyczeniu w drużynach Tighina-RShVSM Bendery oraz Nywa Tarnopol. Na początku 1993 przeniósł się do innego odeskiego zespołu Czornomorca. W 1995 bronił barw rosyjskiego Lokomotiwu Moskwa. W 1996 wyjechał do Korei Południowej, gdzie występował w klubach Jeonbuk Hyundai Dions, Suwon Samsung Bluewings, Anyang LG Cheetahs i Bucheon SK oraz japońskiej drużynie Shonan Bellmare. Latem 2003 powrócił do Czornomorca Odessa. Zimą 2004 przeszedł do Dnistra Owidiopol, w którym zakończył karierę piłkarską.
Kariera reprezentacyjna.
W 1997 rozegrał jeden mecz w reprezentacji Tadżykistanu.
Kariera trenerska.
Po zakończeniu kariery zawodniczej podjął pracę jako szkoleniowiec. Od sierpnia 2010 pracował jako asystent w mołdawskim pierwszoligowym klubie Nistru Otaci.

</doc>
<doc id="2098168" url="https://pl.wikipedia.org/wiki?curid=2098168" title="Firmin Abauzit">
Firmin Abauzit

Firmin Abauzit (ur. 12 listopada 1679 w Uzès, zm. 20 marca 1767 w Genewie) – francuski uczony zajmujący się m.in. fizyką, teologią i filozofią, genewski bibliotekarz, nazywany był „mędrcem z Genewy”.
Pod jego wpływem Newton zmienił zdanie w sprawie datowania zaćmienia Słońca obserwowanego przez Talesa z Miletu. 
Życiorys.
Firmin Abauzit urodził się 12 listopada 1679 roku w Uzès w Langwedocji w rodzinie hugenotów Jeana i Anne Deville'ów. Jako półsierota w wieku 10 lat został odebrany matce przez biskupa Uzès i umieszczony w szkole katolickiej. W 1689 roku został uwolniony przez matkę, która wysłała go do dziadka ze strony ojca mieszkającego w Genewie, by uniknąć przymusowej konwersji na katolicyzm po uchyleniu edyktu nantejskiego.
Studiował na uniwersytecie genewskim, a w 1698 roku wyjechał do Holandii. Tam poznał francuskich teologów braci Henriego (1657–1710) i Jacques'a Basnage’ów (1653–1723), filozofa Pierre'a Bayle'a (1647–1706) i teologa Pierre's Jurieu (1637–1713). Następnie udał się do Anglii, gdzie poznał francuskiego filozofa Saint-Evremonda (1613–1703) i angielskiego fizyka Isaaca Newtona (1642–1727). Odrzucił propozycję pracy dla króla Wilhelma III i wrócił do Genewy. Odrzucił również stanowisko profesora na uniwersytecie genewskim.. W 1727 został uhonorowany obywatelstwem Genewy i w tym samym roku przyjął w Genewie posadę honorowego bibliotekarza.
Abauzit był uczonym uniwersalnym, zajmował się starożytnymi językami, historią starożytności (w tym archeologią, numizmatyką, epigrafiką) oraz historią współczesną, geografią, matematyką, naukami przyrodniczymi, fizyką, astronomią, literatura, filozofią i teologią. Abauzit krytykował różne teorie grawitacji. Korespondował z wieloma uczonymi, w tym z Newtonem. Pod jego wpływem Newton zmienił zdanie na temat zaćmienia Słońca obserwowanego przez Talesa z Miletu i skorygował jego datowanie. Newton uważał Abauzita za kompetentnego w rozstrzyganiu jego sporu z niemieckim matematykiem Gottfriedem Leibnitzem (1646–1716) o to, kto jest twórcą rachunku różniczkowego – Abauzit wskazywał na Newtona.
Abauzit niewiele publikował. W 1726 roku współtłumaczył Nowy Testament na język francuski. Na zlecenie Diderota (1713–1784) napisał hasło do jego Encyclopédie – „Apokalipsa”. Autor traktatu "Sur la connaissance du Christ et sur l'honneur qui lui est dû". Nazywany był „mędrcem z Genewy” (fr. "le sage de Genève").
Zmarł 20 marca 1767 roku w Genewie.
Publikacje.
Wybór prac podany za Słownikiem historii Szwajcarii:
Upamiętnienie.
W 1991 roku jedna z ulic Genewy została nazwana na jego cześć – "Rue Firmin-ABAUZIT".

</doc>
<doc id="2098171" url="https://pl.wikipedia.org/wiki?curid=2098171" title="IWC International Watch Company">
IWC International Watch Company



</doc>
<doc id="2098176" url="https://pl.wikipedia.org/wiki?curid=2098176" title="Harald Ettl">
Harald Ettl

Harald Ettl (ur. 7 grudnia 1947 w m. Gleisdorf) – austriacki polityk i związkowiec, były minister, od 1996 do 2009 poseł do Parlamentu Europejskiego.
Życiorys.
W 1968 został absolwentem wyższej uczelni technicznej. Był pracownikiem technicznym, następnie pełnił różne funkcje w związkach zawodowych, m.in. od 1984 do 2000 kierował związkiem zawodowym pracowników przemysłu tekstylnego ("Textil, Bekleidung und Leder"). Następnie został wiceprzewodniczącym związku zawodowego Metal-Tekstylia. Reprezentował krajowe organizacje pracowników w międzynarodowych zrzeszeniach.
W latach 1978–1989 przewodniczył komisji ds. ubezpieczeń od wypadków w instytucji ubezpieczeniowej Hauptverband der österreichischen Sozialversicherungsträger. W latach 90. stał na czele komisji ds. Unii Europejskiej w austriackim zrzeszeniu związków zawodowych Österreichischer Gewerkschaftsbund. Od lutego 1989 do grudnia 1990 był ministrem do spraw zdrowia i służby publicznej, następnie do lutego 1991 ministrem w urzędzie kanclerza. Od lutego 1991 do kwietnia 1992 sprawował urząd ministra minister zdrowia, sportu i konsumentów.
W połowie lat 90. zasiadał w Europejskim Komitecie Ekonomiczno-Społecznym. W 1996, 1999 i 2004 z listy socjaldemokratów uzyskiwał mandat posła do Parlamentu Europejskiego. Był członkiem grupy socjalistycznej, pracował głównie w Komisji Zatrudnienia i Spraw Socjalnych. W PE zasiadał do 2009.

</doc>
<doc id="2098177" url="https://pl.wikipedia.org/wiki?curid=2098177" title="Gatunek euryhalinowy">
Gatunek euryhalinowy



</doc>
<doc id="2098178" url="https://pl.wikipedia.org/wiki?curid=2098178" title="Arena Lublin">
Arena Lublin

Arena Lublin – miejski stadion piłkarski przy ul. Stadionowej w Lublinie, którego budowa rozpoczęła się w grudniu 2012 r., a zakończyła się latem 2014 r..
Stadion został wybudowany w dzielnicy Za Cukrownią, na terenach po zlikwidowanej Cukrowni Lublin, w odległości 50–100 m od Bystrzycy. Przestrzeń tę mają wypełnić drzewa oraz nadrzeczna zieleń. Obiekt przeznaczony jest na mecze piłki nożnej, mogą się także odbywać na nim koncerty.
Historia i plany budowy.
Historia budowy stadionu piłkarskiego w Lublinie przedłużała się od kilku lat, ponieważ magistrat zmieniał koncepcje jego lokalizacji. Przebudowę stadionu przy al. Zygmuntowskich planował prezydent Andrzej Pruszkowski, a w 2005 r. powstał projekt modernizacji stadionu – mieli z niego korzystać piłkarze i żużlowcy. W 2007 r. władze miejskie zdecydowały się modernizować i powiększyć stary stadion MOSiR Bystrzyca przy al. Zygmuntowskich, zachowując jego dotychczasowy charakter piłkarsko-żużlowy. W 2010 r. zmieniono plany i postanowiono przygotować nowy obiekt piłkarski przy ul. Krochmalnej, a stadion przy al. Zygmuntowskich pozostawić od 2013 r. żużlowcom KMŻ Lublin.
Budowa stadionu wraz z zagospodarowaniem przylegającego terenu została wpisana na listę podstawową projektów kluczowych w ramach Regionalnego Programu Operacyjnego (RPO) na lata 2007–2013. Wtedy szacowano, że roczne koszty utrzymania stadionu w wysokości 24 mln złotych zostaną pokryte z przychodu z biletów, reklam i obiektów komercyjnych, a 5 mln zł zostanie dołożone z miejskich funduszy.
Miał on stanąć na palach, ponieważ – jak wykazały przeprowadzone badania – część terenu jest podmokła.
Na trybunach stadionu może zasiąść maksymalnie 15 243 widzów. Obiekt znajduje się na gruntach wykupionych przez miasto od Krajowej Spółki Cukrowej. Teren inwestycji to ok. 30 ha, z czego ponad połowę zajmuje sam stadion.
Projekt.
Projekt zakładał trybuny zadaszone i wykonane z białej tkaniny z włókien szklanych, pokrytych teflonem. Tak zaprojektowane, by nie zacinał pod nie deszcz. Płyta boiska o wymiarach 105 na 68 metrów ma podgrzewaną murawę. Na poziomie pierwszego rzędu trybun znajduje się 20 stanowisk dla kibiców na wózkach inwalidzkich, a sektor gości oddzielony jest od pozostałych trzymetrową barierą z przezroczystych płyt.
Według władz miasta miały powstać dwa boiska treningowe ze sztuczną i trawiastą nawierzchnią (w tym boisko wielofunkcyjne), a także parking na minimum 1000 pojazdów. Inwestycja, realizowana w formule „zaprojektuj i wybuduj”, wyceniana była na 155 mln zł, z czego ok. 70 mln zł pochodziło z RPO. Mając na uwadze usprawnienie działań, lubelski ratusz planował powołać spółkę celową o nazwie „Stadion przy Krochmalnej”.
W ramach projektu planowana była także budowa ogrodzenia zewnętrznego i wewnętrznego (między trybunami i boiskiem) oraz ogrodzenia stadionu wraz z systemem kontroli dostępu, który miał być zintegrowany z kasami. Planowane było ponadto wzniesienie pawilonu obsługi stadionu wraz z zapleczem technicznym i sanitarnym dla zawodników i widzów, instalacja sztucznego oświetlenia o sile 2000 lx oraz niezależnego systemu oświetlenia awaryjnego, a także instalacja nagłośnienia stadionu oraz systemu monitoringu. System monitoringu CCTV miał być oparty na kamerach stacjonarnych i szybkoobrotowych, a instalacja światłowodowej sieci komputerowej umożliwić miało wprowadzenie komputerowego systemu rezerwacji i sprzedaży biletów.
Budowa stadionu wymusiła także wybudowanie nowej ul. Muzycznej, a od ul. Głębokiej do ul. Krochmalnej przedłużona zostanie Trasa Zielona. Przy ul. Dzierżawnej stanąć miał pas zieleni tłumiącej hałas. Stadion Miejski przy ul. Krochmalnej miał się stać elementem szerszej sportowej infrastruktury wzdłuż śródmiejskiego odcinka Bystrzycy. Po przeciwnej stronie rzeki, na terenach Lubelskiego Klubu Jeździeckiego, stanąć ma bowiem tor wyścigów konnych.
Oficjalne wizualizacje stadionu lubelski ratusz zaprezentował 18 listopada 2011, a wybór dokonywany był z trzech wersji. Według tej koncepcji wszystkie trybuny miały być jednopoziomowe, natomiast na zewnętrznej elewacji głównej trybuny projektanci zaproponowali umieszczenie napisu „Lublin” w formie znanej z miejskiego logo.
Prace budowlane.
2 września 2011 przedsiębiorstwo Budimex podpisało umowę na wykonanie inwestycji. Budimex zobowiązał się, że do września 2013 r. zbuduje stadion za 136 207 000 zł, a pierwsze wizualizacje i harmonogram prac pojawiły się 3–4 tygodnie od daty podpisania umowy. Projektem stadionu zajęło się utytułowane biuro architektoniczne Estudio Lamela, które na początku lat 90. XX wieku przygotowało plany modernizacji i powiększenia madryckiego Estadio Santiago Bernabéu oraz zaprojektowało nowy stadion Cracovii. Główne roboty budowlane miały planowo ruszyć wiosną 2012 r., jednakże później miasto zdecydowało się przeprojektować obiekt tak, by zwiększyć powierzchnię komercyjną pod wynajem. Pierwsza łopata na budowie została wbita w grudniu 2012 r., a ostateczny termin budowy wyznaczono na czerwiec 2014 r..
Mecze piłkarskie.
W pierwszym meczu piłkarskim na Arenie Lublin rozegranym 9 października 2014 zmierzyły się reprezentacje Polski i Włoch do lat 20. Biało-Czerwoni zwyciężyli 2:1, a pierwszą, historyczną bramkę na nowym stadionie zdobył Mariusz Stępiński. Spotkanie obejrzało 13 850 widzów.
Pierwsze spotkanie o punkty zostało rozegrane 25 października 2014, gdzie w ramach meczu o mistrzostwo III ligi lubelsko-podkarpackiej zmierzyły się ze sobą dwa kluby z Lublina: Motor oraz Lublinianka. Mecz zakończył się wynikiem 1:1, a pierwszą, historyczną bramkę w spotkaniu drużyn klubowych zdobył kapitan Lublinianki, Erwin Sobiech w 45. minucie spotkania. Mecz obejrzało 6500 widzów. Były to również pierwsze derby miasta rozegrane przy sztucznym oświetleniu.
Od początku rundy wiosennej sezonu 2014/2015 zarówno Lublinianka, jak i Motor regularnie rozgrywali swoje mecze w roli gospodarza na Arenie Lublin. W sezonie 2016/2017 na tym obiekcie swoje mecze w ekstraklasie rozgrywał także Górnik Łęczna.
4 i 5 lipca 2015 na Arenie Lublin odbył się pierwszy, międzynarodowy turniej towarzyski Lotto Cup z udziałem Szachtara Donieck, AS Monaco i Hannoveru 96. Początkowo w turnieju udział miał wziąć Śląsk Wrocław, jednak ze względu na jego występ w kwalifikacjach Ligi Europy zaproszono Lechię Gdańsk. Turniej wygrał Hannover 96, który pokonał w finale rozgrywek Lechię po rzutach karnych.
W dniach 16–22 czerwca 2017 na Arenie Lublin odbyły się trzy mecze grupowe w ramach mistrzostw Europy U-21, których organizacja po raz pierwszy została powierzona Polsce. W maju i czerwcu 2019 na stadionie rozegrano 9 meczów mistrzostw świata do lat 20. 13 października 2020 roku na stadionie odbył się mecz w ramach eliminacji do mistrzostw Europy U-21 pomiędzy Szwecją a Armenią (mecz nie mógł być rozegrany w Szwecji z powodu restrykcji, związanych z pandemią COVID-19).
24 lipca 2020 r. na Arenie Lublin rozegrano Finał Pucharu Polski mężczyzn w sezonie 2019/2020. W pojedynku zwyciężyła Cracovia.
24 marca 2021 na stadionie odbył się mecz pierwszej kolejki el. do MŚ 2022 pomiędzy reprezentacjami Estonii i Czech (2:6). Pierwotnie spotkanie miało być rozegrane na A. Le Coq Arena w Tallinnie, ale z powodu restrykcji związanych z trwającą pandemią COVID-19, meczu nie można było rozegrać na terenie Estonii (w kraju było możliwe organizowanie zawodów sportowych z udziałem maksymalnie 100 osób, tymczasem UEFA wymagała, by ten limit wynosił minimum 150 osób), w związku z czym estońska federacja piłkarska zmuszona była szukać obiektu na terenie neutralnym, a wybór padł na Arenę Lublin. Mecz w Lublinie odbył się bez udziału publiczności. 2 maja 2021 roku rozegrano bez kibiców Finał Pucharu Polski w piłce nożnej mężczyzn Raków Częstochowa - Arka Gdynia, wynik meczu 2:1.
Reprezentacja Polski w piłce nożnej kobiet.
5 kwietnia 2019 roku na Arenie Lublin odbył się mecz towarzyski reprezentacjj Polski w piłce nożnej kobiet (Polska zagrała z reprezentacją Włoch.
12 listopada 2019 roku w spotkaniu eliminacji mistrzostw Europy reprezentacja Polski zremisowała 0:0 z reprezentacją Hiszpanii.
6 września 2022 roku w ramach eliminacji mistrzostw świata reprezentacja Polski spotka się z reprezentacją Kosowa.
Najwyższe frekwencje na meczach Motoru Lublin.
Tabela uwzględnia dziesięć największych widowni, które zgromadziła Arena Lublin na meczach piłkarskich Motoru Lublin (stan na 2 marca 2023 roku).

</doc>
<doc id="2098179" url="https://pl.wikipedia.org/wiki?curid=2098179" title="Kosma z Maiumy">
Kosma z Maiumy



</doc>
<doc id="2098180" url="https://pl.wikipedia.org/wiki?curid=2098180" title="Christa Prets">
Christa Prets

Christa Prets (ur. 2 października 1947 w Diez) – austriacka polityk, samorządowiec, od 1999 do 2009 posłanka do Parlamentu Europejskiego.
Życiorys.
Była stażystką biurową, po czym w latach 1966–1968 kształciła się w instytucie wychowania fizycznego w Moguncji. Do 1994 pracowała jako organizator grup sportowych, a także w lecznicy dla zwierząt. Od 1987 związana z samorządem miasta Pöttsching, była radną, zastępcą burmistrza, a w latach 1991–1994 burmistrzem tej miejscowości. Następnie przez pięć lat posłowała do parlamentu kraju związkowego Burgenland.
W 1999 i 2004 z listy socjaldemokratów uzyskiwała mandat posłanki do Parlamentu Europejskiego. Była członkinią grupy socjalistycznej, pracowała głównie w Komisji Kultury i Edukacji oraz w Komisji Praw Kobiet i Równouprawnienia. W PE zasiadała do 2009.

</doc>
<doc id="2098182" url="https://pl.wikipedia.org/wiki?curid=2098182" title="Karol Grünberg">
Karol Grünberg

Karol Grünberg (ur. 23 marca 1923 w Drohobyczu, zm. 6 sierpnia 2012) − polski historyk XX wieku, profesor nauk humanistycznych, specjalizujący się w szczególności w problematyce stosunków niemiecko-radzieckich, radziecko-polskich oraz polsko-ukraińskich; autor książek dotyczących hitleryzmu oraz wielokrotnie wznawianych biografii Adolfa Hitlera. 
Życiorys.
W 1941 roku ukończył Liceum Ogólnokształcące w Drohobyczu. W latach 1941-1944 przebywał w Kafanie (ZSRR), gdzie pracował w kopalni miedzi. 
W latach 1946-1950 pracował w redakcji czasopisma Nowe Drogi, a od 1950 do 1968 roku w Wyższej Szkole Nauk Społecznych w Warszawie. W 1951 roku ukończył studia historyczne na Uniwersytecie Warszawskim pod opieką Żanny Kormanowej. Doktorat uzyskał w 1958 roku w Instytucie Nauk Społecznych, tematem jego rozprawy były "Stosunki między polską a rosyjską socjaldemokracją w latach 1900-1905", a promotorem Walentyna Najdus-Smolar. Habilitację uzyskał w 1968 roku w INS na podstawie rozprawy "Polskie koncepcje federalistyczne 1864-1918". 
W 1968 roku został zatrudniony na stanowisku adiunkta w Instytucie Historii i Archiwistyki Uniwersytetu Mikołaja Kopernika w Toruniu. W 1969 uzyskał stanowisko docenta, w 1977 - profesora nadzwyczajnego. Tytuł profesora otrzymał w 1985 roku. W latach 1976-1984 był kierownikiem Zakładu Historii Powszechnej i Polski XIX i XX wieku. Przeszedł na emeryturę w 1993 roku (pracował ze studentami do 2001 roku).
Był pracownikiem i członkiem rad naukowych takich placówek jak Instytut Krajów Socjalistycznych Polskiej Akademii Nauk w Warszawie (1980-1984) i Główna Komisja Badania Zbrodni Hitlerowskich w Warszawie (1985-1992). 

</doc>
<doc id="2098183" url="https://pl.wikipedia.org/wiki?curid=2098183" title="Herbert Bösch">
Herbert Bösch

Herbert Bösch (ur. 11 września 1954 w Feldkirch) – austriacki polityk, parlamentarzysta, od 1995 do 2009 poseł do Parlamentu Europejskiego.
Życiorys.
Ukończył w 1978 studia z zakresu socjologii i politologii na Uniwersytecie w Konstancji. Krótko był pracownikiem naukowym, później pozostawał zatrudniony w administracji miejskiej w Bregencji. Od 1989 do 1994 zasiadał w Bundesracie, następnie był deputowanym do Rady Narodowej.
1 stycznia 1995 objął mandat posła do Parlamentu Europejskiego. Utrzymywał go w wyborach powszechnych w 1996, 1999 i 2004, kandydując z listy socjaldemokratów. Był członkiem grupy socjalistycznej, pracował głównie w Komisji Kontroli Budżetowej (przez blisko osiem lat jako jej wiceprzewodniczący, a od 2007 jako jej przewodniczący). W PE zasiadał do 2009.

</doc>
<doc id="2098184" url="https://pl.wikipedia.org/wiki?curid=2098184" title="Nicklas Bäckström">
Nicklas Bäckström

Nicklas Bäckström (ur. 23 listopada 1987 w Gävle) – szwedzki hokeista, reprezentant Szwecji, dwukrotny olimpijczyk.
Kariera klubowa.
Przebieg kariery.
Wychowanek klubu Valbo AIF. Karierę zaczynał w szwedzkiej drużynie Brynäs IF, początkowo w drużynie juniorskiej, stopniowo coraz częściej zaczął pojawiać się w pierwszej drużynie klubu z Gävle. W drafcie NHL z 2006 został wybrany przez Washington Capitals z numerem czwartym (jest to czwarty najwyższy numer wśród szwedzkich hokeistów).
Od 20 października 2012 początku stycznia 2013 roku na okres lokautu w sezonie NHL (2012/2013) związany kontraktem z rosyjskim klubem Dinamo Moskwa (w klubie grał z numerem 99). W styczniu 2020 przedłużył kontrakt z Capitals o pięć lat.
Kariera reprezentacyjna.
W 2005 wystąpił w Mistrzostwach świata do lat 18, zdobywając brązowy medal. Następny rok był dla niego jeszcze bardziej udany. Następnie brał udział w Mistrzostwach Świata Juniorów do lat 20 w 2006 i 2007. W kwietniu 2006 zadebiutował w kwietniu w seniorskiej reprezentacji, a w maju odniósł swój największy dotychczasowy sukces w karierze reprezentacyjnej – złoty medal na Mistrzostwach świata 2006.
Uczestniczył w turniejach mistrzostw świata w 2006, 2007, 2008, 2012, 2017, zimowych igrzysk olimpijskich 2010, 2014, Pucharu Świata 2016. Podczas turnieju ZIO 2014 w Soczi nie wystąpił w meczu finałowym, jako że wcześniej kontrola medyczna wykazała w jego organizmie obecność niedozwolonego środka (prawdopodobnie zawartego w lekach antyalergicznych). Pomimo tego później został mu przyznany srebrny medal zdobyty przez reprezentację.

</doc>
<doc id="2098186" url="https://pl.wikipedia.org/wiki?curid=2098186" title="Uzębienie tekodontowe">
Uzębienie tekodontowe



</doc>
<doc id="2098187" url="https://pl.wikipedia.org/wiki?curid=2098187" title="Wolfgang Bulfon">
Wolfgang Bulfon

Wolfgang Bulfon (ur. 2 stycznia 1946 w Klagenfurt am Wörthersee) – austriacki polityk, dziennikarz i samorządowiec, od 2007 do 2009 poseł do Parlamentu Europejskiego.
Życiorys.
Po ukończeniu szkoły średniej pracował krótko jako dziennikarz. Od 1969 zajmował się działalnością gospodarczą jako właściciel hotelu i restauracji. Zaangażował się w działalność Socjaldemokratycznej Partii Austrii. Był jej przewodniczącym w gminie targowej Velden am Wörther See, zasiadał we władzach powiatowych partii w Villach-Land. Był radnym w Velden am Wörther Se (1973–1997) i od 1979 jednocześnie zastępcą burmistrza. W latach 2003–2004 pełnił funkcję deputowanego do landtagu Karyntii.
W 2007 z ramienia socjaldemokratów objął mandat posła do Parlamentu Europejskiego. Był członkiem grupy socjalistycznej, pracował głównie w Komisji Zatrudnienia i Spraw Socjalnych. W PE zasiadał do 2009.

</doc>
<doc id="2098188" url="https://pl.wikipedia.org/wiki?curid=2098188" title="Mistrzostwa Ameryki Południowej w Lekkoatletyce 1995">
Mistrzostwa Ameryki Południowej w Lekkoatletyce 1995

38. Mistrzostwa Ameryki Południowej w Lekkoatletyce -- zawody lekkoatletyczne rozgrywane w Manaus w Brazylii w 1995 roku.

</doc>
<doc id="2098190" url="https://pl.wikipedia.org/wiki?curid=2098190" title="Nokia 2680 Slide">
Nokia 2680 Slide

Nokia 2680 Slide – dwuzakresowy telefon komórkowy wyprodukowany przez firmę Nokia posiadający aparat fotograficzny o rozdzielczości VGA, radio FM, technologię Bluetooth, dostęp do poczty E-mail i mobilnego internetu (WAP). Ponadto Nokia 2680 obsługuje MMSy i technologię Nokia Xpress Audio Messaging umożliwiająca nagrywanie i edycję wiadomości "w locie".

</doc>
<doc id="2098195" url="https://pl.wikipedia.org/wiki?curid=2098195" title="Polyfem">
Polyfem



</doc>
<doc id="2098197" url="https://pl.wikipedia.org/wiki?curid=2098197" title="Nicklas Backstrom">
Nicklas Backstrom



</doc>
<doc id="2098202" url="https://pl.wikipedia.org/wiki?curid=2098202" title="Sumaira Zahoor">
Sumaira Zahoor

Sumaira Zahoor (ur. 15 sierpnia 1979) – pakistańska lekkoatletka specjalizująca się w biegach średnio i długodystansowych.
Kariera.
Mistrzyni i rekordzistka Pakistanu. W 2004 reprezentowała swój kraj na igrzyskach olimpijskich w Atenach, zajęła 15. miejsce w swoim biegu eliminacyjnym na 1500 metrów (z czasem 4:49,33) i odpadła z rywalizacji. Medalistka regionalnych imprez lekkoatletycznych (igrzyska południowej Azji, islamskie igrzyska kobiet). W 2010 przyłapano ją na stosowaniu niedozwolonych środków dopingowych i nałożono karę dwuletniej dyskwalifikacji.
Rekordy życiowe.
Zahoor jest także rekordzistką kraju w sztafecie 4 × 400 metrów na stadionie (3:44,81 w 2006) oraz w hali (3:51,88 w 2005).

</doc>
<doc id="2098204" url="https://pl.wikipedia.org/wiki?curid=2098204" title="Kanonierka torpedowa">
Kanonierka torpedowa

Kanonierka torpedowa – historyczna klasa okrętów artyleryjsko-torpedowych średniej wielkości, z końca XIX wieku, poprzednik niszczycieli. Przeznaczone były głównie do zwalczania torpedowców, a także wykonywania ataków torpedowych. Stanowiły mało liczną klasę okrętów; pozostawały w użyciu do I wojny światowej. Bywają utożsamiane z klasą krążowników torpedowych.
Geneza i nazewnictwo.
Klasa kanonierek torpedowych, odrębna od klasy kanonierek, powstała pod koniec XIX wieku w celu zwalczania torpedowców, stanowiących zagrożenie dla dużych okrętów. Wywodziły się one z małych nieopancerzonych krążowników, będąc ich pomniejszonym i szybszym wariantem. Przez to, kanonierki torpedowe bywały też klasyfikowane w niektórych krajach jako "krążowniki torpedowe" i granica między oboma klasami okrętów nie jest ostra i zależała od narodowej klasyfikacji. W marynarce brytyjskiej krążownikami torpedowymi ("torpedo cruiser") nazywano jednostki większe od kanonierek torpedowych ("torpedo gunboat, TGB"), ale np. w Rosji klasyfikowano jako krążowniki torpedowe ("minnyj kriejsier") wszystkie okręty odpowiadające kanonierkom torpedowym. W Wielkiej Brytanii kanonierki torpedowe nazywano także "łowcami torpedowców" ("torpedo boat catcher", nie mylić z późniejszymi niszczycielami torpedowców). W marynarce Austro-Węgier jednostki te klasyfikowano jako "Torpedofahrzeug" (dosłownie: pojazd torpedowy), w odróżnieniu od większych krążowników torpedowych ("Torpedoschiff", dosłownie: okręt torpedowy).
Charakterystyki.
Kanonierki torpedowe miały wyporność w granicach 300-1000 ton (większe jednostki – do 2000 ton klasyfikowano już na ogół jako krążowniki torpedowe). Ich prędkość wynosiła na ogół 18-22 węzłów, napęd stanowiły maszyny parowe. Uzbrojenie artyleryjskie, silniejsze, niż u torpedowców, stanowiły 1-2 działa średniego kalibru (np. 2 działa 120 mm w brytyjskim typie "Sharpshooter") oraz działa małokalibrowe, lub tylko kilka dział małego kalibru na mniejszych jednostkach (np. 6 dział 47 mm i 3 - 37 mm w rosyjskim typie "Kazarski"). Ponadto, uzbrojenie stanowiło kilka wyrzutni torpedowych, zarówno stałych, jak i obrotowych, przez co kanonierki torpedowe mogły wykonywać także ataki torpedowe. Zgodnie z ówczesną praktyką, często stosowano stałe wyrzutnie torped na dziobie. Część okrętów miała lekkie opancerzenie, głównie w postaci częściowego pokładu pancernego nad siłownią, analogicznego do krążowników pancernopokładowych. Głównym elementem wyróżniającym je od zwykłych kanonierek była większa prędkość i uzbrojenie torpedowe, rzadko stosowane na zwykłych kanonierkach.
Użycie.
Kanonierki torpedowe budowano od połowy lat 80. do lat 90. XIX w. Pierwsze typowe kanonierki torpedowe pojawiły się w służbie w 1887, już kilka lat wcześniej jednak budowano nieliczne większe krążowniki torpedowe. Okrętów tej klasy używano głównie w Wielkiej Brytanii, Rosji, Francji, Włoszech i Austro-Węgrzech, ponadto nielicznych w mniejszych państwach. Warto odnotować, że chilijska kanonierka torpedowa "Almirante Lynch" (budowy brytyjskiej) zatopiła 23 kwietnia 1891 roku torpedą stary pancernik "Blanco Encalada" podczas wojny domowej w Chile, co stanowiło pierwszy przypadek zatopienia torpedą okrętu pancernego.
Kanonierki torpedowe stanowiły mało liczną klasę okrętów w marynarkach świata. Nie zyskały większego rozpowszechnienia, gdyż ich prędkość nie przewyższała prędkości torpedowców lub nawet im ustępowała. Od połowy lat 90. XIX w. zostały zastąpione przez nowo powstałą klasę niszczycieli, które wyewoluowały z powiększonych torpedowców i, dysponując większą prędkością, znacznie lepiej nadawały się do ich zwalczania, a także do przeprowadzania ataków torpedowych. Zaletą kanonierek torpedowych była jednak lepsza dzielność morska, zwłaszcza podczas gorszej pogody. Po zastąpieniu przez niszczyciele, kanonierki torpedowe bywały używane do trałowania min lub celów dozorowych, pozostając w służbie do I wojny światowej. 

</doc>
<doc id="2098205" url="https://pl.wikipedia.org/wiki?curid=2098205" title="Hollywood Jazz Beat">
Hollywood Jazz Beat

Hollywood Jazz Beat – drugi solowy album muzyczny amerykańskiego pianisty jazzowego Raya Bryanta, nagrany z towarzyszeniem orkiestry prowadzonej przez Richarda Wessa (który był też autorem orkiestrowych aranżacji). LP zawiera jazzowe interpretacje tematów muzycznych ze znanych filmów. Nagrania rejestrowane były w Hollywood (Kalifornia) podczas trzech sesji: 27 marca (utwory A-1,3 B-1,6), 30 marca (utwory A-5 B-2) oraz 10 kwietnia 1962 (utwory A-2,4,6 B-3,4,5). Producentem albumu był John Hammond. Płyta została wydana przez wytwórnię Columbia Records w 1962.
Muzycy.
oraz
Lista utworów.
Strona A
Strona B

</doc>
<doc id="2098206" url="https://pl.wikipedia.org/wiki?curid=2098206" title="Karol Grunberg">
Karol Grunberg



</doc>
<doc id="2098212" url="https://pl.wikipedia.org/wiki?curid=2098212" title="Franciszka Mann">
Franciszka Mann

Franciszka Mann, właśc. Rosenberg-Manheimer, z domu Manheimer, Man, Mannówna (ur. 4 lutego 1917, zm. prawdopodobnie 23 października 1943 w Oświęcimiu) – polska tancerka żydowskiego pochodzenia.
Życiorys.
Chodziła do szkoły Tacjanny Wysockiej i studium baletowego Zygmunta Dąbrowskiego. Uczyła się w szkole Ireny Prusickiej tańca nowoczesnego (wyzwolonego), klasycznego baletu, ale także i stepowania. Według Lińskiego odpowiadały jej tańce, w których "mogła ujawnić swój płommienny temperament taneczny". Uchodziła w tym czasie za "najpiękniejszy ze wschodzących talentów tanecznych", a Liński pisał tak: "Ta niewątpliwie niepospolicie utalentowana tancerka ma wszelkie dane, by zabłysnąć na szerszej arenie. Jest jakby dla tańca stworzona. Ma idealnie piękne i zgrabne nogi, prześlicznie rzeźbione kształty, kolosalną impulsywność taneczną i ogromną ambicję taneczną, idącą w parze z sumienną pracowitością". Jej koleżankami w szkole Prusickiej były Wiera Gran i Stefania Grodzieńska. Uczestniczyła w konkursie tańca artystycznego w Wiedniu. Tańczyła w teatrze 8.15. 23 lutego 1935 roku występowała, m.in. z Jadwigą Hryniewiecką, w stroju portugalskim w balu z udziałem przedstawicieli dyplomacji portugalskiej i węgierskiej w Hotelu Europejskim w Warszawie.
W marcu 1936 roku występowała w Teatrze Polskim w Walcu na pokazie uczennic kursu średniego i wyższego szkoły Prusickiej. W lutym 1938 roku dała recital w Teatrze Wielkim w Warszawie, krytyk teatralny tak komentował jej występ: "[Mannówna] Święciła [...] tryumf w emocjonalnym Marszu Wonennym Ravela, zatańczonym z pasją i rozmachem". Równie entuzjastyczne recenzje ukazały się w 1939 roku i dotyczyły repertuaru klasycznego. W maju 1939 zdobyła IV nagrodę na Międzynarodowym Konkursie Tańca w Brukseli, gdzie wystąpiła w tańcu Baleriny inspirowanym przez szkice baletowe Degasa. W konkursie wzięło udział 125 tancerek i tancerzy z 20 krajów.
W latach 1936–1939 Mannówna należała do najpopularniejszych i najlepiej zapowiadających się tancerek estradowych. Wystąpiła w filmie krótkometrażowym "Polki słyną".
W 1941 występowała w Teatrze Femina w warszawskim getcie na ulicy Leszno 25 w przedstawieniu "Batalion humoru". Według „Gazety Żydowskiej” z 1941 roku Mann brała udział w otwarciu Feminy, w przedstawieniach "Szafa gra", "Od gminy do Feminy", kierowała baletem, dawała popisy taneczne – Marsz i Malagan w MP, występowała w poranku benefisowym w TNA, w poranku Wolsztejna, w „Tylko dla dorosłych” i w kawiarni Bagatela.
W kilku publikacjach jest podejrzewana o kolaborację z Niemcami .
Została wywieziona z Polski w lipcu 1943 roku przypuszczalnie w związku ze sprawą Hotelu Polskiego. Następnie jest opisywana w kontekście heroicznej postawy w obozie koncentracyjnym w Oświęcimiu. Istnieje kilkanaście dokumentów, raportów i pozycji beletrystycznych na ten temat, chociaż szczegóły (a czasami nazwisko bohaterki, np. Lola Horowitz) się zmieniają. Mimo to kilka dokumentów pochodzi od świadków, którzy byli bezpośrednio obecni w Oświęcimiu, m.in. są to dokumenty złożone w czasie depozycji w procesie norymberskim.
Istnieją inne materiały. Do pozycji beletrystycznych należy opowiadanie Tadeusza Borowskiego, opis w książce "Tajemnice carskiego dworu", zbeletryzowana wersja bez podania materiału źródłowego została opublikowana w „Polityce” w 2005 roku, wersja spisana przez Tadeusza Hołuja, powieść Arnošta Lustiga.
Jedną z wersji jest opis Filipa Müllera, który był naocznym świadkiem. W czasie tych wypadków Mann strzeliła do dwóch esesmanów: Josefa Schillingera (który zmarł w drodze do szpitala) oraz Wilhelma Emmericha.
Szlomo Dragon (numer obozowy 93359), członek Sonderkommando twierdzi: "Stała tam pewna kobieta, bardzo elegancko ubrana, razem z córką. W tym czasie w rozbieralni był esesman Schillinger...Kobieta nie chciała się rozebrać do naga i stała w biustonoszu i bieliźnie. Schillinger odwrócił się i wrzasnął ... Nie, rozebrać się do naga i wycelował pistoletem w biustonosz. Kobieta zdjęła biustonosz, rzuciła nim Schillingerowi w twarz, ale trafiła go w ramię. Pistolet wypadł mu z ręki na ziemię. Kobieta prędko go podniosła, wycelowała w Schillingera i zastrzeliła go na miejscu. W rozbieralni wybuchła panika. Niemcy wystraszyli się, że kobieta zacznie strzelać i do nich. Wyprowadzili wszystkich ludzi z rozbieralni i rozstrzelali ich. Dopiero po tym fakcie pozwolono więźniom z Sonderkommando wrócić do rozbieralni...Stałem bardzo blisko tamtej kobiety, w odległości może pięciu metrów. W pomieszczeniu zostało już niewielu ludzi, a ta kobieta była jedną z ostatnich. Dlatego mogłem to zobaczyć. Chodziły słuchy, że była aktorką, ale nigdy nie dowiedzieliśmy się, kim była naprawdę".
Według dr Yaffy Eliach kobietą, która zastrzeliła Schillingera, była Franceska Mann.
Według wtórnej wersji "kiedy się rozbierali [więźniowie z transportu do obozu w Oświęcimiu] piękna kobieta (była tancerka, Franciszka Mann) zaczęła robić striptiz, odwracając uwagę strażników. Półnaga uniosła nogę, by zdjąć but i uderzyła obcasem w głowę SS-mana, po czym wyrwała mu pistolet, wywołując panikę wśród strażników, zaczęła strzelać i uciekła w tłum".
Jej mężem był Marek Rosenberg.

</doc>
<doc id="2098218" url="https://pl.wikipedia.org/wiki?curid=2098218" title="Adansonia grandidieri">
Adansonia grandidieri



</doc>
<doc id="2098220" url="https://pl.wikipedia.org/wiki?curid=2098220" title="Kańćipuram">
Kańćipuram



</doc>
<doc id="2098224" url="https://pl.wikipedia.org/wiki?curid=2098224" title="Dworek Marii Dąbrowskiej w Russowie">
Dworek Marii Dąbrowskiej w Russowie

Dworek Marii Dąbrowskiej w Russowie – muzeum poświęcone Marii Dąbrowskiej, otwarte w 1971 roku w jej rodzinnym dworku w zabytkowym parku w Russowie, oddział Muzeum Okręgowego Ziemi Kaliskiej.
Historia.
Dworek nie był własnością rodziny Dąbrowskiej, a jedynie był zarządzany przez jej ojca, Józefa Szumskiego. Prawdziwi właściciele przebywali we Francji. Po śmierci pisarki powstał pomysł utworzenia muzeum. Po odbudowaniu dworku w 1971 roku otwarto Izbę Pamięci M. Dąbrowskiej. W 1979 roku placówka stała się oddziałem Muzeum Okręgowego Ziemi Kaliskiej.
Ekspozycja.
Zbiory muzeum obrazują pobyt Dąbrowskiej we wsi w latach 1889–1907 (rekonstrukcja pokoju pisarki, pokój ojca, Józefa Szumskiego, kuchnia dworska, salon, sypialnia) oraz jej związki z ziemią kaliską (fotografie, rękopisy, dokumenty osobiste).
Dworek i okalająca go wieś zostały zobrazowane przez pisarkę w powieści "Noce i dnie", w zbiorach opowiadań "Ludzie stamtąd", "Uśmiech dzieciństwa" oraz we wspomnieniach. W parku otaczającym dworek mieści się skansen etnograficzny.

</doc>
<doc id="2098225" url="https://pl.wikipedia.org/wiki?curid=2098225" title="Powrót do Oegstgeest">
Powrót do Oegstgeest

Powrót do Oegstgeest (oryg. niderl. Terug naar Oegstgeest) – powieść holenderskiego pisarza Jana Wolkersa, wydana w 1965 r. Na podstawie książki Theo van Gogh wyreżyserował w 1987 r. film pod tym samym tytułem.
Jak piszą D. i M. Morciniec, "Proza Wolkersa to – nie po raz pierwszy w literaturze niderlandzkiej – jedna wielka autobiografia, składająca się z wycinków ze zdarzeń z dzieciństwa w wielodzietnym purytańsko-kalwińskim domu i młodości coraz to samotniej spędzanej pod znakiem przemocy starszego pokolenia". Utwór został wpisany do kanonu literatury niderlandzkiej.
W powieści czterdziestoletni narrator, który wykazuje wiele cech samego autora (m.in. zawarta w tytule nazwa miejscowości jest jednocześnie miejscem urodzin Wolkersa), przyjeżdża po latach z odwiedzinami do domu rodzinnego, by skonfrontować wspomnienia z teraźniejszością. Wykorzystując potoczny, często dosadny język, Wolkers szczegółowo opowiada o młodości narratora. Wraca myślami do czasów dzieciństwa, wspominając atmosferę panującą w rodzinnym domu, religijność ojca, narastanie zagrożenia wojną, pierwsze przyjaźnie i doświadczenia seksualne, krewnych itp.

</doc>
<doc id="2098227" url="https://pl.wikipedia.org/wiki?curid=2098227" title="Mercedes Citaro">
Mercedes Citaro



</doc>
<doc id="2098231" url="https://pl.wikipedia.org/wiki?curid=2098231" title="Jury Bieleńki">
Jury Bieleńki



</doc>
<doc id="2098232" url="https://pl.wikipedia.org/wiki?curid=2098232" title="Lesogorskij">
Lesogorskij

Lesogorskij (ros. Лесого́рский, fiń. "Jääski") - osiedle typu miejskiego w dystrykcie wyborskim w obwodzie leningradzkim, leżące w Przesmyku Karelskim, w pobliżu granicy rosyjsko-fińskiej. W 2002 roku 3004 mieszkańców. Do 1944 roku na terenie Finlandii, centrum administracyjne gminy Jääski.
Stacja kolejowa na linii Kamiennogorsk-Swietogorsk-Imatra.

</doc>
<doc id="2098233" url="https://pl.wikipedia.org/wiki?curid=2098233" title="Zarodki pszenne">
Zarodki pszenne

Zarodki pszenne – zarodki z nasion pszenicy, zwykle pszenicy zwyczajnej, ale również z żyta. Mają znaczną wartość odżywczą, gdyż zawierają m.in. dużo mikroelementów, są bogatym źródłem związków biologicznie aktywnych. Związki te wykazują właściwości przeciwutleniające, zależne od ich struktury chemicznej. Potencjał przeciwutleniaczy o wysokim ciężarze molekularnym ziarniaków obejmuje polisacharydy i białka.

</doc>
<doc id="2098238" url="https://pl.wikipedia.org/wiki?curid=2098238" title="Kopa nad Białym">
Kopa nad Białym

Kopa nad Białym (1034 m) – niewielkie reglowe wzniesienie u wylotu Doliny Białego w polskich Tatrach Zachodnich. Wzniesienie znajduje się w dolnej części grzbietu Spaleniec oddzielającego Dolinę Białego od doliny Spadowiec. Południowe stoki opadają do Drogi pod Reglami, pod którą znajduje się w tym miejscu polanka.
Kopa nad Białym (podawana jest też nazwa "Kopa nad Białem") jest całkowicie zalesiona. W jej wschodnich stokach, od strony Doliny Białego znajduje się turniczka zwana Kazalnicą. Obok niej prowadzi ścieżka obchodząca dolną część Doliny Białego. Dawniej była to jedyna droga umożliwiająca dostęp w wyższe partie Doliny Białego, gdyż przejście, zwłaszcza z bydłem, przez wąwóz zwany Kotłami było niemożliwe. Ścieżką tą pędzono stada na wypas na Halę Białe. Obecną drogę wiodącą dnem Doliny Białego wykonano w 1905 r. Dawna ścieżka jest turystycznie niedostępna, a cały ten rejon znajduje się na obszarze ochrony ścisłej Regle Zakopiańskie.

</doc>
<doc id="2098242" url="https://pl.wikipedia.org/wiki?curid=2098242" title="Abundancja">
Abundancja

Abundancja "abundance" – "obfitość") – termin stosowany m.in. w
Inne znaczenia

</doc>
<doc id="2098244" url="https://pl.wikipedia.org/wiki?curid=2098244" title="Centaurydy">
Centaurydy



</doc>
<doc id="2098245" url="https://pl.wikipedia.org/wiki?curid=2098245" title="Kentaurides">
Kentaurides



</doc>
<doc id="2098248" url="https://pl.wikipedia.org/wiki?curid=2098248" title="Jerzy Jaworowski">
Jerzy Jaworowski

Jerzy Jaworowski (ur. 11 września 1919 w Augustowie, zm. 1975 w Warszawie) – polski grafik książkowy, twórca plakatów i projektant znaczków pocztowych.
Ojcem Jerzego Jaworowskiego był Jan Jaworowski, lekarz powiatowy w Augustowie i działacz społeczny, zmarły w 1935.
Jerzy Jaworowski w 1955 ukończył Akademię Sztuk Pięknych w Warszawie. Współpracował min. z Państwowym Instytutem wydawniczym i Czytelnikiem, dla których tworzył szaty graficzne książek i ilustracje.
Spoczywa na cmentarzu Powązkowskim w Warszawie (kwatera 130-1-11).

</doc>
<doc id="2098250" url="https://pl.wikipedia.org/wiki?curid=2098250" title="Soykanova">
Soykanova

Soykanova – album muzyczny Stanisława Sojki zarejestrowany z muzykami częstochowskiej sceny jazzowej, m.in. Mateuszem Pospieszalskim, Antonim Gralakiem, Januszem Iwańskim.
Lista utworów.
Kompozycje wszystkich utworów autorstwa Stanisława Sojki z wyjątkiem utworu "Wywar z przywar" skomponowanego Jana Hnatowicza.

</doc>
<doc id="2098251" url="https://pl.wikipedia.org/wiki?curid=2098251" title="Park-Pomnik Braterstwa Broni i Przyjaźni Polsko-Radzieckiej">
Park-Pomnik Braterstwa Broni i Przyjaźni Polsko-Radzieckiej



</doc>
<doc id="2098253" url="https://pl.wikipedia.org/wiki?curid=2098253" title="Rygeman">
Rygeman

Rygeman – polski herb szlachecki z nobilitacji.
Opis herbu.
Opis herbu z wykorzystaniem zasad blazonowania, zaproponowanych przez Alfreda Znamierowskiego:
"W polu klin srebrny, na którym lew wspięty, z prawej błękitnym gwiazda srebrna, z lewej czerwonym, gwiazda złota. Klejnot: lilia srebrna między dwoma skrzydłami orlimi, z prawej złotym, z lewej czerwonym. Labry barwy niewiadomej."
Najwcześniejsze wzmianki.
Nadany Dytrychowi, Bernardowi i Palmedasowi Rygemanom 26 czerwca 1596 roku.
Herbowni.
Ponieważ herb Rygeman był herbem własnym, prawo do posługiwania się nim przysługuje tylko jednemu rodowi herbownemu:
Rygeman.

</doc>
<doc id="2098258" url="https://pl.wikipedia.org/wiki?curid=2098258" title="Rymer">
Rymer

Rymer (Remer, Rejmer) – polski herb szlachecki z nobilitacji.
Opis herbu.
Opis herbu z wykorzystaniem zasad blazonowania, zaproponowanych przez Alfreda Znamierowskiego:
"W polu srebrnym mur obronny z blankami, czerwony, na którym trzy takież baszty z blankami; w nim brama, w której mąż zbrojny z mieczem w uniesionej prawicy. Klejnot: mąż zbrojny od pasa jak w godle. Labry czerwone, podbite srebrem."
Najwcześniejsze wzmianki.
Nadany Walentemu Rymerowi, rajcy krakowskiemu, 13 kwietnia 1590.
Herbowni.
Ponieważ herb Rymer był herbem własnym, prawo do posługiwania się nim przysługuje tylko jednemu rodowi herbownemu:
Rymer (Remer, Rejmer).

</doc>
<doc id="2098260" url="https://pl.wikipedia.org/wiki?curid=2098260" title="Rzędzicz">
Rzędzicz

Rzędzicz – polski herb szlachecki znany z jedynego wizerunku pieczętnego.
Opis herbu.
Opis herbu z wykorzystaniem zasad blazonowania, zaproponowanych przez Alfreda Znamierowskiego:
W polu dwie strzały w krzyż skośny.
Najwcześniejsze wzmianki.
Pieczęć Stanisława Rzędzicza z 1578.
Herbowni.
Ponieważ herb Rzędzicz był herbem własnym, prawo do posługiwania się nim przysługuje tylko jednemu rodowi herbownemu:
Rzędzic (Rzędzicz).

</doc>
<doc id="2098261" url="https://pl.wikipedia.org/wiki?curid=2098261" title="Tadeusz Przemysław Szafer">
Tadeusz Przemysław Szafer

Tadeusz Przemysław Szafer (ur. 8 stycznia 1920 w Krakowie, zm. 20 lutego 2017 w Warszawie) – polski architekt i urbanista, historyk sztuki.
Życiorys.
Wykładowca Akademii Sztuk Pięknych w Warszawie i Politechniki Krakowskiej; założyciel i prezes (1979–1982) Polskiego Klubu Ekologicznego. Dyrektor Kierownictwa Odnowienia Zamku Królewskiego na Wawelu (1983-1985). Redaktor i Przewodniczący Rady Redakcyjnej miesięcznika „Architektura” (1965–1989). Projektant zespołu wotywnego w Wadowicach.
Ważniejsze publikacje m.in.: "Nowa Architektura Polska. Diariusz lat 1966–1970" (1972), "Nowa Architektura Polska. Diariusz lat 1971–1975" (1979), "Nowa Architektura Polska. Diariusz lat 1976–1980" (1981), "Polska architektura współczesna" (1977), "Współczesna architektura polska: antologia czterdziestolecia" (1987)

</doc>
<doc id="2098262" url="https://pl.wikipedia.org/wiki?curid=2098262" title="Zawieszka (turnia)">
Zawieszka (turnia)

Zawieszka – turnia wznosząca się w grani pomiędzy Doliną Białego i Doliną ku Dziurze w polskich Tatrach Zachodnich&gt;. Jest to grań opadająca w północno-wschodnim kierunku spod Sarniej Skały (1377 m). Zawieszka znajduje się w niej pomiędzy Sarnią Skałą a Łomikiem (1267 m). Niektóre mapy Zawieszką nazywają cały skalisty odcinek tej grani pomiędzy Sarnią Skałą a Łomikiem.
Zbudowana jest ze skał dolomitowo-wapiennych. Znajduje się w niedostępnym turystycznie obszarze ochrony ścisłej Regle Zakopiańskie.
Na Zawieszcze stwierdzono występowanie jednego okazu bardzo rzadkiej w Polsce irgi kutnerowatej.

</doc>
<doc id="2098264" url="https://pl.wikipedia.org/wiki?curid=2098264" title="Tulku Urgjen Rinpocze">
Tulku Urgjen Rinpocze

Tulku Urgjen Rinpocze (tyb.: སྤྲུལ་སྐུ་ཨོ་རྒྱན་རིན་པོ་ཆེ་, Wylie: "Sprul-sku O-rgyan Rin-po-che"; 1920-13 lutego 1996) – buddyjski nauczyciel linii Ningma i Kagju . Nauczał głównie wprowadzenia w naturę umysłu i nauk z odkrytych skarbów Czokgjura Lingpy. Miał czterech synów (Czokji Nima Rinpocze, Tsikej Czokling Rinpoche, Tsokni Rinpocze, Mingjur Rinpocze), z których każdy jest ważnym nauczycielem buddyjskim.
W Polsce ukazały się dwa jego zbiory wykładów: "Powtarzając słowa Buddy" i "Tęczowy obraz", a także zbiór biografii mistrzów buddyzmu tybetańskiego związanych z Czokling Tersar pt. "Płomień Chwały". Jego inkarnację odkryto w marcu 2006 roku - jest to syn Netena Czoklinga Rinpocze.

</doc>
<doc id="2098267" url="https://pl.wikipedia.org/wiki?curid=2098267" title="Arnald Cataneo">
Arnald Cataneo

Arnald Cataneo (ur. ok. 1185 w Padwie, zm. 10 lutego 1255 pod Wenecją) – święty Kościoła katolickiego, opat.
Pochodził ze szlacheckiej rodziny włoskich hrabiów zamieszkujących Limenę. Wstąpił do zakonu benedyktynów w Padwie i został wybrany jego przełożonym. Zaangażowanie w konflikt gibelinów z gwelfami było przyczyną jego ucieczki do Ferrary. Mimo pojednanie Arnalda z cesarzem Fryderykiem II, po ekskomunice jaką cesarz został obłożony w Lyonie, w 1245 roku został uwięziony przez Ezzelina.
Relikwie świętego przeniesiono z klasztoru franciszkanów pod Wenecją gdzie zmarł, do padewskiego opactwa, który stał się szczególnym miejscem jego kultu.
Wspominany jest w dzienną rocznicę śmierci.
Imię Arnald jest oboczną formą imienia Arnold.

</doc>
<doc id="2098273" url="https://pl.wikipedia.org/wiki?curid=2098273" title="Kopa nad Białem">
Kopa nad Białem



</doc>
<doc id="2098278" url="https://pl.wikipedia.org/wiki?curid=2098278" title="Pío XII">
Pío XII

Pío XII – stacja metra w Madrycie, na linii 9. Znajduje się w dzielnicy Chamartín, w Madrycie i zlokalizowana jest pomiędzy stacjami Duque de Pastrana i Colombia. Została otwarta 3 czerwca 1983.

</doc>
<doc id="2098282" url="https://pl.wikipedia.org/wiki?curid=2098282" title="Parafia MB Częstochowskiej w Rudkach">
Parafia MB Częstochowskiej w Rudkach



</doc>
<doc id="2098284" url="https://pl.wikipedia.org/wiki?curid=2098284" title="Concha Espina (stacja metra)">
Concha Espina (stacja metra)

Concha Espina – stacja metra w Madrycie, na linii 9. Znajduje się w dzielnicy Chamartín, w Madrycie i zlokalizowana jest pomiędzy stacjami Colombia i Cruz del Rayo. Została otwarta 3 czerwca 1983.

</doc>
<doc id="2098290" url="https://pl.wikipedia.org/wiki?curid=2098290" title="Viljandi (stacja kolejowa)">
Viljandi (stacja kolejowa)

Viljandi (est. "Viljandi raudteejaam") – stacja kolejowa w Viljandi, w prowincji Viljandi, w Estonii. Stacja została otwarta w 1897.
Stacja posiada dwa niskie perony. Od poniedziałku do czwartku z i do Tallinna kursują dwa pociągi, a z piątku do niedzieli trzy pociągi na dobę. Czas przejazdu pociągu do Tallinna wynosi 2h i 30 minut. Stacja posiada siedem torów.

</doc>
<doc id="2098291" url="https://pl.wikipedia.org/wiki?curid=2098291" title="Czogjal Namkhai Norbu">
Czogjal Namkhai Norbu

Czogjal Namkhai Norbu (tyb. ཆོས་རྒྱལ་ནམ་མཁའི་ནོར་བུ་ "chos rgyal nam mkha'i nor bu"; ur. 8 grudnia 1938 w Derge, zm. 27 września 2018 w Arcidosso) – buddyjski nauczyciel przekazujący nauki Dzogczen i Anujogi.
Urodził się 8 grudnia 1938 w Derge we wschodnim Tybecie (Kham). W wieku dwóch lat został rozpoznany jako inkarnacja wielkiego mistrza Dzogczen przełomu XIX w. i XX w., Adzama Drugpy (Ningma). Kiedy miał pięć lat, XVI Gjalła Karmapa i (poprzedni) Tai Situ Rinpocze rozpoznali go jako inkarnację Szabdrunga Ngawanga Namgjala (Kagju), duchowego przywódcy (sanskr. dharmaradża, tyb. czogjal) Bhutanu. Rodzina i król Derge nie zgodzili się na tradycyjną intronizację młodego tulku - postanowiono umieścić go w klasztorze Sakjapy i odłożyć decyzję odnośnie do przyszłości na później.
Czogjal Namkhai Norbu otrzymał tradycyjne wykształcenie lamy, studując m.in. pięć traktatów Asangi/Maitrei. Równolegle pobierał nauki, przekazy i inicjacje od różnych (w sumie ok. 30) mistrzów buddyjskich. W wieku 16 lat spotkał swojego głównego mistrza Czangcziuba Dordże, od którego otrzymał wprowadzenie w naturę umysłu. W 1960 przyjechał do Włoch na zaproszenie prof. Giuseppe Tucciego. Od 1964 do 1992 pracował jako wykładowca literatury tybetańskiej i mongolskiej na Uniwersytecie w Neapolu. 
W 1976 na prośbę XVI Gjalła Karmapy po raz pierwszy udzielił nauk buddyjskich. Od samego początku przekazywał czyste nauki trzech serii Dzogczen, tak jak otrzymał je od swojego głównego mistrza Cziangcziuba Dordże. Obecnie założona przez Czogjala Namhai Norbu Wspólnota Dzogczen liczy ponad 10 tys. członków na całym świecie.
Rinpocze był żonaty i miał dwójkę dzieci. Jego syn Khjentse Jeszi Namkhai, rozpoznany przez J. Św. Sakja Trizina Rinpocze jako inkarnacja Khjentse Rinpocze, również udziela nauk Dzogczen na całym świecie.

</doc>
<doc id="2098293" url="https://pl.wikipedia.org/wiki?curid=2098293" title="Port lotniczy Aczyńsk">
Port lotniczy Aczyńsk

Port lotniczy Aczyńsk (IATA: ACS, ICAO: UNKS) – port lotniczy położony 4 km na wschód od Aczyńska, w Kraju Krasnojarskim, w Rosji.

</doc>
<doc id="2098294" url="https://pl.wikipedia.org/wiki?curid=2098294" title="Żeński Chór Akademii Ekonomicznej w Poznaniu &quot;Sonantes&quot;">
Żeński Chór Akademii Ekonomicznej w Poznaniu &quot;Sonantes&quot;



</doc>
<doc id="2098297" url="https://pl.wikipedia.org/wiki?curid=2098297" title="Sambor (herb szlachecki)">
Sambor (herb szlachecki)

Sambor ("Szambor") – polski herb szlachecki z nobilitacji.
Opis herbu.
Opis herbu z wykorzystaniem zasad blazonowania, zaproponowanych przez Alfreda Znamierowskiego:
W polu błękitnym lew wspięty srebrny, w koronie złotej.
Klejnot: pół lwa wspiętego, srebrnego.
Labry czerwono-błękitne, podbite srebrem.
Najwcześniejsze wzmianki.
Nadany Andrzejowi Samborowi, 10 czerwca 1593.
Herbowni.
Ponieważ herb Sambor był herbem własnym, prawo do posługiwania się nim przysługuje tylko jednemu rodowi herbownemu:
Sambor (Szambor).

</doc>
<doc id="2098298" url="https://pl.wikipedia.org/wiki?curid=2098298" title="Linia kolejowa Terontola – Foligno">
Linia kolejowa Terontola – Foligno

Linia kolejowa Terontola-Foligno – włoska zelektryfikowana linia kolejowa, która łączy linię Rzym - Ankona w Foligno z linią Florencja - Rzym w Terontola-Cortona. Obsługuje takie miasta jak Perugia i Asyż. Linia ma długość 82 km.

</doc>
<doc id="2098300" url="https://pl.wikipedia.org/wiki?curid=2098300" title="TAF Linhas Aéreas">
TAF Linhas Aéreas

TAF Linhas Aéreas – nieistniejąca brazylijska linia lotnicza z siedzibą w Fortaleza.
W 2009 roku linia zaprzestała działalności.

</doc>
<doc id="2098304" url="https://pl.wikipedia.org/wiki?curid=2098304" title="Kim Un-guk">
Kim Un-guk

Kim Un-guk (kor. 김 은국; ur. 28 października 1988 w Pjongjang) – północnokoreański sztangista, mistrz olimpijski oraz czterokrotny medalista mistrzostw świata.
Kariera.
Pierwszy sukces osiągnął w 2010 roku, kiedy na mistrzostwach świata w Antalyi z wynikiem 320 kg zdobył złoty medal w wadze piórkowej (do 62 kg). Podczas rozgrywanych rok później mistrzostw świata w Paryżu zajął drugie miejsce, przegrywając jedynie z Chińczykiem Zhang Jie. Wynik ten powtórzył na mistrzostwach świata we Wrocławiu w 2013 roku, gdzie rozdzielił na podium Chińczyka Chen Lijuna oraz Óscara Figueroę z Kolumbii. W międzyczasie wystartował na igrzyskach olimpijskich w Londynie, gdzie zwyciężył, ustanawiając jednocześnie rekord olimpijski w rwaniu oraz świata w dwuboju. Zwycięstwo odniósł także podczas mistrzostw świata w Ałmaty w 2014 roku, pokonując Eko Yuli Irawana z Indonezji oraz Chińczyka Ding Jianjuna. Zdobył także srebrny medal na mistrzostwach świata w Houston w 2015 roku, jednak został zdyskwalifikowany za stosowanie dopingu po tym, jak w jego krwi wykryto letrozol.

</doc>
<doc id="2098307" url="https://pl.wikipedia.org/wiki?curid=2098307" title="Paul Kuusberg">
Paul Kuusberg

Paul Kuusberg (ur. 30 kwietnia 1916 w Tallinnie, zm. 21 stycznia 2003 r.) – estoński pisarz i działacz komunistyczny.
Urodził się w rodzinie robotnika w Tallinnie i sam też pracował początkowo jako robotnik. W latach 1942-1946 był dziennikarzem i politrukiem w 8 Korpusie Strzelców Estońskich Armii Czerwonej, pisał artykuły do gazety "Tasuja". Po wojnie ukończył w Moskwie szkołę partyjną KPZR.
W latach 1957-1960 oraz 1968-1976 był redaktorem naczelnym estońskiego czasopisma kulturalno-literackiego "Looming" oraz komunistycznej gazety "Rahva Hääl". Między 1960 a 1983 był z przerwami przewodniczącym Związku Pisarzy Estońskiej Radzieckiej Republiki Socjalistycznej. Dwukrotnie (1976 i 1984) został odznaczony Orderem Lenina. Jako jedyny estoński pisarz został odznaczony złotym medalem Bohatera Pracy Socjalistycznej (1984).
Kuusberg, mający przekonania komunistyczne, od pierwszych lat władzy sowieckiej w Estonii działał na rzecz nowego systemu politycznego, jako ideolog, dziennikarz i publicysta polityczny. Dopiero później, od połowy lat 50. zaczął większą uwagę poświęcać pracy literackiej. Zadebiutował w 1957 r. na poły autobiograficznym tomem "Müürid", pisanym w zgodzie z założeniami poetyki realizmu socjalistycznego. W późniejszych utworach Kuusberg odszedł od socrealizmu, przyjmując bardziej zdystansowane, dalekie od dogmatyzmu podejście do literatury. Będąc w dalszym ciągu działaczem komunistycznym próbował bronić wolności pisarskiej przed pozaliterackimi naciskami ideologicznymi. Przełomem w jego twórczości okazała się powieść "Enn Kalmu kaks mina" (1960-1961), opisująca los Estończyków, walczących na frontach II wojny światowej po stronie Armii Czerwonej. Wartość literacką mają także powieści "Andres Lapeteuse juhtum" (1963) oraz "Südasuvel" (1966). W powieści "Vihmapiisad" (1976, przełożonej na język polski pt. "Krople deszczu" 1985) opisywał przemiany systemu politycznego Estonii po II wojnie światowej.
Dwukrotnie został wyróżniony nagrodą im. Friedeberta Tuglasa: w 1971 r. za opowiadanie "Roostetanud kastekann" oraz w 1978 r. za opowiadanie "Võõras või õige mees" (obydwa publikowane były na łamach czasopisma "Looming").
W przekładzie na język polski ukazała się powieść "Vihmapiisad", przełożona z języka rosyjskiego przez Zofię Łapicką jako "Krople deszczu", Książka i Wiedza, Warszawa 1985. Opowiadanie "Võõras või õige mees" zostało przełożone na język polski przez Marię Gero-Rożniewicz i opublikowane pt. "On czy nie on" w tomie opowiadań radzieckich "Długie sny", Warszawa 1982.

</doc>
<doc id="2098308" url="https://pl.wikipedia.org/wiki?curid=2098308" title="Andrea Dovizioso">
Andrea Dovizioso

Andrea Dovizioso (ur. 23 marca 1986 w Forlimpopoli) – włoski motocyklista.
Kariera.
125 cm³ (2001-2004).
Pierwszym znaczącym sukcesem Andrei było zdobycie tytułu mistrzowskiego w Motocyklowych Mistrzostwach Europy, w roku 2001. Współpracował wówczas z włoską Aprilią. Jeszcze w tym samym sezonie, za sprawą swoich pracodawców, dostał szansę debiutu w Motocyklowych Mistrzostwach Świata, w klasie 125 cm³, podczas GP Włoch. Wyścigu nie udało mu się jednak ukończyć.
W latach 2002-2004 ścigał się na japońskim motocyklu Honda. W pierwszym pełnym sezonie startów zmagania zakończył na 16. pozycji w generalnej klasyfikacji. Pierwsze punkty zdobył podczas GP RPA, zajmując 10. miejsce. Najlepiej spisał się w GP Francji oraz GP Holandii, które ukończył na 9. pozycji. Punktował w 9 z 16 rozegranych wyścigów.
W kolejnym sezonie po raz pierwszy w karierze stanął na podium, zajmując 2. pozycję. Sukces ten uzyskał, podobnie jak w przypadku pierwszych punktów, na afrykańskim obiekcie. W GP Francji po raz pierwszy sięgnął również po pole position. Wyścig ostatecznie zakończył jednak na 3. miejscu. W całym sezonie tylko dwukrotnie nie zakończył zmagań na punktach (wyścigów tych nie ukończył), łącznie stając 4 razy na podium. Z dorobkiem ponad stu punktów, został sklasyfikowany na 5. lokacie.
W ostatnim roku startów w tej kategorii, Włoch po raz pierwszy sięgnął po tytuł mistrzowski. Pierwsze zwycięstwo zanotował już w inaugurującym sezon, szczęśliwym dla niego GP RPA. Łącznie stanął aż 10 razy na podium, z czego 5 razy na najwyższym stopniu (w tym osiem pole position).
250 cm³ (2005-2007).
W latach 2005-2007 rywalizował w średniej kategorii 250 cm³, ponownie dosiadając motocykl Hondy. W pierwszym roku startów dzięki równej i konsekwentnej jeździe zajął 3. pozycję na koniec sezonu. W tym czasie pięciokrotnie stawał na podium, po raz pierwszy na portugalkim torze Autódromo do Estoril.
W kolejnych dwóch latach walczył o tytuł mistrzowski z Hiszpanem Jorge Lorenzo. W obu przypadkach musiał jednak uznać jego wyższość. W tym czasie stanął 21 razy na podium, z czego czterokrotnie na najwyższym stopniu (w tym cztery pole position).
MotoGP (2008-).
W roku 2008 awansował do królewskiej klasy MotoGP, w której jeździł w satelickim zespole Hondy. Dzięki niezwykle równej i konsekwentnej jeździe, pewnie zajął 5. pozycję, z niedużą stratą do czwartej lokaty odwiecznego rywala Lorenzo, jeżdżącego w fabrycznej stajni Yamahy. W całym sezonie raz stanął na podium, zajmując 3. miejsce podczas GP Malezji.
Dzięki obiecującym wynikom w debiucie, Andrea dostał szansę startów u boku Hiszpana Daniego Pedrosy, w fabrycznej ekipie Hondy. Pomimo sporych nadziei Dovi nie prezentował olśniewającej formy, tylko raz stając na podium. Było to zarazem jego pierwsze zwycięstwo w klasie królewskiej, na ulewnym torze Donington Park. W ciągu całego sezonu czterokrotnie nie ukończył zmagań, głównie z własnej winy. Ostatecznie rywalizację zakończył na 6. miejscu, z dorobkiem mniejszym, aniżeli rok wcześniej (został wyprzedzony jednym punktem przez amerykańskiego weterana Colina Edwardsa).
Obiecująco zaczął się dla Dovizioso 2010, bo miejscem na podium w Katarze, łącznie zaliczył ich 7 (trzy drugie miejsca i cztery trzecie), a sezon ukończył piąty z 206 punktami. 2011 był ostatnim sezonem dla Andrei w Hondzie, dzielił on garaż z Caseyem Stonerem oraz Danielem Pedrosą, była to wyjątkowa sytuacja, ponieważ Dovizioso miał ustąpić miejsce Australijczykowi Stonerowi, jednak Włoch wymusił na kierownictwie zespołu utworzenie 3 osobowego teamu ze względu na określone warunki w kontrakcie. Włoch zaliczył kilka dobrych występów często tocząc zacięte boje ze swoim rodakiem, Marco Simoncellim, cztery razy był drugi, trzy razy trzeci, skompletował 228 punktów i zajął najwyższe w swojej karierze występów w kategorii MotoGP 3. miejsce (pokonał m.in. Pedrosę).
Po 10 latach jazdy na motocyklach Hondy, Dovizioso zmienił team na Yamahę, nie była to jednakże ekipa fabryczna, a zespół prywatny Tech 3, prowadzony przez Francuza, Herve Poncherala, tam Dovi dołączył do Cala Crutchlowa, z którym potem miał toczyć pojedynki w Ducati. Andrea odżył w Yamasze, jako pierwszy zawodnik, od czasu Toniego Eliasa w 2006, stanął na podium dosiadając maszyny prywatnego zespołu, zrobił to dokładnie aż 6 razy (Barcelona, Assen, Sachsenring, Mugello, Indianapolis i Aragonia), ukończył 2012 na fantastycznym 4 miejscu.
Mimo tych osiągnięć rozstał się z Yamahą i w 2013 dołączył do składu Ducati, Włoch po cichu liczył, że wskoczy w miejsce Amerykanina, Bena Spiesa do zespołu fabrycznego Yamahy, lecz ta posada przypadła wielokrotnemu mistrzowi świata, Valentio Rossiemu. Nie mając już tak dobrego sprzętu do dyspozycji, Dovizioso musiał zadowolić się słabym Desmosedici i walką o odległe lokaty głównie ze swoim team partnerem, Nickym Haydenem. Dobrze wszedł w nowy zespół z marszu pokonując swojego bardziej doświadczonego, amerykańskiego kolegę w klasyfikacji indywidualnej, gdzie zajął 8. miejsce ze 140 punktami.
Drugi sezon w zespole Ducati mógł zaliczyć do bardziej udanych (regularne miejsca w pierwszej dziesiątce, 2 podia) pozwoliły Włochowi zdobyć 187 pkt., i piąte miejsce w generalce.
Sezon 2015 zaczął bardzo udanie, podczas trzech pierwszych rund MotoGP zajmował drugie miejsca, w kolejnych wyścigach notował słabsze pozycje, czterokrotnie nie dojechał do mety, co pozwoliło zająć 7. pozycję w klasyfikacji generalnej.
W sezonie 2016 był piąty w klasyfikacji generalnej, zaś w sezonach 2017 i 2018 stanął na podium zajmując 2. miejsce w klasyfikacji generalnej.
W sezonie 2019 nadal pozostał w zespole fabrycznym Ducati Corse. Sezon ukończył zdobywając kolejny tytuł wicemistrza świata z 256 punktami.
Sezon 2020 był początkiem zawirowań w karierze Andrei, który ogłosił, że nie jest pewien dalszych startów zespole Ducati w sezonie 2021. Jednocześnie sezon rozpoczął od zajęcia trzeciego miejsca w GP Hiszpanii, a w GP Austrii zwyciężył, tym samym Ducati odniosło 50. zwycięstwo w swojej historii . Tuż po zwycięstwie Andrea ogłosił, że pozostaje w zespole do końca sezonu 2020, ale nie przedłuża kontraktu z Ducati na sezon 2021. W klasyfikacji generalnej we wrześniu 2020 r. zajmuje drugie miejsce .

</doc>
<doc id="2098310" url="https://pl.wikipedia.org/wiki?curid=2098310" title="Rezerwat przyrody Guść">
Rezerwat przyrody Guść

Rezerwat przyrody „Guść” – leśny rezerwat przyrody położony w Puszczy Kozienickiej, 10 km na północny zachód od Kozienic. Rezerwat położony jest na tarasie nadzalewowym Wisły. Utworzony został w 2002 roku dla zachowania krajobrazów borów świeżych i borów mieszanych wilgotnych. Zajmuje powierzchnię 87,098 ha. Wokół rezerwatu wyznaczono otulinę o powierzchni 49,9564 ha.
Rezerwat „Guść” znajduje się na terenie otuliny Kozienickiego Parku Krajobrazowego i jest najmłodszym rezerwatem w obrębie Parku i jego otuliny. Ponadto leży w granicach dwóch obszarów sieci Natura 2000: ostoi siedliskowej „Puszcza Kozienicka” PLH140035 i ostoi ptasiej „Ostoja Kozienicka” PLB140013.
Rezerwat znajduje się na gruntach w zarządzie Nadleśnictwa Kozienice. Nadzór sprawuje Regionalny Konserwator Przyrody. Na mocy obowiązującego planu ochrony ustanowionego w 2018 roku, obszar rezerwatu objęty jest ochroną czynną.
Flora.
Występuje tu około 80 gatunków roślin, w tym 10 gatunków drzew, 8 gatunków krzewów oraz około 8 gatunków mszaków. Występujący tu widłak jałowcowaty podlega ochronie ścisłej, zaś częściowej: kalina koralowa, kruszyna pospolita oraz porzeczka czarna. Gatunkiem sztucznie tutaj wprowadzonym jest świdośliwa jajowata.
Turystyka.
W pobliżu rezerwatu przebiega liczący 114,2 km szlak pieszy

</doc>
<doc id="2098317" url="https://pl.wikipedia.org/wiki?curid=2098317" title="Ouyang Xiaofang">
Ouyang Xiaofang

Ouyang Xiaofang (; ur. 5 kwietnia 1983 w Liaoning) – chińska sztangistka, mistrzyni świata.
Kariera sportowa.
Jej największym sukcesem jest złoty medal mistrzostw świata w Santo Domingo w 2006 roku w kategorii do 62 kilogramów. W 2010 roku, w Antalyi, zdobyła brązowy medal z wynikiem 241 kg w dwuboju.

</doc>
<doc id="2098318" url="https://pl.wikipedia.org/wiki?curid=2098318" title="Liga Młodzieży Komunistycznej">
Liga Młodzieży Komunistycznej

Liga Młodzieży Komunistycznej (chin. upr. 中国共产主义青年团, chin. trad. 中國共產主義青年團, pinyin: "Zhōngguó Gòngchǎnzhǔyì Qīngniántuán") – organizacja młodzieżowa Komunistycznej Partii Chin. Skupia młodych ludzi między 14 a 28 rokiem życia. Powszechnie uważana za "kuźnię kadr" KPCh.
Została utworzona w maju 1922 roku, pierwotnie pod nazwą "Liga Młodzieży Socjalistycznej" (中国社会主义青年团, "Zhōngguó Shèhuìzhǔyì Qīngniántuán"). Obecną nazwę przyjęła w 1925 roku.
Pod koniec 2006 roku Liga Młodzieży Komunistycznej skupiała ponad 73 miliony członków, z czego połowę stanowili studenci. Organizacja posiada swoje komórki na terenie wszystkich chińskich szkół wyższych, także prywatnych.

</doc>
<doc id="2098319" url="https://pl.wikipedia.org/wiki?curid=2098319" title="Stradom (przedsiębiorstwo)">
Stradom (przedsiębiorstwo)

Stradom SA − polskie przedsiębiorstwo produkcyjne w Częstochowie z branży włókienniczej, zajmujące się głównie produkcją tkanin polipropylenowych.
Historia.
Stradom SA powstał w 1882 roku pod nazwą "Towarzystwo Akcyjne Częstochowskich Zakładów Jutowych i Konopnych B-cia Goldsteinn i Opernnheim". W 1898 r. firma została przekształcona w towarzystwo akcyjne. Już w 1900 roku zostało przekształcone w spółkę akcyjną "Częstochowskie Zakłady Wyrobów Włókienniczych "Stradom" S.A.", a siedziba firmy została przeniesiona do Warszawy.
Fabrykę zlokalizowano nad rzeką Stradomką. Początkowo działały w niej 3 maszyny przygotowowawcze i przędzalnia włókien konopnych oraz pięć maszyn przygotowawczych i przędzalnia juty. Uruchomiono także 22 maszynowe szwalnie do szycia worków. Zatrudnienie kształtowało się na poziomie 800 pracowników. W 1909 roku wymieniono część maszyn z linii produkcyjnej juty na nowe, sprowadzone z Wielkiej Brytanii. W 1911 i 1912 roku zakupiono dodatkowe tereny po zlikwidowanej odlewni żelaza i ulokowano tam halę produkcyjną włókien konopnych, w której znalazło się o 3 zestawy do produkcji więcej niż dotychczas.
W okresie I wojny światowej z fabryki wywieziono wszystkie surowce, jednak park maszynowy nie ucierpiał i produkcja mogła zostać częściowo wznowiona w 1918 roku, jednak dopiero w 1926 r. osiągnięto poziom produkcji sprzed wojny. W latach 1922-1936 przeprowadzono rozbudowę zakładów, uruchomiono także kolejne maszyny do przerobu włókien, dwukrotnie zwiększając moce produkcyjne. W tym okresie zbudowano także farbiarnię, dział impregnacji, niciarnię i bielnik. Produkcja obejmowała przędzę lnianą, konopną, jutową, siodlarską, szewską, lonotwą, nici maszynowe, brezent, drelich, ręczniki, sznury i liny okrętowe, namioty, plecaki, chlebaki i ubrania robocze.
W okresie wielkiego kryzysu redukowano czas pracy robotników i prowadzono zwolnienia, co skutkowało strajkami. W okresie okupacji hitlerowskiej zakłady pracowały bez przerwy, ale asortyment produktów uległ ograniczeniu, a firma znajdowała się pod zarządem niemieckim. Dzięki zaangażowaniu załogi zakład uniknął zniszczeń w czasie przechodzenia frontu i szybko wznowiono produkcję pod tymczasowym zarządem państwowym. W 1946 r. firmę znacjonalizowano i nazwano początkowo "Zakłady Przemysłu Lniarskiego Nr 5"
Stradom znacjonalizowano w 1947 roku, a od roku 1952 firma działała pod nazwą: Częstochowskie Zakłady Przemysłu Lniarskiego „Stradom”. Przedsiębiorstwo posiadało Zakładowy Dom Kultury (z kinem „Włókniarz”), żłobek, przedszkole, przychodnię, stołówkę, ośrodki wczasowe w Łebie i Tarasie nad Pilicą. Pod koniec lat 80. XX wieku obok włókien naturalnych zaczęto stosować polipropylen. W latach 1986-1988 pracownica zakładu Zofia Stępień wchodziła w skład najwyższego gremium kierowniczego PZPR - Biura Politycznego KC PZPR.
Po upadku systemu socjalistycznego i rozpoczęciu transformacji ustrojowej na przełomie lat 80. i lat 90. XX wieku Stradom stał się w 1992 r. jednoosobową spółką Skarbu Państwa. Trzy lata później akcje fabryki zostały wniesione do Narodowych Funduszy Inwestycyjnych. Pod koniec lat 1980. spółka podjęła się przerobu surowca polipropylenowego, a praca z surowcami naturalnymi (lnianym, konopnym i jutowym) była stopniowo wygaszana i zakończyła pracę pod koniec następnej dekady.
W wyniku nowego podziału administracyjnego Częstochowy z 2004 roku zakład leży w granicach dzielnicy Trzech Wieszczów, a nie na Stradomiu.
W 2006 Stradom SA wszedł do grupy kapitałowej FAM. Po wybuchu kryzysu finansowego w 2008 r. nastąpiło załamanie rynku tkanin technicznych. W związku z tym w następnym roku podjęto inwestycje celem podjęcia produkcji na potrzeby branży drogowniczej. W 2014 r. Skarb Państwa sprzedał 25% akcji przedsiębiorstwa, a kontrolę nad spółką przejął fundusz inwestycyjny THC SPV3. W marcu 2015 roku przedsiębiorstwo wdrożyło i uzyskało certyfikat systemu zarządzania środowiskowego ISO 14001:2004. Trzy lata później Stradom SA stał się własnością czeskiej spółki BR Group z branży tekstylnej. W lutym 2020 r. zdecydowano o postawieniu zakładu w stan likwidacji restrukturyzacyjnej.
Drużyna piłkarska.
W 1934 r. przy zakładach powstał Klub Kulturalno Sportowy Stradom Częstochowa. W latach 1936-1939 drużyna grała w częstochowskiej A klasie (III poziom rozgrywek).

</doc>
<doc id="2098321" url="https://pl.wikipedia.org/wiki?curid=2098321" title="PWS-35 Ogar">
PWS-35 Ogar

PWS-35 „Ogar” – dwumiejscowy samolot szkolno-akrobacyjny, skonstruowany przez Kazimierza Nowickiego, Mariana Piątka, Michała Rosnowskiego w roku akademickim 1935/36 na Politechnice Lwowskiej.
Historia.
Kazimierz Nowicki, Marian Piątka, Michał Rosnowski wykonali projekt samolotu akrobacyjnego NPR-1 na Politechnice Lwowskiej w roku akademickim 1935/36. Konstruktorzy zamierzali zbudować samolot we Lwowie, jako konstrukcje amatorską, ale w 1937 roku PWS zaangażowała konstruktorów samolotu NPR-1. Projekt został trochę zmodyfikowany do wymagań szkolenia wojskowego oraz do technologii stosowanej w PWS. Samolot oznaczono PWS-35 „Ogar”. Jeszcze w 1937 roku przystąpiono do budowy prototypu, a na początku 1938 roku samolot przeszedł próby statyczne. Pierwszy prototyp oblatał pil. S. Szubka w lecie 1938 roku. Próby w locie wykazały, że samolot miał wiele usterek. Pod koniec lata 1938 roku gotowy był już drugi prototyp PWS-35, który przekazano do prób w ITL w Warszawie. Inż. M. Rosnowski przygotowywał dokumentację samolotu do produkcji seryjnej w drugiej połowie 1938 roku, ale kłopoty z własnościami pilotażowymi i zwiększonym ciężarem samolotu nieco opóźniły uruchomienie produkcji, która miała być podjęta na jesieni 1939 roku.
Konstrukcja.
PWS-35 „Ogar” był dwumiejscowym samolotem szkolno-akrobacyjnym o układzie dwupłata i konstrukcji mieszanej. Silnik chłodzony powietrzem, czterocylindrowy, rzędowy PZInż Major 4 (w pierwszym prototypie Gipsy Major) o mocy nominalnej 120 KM i mocy startowej 130 KM.

</doc>
<doc id="2098322" url="https://pl.wikipedia.org/wiki?curid=2098322" title="Hala Sportowo-Widowiskowa &quot;Globus&quot;">
Hala Sportowo-Widowiskowa &quot;Globus&quot;



</doc>
<doc id="2098324" url="https://pl.wikipedia.org/wiki?curid=2098324" title="Mertzon">
Mertzon

Mertzon – miasto w Stanach Zjednoczonych, w stanie Teksas, w hrabstwie Irion. W 2000 roku liczyło 839 mieszkańców.

</doc>
<doc id="2098328" url="https://pl.wikipedia.org/wiki?curid=2098328" title="Jacksboro (Teksas)">
Jacksboro (Teksas)

Jacksboro – miasto w Stanach Zjednoczonych, w stanie Teksas, w hrabstwie Jack. W 2000 roku liczyło 4 533 mieszkańców. Jest to miasto, do którego Doc Holliday uciekł po sprzeczce, w której zabił człowieka. 

</doc>
<doc id="2098330" url="https://pl.wikipedia.org/wiki?curid=2098330" title="Edna (Teksas)">
Edna (Teksas)

Edna – miasto w Stanach Zjednoczonych, w stanie Teksas, w hrabstwie Jackson. W 2000 roku liczyło 5899 mieszkańców.

</doc>
<doc id="2098331" url="https://pl.wikipedia.org/wiki?curid=2098331" title="Jasper (Teksas)">
Jasper (Teksas)

Jasper – miasto w Stanach Zjednoczonych, w stanie Teksas, w hrabstwie Jasper. W 2000 roku liczyło 8 247 mieszkańców.

</doc>
<doc id="2098332" url="https://pl.wikipedia.org/wiki?curid=2098332" title="Fort Davis (Teksas)">
Fort Davis (Teksas)

Fort Davis – jednostka osadnicza w Stanach Zjednoczonych, w stanie Teksas, w hrabstwie Jeff Davis. W 2007 roku liczyło 1 041 mieszkańców.

</doc>
<doc id="2098333" url="https://pl.wikipedia.org/wiki?curid=2098333" title="Turkowicka Ikona Matki Bożej">
Turkowicka Ikona Matki Bożej

Turkowicka Ikona Matki Bożej – ikona Matki Bożej czczona w Cerkwi prawosławnej jako cudotwórcza.
Historia.
W I Rzeczypospolitej.
Według legendy, kiedy książę Władysław Opolczyk wywoził Częstochowską Ikonę Matki Bożej z Bełzu na Jasną Górę, zatrzymał się w okolicach Turkowic, by odpocząć. Gdy chciał odjechać, konie nie mogły pociągnąć wozu, na którym znajdował się cudowny obraz. Dopiero po zdwojeniu wysiłków orszak opuścił miejsce postoju. Natomiast w miejscu, gdzie stał wóz, pojawiło się światło, w którym wyraźna była twarz Maryi. Przeniosła się ona samoistnie na płótno, tworząc uznaną za cudowną Turkowicką Ikonę Matki Bożej. Prawosławna ludność zamieszkująca te okolice wzniosła na miejscu cerkiew. Według innego przekazu ikona została przywieziona do Turkowic z Kijowa i była dziełem mnicha, któremu wiele razy objawiła się Matka Boża.
Według prawosławnych autorów kult ikony był silny wśród miejscowej ludności prawosławnej (jak również wśród katolików już w XIV wieku. Ikona była uznawana za szczególną opiekunkę chorych dzieci, za które modlili się rodzice oraz osób mających trudności z poruszaniem się. Najliczniejsze grupy pielgrzymów uczestniczyły w nabożeństwach w Turkowicach w dni święta Opieki Matki Bożej oraz Złożenia Szaty Matki Bożej. Między XV wiekiem a 1749 ikoną opiekowali się mnisi z męskiego monasteru – początkowo prawosławnego, następnie unickiego.
Andrzej Gil dowodzi, że nie ma dowodów na średniowieczny rodowód kultu Turkowickiej Ikony Matki Bożej, ani na istnienie prawosławnej wspólnoty monastycznej w miejscowości. Jego zdaniem monaster bazyliański, powstały w pierwszej połowie XVIII w. i działający przez kilkadziesiąt lat, był pierwszym klasztorem w tej miejscowości, wtedy też utworzono w Turkowicach unicką parafię. Według ks. Krzysztofa Grzesiaka legenda o Turkowickiej Ikonie Matki Bożej powstała na początku XX w., by służyć jako uzasadnienie dla utworzenia z fundacji rosyjskiej prawosławnego monasteru. Kult ikony był promowany przez władze rosyjskie na pocz. XX wieku.
XX wiek.
W 1903 Rosyjski Kościół Prawosławny otworzył w Turkowicach żeński klasztor, filię monasteru św. Antoniego w Radecznicy. Miał on na nowo ożywić kult ikony. 2 lipca 1906 biskup lubelski i chełmski Eulogiusz (Gieorgijewski) uroczyście nałożył na wizerunek ozdobną ryzę i wstawił go do ikonostasu w soborze monasterskim.
W czasie I wojny światowej mniszki z Turkowic udały się na bieżeństwo, zabierając ze sobą ikonę i pozostawiając w dotychczasowym miejscu zamieszkania jedynie kopię. Oryginał wizerunku zaginął w Rosji w czasie wojny domowej. W związku z tym w 1928 prawosławna społeczność Turkowic zamówiła u ikonografa Piotra Zina kopię utraconej ikony. Była ona otaczana kultem w miejscowej cerkwi cmentarnej (kompleks zabudowań monasteru nie należał już do prawosławnych). Należała do najbardziej czczonych ikon Matki Bożej wśród prawosławnych Ukraińców żyjących w II RP.
Po II wojnie światowej kult wizerunku zamarł z powodu wywiezienia ludności prawosławnej z ziemi hrubieszowskiej. Dopiero w 1981, w zdewastowanej kaplicy w Turkowicach odnalazł kopię ikony Ks. Grzegorz Ostapkowicz wykonaną w 1928. Po poddaniu konserwacji wizerunek został wystawiony początkowo w soborze św. Marii Magdaleny w Warszawie, a następnie przewieziony do cerkwi św. Mikołaja w Tomaszowie Lubelskim.
W 1990 biskup lubelski i chełmski Abel (Popławski) zdecydował o czasowym przeniesieniu ikony do monasteru w Jabłecznej i wyznaczył pierwszą niedzielę po 2/15 lipca dniem jej wspomnienia w PAKP. W 1993 mnich Ambroży (Godun) z klasztoru w Jabłecznej napisał akatyst przed ikoną.
Święta ku czci ikony miały miejsce poza monasterem w Jabłecznej także w Tomaszowie Lubelskim, zaś od 1999 także w Hrubieszowie i Turkowicach. W 2010, dwa lata po reaktywacji monasteru w Turkowicach, mnisi z Jabłecznej w uroczystej procesji przenieśli wizerunek do tej wspólnoty. Kult Turkowickiej Ikony Matki Bożej znany jest także na wschodniej Ukrainie.
Opis.
Ikona przedstawia Matkę Bożą w szerokim, ciemnym płaszczu i koronie na głowie. Maryja trzyma Dzieciątko Jezus na lewej dłoni, wskazując na nie prawą ręką. Jej twarz jest poważna, wpatrzona w przestrzeń. Jezus, o niedziecięcej, poważnej twarzyczce, wznosi prawą dłoń w geście błogosławieństwa, w lewej trzyma księgę. Na jego głowie również widoczna jest korona.

</doc>
<doc id="2098335" url="https://pl.wikipedia.org/wiki?curid=2098335" title="Hebbronville">
Hebbronville

Hebbronville – jednostka osadnicza w Stanach Zjednoczonych, w stanie Teksas, w hrabstwie Jim Hogg. W 2000 roku liczyło 4 498 mieszkańców.

</doc>
<doc id="2098337" url="https://pl.wikipedia.org/wiki?curid=2098337" title="Alice (Teksas)">
Alice (Teksas)

Alice – miasto w Stanach Zjednoczonych, w stanie Teksas, w hrabstwie Jim Wells. W 2000 roku liczyło 19 010 mieszkańców.

</doc>
<doc id="2098340" url="https://pl.wikipedia.org/wiki?curid=2098340" title="Uzębienie mleczne">
Uzębienie mleczne



</doc>
<doc id="2098341" url="https://pl.wikipedia.org/wiki?curid=2098341" title="Cleburne (Teksas)">
Cleburne (Teksas)

Cleburne – miasto w Stanach Zjednoczonych, w stanie Teksas, w hrabstwie Johnson. W 2000 roku liczyło 29 050 mieszkańców.

</doc>
<doc id="2098343" url="https://pl.wikipedia.org/wiki?curid=2098343" title="Ogólnochińska Federacja Związków Zawodowych">
Ogólnochińska Federacja Związków Zawodowych

Ogólnochińska Federacja Związków Zawodowych () – centrala i najwyższy związkowy organ kierowniczy w Chińskiej Republice Ludowej.
Została powołana do życia 1 maja 1925 roku, na II Ogólnochińskiej Konferencji Pracy w Kantonie.
Obecnie należy do niej ponad 1,3 miliona różnych organizacji związkowych, zrzeszających ponad 160 milionów członków. Ogólnochińska Federacja Związków Zawodowych nie należy do Międzynarodowej Federacji Związków Zawodowych, która uważa iż OFZZ nie jest niezależną organizacją związkową i jako taka nie może należeć do MKZZ.

</doc>
<doc id="2098344" url="https://pl.wikipedia.org/wiki?curid=2098344" title="Anson (Teksas)">
Anson (Teksas)

Anson – miasto w Stanach Zjednoczonych, w stanie Teksas, w hrabstwie Jones. W 2000 roku liczyło 2 556 mieszkańców.

</doc>
<doc id="2098345" url="https://pl.wikipedia.org/wiki?curid=2098345" title="Ulica Panewnicka w Katowicach">
Ulica Panewnicka w Katowicach

Ulica Panewnicka w Katowicach (niem. "Klosterstraße") – jedna z dróg w katowickiej dzielnicy Ligota-Panewniki. Łączy Ligotę, Panewniki, Wymysłów i Stare Panewniki. Prowadzi do Kochłowic – dzielnicy Rudy Śląskiej. Ulica swoją nazwę wzięła od części Katowic – Panewnik.
Historia.
Ulica Panewnicka w czasach niemieckich (do 1922 roku i w czasie II wojny światowej) nosiła nazwę "Klosterstraße". W latach 1831–1840 na rogu dzisiejszych ulic Panewnickiej i Łąkowej wzniesiono szkołę podstawową, czynną do lat trzydziestych XX wieku. Po północnej stronie drogi w dwudziestoleciu międzywojennym Dyrekcja Kolei Państwowych wzniosła osiedle dla jej pracowników i emerytowanych kolejarzy. We wrześniu 1939 Niemcy dokonali mordu w lasach panewnickich na harcerzach i powstańcach. Po wojnie ekshumowano ich zwłoki i przewieziono na cmentarz przy ulicy Panewnickiej. W 1961 odsłonięto tam pomnik na wspólnej mogile dla uczczenia pamięci pomordowanych. Od 1950 pod numerem "63" swoją siedzibę posiada prowincja Zgromadzenia Sióstr Służebniczek NMP Niepokalanie Poczętej. Dnia 22 marca 1981 erygowano parafię św. Antoniego z Padwy z siedzibą w klasztorze filialnym franciszkanów przy ul. Panewnickiej 463. Rejon ulicy Piotrowickiej i ulicy Panewnickiej to dawne, silnie przekształcone skrzyżowanie z lokalnymi ośrodkami usługowymi. Pomiędzy ul. Panewnicką, ul. Bałtycką i ul. Partyzantów w Wymysłowie w latach 1979–1983 wybudowano osiedle mieszkaniowe, składające się z trzypiętrowych budynków. Uchwałą Rady Miasta Katowic z dnia 26 kwietnia 2010 plac, położony u zbiegu ul. Piotrowickiej i ul. Panewnickiej, otrzymał nazwę "skwer Bolesława Szabelskiego"; rondo, będące skrzyżowaniem ul. Panewnickiej i ul. Owsianej, uchwałą Rady Miasta Katowice z dnia 22 lutego 2009 otrzymało nazwę "rondo ojca Euzebiusza Huchrackiego"; plac, leżący przed klasztorem franciszkanów, uchwałą Rady Miasta Katowice z dnia 26 lipca 2010 otrzymał nazwę "plac Klasztorny". W 2011 planowany jest remont mostu nad Kłodnicą.
Infrastruktura.
Według badań Urzędu Miasta Katowice z 2007 na osiedlu pomiędzy ul. Zielonogórską, ul. Panewnicką i ul. Piotrowicką udział powierzchni zabudowanej w powierzchni terenu wynosi 20%, wskaźnik intensywności zabudowy (netto) – 0,80 WIZ, średnia ważona liczby kondygnacji – 4. Ulica jest drogą klasy zbiorczej; biegnie pod nią magistrala wodociągowa Ø 500 mm i sieć wodociągowa Ø 150 mm oraz kanał zbiorczy odprowadzający ścieki Ø 600 mm i gazociąg niskiego ciśnienia Ø 300 mm.
Ulicą kursują autobusy Komunikacyjnego Związku Komunalnego Górnośląskiego Okręgu Przemysłowego (KZK GOP).
Obiekty zabytkowe.
Przy ulicy Panewnickiej znajdują się następujące historyczne obiekty:
Pomniki.
Przy ul. Panewnickiej zlokalizowane są następujące pomniki i obeliski:
Instytucje.
Przy ulicy Panewnickiej swoją siedzibę mają:

</doc>
<doc id="2098347" url="https://pl.wikipedia.org/wiki?curid=2098347" title="Rozstęp naczyń">
Rozstęp naczyń

Rozstęp naczyń (łac. "lacuna vasorum") – jest połączeniem między jamą brzuszną a częścią wolną kończyny dolnej.

</doc>
<doc id="2098349" url="https://pl.wikipedia.org/wiki?curid=2098349" title="Malá Úpa (rzeka)">
Malá Úpa (rzeka)

Malá Úpa (niem. "Kleine Aupa") – górska rzeka w Czechach, we wschodnich Karkonoszach, lewy dopływ Úpy o długości 10 km.
Źródło znajduje się ok. 700 m na północ od zabudowań wsi Malá Úpa, zwanych Pomezní Boudy, na południowym zboczu Czoła, na wysokości ok. 1180 m n.p.m. Potok płynie prawie cały czas na południe zbierając wody z wielu drobnych dopływów (Soví potok i Dobytčí potok, Černá voda z dopływem Rennerův potok, Jelení potok i inne), spływających z okolicznych gór. Poniżej Pomezních Bud płynie wąską, głęboko wciętą doliną. Ok. 3,5 km poniżej źródeł, pomiędzy wzniesieniami Jelení hora a Kraví hora, Malá Úpa zbliża się do szosy z Pomezních Bud (Przełęcz Okraj) do Trutnova i płynie wzdłuż niej aż do ujścia. Oddziela Kowarski Grzbiet od Lasockiego Grzbietu. Ok. 2,5 km niżej przepływa przez Spálený Mlýn. Dalej płynie doliną pomiędzy Pěnkavčím vrchem a Dlouhým hřebenem. W Temném Dole obok skrzyżowania dróg z Trutnova do Pomezních Bud oraz do Peca pod Sněžkou wpada do Úpy.
Długość – 10 km, powierzchnia dorzecza – 33,3 km².
Dopływy: w górnym biegu do Maléj Úpy uchodzi wiele, często bezimiennych potoków. W środkowym biegu, powyżej Spálonego Mlýna wpada największy, prawy dopływ Jelení potok, płynący głęboką doliną spod Śnieżki. W samym Spáleným Mlýnie wpada lewy, bezimienny dopływ, który przed wojną nosił niemiecką nazwę Plader Bach. W dolnym biegu nie ma żadnych dopływów.

</doc>
<doc id="2098356" url="https://pl.wikipedia.org/wiki?curid=2098356" title="Erik Möse">
Erik Möse



</doc>
<doc id="2098360" url="https://pl.wikipedia.org/wiki?curid=2098360" title="Glassport Odds">
Glassport Odds

Glassport Odds – zawodowy, później półzawodowy zespół futbolu amerykańskiego z Glassport w Pensylwanii, założony w 1913 roku przez Amerykanów pochodzenia polskiego, rozwiązany w 1950 roku.
Historia.
Drużyna została założona w 1913 roku pod wodzą Amerykanów pochodzenia polskiego, trenera Victora Jaskolskiego i menadżera Josepha Pazicka. Połowa zawodników pierwszej drużyny była pochodzenia polskiego.
Po I wojnie światowej, w latach 1919-1921 Glassport Odds byli jedną z najszybszych "niezależnych drużyn (independent team)" w futbolu amerykańskim. W 1925 roku Odds byli niepokonani w sezonie regularnym. W półfinałach o "niezależne mistrzostwo" zachodniej Pensylwanii przegrali z drużyną 27th Ward Traders. Jednym z najbardziej znanych graczy był Samuel Arthur Weiss, Żyd urodzony w Polsce, w późniejszych latach zastępca komisarza NFL oraz kongresmen z ramienia Partii Demokratycznej.
W 1935 roku Odds wygrali pół-zawodową "Allegheny County League".
W 1942 z powodu braku zainteresowania ze strony mieszkańców Glassport i braku sprzętu, drużynę prawie rozwiązano, ale dzięki pomocy finansowej udzielonej przez Joe Witkowskiego, udało się uratować zespół. W 1943 roku, przed rozpoczęciem sezonu, wszystkich 22 zawodników wcielono do służby wojskowej. W 1947 roku Odds połączyli się z nowo powstałą drużyną, Glassport Semi-Pros.
W 1950 drużynę rozwiązano.

</doc>
<doc id="2098362" url="https://pl.wikipedia.org/wiki?curid=2098362" title="Venhuizen">
Venhuizen

Venhuizen – miejscowość w Holandii, w prowincji Holandia Północna. Liczy około 3600 mieszkańców. Od 1 stycznia 2006 należy do gminy Drechterland, wcześniej wchodziła w skład zlikwidowanej już gminy Venhuizen.

</doc>
<doc id="2098363" url="https://pl.wikipedia.org/wiki?curid=2098363" title="Rozstęp mięśni">
Rozstęp mięśni

Rozstęp mięśni (łac. "lacuna musculorum")

</doc>
<doc id="2098444" url="https://pl.wikipedia.org/wiki?curid=2098444" title="Rtyňka">
Rtyňka

Rtyňka (niem. "Aupa") – rzeka w północnych Czechach, lewy dopływ Úpy o długości 8,3 km. 
Źródło na Podgórzu Karkonoskim, w Rtyňské brázdě pod Jestřebími horami na wschód od miejscowości Rtyně v Podkrkonoší, na wysokości 520 m n.p.m. Płynie przez miejscowości: Rtyně v Podkrkonoší, Batňovice i Úpice. Uchodzi do Úpy na wysokości 330 m n.p.m.
Długość – 8,3 km, powierzchnia dorzecza – 35,3 km², średni roczny przepływ u ujścia – 0,29 m³/s.
Dopływy – Rtyňka ma dwa większe prawe dopływy: Petrovický potok i Markušovický potok.

</doc>
<doc id="2098445" url="https://pl.wikipedia.org/wiki?curid=2098445" title="Zasada holograficzna">
Zasada holograficzna

Zasada holograficzna – hipoteza opracowana przez Gerardusa ’t Hoofta i Leonarda Susskinda, która w swojej „silnej wersji” mówi, iż opis każdego trójwymiarowego ciała lub rejonu przestrzeni zawarty jest na dwuwymiarowej powierzchni otaczającej to ciało. W bardziej spekulatywnej, „słabej wersji” mówi ona, iż cały Wszechświat może być postrzegany jako dwuwymiarowa struktura informacyjna „namalowana” na horyzoncie kosmologicznym. Zasada holograficzna może zostać użyta do wyjaśnienia paradoksu informacyjnego czarnych dziur w kontekście teorii strun.
Tło historyczne.
Początkowo sądzono, że czarne dziury są obiektami o zerowej entropii, co wynikało z metryki Schwarzschilda będącej rozwiązaniem równania Einsteina – dla każdej niewirującej i nienaładowanej czarnej dziury o masie M istnieje tylko jedno rozwiązanie równania, według klasycznej interpretacji po powstaniu czarnej dziury tracona jest cała informacja o składowych cząstkach czarnej dziury, z wyjątkiem informacji o jej masie. John Archibald Wheeler, który ukuł termin „czarna dziura” w 1969 określił tę sytuację sloganem „czarne dziury nie mają włosów”, oznaczającym, że wszystkie czarne dziury wyglądają dokładnie tak samo.
Z taką interpretacją nie zgadzał się Ja’akow Bekenstein, który zaproponował następujący "eksperyment myślowy" – jeżeli do czarnej dziury wrzucimy jakąkolwiek materię o niezerowej entropii, to ogólna entropia całego Wszechświata się zmniejszy, ponieważ entropia materii „zniknie” w czarnej dziurze pogwałcając przy tym drugą zasadę termodynamiki mówiącą, że w zamkniętym układzie w dowolnym procesie entropia nigdy nie maleje. Bekenstein twierdził nie tylko, że czarna dziura ma entropię, uważał także, że czarne dziury są obiektami o maksymalnej możliwej jej wartości. Wykorzystując zasadę nieoznaczoności Bekensteinowi udało się pokazać, że entropia czarnej dziury jest proporcjonalna do powierzchni horyzontu zdarzeń, a także, że w przypadku zwiększenia się entropii czarnej dziury o jeden bit informacji, pole powierzchni horyzontu zdarzeń zwiększa się o mniej więcej jedną długość Plancka do kwadratu.
Wartość wyliczona przez Bekensteina była jedynie przybliżeniem, a sam koncept entropii czarnej dziury wywołał wiele kontrowersji w świecie fizyki. Najważniejszą konsekwencją przyjęcia, że czarne dziury mają entropię byłby fakt, że nie są one tak „czarne” jak dotychczas sądzono, mają temperaturę wyższą niż zero absolutne i jak wszystkie ciała gorące muszą emitować energię. Jednym z fizyków, którzy uważali, że Bekenstein się myli był Stephen Hawking, który postanowił to matematycznie udowodnić. Ku własnemu zdziwieniu Hawking nie tylko potwierdził, że czarne dziury mają temperaturę, ale także dokładnie ustalił wielkość entropii czarnej dziury jako wynoszącą jedną czwartą pola powierzchni horyzontu zdarzeń, wyrażoną w jednostkach Plancka, pomnożonego przez stałą Boltzmanna oraz dokładnie opisał rodzaj promieniowania emitowanego przez czarne dziury, które znane jest jako promieniowanie Hawkinga. Promieniowanie Hawkinga powstaje tuż ponad horyzontem zdarzeń i jego istnienie nie zaprzecza w żaden sposób regule, że nic nie może się wydostać z czarnej dziury, ale jego odkrycie spowodowało kolejną rewolucję w fizyce. Ponieważ czarna dziura promieniuje energię, traci ona przez to masę i po upływie odpowiednio długiego czasu izolowana czarna dziura wypromieniuje całą swoją energię i zniknie.
Według Hawkinga czarne dziury naruszały w ten sposób zasadę mikroodwracalności, która obowiązuje zarówno w mechanice klasycznej, jak i kwantowej. Jak powiedział sam Hawking parafrazując znane powiedzenie Alberta Einsteina – „Einstein się mylił mówiąc, że Bóg nie gra w kości. Biorąc pod uwagę czarne dziury, to nie tylko gra w kości, ale czasami gmatwa wszystko, rzucając je tam, gdzie ich nie można zobaczyć”. Odrzucając odwracalność procesów kwantowych w przypadku czarnych dziur, Hawking zakwestionował użycie odwrotnej macierzy S do opisu zdarzeń mających miejsce przy pochłanianiu materii przez czarną dziurę, wprowadzając na to miejsce nieodwracalną „not-S-matrix”, znaną także jako „dollar matrix” lub „$-matrix”.
Z takim punktem widzenia nie zgadzali się między innymi Susskind i 't Hooft, którzy pracując niezależnie pokazali, że utracie informacji w czarnej dziurze towarzyszyłoby gwałtowne wygenerowanie ogromnej energii. Zdaniem 't Hoofta, gdyby Hawking miał rację, to średnia temperatura całego Wszechświata podniosłaby się w ułamku sekundy do 1032 K.
Zasada holograficzna.
Równania dotyczące promieniowania Hawkinga wskazywały na to, że promieniowanie emitowane przez czarną dziurę nie jest w żaden sposób powiązane informacyjnie z materią absorbowaną przez czarną dziurę. Po dokładnej analizie 't Hooft odkrył, że w określonych warunkach „nadchodzące” cząstki mogą jednak wpływać na emitowane promieniowanie. Pole grawitacyjne wciąganych cząstek deformuje lokalnie horyzont zdarzeń, a zdeformowany horyzont emituje inne cząstki niż niezdeformowany. 't Hooft nie był w stanie do końca matematycznie opisać całego procesu, był jednak przekonany, że jest to możliwe przy użyciu matematyki teorii strun. W 1995 Susskind zaprezentował spójną nową wersję M-teorii, potwierdzającą wyliczenia 't Hoofta, a dwa lata później Juan Martín Maldacena opisał zasadę holograficzną 3+1 wymiarowych obiektów w ramach teorii superstrun typ IIB.
Zasada holograficzna rozwiązuje także inny paradoks związany z czarnymi dziurami, który może być opisany poniższym eksperymentem myślowym. Paradoks polega na pozornej sprzeczności pomiędzy relacjami zdarzeń opisywanych przez odległego od czarnej dziury obserwatora A, który ogląda zbliżanie się drugiego obserwatora (B) do horyzontu zdarzeń, a doświadczeniem obserwatora B. Zgodnie z zasadą równoważności Einsteina zbliżający się do horyzontu zdarzeń supermasywnej czarnej dziury obserwator B nie zauważa momentu przekroczenia tej granicy. Dla niego horyzont zdarzeń nie stanowi realnej rzeczywistości – spadając do wnętrza czarnej dziury ze stałym przyspieszeniem nie zauważa żadnych specjalnych efektów tego zdarzenia, aż do znacznie późniejszego dotarcia do centralnej osobliwości. Z drugiej strony, z punktu widzenia obserwatora A, zbliżający się do horyzontu zdarzeń obserwator B gwałtownie hamuje – jego ruchy stają się coraz wolniejsze, nie dociera on nigdy do samego horyzontu zdarzeń, a „roztarta” zeń na „kwantową zupę” materia rozlewa się po „membranie” pokrywającej horyzont zdarzeń. Materia ta wypromieniowana jest następnie z czarnej dziury w formie promieniowania Hawkinga. Według zasady holograficznej nie ma żadnej fizycznej przeszkody w postaci horyzontu zdarzeń, czy pokrywającej go membrany (ang. "stretched horizon"); stanowią one jedynie „holograficzne” projekcje.
Potwierdzenie eksperymentalne.
Jedną z konsekwencji założeń zasady holograficznej jest „ziarnistość” czasoprzestrzeni – jeżeli bity opisujące rzeczywistość mają rozmiar jednej długości Plancka (1,6×10-35 m), to „ziarna czasoprzestrzeni” są znacznie większe i mają rozmiar około 10-16 m. Jeżeli są one rzeczywiście tak duże, to ich wielkość jest dostępna dla współczesnych instrumentów badawczych i ich fluktuacje manifestowałyby się jako „szum holograficzny” możliwy do zarejestrowania w detektorach fal grawitacyjnych. W jednym z tych detektorów, GEO600, wykryto szum o częstotliwości 300–1500 Hz, którego pochodzenie nie jest jeszcze wyjaśnione, właściwości tego szumu są jednak dokładnie takie, jak przewiduje teoria. Inny, późniejszy eksperyment Europejskiej Agencji Kosmicznej w „Integral gamma-ray observatory”, opisany w artykule z roku 2011, wykazał jednak dla odległości większych od 10-48 m brak „ziarnistości” przewidywanej wcześniej na odległość Plancka. Wywnioskowano z powyższego eksperymentu, że o ile istnieje ziarnistość czasoprzestrzeni, to musi ona występować na znacznie mniejszych odległościach, niż wcześniej przewidywano (10-48 m lub mniej), i dotychczasowe teorie muszą zostać zrewidowane.

</doc>
<doc id="2098548" url="https://pl.wikipedia.org/wiki?curid=2098548" title="Yoshiteru Ashikaga">
Yoshiteru Ashikaga

 – 30. siogun w dziejach Japonii, 13. siogun siogunatu Ashikaga.
Sprawował władzę w latach 1546-1565 (japoński okres Muromachi). Starszy syn 12. sioguna Yoshiharu Ashikaga i córki Taneie Konoe (zwanego także "Keijuin").
Po urodzeniu otrzymał imię Yoshifushi (także Yoshifuji), ale w historii zapisał się pod imieniem Yoshiteru, które przyjął w 1554 roku.
Dzieciństwo.
Yoshiteru urodził się 31 marca 1536 roku w Kioto. Był pierwszym synem sioguna Yoshiharu oraz Taneie Konoe. W 1546 roku, mając zaledwie 11 lat, został siogunem. Urząd otrzymał od ojca, pod naciskiem Harumoto Hosokawy, stając się kolejnym marionetkowym siogunem, podczas gdy władza spoczywała w ręku rodu Hosokawa. Z powodu jego wieku, ceremonia zaprzysiężenia odbyła się w prowincji Ōmi, a nie w Kioto.
Pierwszy okres rządów.
Niedługo po objęciu przezeń urzędu, między dwoma przywódcami rodu Hosokawa wybuchł konflikt spowodowany przejściem Nagayoshi Miyoshiego ze służby u Harumoto Hosokawy do Ujitsuny Hosokawy. Z powodu tych walk, Yoshiteru razem z ojcem zostali zmuszeni do opuszczenia Kioto. 20 maja 1550 r. Yoshiharu zmarł na wygnaniu w prowincji Ōmi).
W 1552 roku Yoshiteru zawarł pokój z Nagayoshi Miyoshim i Hisahide Matsunagą, co umożliwiło mu powrót do Kioto. W następnym roku, Yoshiteru z pomocą Harumoto rozpoczął wojnę przeciwko Nagayoshiemu. Dzięki pomocy Yoshikaty Rokkaku wojna toczyła się korzystnie dla sioguna.
Podczas sprawowania władzy w Kioto i prowadzenia wojny przeciwko Nagayoshiemu godnymi uwagi wydarzeniami były:
W 1558 r. po szybkim i niespodziewanym ataku Nagayoshiego na Kioto, Yoshiteru ponownie uciekł ze stolicy. Tym razem został schwytany przez oddziały Nagayoshiego, który wszakże nie zabił sioguna, bo obawiał się wybuchu wojny domowej o schedę po siogunacie Ashikaga. Zezwolił więc Yoshiteru na powrót do Kioto pod warunkiem, że ten zostanie pod jego jurysdykcją.
Ponowne rządy w Kioto (1558-1565).
Otoczony ze wszystkich stron przez daimyō, którzy pragnęli wykorzystać go dla własnych celów. Yoshiteru jako ostatni z rodu Ashikaga potrafił potwierdzić autorytet sioguna, poprzez aktywną dyplomację. Jego starania umożliwiały tymczasowe zawarcia pokoju między takimi daimyō, jak: Shingen Takeda, Kenshin Uesugi, Takahisa Shimazu, Yoshishige Otomo, Motonari Mōri i Haruhisa Amago. Powodowało to, że wielu możnowładców japońskich ponownie zaczęło liczyć się ze zdaniem sioguna. Nawet tacy daimyō, jak: Nobunaga Oda i Kenshin Uesugi przybywali do Kioto, aby oddać pokłon i złożyć wyrazy szacunku siogunowi.
W 1564 roku Yoshiteru próbował skorzystać ze śmierci Nagayoshiego, aby odzyskać pełnię władzy związanej z bycia siogunem. Jednak Hisahide Matsunaga i trzech innych członków rady rodu Miyoshi, pragnąc uzyskania takiej władzy, jaką miał Nagayoshi, rozpoczęło z Yoshiteru wojnę, aby ponownie zredukować go do roli figuranta. W 1565 roku, Hisahide i Yoshitsugu Miyoshi wkroczyli zbrojnie do Kioto i uderzyli na kompleks budynków, znanych później jako zamek Nijō, gdzie żył Yoshiteru. Znajomość sztuki walki mieczem, której uczył się od mistrzów Nobutsuny Kamiizumiego i Bokudena Tsukahary, umożliwiła mu zabicie wielu wrogów własnymi rękoma. Pozbawiony jednak pomocy od innych daimyō, Yoshiteru z grupką wiernych samurajów popełnił seppuku. Trzy lata później jego kuzyn Yoshihide Ashikaga został 14. siogunem.
Dziedzictwo Yoshiteru.
Z powodu swojej siły i umiejętności władania kataną, zwany był "kengō-shōgun" (siogun-mistrz szermierz). Udało mu się umocnić rolę i prestiż urzędu sioguna, jednak w ostatecznej rozgrywce przegrał z koalicją daimyō.
Wiersz śmierci, który pozostawił po sobie Yoshiteru, pokazuje skalę jego aspiracji. Jest zbudowany – zgodnie z zasadami – w oparciu o wieloznaczność znaczeniową, fonetyczną i znakową.
Znaczenie:

</doc>
<doc id="2098759" url="https://pl.wikipedia.org/wiki?curid=2098759" title="Stadion Lublinianki">
Stadion Lublinianki

Stadion Lublinianki – stadion piłkarski w Lublinie, na którym swoje mecze rozgrywa KS Lublinianka.
Historia.
Na początku swego istnienia klub rozgrywał mecze na boisku przy ul. Lipowej. Następnie przeniósł się na mogący pomieścić 9000 widzów stadion przy ul. Okopowej, który posiadał zadaszoną trybunę honorową. Stadion przyjął swoją obecną formę po zakończeniu II wojny światowej, kiedy to władze komunistycznej Polski zdecydowały się wybudować dla „Wojskowych” stadion w dzielnicy Wieniawa. Obiekt powstał w miejscu boiska, które wybudowali Niemcy na terenie byłej synagogi i kirkutu (macewy zostały przez nich użyte do wzmacniania fundamentów kamienic przy ul. Spokojnej), wyburzonych wraz z całą żydowską dzielnicą w 1940 roku. Pierwszy w historii mecz piłkarski na tym obiekcie miał miejsce 27 kwietnia 1952 roku. Było to spotkanie o mistrzostwo II ligi pomiędzy Gwardią Lublin a Gwardią Kielce. 14 czerwca 1981 r. na stadionie przewodniczący KKP NSZZ Solidarność Lech Wałęsa spotkał się z mieszkańcami Lublina.
W 2001 roku teren, na którym znajduje się klub, wydzierżawiła na 30 lat norweska grupa inwestycyjna. Została powołana sportowa spółka akcyjna, a większość akcji (90%) przypadło w udziale Norwegom. Nowi właściciele ogłosili ambitne plany – miały powstać galeria handlowa, hotel, multikino, planowano modernizację stadionu. Pojawiły się jednak kłopoty natury formalno-prawnej, a w 2010 r. kuratelę nad obiektem i klubem ponownie przejął lubelski MOSiR. 
We wrześniu 2017 rozpoczął się remont stadionu.

</doc>
<doc id="2098799" url="https://pl.wikipedia.org/wiki?curid=2098799" title="Jimmie Åkesson">
Jimmie Åkesson

Per Jimmie Åkesson (ur. 17 maja 1979 w miejscowości Ivetofta w gminie Bromölla) – szwedzki polityk, przewodniczący Szwedzkich Demokratów, deputowany do Riksdagu.
Życiorys.
Urodził się w Skanii, jednak później zamieszkał w Sölvesborgu. Kształcił się na Uniwersytecie w Lund, gdzie studiował m.in. nauki polityczne.
Początkowo przez krótki okres był członkiem Moderata ungdomsförbundet, organizacji młodzieżowej Umiarkowanej Partii Koalicyjnej. W 1998 został wybrany na radnego gminy Sölvesborg, w której zasiadał do 2010. Również w 1998 został wiceprzewodniczącym Ligi Młodzieży, młodzieżówki Szwedzkich Demokratów. W latach 2000–2005 stał na czele tej organizacji. W 2005 wybrany na przewodniczącego Szwedzkich Demokratów.
W 2010 jego ugrupowanie po raz pierwszy przekroczyło próg wyborczy do Riksdagu, a Jimmie Åkesson uzyskał jeden z mandatów poselskich. W 2014, 2018 i 2022 z powodzeniem ubiegał się o reelekcję z regionu Jönköping.

</doc>
<doc id="2098813" url="https://pl.wikipedia.org/wiki?curid=2098813" title="Rezerwat przyrody Ponty Dęby">
Rezerwat przyrody Ponty Dęby

Rezerwat przyrody Ponty Dęby – leśny rezerwat przyrody położony na terenie gminy Pionki w powiecie radomskim (województwo mazowieckie). Leży na gruntach będących w zarządzie Nadleśnictwa Kozienice, w granicach Kozienickiego Parku Krajobrazowego oraz dwóch obszarów sieci Natura 2000: siedliskowego „Puszcza Kozienicka” PLH140035 i ptasiego „Ostoja Kozienicka” PLB140013.
Informacje ogólne.
Dojazd do rezerwatu możliwy jest z trzech stron: od wschodu (wieś Przejazd), od zachodu (wieś Jaroszki) oraz od południa (drogą prowadzącą od drogi wojewódzkiej nr 737 Radom - Kozienice). Teren, który obejmuje rezerwat miał być włączony do bezpośrednio sąsiadującego z nim rezerwatu przyrody Ponty im. T. Zielińskiego (istniejącego od 1978 roku). Jednakże w 1998 roku podjęto decyzję o utworzeniu osobnego rezerwatu.
Rezerwat przyrody Ponty Dęby zajmuje powierzchnię pow. 50,3916 ha. Posiada otulinę o powierzchni 1,82 ha.
Został utworzony dla zachowania różnowiekowych naturalnych drzewostanów mieszanych z dominującym tu dębem szypułkowym i dębem bezszypułkowym, z domieszkami jodły oraz świerka. Drzewostany w wieku do 200 lat z gonnymi dębami należą do najciekawszych pod względem hodowlanym i technicznym w Puszczy Kozienickiej. Na terenie rezerwatu gniazduje ponad 40 gatunków ptaków, m.in. dzięcioł czarny i jastrząb.
Na mocy obowiązującego planu ochrony ustanowionego Zarządzeniem Regionalnego Dyrektora Ochrony Środowiska w Warszawie z dnia 27 grudnia 2018, obszar rezerwatu objęty jest ochroną czynną.
Turystyka.
W pobliżu rezerwatu przechodzi szlak turystyczny

</doc>
<doc id="2098817" url="https://pl.wikipedia.org/wiki?curid=2098817" title="Nokia 2700 Classic">
Nokia 2700 Classic

Nokia 2700 – czterozakresowy telefon komórkowy produkowany przez firmę Nokia. Jest wyposażony w aparat fotograficzny, radio FM, technologię Bluetooth, obsługę multimediów, dostęp do poczty E-mail i mobilnego internetu (GPRS).

</doc>
<doc id="2098818" url="https://pl.wikipedia.org/wiki?curid=2098818" title="Yoshihide Ashikaga">
Yoshihide Ashikaga

 – 31. siogun w dziejach Japonii, 14. siogun siogunatu Ashikaga.
Sprawował nominalną władzę przez parę miesięcy w 1568 (okres Muromachi). Syn Yoshifuyu wnuka 11. sioguna Yoshizumi Ashikaga.
Po urodzeniu otrzymał imię Yoshihide. Kiedy został siogunem, zmienił je na Yoshinaga, ale w historii zapisał się pod swym pierwotnym imieniem.
Rządy (1568).
Yoshihide został siogunem w 1568 r., po trzech latach od śmierci swego kuzyna, 13. sioguna Yoshiteru Ashikaga.
Parę miesięcy po zaprzysiężeniu, Yoshihide umarł na chorobę zakaźną. W tym samym miesiącu Nobunaga Oda wkroczył ze swoją armią do Kioto, podporządkowując sobie stolicę i osadzając na urzędzie Yoshiakiego Ashikagę jako 15. sioguna.
Ery "bakufu" Yoshihide.
Lata rządów siogunów dzielone są na ery zwane "nengō".

</doc>
<doc id="2098821" url="https://pl.wikipedia.org/wiki?curid=2098821" title="Jakub Młodszy">
Jakub Młodszy



</doc>
<doc id="2098822" url="https://pl.wikipedia.org/wiki?curid=2098822" title="Kanał telewizyjny">
Kanał telewizyjny

Kanał telewizyjny – wydzielone pasmo częstotliwości, w którym za pomocą fal nośnych wizji i fonii przesyłany jest obraz i dźwięk programu telewizyjnego.
W pasmie fal VHF (tj. 30–300 MHz) wydzielone są kanały telewizyjne numerowane od 1 do 12, a w pasmie UHF (tj. 300–3000 MHz) – od 21 do 68; łącznie daje to 60 kanałów telewizyjnych. Istnieją dwa standardy podziału pasma częstotliwości na kanały telewizyjne:
Główna różnica dotyczy odstępu pomiędzy częstotliwościami sygnałów nośnych wizji i fonii.
Na koniec 2019 roku w krajach Europy i Maroku było dostępnych 11.418 kanałów telewizyjnych: 6.420 krajowe i międzynarodowe (z tego 7,5% publicznych; łącznie 29% w jakości HD) oraz 4.757 kanały lokalne.

</doc>
<doc id="2098824" url="https://pl.wikipedia.org/wiki?curid=2098824" title="Jakub Mniejszy">
Jakub Mniejszy



</doc>
<doc id="2098832" url="https://pl.wikipedia.org/wiki?curid=2098832" title="Monety Królestwa Kongresowego">
Monety Królestwa Kongresowego

Królestwo Polskie (potocznie "Królestwo Kongresowe", "Kongresówka"; ros. Царство Польское, "Carstwo Polskoje") – istniejące w latach 1815–1916 państwo polskie, pozostające w unii personalnej z Imperium Rosyjskim, z własną konstytucją, sejmem, wojskiem, monetą i polskim językiem urzędowym oraz cesarzem rosyjskim jako koronowanym królem Polski i ustanowionym przez niego namiestnikiem.
Utworzone formalnie na mocy traktatu rosyjsko-austriacko-pruskiego z 3 maja 1815, w którym mocarstwa dokonały podziału ziem Księstwa Warszawskiego. Artykuł V tego traktatu głosił, że ziemie Księstwa Warszawskiego pozostające pod kontrolą rosyjską zostają połączone z Rosją" nieodzownie przez swoją konstytucję" i oddane "na wieczne czasy" w ręce "Najjaśniejszego Cesarza Wszechrosji". Traktat podziałowy wszedł później do aktu końcowego postanowień kongresu wiedeńskiego z 9 czerwca 1815. Gdy Kongres wiedeński ostatecznie zdecydował o powstaniu Królestwa Polskiego w unii personalnej z carami Rosji, Aleksander I otrzymał, uznany przez polski Sejm, tytuł króla polskiego.
Artykuł 5 traktatów bilateralnych głosił: Księstwo Warszawskie, z wyłączeniem części, którymi w inny sposób na mocy powyższych artykułów rozporządzono, połączone jest z Cesarstwem Rosyjskim. Połączone zaś z nim będzie nieodzownie przez swoją konstytucję i posiadane przez Najjaśniejszego Cesarza Wszechrosji, jego dziedziców i następców. Jego Cesarska Mość zachowuje sobie prawo nadać temu państwu, mającemu używać oddzielnej administracji, jakie uzna za przyzwoite.
Pierwszym królem polskim został car Rosji Aleksander I, a po jego śmierci w 1825 Mikołaj I (1825–1855). Osobę króla reprezentował wyznaczony przez niego namiestnik. Królestwo miało własny rząd, sejm, wojsko, oraz prawo wybijania własnej monety.
Okres złotowy (1816–1841).
Okres autonomii (1816–1831).
System monetarny.
System monetarny został ukształtowany ukazem cesarza i króla z 1 grudnia 1815 roku. Był to w teorii system bimetaliczny, w którym obowiązujące w Księstwie Warszawskim ratio (tzn. stosunek wartości złota do srebra) 1:14,5 zostało zmienione nominalnie na 1:15,0 – zostało więc zrównane z rosyjskim, ale wciąż zaniżone w stosunku do zachodniej Europy, gdzie panowało wówczas ratio 1:15,2–15,5.
Podstawą systemu była grzywna kolońska, w polskiej mutacji równa 233,8123 grama. Z grzywny czystego kruszcu bito 1300 złotych polskich w złocie lub 8686/125 (86,688) złotego polskiego w srebrze. Na złotego przypadało więc 0,1799 grama złota lub 2,697 grama srebra. Odpowiadało to z nieznacznym zaokrągleniem 15 kopiejkom rosyjskim w obu systemach. W Rosji jednak rubel srebrny był niżej ceniony od rubla złotego – ażio wynosiło 3% (więc ratio kasowe wynosiło 1:15,45) – podobne ażio notowane było też w Królestwie Kongresowym. Oznacza to, że praktycznie podstawowa moneta złota, "złoty królewski", opatrzona nominałem 25 ZŁOT. POLSK., kosztowała w srebrze 25 złotych polskich oraz 22,5 grosza. Proporcjonalnie droższa była 50-złotówka, urzędowo nazywana „"podwójny złoty królewski"”. Opłata za przebicie na życzenie osób prywatnych grzywny czystego złota, czyli różnica między ceną zakupu kruszcu a stopą menniczą, miała wynosić 76 złotych polskich (5,85%), grzywny srebra zaś 2 złote polskie i 2016/25 grosza (3,1%). Dla obu kruszców były to opłaty stosunkowo wysokie, ale wyraźnie preferowały srebro.
Dla monet złotych przyjęto próbę 22 karatów (917/1000), dla srebrnych monet pięciozłotowych próbę 13 łutów 16 grenów (868/1000), dla dwu- i jednozłotowych 9 łutów 9 grenów (594/1000). Bilon srebrny, czyli monety podwartościowe, o nominałach 10 i 5 groszy miał być wybijany na stopę 138 złotych polskich z grzywny czystej, ze srebra próby 3 łutów 2 grenów (194/1000), a bilon miedziany o nominałach 1 i 3 grosze na stopę 600 złotych polskich z cetnara (51,44 kilograma). Na emisję bilonu, wymagającą dużej ostrożności z powodu niebezpieczeństwa inflacji, wymagana była każdorazowo zgoda króla-cesarza. Zestaw nominałów został uzupełniony decyzją cesarską z 20 października 1818 r. o dziesięciozłotówki, dwukrotnie cięższe od pięciozłotówek. Książę namiestnik Józef Zajączek zastrzegł jednak, by te reprezentacyjne monety wybijano tylko na nowych maszynach, zapewniających prostopadłe obrzeża.
Tak utworzony system był daleki od realizowanych właśnie w Europie Zachodniej ideałów stabilnego, opartego na kruszcu pieniądza. Wskazują na to wysokie opłaty za przebicie kruszcu oraz stała tendencja do inflacji bilonowej. Rozwinięte gospodarczo kraje, nawet tak wyniszczone wojną i obciążone kontrybucjami, jak Francja, zarzucały wówczas samo pojęcie zysku menniczego, w słusznym przekonaniu, że zdrowy i klarowny obieg monetarny daje więcej wpływów z podatków, ceł itp., niż niewielkie w końcu zyski z obniżenia wartości drobnych monet. Bilon traktowano tam jako pomocniczy i reglamentowany znak pieniężny. W Królestwie Kongresowym natomiast od mennicy oczekiwano samowystarczalności finansowej i opłacania deficytowego bicia kurantu zyskami z emisji bilonu. Jeśli powodem takiej polityki był katastrofalny dług publiczny w 1815 i następnych latach, to w latach dwudziestych, gdy sytuacja skarbu państwa uległa znacznej poprawie, można było oczekiwać jej zmiany.
Na stemplach monet, zgodnie ze zwyczajem europejskim, a inaczej niż w Rosji, na awersach monet kurentnych umieszczono portret króla-cesarza i jego tytulaturę:
Po raz pierwszy w dziejach, konsekwentnie cała emisja zawierała wyłącznie napisy polskie. Rewersy przedstawiają herb Królestwa Kongresowego – orla na tarczy położonej na płaszczu, umieszczonym z kolei na piersi orla cesarskiego. Całość otacza nominał i informacja o stopie menniczej. Monety bilonowe i miedziane noszą tylko herb na awersie a nominał na rewersie, przy czym na monetach bitych w bilonie nominał otoczony jest wieńcem. W tak przyjętym schemacie wprowadzono potem dwie zmiany – pierwszą jeszcze za panowania Aleksandra I, drugą zaś za rządów Mikołaja I:
Na części monet orła zastąpił nominał w wieńcu.
Monety srebrne i złote okresu autonomii pozbawiono kursu kasowego z dniem 1 maja 1847 r. W przypadku monet miedzianych stało się to w lutym 1851 r. Bilonowe pięcio- i dziesięciogroszówki wycofano 1 stycznia 1891 r.
Liczba monet wprowadzonych do obiegu.
W latach 1816–1834 stemplami okresu autonomii Królestwa Kongresowego wybito łącznie sztuk wszystkich nominałów w złocie, srebrze, bilonie i miedzi. Liczba monet wprowadzonych do obiegu przez mennicę w Warszawie w poszczególnych latach przedstawiona jest w tabeli:
gdzie:
Monety "1 grosz polski" oraz "3 grosze polskie" bito również w roku 1835, równocześnie z monetami okresu po powstaniu listopadowym (1 grosz, 3 grosze), więc w rzeczywistości liczba tych nominałów, jak i sumaryczna wartość całej emisji okresu autonomii były nieznacznie większe niż pokazano to w podsumowaniu.
Podane w tabeli liczby tylko w niektórych przypadkach można utożsamiać z nakładami poszczególnych roczników. Mennica w swoich sprawozdaniach podawała jedynie liczbę egzemplarzy konkretnego nominału wypuszczonych w danym roku do obiegu, ale częstą wówczas praktyką było wprowadzanie części nakładu monet bitych w latach poprzedzających.
Powstanie listopadowe.
System monetarny.
Wybuch powstania 29 listopada 1830 nie spowodował zakłóceń w systemie monetarnym, zarówno jednostka wagowa, jak i stopa mennicza oraz jednostka pieniężna obiegowa nie uległy zmianie.
Dopiero po detronizacji Mikołaja I przez Sejm 25 I 1831 roku wprowadzono zmiany w mennictwie. Zarządzono likwidację monet złotych o nominałach 25 i 50 złotych polskich i wprowadzenie na ich miejsce dukata bitego w liczbie 67 sztuk z grzywny kolońskiej złota próby 23 karatów 7 grenów. Całkowicie zmieniono stemple. Dukat miał być ścisłym naśladownictwem monet holenderskich, analogicznym do bitych w tamtym okresie w Petersburgu, wraz z łacińskim napisem:
(pol. "moneta złota Królestwa Niderlandów na stopę cesarską.") "Belgium" w humanistycznej łacinie oznaczało "Niderlandy" jako całość. Dukaty te miały być bite ze znakiem wyróżniającym w postaci małego orła polskiego, zastępującym kaduceusz – znak mennicy w Utrechcie. Monety cieszyły się na ogół opinią dokładnie zbieżnych z niderlandzkimi oryginałami. Tak jedne, jak drugie ważą 1/67 grzywny kolońskiej i miały ustawowo zawierać 23 karaty 7 grenów złota. Dukaty rzeczywiście miały przepisane masy, ale niderlandzkie wykazywały próbę 23 karaty 6 grenów, a polskie 23 karaty 6,5 grena, zatem ich dobra opinia była w pełni usprawiedliwiona.
Na pozostałych monetach, bitych wedle niezmienionej stopy z 1815 roku, wprowadzono zgodnie z decyzją sejmu z 29 stycznia 1831 r. oznaki narodowe wskazane przez rząd powstańczy. Był to herb państwa w rzadko stosowanej dotąd postaci, zaprojektowany przypuszczalnie przez Joachima Lelewela. Nowe stemple przygotowano już 6 lutego, a sejm zatwierdził ex post 19 lutego 1831 r.
Na monetach srebrnych bilonowych i miedzianych na przedzielonej tarczy znajdował się orzeł biały i pogoń w czerwonym polu, ponad tarczą korona królewska, a w górnym polu napis:
Rant pięciozłotówki otrzymał sentencję:
Dukaty otrzymały kurs urzędowy 20 złotych polskich srebrem, co odpowiadało ratio 15,73, niemal identycznemu ze średnim rocznym ratio londyńskim w tym roku. Na rynku warszawskim za dukat holenderski płacono w 1831 r. 19 złotych polskich 15 groszy. Oznaczało to likwidację „złotego w złocie”, analogicznego do rosyjskiego rubla w złocie. Jeśli taryfa urzędowa nieznacznie przewyższała wartość rynkową dukata, można uznać, że ordynacja z lutego 1831 roku wprowadziła w Królestwie Polskim monometalizm srebrny, podobnie jak w prawie całej ówczesnej Europie.
Początkowy nacisk Banku Polskiego na bicie kurantu słabł wraz z topnieniem zasobów kruszcu i odcinaniem przez zaborców kolejnych jego źródeł. Brak srebra w sposób całkiem naturalny i niezależnie od konieczności pokrywania kosztów niefortunnie prowadzonej wojny popychał w kierunku inflacji bilonowej, jeszcze niedawno zwalczanej. Stopniowo głównym nominałem stała się dziesięciogroszówka, dająca możliwość uzyskania maksymalnych kwot przy minimalnym nakładzie kruszcu i robocizny.
Brak srebra skłonił też bank do znacznego obniżenia opłaty za przebicie srebra na monetę do 0,8%, a w stosunku do skupowanego przymusowo srebra kościelnego zastosowano nawet pełną odpłatność według stopy menniczej, tj. 86,688 złotych polskich za grzywnę czystego kruszcu. W tym ostatnim przypadku płacono jednak obligacjami. Z tego drogo kupowanego srebra bito bilon, a nie kurant.
Monety Królestwa Polskiego (1831).
Bito i wprowadzano do obiegu tylko pięć nominałów:
Monety funkcjonowały w obiegu również po upadku powstania, chociaż zdecydowano o ich wycofaniu zaraz po jego upadku. Ostatecznie monety wycofano z obrotu kasowego dnia 1 czerwca 1838 r.
Monety i banknot z oznakami narodowymi od chwili powstania traktowane były jako cenne pamiątki, oprawiane w puzderka, często z tłoczonym dwuwierszem autorstwa Ludwika Osińskiego, wywieszonym wraz z herbem orła białego na warszawskim ratuszu podczas pierwszych obchodów święta 3. Maja w 1807 roku:
Część z nich była oficjalnie wykonywana z safianu w mennicy jeszcze w czasie powstania.
Liczba wybitych monet.
Stemplami powstańczymi zostało wybite w sumie sztuk monet. Znane są dokładne nakłady poszczególnych nominałów:
Dukat z niezmienioną datą (1831) był również w liczbie 852 egzemplarzy bity w roku 1832.
Okres po powstaniu listopadowym (1832–1841).
System monetarny.
Ukaz z 15 października 1832 roku wprowadził rosyjskie monety piętnastokopiejkowe z podanym po polsku przelicznikiem 1 ZŁOTY z godłem Cesarstwa Rosyjskiego. Monety te odpowiadały dokładnie rosyjskiej menniczej stopie srebrnej, czyli zawierały 3,11 grama srebra próby 868/1000. W stosunku do ciągle bitych w Warszawie złotówek polskich miały one minimalnie więcej kruszcu, ale za to znacznie mniejszą średnicę i masę. Jeszcze w 1832 roku wybiła je mennica petersburska.
Niedługo potem kolejny ukaz z 27 stycznia 1833 roku wprowadził analogiczne w kształcie i stopie, niemające dotychczas analogii w rosyjskim mennictwie monety ¾ rubla – 5 złotych oraz 1½ rubla – 10 złotych, a wreszcie ukaz z 1 maja 1834 roku zaordynował też odpowiednią do stopy rosyjskiej monetę dwuzłotowo-trzydziestokopiejkową oraz złotą 3 ruble – 20 złotych. Ta ostatnia była zwana urzędowo imperiał-dukatem, gdyż wartością zbliżona była do dukata (3,926 g złota próby 917/1000), ale umieszczony na niej polski nominał 20 ZŁOTYCH ponownie odnosił się do „złotego w złocie”, a nie w srebrze, nieco tańszego – złota dwudziestozłotówka nie odpowiadała zatem dwu srebrnym dziesięciozłotówkom.
Te tzw. monety polsko-rosyjskie były de iure monetami rosyjskimi, mającymi obieg w całym Imperium, choć przeznaczonymi w szczególności dla terenów Królestwa Kongresowego i tzw. ziem zabranych. Ich emisję motywowano w 1833 roku wygodą w stosunkach handlowych między Królestwem Kongresowym a Cesarstwem. Ordynowane monety jeszcze w tych samych latach były realizowane w mennicy petersburskiej, gdy warszawska biła ciągle grosze, trojaki, dziesięciogroszówki, jedno-, pięcio- i dwudziestopięciozłotówki według wzorów przedpowstaniowych, z portretem Aleksandra I i imieniem Mikołaja I na kurancie. Dopiero reskrypt z 1 maja 1834 roku nakazał wstrzymać w Warszawie emisję monet kurentnych według dotychczasowej stopy i wzorca oraz wprowadzić monety z napisami dwujęzycznymi na stopę rosyjską. Dokument ten nie dotyczył jednak bilonu, toteż jeszcze w 1835 roku wybito w Warszawie grosze i trojaki miedziane według dotychczasowych normatywów i wzorców. Monety te nie odpowiadały stopie rosyjskiej, nie mogły więc otrzymać rosyjskich nominałów. W maju 1835 cesarz nakazał pozostawić dotychczasową stopę monet groszowych, ale zamiast godła Królestwa Kongresowego wprowadzić godło rosyjskie i usunąć ze stempli określenie „POLSKI” „POLSKIE” lub „POLSKICH”. Monety te zatem miały napis skromny, ale wyłącznie polski, natomiast herb rosyjski. Bito je tylko w Warszawie, cesarz zaś wyznaczył limit emisji na milion złotych rocznie.
Tak uformowany system przetrwał do początków 1841 roku.
Pewnym ewenementem jest wybicie w tym okresie okolicznościowej monety "1½ rubla – 10 złotych," zwanej "rublem familijnym," z portretem cara oraz profilami członków jego rodziny.
Monety polsko-rosyjskie (1832–1841).
Do obiegu wprowadzono dziewięć nominałów:
Monety złote i srebrne bito w dwóch mennicach – w Warszawie (M.W.) i Petersburgu (Н.Г. lub С.П.Б.).
Z datą 1840 umieszczaną na rewersie monety miedziane były bite do 1849 r., a monety bilonowe do 1863 (5 groszy) i 1865 (10 groszy).
Monety miedziane pozbawiono kursu kasowego w lutym 1851 r. Bilonowe pięcio- i dziesięciogroszówki wycofano 1 stycznia 1891 r.
Liczba monet wprowadzonych do obiegu.
W latach 1835–1865 wybito łącznie sztuk wszystkich nominałów w złocie, srebrze, bilonie i miedzi. Liczba monet wprowadzonych do obiegu w poszczególnych latach przez mennice w Warszawie i Petersburgu przedstawiona jest w tabeli:
gdzie:
Monety "1 grosz" i "3 grosze" bito w roku 1835 równocześnie z tymi samymi nominałami z okresu autonomii (grosz polski), więc w rzeczywistości liczba tych monet, jak i sumaryczna wartość całej emisji były nieznacznie mniejsze niż pokazano to w podsumowaniu.
Podane w tabeli liczby tylko w niektórych przypadkach można utożsamiać z nakładami poszczególnych roczników. Mennica w swoich sprawozdaniach podawała jedynie liczbę egzemplarzy konkretnego nominału wypuszczonych w danym roku do obiegu, ale częstą wówczas praktyką było wprowadzanie części nakładu monet bitych w latach poprzedzających.
Okres rublowy (1842–1917).
System monetarny.
Reforma walutowa, dzięki której w Imperium Rosyjskim pozbyto się niezależnej waluty rubla asygnacyjnego i miedziaków o zaniżonej wartości, a pieniądz oparto na rublu srebrem, została przeprowadzona w latach 1839–1840 i nazywa się ją od nazwiska autora – Jegora hrabiego Kankrina, ministra finansów w latach 1823–1844. Nie objęła ona Królestwa Kongresowego. Minister Kankrin zajął się tą kwestią w dążeniu do ujednolicenia obiegu pieniężnego w imperium. Był to w Europie czas coraz żywszej unifikacji monetarnej poszczególnych krajów i trudno się dziwić, że tereny podbitej Rzeczypospolitej starano się wcielić do organizmu Cesarstwa. W koncepcji ministra Kankrina kolejnym krokiem na drodze do unifikacji monetarnej miało być zastąpienie dotychczasowych monet dwunominałowych, dostosowanych do nominałów polskich, zwykłymi monetami rosyjskimi zaopatrzonymi jednak w przeliczniki wartości w pieniądzu polskim.
Ukaz cesarski z 21 stycznia 1841 roku wprowadził od 1 stycznia 1842 r. funt rosyjski (409,512 grama) jako podstawę mennictwa, a rubel srebrem jako obowiązującą w Królestwie Kongresowym walutę. W niej musiały być prowadzone rachunki państwowe i publiczne oraz kontrakty sądowe. Monety bez rosyjskich napisów miały być stopniowo wycofane.
Zakres dwunominałowych oznaczeń był dyskutowany między Warszawą a Petersburgiem. Ostatecznie w maju 1841 roku cesarz zdecydował o przerwaniu emisji dotychczasowego polsko-rosyjskiego kurantu i wprowadzeniu nowych kurentnych monet dwujęzycznych, odpowiadających rosyjskim 25, 20, 10 i 5 kopiejek. Dwa pierwsze nominały zrealizowano w latach 1842–1850, dwa niższe pozostały tylko monetami próbnymi, bo na wniosek namiestnika Królestwa Kongresowego nowy minister finansów, hrabia Turkuł, zezwolił jeszcze w lipcu 1841 r. na dalszą emisję bilonu o wartościach 1, 3, 5 i 10 groszy na kwotę 450 000 rubli. Zgoda jednak była opatrzona zastrzeżeniem, by nowo bite monety niepełnowartościowe miały datę 1840 roku, gdyż po tym roku nie odpowiadają już obowiązującemu systemowi. Rosja broniła się więc przed bilonem, dostrzegając jego niebezpieczną i destabilizującą rolę.
Poza dwunominałowymi monetami rosyjsko-polskimi oraz pięcio- i dziesięciogroszówkami bitymi w bilonie mennica w Warszawie biła też zwykłe monety rosyjskie – początkowo ruble i połtiny, od 1848 roku stopniowo przechodząc do nominałów kopiejkowych. Złote pięciorublówki (półimperiały) bito w niewielkich ilościach.
W 1849 roku ostatecznie, na wniosek namiestnika Królestwa Polskiego, rząd rosyjski nakazał zastąpienie w emisji mennicy warszawskiej dotychczasowych miedziaków polsko-rosyjskich (bitych z datą wsteczną 1840 i może 1839) rosyjskimi na stopę 32 rubli z puda miedzi (16,3804 kilograma). Namiestnik sprzeciwił się jednak pomysłom ministra finansów, by przebić bilonowe pięcio- i dziesięciogroszówki na rosyjskie monety srebrne. Od 1850 roku mennica w Warszawie produkowała więc antydatowany polski bilon pięcio- i dziesięciogroszowy oraz rosyjskie kopiejki miedziane. Zaprzestano natomiast emisji dwunominałowych srebrnych monet rosyjsko-polskich. Srebrne monety rosyjskie bito tylko incydentalnie, wykorzystując rafinowane srebro ze ściąganych monet polskich. W lutym następnego roku pozbawiono kursu kasowego miedziane monety okresu autonomii (1 i 3 grosze polskie) oraz okresu po powstaniu listopadowym (1 i 3 grosze).
Kryzys pieniężny powstały w wyniku wojny krymskiej (1853–1856) był początkiem końca polskiej odrębności monetarnej. Od końca lat pięćdziesiątych głód srebra i drobnych monet pogłębiał się, a po Inflantach Królestwo Kongresowe stosunkowo najwcześniej odczuło jego skutki. Brakujący w obiegu bilon w stosunku do banknotów wzrósł w kursie o 3%, toteż mennica w latach 1854–1855 znacznie wzmogła produkcję, zwłaszcza monet zdawkowych. W 1857 roku władze rosyjskie zakazały bicia monet ze srebra w mennicy w Warszawie. Zakaz ten jednak nie dotyczył monet bitych w bilonie.
Klęska powstania styczniowego była bezpośrednią przyczyną likwidacji resztek odrębności Królestwa Kongresowego. W 1866 roku wcielono skarb polski do rosyjskiego. Będąca własnością skarbową mennica w Warszawie do 1864 roku wypuszczała rosyjską miedź, a do 1865 roku polskie antydatowane dziesięciogroszówki. Zakład został ostatecznie zlikwidowany z dniem 1 stycznia 1868. W roku 1869 cały sprzęt włącznie z maszynami przewieziono do Petersburga.
Ostatnie monety Królestwa Kongresowego, pięcio- i dziesięciogroszówki bite w bilonie, straciły moc obiegową 1 stycznia 1891 roku.
Reliktem wchłonięcia złotego polskiego przez rosyjski system monetarny pozostała jednak moneta piętnastokopiejkowa, wybijana w Rosji do najnowszych czasów.
Monety dwunominałowe okresu 1842–1850.
Monety, zwane czasami rosyjsko-polskimi, w wersji obiegowej bito tylko w dwóch nominałach:
Monety były identyczne z rosyjskimi dwudziesto- i dwudziestopięciokopiejkówkami, z tą jednak różnicą, że na ich rewersie obok nominału w kopiejkach występował również nominał w groszach.
Liczba monet wprowadzonych do obiegu.
W latach 1842–1850 wybito łącznie sztuk obydwu nominałów. Liczba monet wprowadzonych do obiegu przez mennicę w Warszawie w poszczególnych latach przedstawiona jest w tabeli:
gdzie:
Podane w tabeli liczby tylko w niektórych przypadkach można utożsamiać z nakładami poszczególnych roczników. Mennica w swoich sprawozdaniach podawała jedynie liczbę egzemplarzy konkretnego nominału wypuszczonych w danym roku do obiegu, ale częstą wówczas praktyką było wprowadzanie części nakładu monet bitych w latach poprzedzających.
Monety rosyjskie z mennicy w Warszawie (1842–1864).
Monety rosyjskie bito w mennicy w Warszawie od 1842 r. Jedynym elementem różniącym je od innych monet Imperium był znak mennicy – litery M.W. lub w cyrylicy B.M. (od Варшавская Монета). Monety te nazywane są czasami rosyjsko-warszawskimi.
Liczba monet wprowadzonych do obiegu.
W latach 1842–1864 w mennicy w Warszawie wybito łącznie sztuk monet rosyjskich. Liczba egzemplarzy wprowadzonych do obiegu przez mennicę w poszczególnych latach przedstawiona jest w tabeli:
gdzie:
Kopiejka z 1864 r. była ostatnią monetą bitą w Warszawie w XIX w. z właściwą datą umieszczoną na rewersie.
Podane w tabeli liczby tylko w niektórych przypadkach można utożsamiać z nakładami poszczególnych roczników. Mennica w swoich sprawozdaniach podawała jedynie liczbę egzemplarzy konkretnego nominału wypuszczonych w danym roku do obiegu, ale częstą wówczas praktyką było wprowadzanie części nakładu monet bitych w latach poprzedzających.

</doc>
<doc id="2098834" url="https://pl.wikipedia.org/wiki?curid=2098834" title="Kia Sephia">
Kia Sephia

Kia Sephia – samochód osobowy klasy kompaktowej produkowany pod południowokoreańską marką Kia w latach 1994 – 2000. 
Pierwsza generacja.
Kia Sephia I została zaprezentowana po raz pierwszy w 1992 roku.
Model Sephia zadebiutował jako pierwszy model Kii z samodzielnym projektem nadwozia i unikalnie stylizowaną kabiną pasażerską, jedynie pod kątem technicznym korzystając z technologii japońskiej Mazdy. Płyta podłogowa w pierwszej generacji pojazdu była dzielona z bliźniaczymi modelami Mazda Familia i Ford Laser.
Pod kątem stylistycznym Kia wyróżniała się opływowymi proporcjami nadwozia z aerodynamicznie ukształtowanym, szpiczastym przodem, a także dominującym motywem podłużnych, wąskich pasów zarówno w reflektorach, jak i lampach tylnych. 
Lifting.
W listopadzie 1994 roku Kia Sephia pierwszej generacji przeszła obszerną restylizację, która przyniosła zmiany głównie w stylizacji nadwozia. Pas przedni zyskał większe, bardziej kanciaste reflektory, a także nowy i obszerniejszy wzór atrapy chłodnicy. Zmienił się także wzór lamp tylnych, które otrzymały nowe wkłady z odblaskowym pasem łączącym je w centralnym punkcie.
Razem z restylizacją Kia zdecydowała się też poszerzyć ofertę nadwoziową Sephii I o nowy wariant. Do podstawowego 4-drzwiowego sedana dołączył także 5-drzwiowy liftback.
Sprzedaż.
Kia Sephia pierwszej generacji była kolejnym, po niewielkim Pride, samochodem południowokoreańskiego producenta sprzedawanym na rynkach globalnych. Sprzedaż poza rodzimą Koreą Południową rozpoczynana była stopniowo. Najpierw, w 1993 roku, pojazd trafił do oferty w się z dwuletnim opóźnieniem, w 1994 roku. 
Inną nazwę, Kia Mentor, samochód przyjął w Wielkiej Brytanii, a także w Nowej Zelandii i Australii. W między 1995 a 1998 rokiem samochód produkowano także w Indonezji pod lokalną marką Timor pod różnymi nazwami w ramach linii modelowej Timor S5 Series jako ostatecznie nieudany projekt narodowego samochodu.
Druga generacja.
Kia Sephia II została zaprezentowana po raz pierwszy w 1997 roku.
Konstruując drugą generację Sephii, Kia zdecydowała się opracować bez współpracy z innymi producentami jako całkowicie samodzielną konstrukcję. Pod kątem stylistycznym samochód zyskał bardziej obłe i krągłe proporcje na czele z owalnymi reflektorami oraz podobnie ukształtowanymi lampami tylnymi, z kolei dzięki nowej płycie podłogowej kabina pasażerska stała się przestronniejsza i pojemniejsza.
W porównaniu do poprzednika samochód zyskał bogatsze wyposażenie, które w topowych wariantach obejmowało klimatyzację, centralny zamek, tempomat, dzieloną kanapę tylną czy radio ze zmieniarką CD. 
Tym razem tylko na wybranych rynkach gamę nadwoziową Sephii drugiej generacji tworzyła odmiana liftback. Z racji całkowicie odrębnej stylizacji nadwozia i kabiny pasażerskiej, m.in. w Europie i Korei Południowej pojazd oferowano pod inną nazwą jako Kia Shuma.
Lifting i zmiana nazwy.
W maju 2000 roku Kia Sephia drugiej generacji przeszła obszerną restylizację, która przyniosła inny wygląd przedniej części nadwozia z większą atrapą chłodnicy, a także odświeżony wygląd tylnych lamp i kształt bagażnika. 
W związku z liftingiem pojazd zyskał także nowe nazwy, które różniły się w zależności od rynku zbytu - w Korei Południowej, Ameryce Północnej i Ameryce Południowej nadano nazwę Kia Spectra, z kolei w Europie ujednolicono nazewnictwo z wariantem 5-drzwiowym poprzez zmianę na Kia Shuma Sedan.
Sprzedaż.
Podobnie jak poprzednik, samochód oferowano pod nazwą Kia Mentor w Wielkiej Brytanii, Nowej Zelandii oraz Australii. Pojazd zachował tę nazwę także po restylizacji, w przeciwieństwie do pozostałych rynków globalnych.

</doc>
<doc id="2098837" url="https://pl.wikipedia.org/wiki?curid=2098837" title="Kia Mentor">
Kia Mentor



</doc>
<doc id="2098838" url="https://pl.wikipedia.org/wiki?curid=2098838" title="Dicker Max">
Dicker Max

10.5 cm K18 auf Panzerselbstfahrlafette IVa (Dicker Max) – niemieckie prototypowe samobieżne działo przeciwpancerne zbudowane na podwoziu czołgu PzKpfw IV Ausf. E, uzbrojone w działo 10,5 cm K 18 L/52.
We wrześniu 1939 wyższe dowództwo Wehrmachtu zleciło firmie Krupp zaprojektowanie ciężkiego niszczyciela czołgów uzbrojonego w działo kalibru 105 mm lub 128 mm, który byłby w stanie zwalczać wrogie ciężko opancerzone pojazdy lub umocnienia. Pierwszy prototyp został przedstawiony Hitlerowi 31 marca 1941, po czym nakazał on dalsze rozwijanie projektu ciężkiego niszczyciela oraz rozkazał rozpoczęcie produkcji seryjnej Selbstfahrlafette 10.5 cm na wiosnę 1942. Plan ten został jednak szybko zaniechany na korzyść innych pojazdów.
Selbstfahrlafette 10.5 cm był uzbrojony w działo firmy Krupp 105 mm K 18 L/52 z ograniczonym obrotem w osi poziomej do 8° zamontowane w otwartej nadbudówce o opancerzeniu od 10 mm do 50 mm, na podwoziu czołgu PzKpfw IV Ausf A. Działo zostało rozwinięte przez firmy Krupp i Rheinmetall z działa polowego 105 mm sK 18 L/52, poprzez dodanie do niego hamulca wylotowego. Mogło ono przebić pancerz o grubości 111 mm i nachyleniu 30° z odległości 2000 m. Pojazd był również wyposażony w karabin maszynowy MG34 przewożony wewnątrz pojazdu, a napędzany był silnikiem Maybach HL 120 TRM.
Na początku oba wyprodukowane prototypy zostały przydzielone do Panzerjager Abteilung 521, wraz z którym miały wspierać atak na Gibraltar. Z rozpoczęciem operacji Barbarossa zostały wcielone w skład 3. Dywizji Pancernej, gdzie były testowane przez wojsko w trakcie działań bojowych.
Jeden egzemplarz został utracony w wyniku wybuchu amunicji na skutek pożaru, natomiast drugi w październiku 1941 został wycofany do fabryki producenta. Po dokonanych naprawach pojazd wrócił na front z powrotem do Panzerjager Abteilung 521, gdzie brał udział w operacji Fall Blau, biorąc udział w walkach na obrzeżach Stalingradu, gdzie pojazd został porzucony, a jego dalszy los jest nieznany.
Pojazdy te okazały się bardzo skuteczną bronią w starciach z radzieckimi ciężkimi czołgami typu KW.

</doc>
<doc id="2098842" url="https://pl.wikipedia.org/wiki?curid=2098842" title="The ArchAndroid">
The ArchAndroid

The ArchAndroid (pełny tytuł: The ArchAndroid: Suites II and III) – pierwszy album studyjny amerykańskiej piosenkarki Janelle Monáe, wydany 18 maja 2010 przez Wondaland Arts Society and Bad Boy Records. Album jest drugą i trzecią częścią opowieści o kobiecie-androidzie, zapoczątkowaną wydanym w 2007 roku pierwszym minialbumem "Metropolis". Produkcja albumu miała miejsce w Wondaland Studios w Atlancie, kompozycje zostały porównane do twórczości takich artystów jak David Bowie, Michael Jackson, Outkast i Prince. "The ArchAndroid" debiutował na 17 miejscu listy Billboard 200, sprzedając 21 tys. egzemplarzy w pierwszym tygodniu.

</doc>
<doc id="2098845" url="https://pl.wikipedia.org/wiki?curid=2098845" title="François Hennebique">
François Hennebique

François Hennebique (ur. 26 kwietnia 1842, zm. 7 marca 1921) – francuski inżynier i budowniczy samouk, opatentował swój pionierski system konstrukcji żelbetowej w 1892 roku, łącząc ze sobą struktury kolumnowe oraz promieniste w jeden pojedynczy element monolityczny. System ten był jednym z pierwszych nowoczesnych systemów konstrukcyjnych.
Hennebique pracował najpierw jako kamieniarz, następnie został budowniczym specjalizującym się w szczególności w odnawianiu starych kościołów. System nazwany béton armé ("żelbet") został zastosowany po raz pierwszy w projekcie domu w Belgii w 1879 roku.

</doc>
<doc id="2098846" url="https://pl.wikipedia.org/wiki?curid=2098846" title="Metropolis (album Janelle Monáe)">
Metropolis (album Janelle Monáe)

Metropolis (pełny tytuł: Metropolis Suite I: The Chase) - debiutancki minialbum amerykańskiej piosenkarki Janelle Monáe, wydany 24 sierpnia 2007 roku przez Bad Boy Records. Album jest częścią pierwszą (z siedmiu) historii o stworzonej w 2719 roku kobiety-androida, Cindi Mayweather. "Metropolis" został bardzo dobrze przyjęty przez krytyków.

</doc>
<doc id="2098855" url="https://pl.wikipedia.org/wiki?curid=2098855" title="Mixed Race">
Mixed Race

Mixed Race – dziewiąty album Tricky'ego, wydany 27 września 2010 roku przez wytwórnię Domino Recording Company.

</doc>
<doc id="2098859" url="https://pl.wikipedia.org/wiki?curid=2098859" title="Paradoks łucznika">
Paradoks łucznika

Paradoks łucznika – zjawisko związane z łucznictwem, polegające na tym, że strzała, aby trafić prosto w cel musi być skierowana lekko w lewo (w przypadku łucznika praworęcznego) w stosunku do celu. Paradoks ten został opisany w latach 30. XX wieku przez Roberta P. Elmera.
Strzała lecąc do celu po opuszczeniu łuku odgina się, a następnie wykonuje wahadłowe ruchy prawo-lewo, dzięki czemu jej tor lotu się stabilizuje. W pierwszej fazie, na skutek docisku do majdanu, strzała wygina się w lewo od pożądanego toru lotu. Po krótkim czasie odchyla się w prawo, a następnie znowu w przeciwnym kierunku harmonicznie wygaszając te drgania.
Zjawisko to jest niezmiernie istotne przy doborze sztywności strzał, niepoprawnie dobrana sztywność może spowodować odchylenie strzały w lewo lub w prawo od pożądanego toru lotu.

</doc>
<doc id="2098862" url="https://pl.wikipedia.org/wiki?curid=2098862" title="Operacja smoleńska">
Operacja smoleńska

Operacja smoleńska, znana także jako operacja „Suworow” – operacja strategiczna Armii Czerwonej w zachodniej części ZSRR między 7 sierpnia a 2 października 1943 roku na froncie wschodnim II wojny światowej. Operacja miała miejsce prawie jednocześnie z ofensywą na Dnieprze. Trwała dwa miesiące, a wojskami radzieckimi biorącymi w niej udział były Front Kaliniński, Zachodni i Briański. Celem było wyzwolenie rejonów Smoleńska i Briańska spod okupacji niemieckiej. Smoleńsk znajdował się pod okupacją niemiecką od czasu jego zajęcia przez Wehrmacht w 1941 roku.
Mimo imponującej obrony niemieckiej Armia Czerwona przełamała i wyzwoliła wiele miast, w tym z większych Smoleńsk i Rosławl, co zlikwidowało bezpośrednie zagrożenie dla Moskwy. Dzięki sukcesowi operacji radzieckie dowództwo mogło rozpocząć planowanie operacji wyzwolenia Białorusi. Oprócz swej własnej wagi militarnej operacja smoleńska była także ważna dla przebiegu bitwy o Dniepr. Szacuje się, że przy obronie Smoleńska zaangażowanych było ok. 55 niemieckich dywizji. Dywizje te mogły być bardzo istotne w powstrzymaniu Rosjan od sforsowania Dniepru na południu.
Tło operacji.
Po bitwie na Łuku Kurskim między lipcem a sierpniem 1943 roku Wehrmacht w praktyce stracił jakąkolwiek nadzieję na odwrócenie losów wojny na froncie wschodnim. Straty były dotkliwe i cała armia była dużo mniej skuteczna niż wcześniej – wielu z doświadczonych żołnierzy poległo podczas walk w ostatnich dwóch latach. Doprowadziło to do sytuacji, w której Wehrmacht był jedynie w stanie odpierać radzieckie ataki, sam nie będąc w stanie przeprowadzić akcji ofensywnych.
Po radzieckiej stronie Stalin był zdeterminowany, aby kontynuować wyzwalanie terenów okupowanych przez Niemców. Proces ten rozpoczął się pod koniec 1942 roku poprzez przeprowadzenie operacji „Uran” i wyzwolenie Stalingradu. Celem ofensywy na Dnieprze było wyzwolenie Ukrainy i przesunięcie linii frontu na południu znacznie dalej na zachód. Żeby dodatkowo osłabić niemieckie linie obronne przeprowadzono jednocześnie ofensywę przeciwko Smoleńskowi, tak aby ściągnąć niemieckie rezerwy na północ i tym samym osłabić pozycje niemieckie na południowej linii frontu. Obydwie operacje były częścią tego samego planu, który zakładał wyzwolenie jak największych połaci radzieckiego terytorium z rąk niemieckich.
Plany, przygotowania i siły obu stron.
Związek Radziecki.
Zainteresowanie dowództwa Armii Czerwonej kierunkiem południowym było uzasadnione potrzebą odzyskania rejonów przemysłowych i rolniczych. Po uzyskaniu zdecydowanej przewagi na tym odcinku frontu przyszła pora, aby oddalić zagrożenie dla rejonu Moskwy. Odległość frontu od stolicy wahała się w granicach 250–300 km, co dawało Luftwaffe możliwość atakowania zarówno samego miasta, jak i ośrodków przemysłowych wokół niego. Patrząc od drugiej strony – tędy prowadziła najkrótsza droga do Berlina. Po zwycięstwie pod Kurskiem Stalin miał przed sobą już tylko jeden cel – za wszelką cenę chciał być pierwszy w Berlinie. Jak ważna była dla niego ta operacja, świadczy fakt, że na początku sierpnia pojawił się na tym odcinku frontu. 
Ofensywa na odcinku zajmowanym przez fronty Kaliniński i Zachodni miała zaangażować wszystkie siły Grupy Armii „Środek” i uniemożliwić ich użycie w obronie Dniepru. Następnie zamierzano posunąć się możliwie jak najdalej na tym odcinku. Operacja o ogólnym kryptonimie „Suworow” była planowana od końca czerwca. Główne uderzenie miał wykonać Front Zachodni dowodzony przez gen. Wasilija Sokołowskiego w rejonie Jelni i Spas-Diemieńska w kierunku na Rosławl z wyjściem na tyły wojsk stojących naprzeciw Frontu Briańskiego dowodzonego przez gen. Markiana Popowa. Prawe skrzydło tego frontu i lewe Frontu Kalinińskiego dowodzonego przez gen. Andrieja Jeriomienkę miały nacierać na rejon Jarcewa i Dorogobuża, a następnie na Smoleńsk. Ten wariant planu nosił kryptonim „Suworow I”. Na wypadek przerwania niemieckiej obrony przez wojska Frontu Briańskiego przygotowano drugi wariant, o kryptonimie „Suworow II”. Przewidywał on skierowanie głównych sił Frontu Zachodniego na Smoleńsk oraz natarcie lewego skrzydła Frontu Kalinińskiego na Duchowszczynę, a później także na Smoleńsk. Atak zamierzano przeprowadzić aż w pięciu miejscach, w tym czterech w pasie Frontu Zachodniego. Miało to zdezorientować przeciwnika i uniemożliwić manewr rezerwami. Trzeba przypomnieć, że w tym czasie dopiero planowano wyzwolenie Orła i szykowano ofensywę na południu, co zmniejszało szansę na poważniejsze wzmocnienie obu frontów. 
Jednak przed planowaną ofensywą Front Zachodni wzmocniono 21. i 68. Armią, 5. Korpusem Zmechanizowanym, 3. i 6. Gwardyjskim Korpusem Kawalerii oraz przydzielono do niego po korpusie lotnictwa bombowego, myśliwskiego i szturmowego. Obydwa fronty otrzymywały liczne kompanie saperów, a większość ich wojsk zgrupowano na głównych kierunkach, co spowodowało, że jedna dywizja strzelecka nacierała w pasie szerokości 2-2,5 km. W pasie Frontu Zachodniego koncentracja artylerii dochodziła do 165 luf na kilometr, a pasie Frontu Kalinińskiego – do 130 luf. Teoretycznie fronty miały potrzebny zapas amunicji, w praktyce okazał się on niewystarczający. Od początku operacji brakowało paliw. W momencie rozpoczęcia ofensywy siły obu frontów liczyły 1 mln 253 tys. żołnierzy, 20 640 dział i moździerzy, 1436 czołgów i dział samobieżnych oraz 1100 samolotów.
III Rzesza.
Front na którym miały nacierać wojska radzieckie ustabilizował się na przestrzeni pięciu miesięcy (w niektórych miejscach nie zmieniał się do 18 miesięcy) poprzedzających ofensywę Armii Czerwonej. Dzięki temu niemieccy żołnierze mieli bardzo dużo czasu na zbudowanie skutecznych linii obronnych liczących od 5 do 6 pasów obrony o łącznej głębokości od 100 do 130 km. 
Wzdłuż linii frontu Niemcy zbudowali dwie linie umocnień wspomagane przez pola minowe i zapory inżynieryjne. Zostały one wybudowane na terenie pokrytym lasami i licznymi bagnami, co powodowało poważne trudności dla Armii Czerwonej w użyciu wojsk pancernych. Na terenie, który był w miarę płaski i nie zalesiony zbudowano zapory przeciwpancerne. Wybudowano także liczne stałe umocnienia. Średnio na 1 km zbudowano 6 betonowych schronów uzbrojonych w karabiny maszynowe. Ufortyfikowano brzegi Dniepru, Desny i Soża. Oprócz tego wzmocniono i przekształcono w twierdze najważniejsze miasta takie jak Jelnia, Duchowszczyna i Spas-Diemieńsk, a wsie i osady przekształcono w punkty oporu.
Grupa Armii „Środek”, będąca przeciwnikiem frontów Kalinińskiego, Zachodniego, Briańskiego, Centralnego i Woroneskiego, składała się na początku sierpnia z 89 dywizji. Z tego 44, w tym pancerna i zmotoryzowana, były rozlokowane na odcinku zajmowanym przez pierwsze dwa z tych frontów. Liczyły one 850 tys. żołnierzy wyposażonych w ok. 8800 dział i moździerzy oraz 500 czołgów i dział samobieżnych. Wsparcie z powietrza zapewniała 6. Flota Powietrzna Luftwaffe, licząca 700 samolotów.
Przebieg operacji.
Działania Frontu Zachodniego i Kalinińskiego.
Koncentracja wojsk radzieckich została rozpoznana przez niemiecki wywiad i kiedy 7 sierpnia ruszył Front Zachodni, przeciwnik był przygotowany na uderzenie. Grupa uderzeniowa frontu, składająca się z 10. Gwardyjskiej Armii oraz 5. i 33. Armii, zaatakowała z rejonu na wschód od Spas-Diemieńska. Mimo silnego wsparcia lotnictwa i artylerii przełamanie obrony przychodziło z trudem i do wieczora grupa przesunęła się zaledwie o 4 km. Kiedy Niemcy sprowadzili na front dwie dywizje ściągnięte z rejonu Orła, dowództwo frontu zdecydowało się na użycie 68. Armii. Jednak nawet to nie pomogło i tempo natarcia wynosiło 2,5-3 km dziennie. Dopiero po czterech dniach 10. Armia przerwała główną linię obrony w rejonie Kirowa. By mogła kontynuować działania przydzielono jej 5. Korpus Zmechanizowany, ale niemiecka obrona była zbyt silna i nie zdołano przerwać linii kolejowej Jelnia – Spas-Diemieńsk. Jednak ogólnie nacisk Rosjan był tak silny, że 12 sierpnia oddziałom niemieckim pod Spas-Diemieńskim zaczęło zagrażać okrążenie. Tego samego dnia Front Centralny wyzwolił Dmitrowsk Orłowski, a Front Briański doszedł do Karaczewa. Zmusiło to oddziały niemieckie do opuszczenia zagrożonego rejonu. Następnego dnia po pokonaniu oddziałów osłonowych Armia Czerwona wyzwoliła Spas-Diemieńsk. 
Front Kaliniński działania rozpoczął 13 sierpnia. W kierunku Duchowszczyny nacierała 39. Armia. Niemcy nie dosyć, że umiejętnie się bronili, to jeszcze pierwszego dnia zdołali przeprowadzić 24 kontrataki wsparte przez czołgi i lotnictwo. Z braku wystarczającej liczby czołgów i dział samobieżnych do wsparcia piechoty natarcie 39. Armii posuwało się bardzo wolno i po pięciu dniach front przesunął się zaledwie o 6-7 km.
Kiedy Front Kaliniński prawie stał w miejscu, Front Zachodni 16 sierpnia otrzymał nowe zadania. Do 25-26 sierpnia miał dojść do rzeki Desna i uchwycić przyczółki na jej drugim brzegu, a po podejściu oddziałów piechoty sforsować rzekę i nacierać w kierunku Rosławla i Mohylewa. Prawe skrzydło frontu miało dojść do linii Jarcewo – Jelnia i współdziałając z lewym skrzydłem Frontu Kalinińskiego, nacierać na Smoleńsk i Orszę. Plany te były bardzo optymistyczne i nie uwzględniały rezerw, które Niemcy zdołali sprowadzić na front do 18 sierpnia. Przeciwko Frontowi Zachodniemu wystawili 11 nowych dywizji, a przeciwko Frontowi Kalinińskiemu – 2 dywizje. Chociaż w ciągu 14 dni Front Zachodni zdołał się posunąć o 35-40 km, to trudno uznać to za sukces. Ofensywa utknęła i walki zaczęły przybierać charakter pozycyjny. Ponieważ w tym czasie Front Briański z powodzeniem posuwał się w kierunku miasta, od którego wziął nazwę, pozostał do realizacji tylko wariant „Suworow II”.
Front Zachodni wznowił swoje działania ofensywne 28 sierpnia. Już pierwszego dnia przy silnym wsparciu artylerii i lotnictwa niemiecka obrona została przerwana na długości 25 km i szerokości 6-8 km. W powstałą wyrwę wprowadzono 5. Korpus Zmechanizowany, który natychmiast podjął działania w głębi obrony. Następnego dnia wyłom w obronie miał 30 km głębokości i 12-15 km szerokości. Teraz skierowano na ten odcinek 6. Gwardyjski Korpus Kawalerii. 30 sierpnia udział w akcji wziął kolejny korpus, tym razem 2. Gwardyjski Korpus Pancerny. W ciągu dnia wszedł on na 20 km w głąb obrony. Głównym celem w tych dniach była Jelnia, miasto będące dużym węzłem kolejowym, które od wschodu broniło dostępu do Smoleńska. Mimo ufortyfikowania okolic i licznych kontrataków z udziałem kilkudziesięciu czołgów Rosjanie parli na przód. Wojska 10. Gwardyjskiej Armii oraz 21. i 33. Armii wspólnie z 2. Gwardyjskim Korpusem Pancernym jeszcze 30 sierpnia wyzwoliły tę miejscowość. Niemiecka obrona zaczęła się załamywać i Front Zachodni mógł teraz atakować na całej szerokości (150 km).
W tym samym czasie wojska Frontu Centralnego przerwały obronę w rejonie Siewska i wchodząc na tereny północnej Ukrainy, wbiły klin na styku Grupy Armii „Środek” i Grupy Armii „Południe”. Jednak Niemcy nie zamierzali się poddawać. Żeby uniknąć zagrożenia, które mogłoby czekać oddziały broniące Smoleńska i 9. Armię walczącą pod Briańskiem, na zachód od Jelni zaczęli koncentrować dywizję piechoty i brygadę SS z zamiarem utworzenia nowej linii obrony. W pewnym stopniu udało im się to i natarcie zostało zatrzymane.
Działania ofensywne wznowiono 15 września. Już pierwszej doby uderzenie w kierunku Jarcewa przerwało obronę i 31. Armia Frontu Zachodniego jeszcze tego samego dnia sforsowała rzekę Wop, a następnie wyzwoliła miasto. Także na Froncie Kalinińskim 39. i 43. Armia pokonały pierwszą linię obrony i weszły w jej głąb. Duchowszczyna, kolejne miasto na drodze do Smoleńska, została wyzwolona przez 39. Armię 19 września. Jednocześnie lewe skrzydło Frontu Zachodniego odnosiło sukcesy. 10. Armia tego frontu uniemożliwiła Niemcom zorganizowanie obrony na rzece Desna i w wielu punktach ją sforsowała. W ciągu zaledwie pięciu dni Front Zachodni zdołał przemieścić się o 40 km, a w drugiej połowie września linia frontu w pasie szerokości 250 km została przesunięta na zachód o 120-130 km.
Odniesione sukcesy spowodowały, że Stawka nakazała kontynuowanie działań. Front Zachodni miał wyzwolić Smoleńsk w terminie 26-27 września i do 10-12 października wyzwolić rejon Orszy i Mohylewa. Frontowi Kalinińskiemu przydzielono zadanie wyzwolenia Witebska do 9-10 października. 
Dzięki znacznej przewadze Front Zachodni miał nacierać na Smoleńsk całą swoją długością. Już 23 września jego wojska przecięły linię kolejową i drogi na trasie Smoleńsk – Rosławl i następnego dnia doszły do rzeki Soż, zamykając pierścień okrążenia od południa. Jednocześnie od północy zbliżały się wojska Frontu Kalinińskiego. Smoleńsk został wyzwolony rano 25 września. Tego samego dnia oddziały 10. i 49. Armii Frontu Zachodniego wyzwoliły Rosławl i posunęły się w kierunku Mohylewa. Do 2 października fronty Zachodni i Kaliniński na odcinku długości 400 km przesunęły linię frontu o 200-225 km na zachód i weszły na terytorium Białorusi. Nie zdołano jednak wyzwolić Orszy, Witebska i Mohylewa. 
W tych miesiącach aktywne działania podejmowały także fronty: Leningradzki, Wołchowski i Północno-Zachodni. Ich operacje angażowały liczące 60 dywizji siły Grupy Armii „Północ”, uniemożliwiając wykorzystanie ich na innych odcinkach.
Działania Frontu Briańskiego.
Konkretne zadanie do wypełnienia Front Briański otrzymał 16 sierpnia. Miał on nacierać w kierunku Briańska i, po wyzwoleniu go, kontynuować natarcie w zakolu Desny, aż do wyzwolenia Homla. Jednak front, wyczerpany bitwą na Łuku Kurskim, nie posiadał ani wystarczającej liczby ludzi, ani amunicji i zaopatrzenia. Oprócz tego, teren działań był zalesiony i pocięty licznymi rzekami. Chociaż w drugiej połowie sierpnia front rozpoczął działania ofensywne, to już 26 sierpnia było wiadomo, że nie może zrealizować zadania. Postanowiono, że będzie nacierało tylko prawe skrzydło. Jednocześnie w rejon Kirowa przeniesiono 50. Armię i 2. Gwardyjski Korpus Kawalerii z Frontu Zachodniego. 
Natarcie wznowiono 7 września i 50. Armia przerwała niemiecką obronę, a w wyłom wprowadzono korpus kawaleryjski. Po czterech dniach kawalerzyści sforsowali Desnę i uchwycili przyczółek pod Żukowką. Następnie przecięli linię kolejową Briańsk – Smoleńsk i wyszli na tyły przeciwnika. Ponieważ niemieckiej 9. Armii zaczęło zagrażać okrążenie, niemieckie dowództwo postanowiło wycofać ją za Desnę. Odchodzące oddziały były nękane na ziemi przez partyzantów, a z powietrza przez radzieckie lotnictwo. Samego Briańska nie ewakuowano. Jako ważny węzeł komunikacyjny kontrolował on połączenia między północną i południową częścią Grupy Armii „Środek” a zapleczem frontu.
Do wyzwolenia miasta niezbędne było sforsowanie rzeki Desna. 11. Gwardyjska Armia przekroczyła rzekę na południe od miasta, a 11. Armia – w jego rejonie. Ich działania wspierała utworzona na brzegu i strzelająca na wprost artyleria, a także lotnictwo. Po wyzwoleniu okolicy Briańska 11. Armia 17 września wyzwoliła samo miasto, a przy okazji Bieżycę. W walkach wokół Briańska brały także udział oddziały 3. i 50. Armii. Po jego upadku dalsza obrona na linii Desny stała się niemożliwa i Niemcy podjęli decyzję o wycofaniu się na linie rzek Soż i Pronia, gdzie utworzono pozycję obronną „Pantera”. Tymczasem radzieckie dowództwo zamierzało pokrzyżować plany wroga i rozkazało wojskom Frontu Briańskiego osiągnąć rubież rzeki Soż w dniach 2-3 października i wyzwolić rejon Żłobina do 10-12 października. 
Wycofującego się przeciwnika miała nękać grupa specjalna złożona z oddziałów pancernych i zmechanizowanych. Wchodzące w jej skład oddziały 1. Korpusu Pancernego (należącego do 11. Gwardyjskiej Armii) 25 września wyzwoliły Nowozybkow, a następnie doszły do wsi Wietka położonej nad Sożem. Jednak w tym momencie wyczerpały się możliwości grupy i nie zdołała ona sforsować rzeki. Na prawym skrzydle frontu 26 września wyzwolony został Chocimsk, a do 2 października wojska frontu osiągnęły linię rzeki Soż i Pronia i weszły na terytorium Białorusi.
Rezultat.
Operacja zakończyła się ostatecznie całkowitą klęską wojsk niemieckich. Rosjanie napotkali jednak na twardy opór na początku ofensywy, co skutkowało ciężkimi stratami w szeregach Armii Czerwonej – głównie przyczyniły się do tego rowy przeciwczołgowe i użycie ciężkiej artylerii. Kiedy Rosjanie zdecydowali się jednak okrążyć miasto i zaatakować wschodnie rubieże Smoleńska, niemieckie siły zaczęły powoli, ale nieubłaganie, wycofywać się. I choć Niemcy ściągnęli dodatkowe posiłki z rejonu Dniepru to Rosjanom, po zaciekłych walkach, udało się przełamać niemieckie linie. Niemcy, stojąc w obliczu całkowitego okrążenia, wycofali się. Starano się jednak korzystać z tzw. „tylnych straż”, gdzie za pomocą strzelców wyborowych spowalniano radziecką ofensywę. Operacja smoleńska była bezapelacyjnym zwycięstwem Rosjan. Była ona ważna z wielu powodów. 
Po pierwsze, niemieckich żołnierzy definitywnie odrzucono od traktów prowadzących bezpośrednio w kierunku Moskwy. Ta strategiczna groźba, która była największym zmartwieniem Stawki od 1941 roku, w końcu przestała istnieć. Po drugie, pierścienie obrony, na które Wehrmacht bardzo liczył, załamały się. Istniało jeszcze kilka z nich, ale było rzeczą oczywistą, że nie utrzymają się. Po trzecie, ofensywa, jak wspomniano powyżej, wiązała siły od 40 do 55 niemieckich dywizji, które nie mogły być wysłane w celu wzmocnienia obrony na Dnieprze. I w końcu, ofensywa przyczyniła się do rozdzielenia sił niemieckich na dwie odrębne części – północną i południową – uniemożliwiając Wehrmachtowi przemieszczanie wojsk i zaopatrzenia.
Po raz pierwszy też Armia Czerwona wyzwoliła tereny okupowane przez ponad dwa lata przez siły niemieckie. Dokonano w związku z tym odkryć przerażających zbrodni wojennych dokonanych przez SS, Einsatzgruppen oraz sam Wehrmacht. Na zdobytym terenie Niemcy stosowali metodę spalonej ziemi. Prawie cały przemysł oraz olbrzymia cześć gruntów rolnych została niemal całkowicie zniszczona.
Po operacji smoleńskiej front ustabilizował się do lata 1944 roku. Jedynie w styczniu 1944 roku front przesunął się na północy, co doprowadziło do zakończenia oblężenia Leningradu, które trwało przez 900 dni. W końcu, w czerwcu 1944 roku, rozpoczęto operację „Bagration”, która doprowadziła do wyzwolenia wszystkich terenów ZSRR spod okupacji niemieckiej i przeniesienia walk na teren Polski oraz Niemiec.

</doc>
<doc id="2098863" url="https://pl.wikipedia.org/wiki?curid=2098863" title="SMS PZKosz Łomianki">
SMS PZKosz Łomianki

SMS PZKosz Łomianki – polski żeński klub koszykarski z siedzibą w Łomiankach, działający pod szyldem Szkoły Mistrzostwa Sportowego. Szkoła została założona w 1997 roku i jej pierwszą siedzibą była Akademia Wychowania Fizycznego w Warszawie. W 2004 roku SMS przeniósł się ze stolicy do Łomianek. Obecnie Niepubliczne Liceum Ogólnokształcące Nr 71 Szkoła Mistrzostwa Sportowego Polskiego Związku Koszykówki mieści się i korzysta z obiektów Centrum Dydaktyczno-Sportowego w Łomiankach. Jest żeńską szkołą o uprawnieniach szkoły publicznej.
Drużyna SMS występowała w Polskiej Ligi Koszykówki Kobiet w latach 2000-2003 i 2006-2008.
Do jej najsłynniejszych absolwentek należą: Agnieszka Bibrzycka, Izabela Piekarska, Katarzyna Krężel, Aleksandra Chomać, Magdalena Leciejewska, Paulina Pawlak, Marta Dydek, Elżbieta Mowlik, Magdalena Skorek, Joanna Czarnecka, Marta Urbaniak, Anna Pietrzak, Patrycja Gulak-Lipka, Marta Jujka, Olivia Tomiałowicz.

</doc>
<doc id="2098866" url="https://pl.wikipedia.org/wiki?curid=2098866" title="Antônio Lima dos Santos">
Antônio Lima dos Santos

Lima, właśc. Antônio Lima dos Santos (ur. 18 stycznia 1942 w São Sebastião do Paraíso) – piłkarz brazylijski grający na pozycji ofensywnego pomocnika.
Kariera klubowa.
Lima karierę piłkarską rozpoczął w 1958 roku w klubie Juventus São Paulo. W 1961 przeszedł do Santos FC, w którym grał do 1971 roku. Z Santosem czterokrotnie zdobył mistrzostwo São Paulo - Campeonato Paulista w 1961, 1962, 1964, 1965, 1967, 1968, pięciokrotnie Taça Brasil w 1961, 1962, 1963, 1964, 1965, Torneio Rio - São Paulo w 1963, 1964 i 1966, Copa Libertadores 1962 i 1963 oraz Puchar Interkontynentalny w tych samych latach. W barwach Santosu 26 września 1971 w zremisowanym 1-1 meczu z SC Internacional Lima zadebiutował w nowo utworzonej lidze brazylijskiej.
W latach 1971–1974 występował w Meksyku w Jalisco Guadalajara. W 1974 roku występował we Fluminense FC. W barwach "Flu" 18 lipca 1974 w wygranym 3-1 meczu z Portuguesą São Paulo po raz ostatni wystąpił w lidze. Ogółem w lidze brazylijskiej wystąpił w 10 meczach. W 1975 roku występował krótko w USA w Tampa Bay Rowdies. Karierę zakończył w Portuguesie Santista w 1978 roku.
Kariera reprezentacyjna.
2 maja 1963 w Amsterdamie Lima zadebiutował w reprezentacji Brazylii, w przegranym 0-1 meczu przeciwko reprezentacji Holandii. W 1966 Lima pojechał z reprezentacją Brazylii do Anglii na Mistrzostwa Świata i zagrał we wszystkich meczach grupowych przeciwko Bułgarią, Węgrami i Portugalią, który był jego ostatnim meczem w reprezentacji. Ogółem w reprezentacji rozegrał 14 meczów i strzelił 5 bramek.

</doc>
<doc id="2098869" url="https://pl.wikipedia.org/wiki?curid=2098869" title="Raúl Nava">
Raúl Nava

Raúl Nava López (ur. 17 września 1990 w mieście Meksyk) – meksykański piłkarz występujący na pozycji napastnika, obecnie zawodnik Mineros.
Kariera klubowa.
Nava jest wychowankiem klubu Deportivo Toluca, do którego seniorskiego zespołu został włączony jako osiemnastolatek przez szkoleniowca José Manuela de la Torre, po kilku miesiącach występów w drugoligowych rezerwach – Atlético Mexiquense. W meksykańskiej Primera División zadebiutował 4 października 2008 w zremisowanym 1:1 spotkaniu z Cruz Azul, natomiast premierowego gola strzelił 30 listopada tego samego roku w wygranej 2:0 konfrontacji z Tecos UAG. Już w swoim debiutanckim, jesiennym sezonie Apertura 2008 zdobył z Tolucą tytuł mistrza Meksyku, lecz pełnił wyłącznie rolę rezerwowego zawodnika. Regularniej na ligowych boiskach, choć wciąż wyłącznie po wejściach z ławki, zaczął się pojawiać dopiero rok później, kiedy to został również wybrany w oficjalnym plebiscycie Meksykańskiego Związku Piłki Nożnej odkryciem sezonu Apertura 2009. W wiosennym sezonie Bicentenario 2010 znów wywalczył z ekipą prowadzoną przez De la Torre mistrzostwo Meksyku, lecz nie potrafił sobie wywalczyć miejsca w pierwszym składzie, wobec konkurencji ze strony Héctora Mancilli.
Latem 2012 Nava został wypożyczony do zespołu Club Tijuana, gdzie już w pierwszym sezonie – Apertura 2012 – osiągnął pierwsze w historii klubu, zaś trzecie w swojej karierze mistrzostwo Meksyku. W barwach Tijuany spędził rok, lecz pozostawał wyłącznie głębokim rezerwowym dla Duviera Riascosa i Alfredo Moreno. Po powrocie do Toluki jego sytuacja nie zmieniła się – wciąż pełnił głównie rolę rezerwowego, jednak jednocześnie zanotował bardzo udany występ w Lidze Mistrzów CONCACAF; w 2014 roku dotarł ze swoją ekipą do finału tych najbardziej prestiżowych rozgrywek północnoamerykańskiego kontynentu, zostając ich królem strzelców z siedmioma bramkami na koncie. W lipcu 2015 udał się na wypożyczenie do drugoligowego Mineros de Zacatecas.
Kariera reprezentacyjna.
W 2007 roku Nava został powołany przez szkoleniowca Jesúsa Ramíreza do reprezentacji Meksyku U-17 na Mistrzostwa Ameryki Północnej U-17. Na honduraskich boiskach wystąpił w dwóch z trzech możliwych spotkań (w obydwóch w wyjściowym składzie), nie wpisując się na listę strzelców, zaś jego kadra spisała się znacznie poniżej oczekiwań – z kompletem remisów zajęła trzecie miejsce w grupie, nie kwalifikując się na rozgrywane kilka miesięcy później Mistrzostwa Świata U-17 w Korei Płd.

</doc>
<doc id="2098870" url="https://pl.wikipedia.org/wiki?curid=2098870" title="José Maria Fidélis dos Santos">
José Maria Fidélis dos Santos

Fidélis, właśc. José Maria Fidélis dos Santos (ur. 13 marca 1944 w São José dos Campos, zm. 28 listopada 2012 tamże) – brazylijski piłkarz grający na pozycji środkowego obrońcy.
Kariera klubowa.
Fidélis karierę piłkarską rozpoczął w 1962 roku w klubie Bangu AC. W 1966 roku zdobył mistrzostwo stanu Rio de Janeiro - Campeonato Carioca. W 1969 przeszedł do CR Vasco da Gama, w którym grał do 1974 roku. Z Vasco da Gama zdobył mistrzostwo stanu Rio de Janeiro w 1970 oraz mistrzostwo Brazylii 1974. 12 sierpnia 1971 w przegranym 0-1 meczu z Santa Cruz Recife Fidélis zadebiutował w lidze brazylijskiej.
W 1975 roku występował w Américe Rio de Janeiro a 1976–1977 w ABC Natal. Z ABC zdobył mistrzostwo Rio Grande do Norte – Campeonato Potiguar w 1976 roku. W barwach ABC 14 grudnia 1977 w przegranym 0-3 meczu z Grêmio Maringá Fidélis po raz ostatni wystąpił w lidze . W lidze brazylijskiej rozegrał 96 mecze. Karierę zakończył w São José Porto Alegre w 1981 roku.
Kariera reprezentacyjna.
5 czerwca 1966 w Rio de Janeiro Fidélis zadebiutował w reprezentacji Brazylii, w wygranym 4-1 towarzyskim meczu przeciwko reprezentacji Polski. W tym samym roku Fidélis pojechał z reprezentacją Brazylii do Anglii na Mistrzostwa Świata i zagrał w meczu grupowym przeciwko Portugalii, który był jego ostatnim meczem w reprezentacji.

</doc>
<doc id="2098880" url="https://pl.wikipedia.org/wiki?curid=2098880" title="Yoshiaki Ashikaga">
Yoshiaki Ashikaga

 – 32. siogun w dziejach Japonii, 15. siogun siogunatu Ashikaga.
Sprawował nominalną władzę w latach 1568-1573 (okres Muromachi). Syn 12. sioguna Yoshiharu Ashikagi i brat 13. sioguna Yoshiteru Ashikagi.
Nominalne rządy (1568-1573).
Brak skutecznej władzy centralnej w stolicy Japonii po śmierci Yoshihide umożliwił wojsku Nobunagi Ody wkroczenie do Kioto w 1568 r. i osadzenie na stanowisku sioguna Yoshiakiego Ashikagę. Zdarzenie to rozpoczęło okres zwany Azuchi-Momoyama.
Ważniejsze wydarzenia za nominalnego panowania Yoshiakiego:
Większość historyków uważa, że koniec siogunatu Ashikaga nastąpił w 1573 r., kiedy 27 sierpnia Nobunaga Oda wypędził Yoshiakiego z Kioto. Yoshiaki został mnichem buddyjskim i po zgoleniu głowy przybrał imię Sho-san, które zmienił później na Rei-o.
Pamiętać jednak trzeba, że z bezwartościowego tytułu Yoshiaki zrezygnował w 1588 r. Daje to niektórym historykom podstawy do twierdzenia, że siogunat Muromachi od wypędzenia z Kioto przetrwał jeszcze parę lat.

</doc>
<doc id="2098882" url="https://pl.wikipedia.org/wiki?curid=2098882" title="Manitoba Lotteries Women’s Curling Classic 2010">
Manitoba Lotteries Women’s Curling Classic 2010

Manitoba Lotteries Women’s Curling Classic 2010 – kobiecy turniej curlingowy zaliczany do Wielkiego Szlema rozegrany między 22 a 25 października 2010 w Winnipeg na lodowisku Fort Rouge Curling Club.
W rywalizacji brały udział 32 drużyny, w tym 1 europejska i 1 azjatycka. Łączna pula nagród wyniosła 60 000 dolarów kanadyjskich; zwycięska drużyna zainkasowała 15 000. Obrońcą tytułu mistrzyń turnieju z 2009 był zespół Kelly Scott, który dotarł do ćwierćfinałów.
Turniej wygrała drużyna Chelsea Carey, która po raz pierwszy zakwalifikowała się do fazy finałowej turnieju Wielkiego Szlema. W finale zespół ten pokonał 7:3 Cathy Overton-Clapham (wygrana 11 500 CAD). Na miejscach 3–4 uplasowały się drużyny Stefanie Lawton i Heather Nedohin, dostały po 6 000 CAD; zespoły z miejsc 5–8 (Jennifer Jones, Sherry Middaugh, Kelly Scott i Renée Sonnenberg) otrzymały po 4 000 CAD.

</doc>
<doc id="2098887" url="https://pl.wikipedia.org/wiki?curid=2098887" title="Zdziechowski">
Zdziechowski



</doc>
<doc id="2098890" url="https://pl.wikipedia.org/wiki?curid=2098890" title="Wyobraźnia socjologiczna">
Wyobraźnia socjologiczna

Wyobraźnia socjologiczna – w socjologii jedna z kompetencji niezbędnych do świadomego, pełnego uczestnictwa w społeczeństwie demokratycznym, polegająca na zdaniu sobie sprawy z tego, że człowiek jest istotą społeczną – żyje w otoczeniu innych ludzi, w świecie jaki zbudowali mu ludzie żyjący wcześniej i ma szansę budować społeczeństwo dla przyszłych pokoleń. Charles Wright Mills nazywa ją "najbardziej potrzebną cechą umysłu". Wyobraźnia socjologiczna wymaga przede wszystkim zdystansowania się do naszych codziennych rutynowych czynności i nowego spojrzenia na nie.
Jest to umiejętność postrzegania siebie samego wśród innych ludzi, swojego miejsca w szerszej społeczności, powiązań i relacji z innymi; świadomość własnej pozycji i roli w strukturze społecznej, świadomość własnego miejsca w procesie dziejowym. Jest to także umiejętność postrzegania samego siebie i swoich współczesnych jako twórców przyszłego społeczeństwa. Pozwala lepiej zorientować się, co dzieje się w społeczeństwie, lepiej to zrozumieć i lepiej odnaleźć własne miejsce i rolę. 
"Wyobraźnia socjologiczna umożliwia nam zrozumienie historii i biografii oraz zachodzących w społeczeństwie relacji między nimi. Takie jest jej zadanie i obietnica" – stwierdza Charles W. Mills. „Dowiedzieliśmy się, że każda jednostka żyje, z pokolenia na pokolenie, w jakimś społeczeństwie; że przeżywa ona swą biografię i to przeżywa ją w ramach pewnych historycznych sekwencji. Przez sam fakt życia przyczynia się ona, jakkolwiek w drobnej mierze, do kształtowania tego społeczeństwa i do biegu jego historii..."
Wyobraźnia socjologiczna jest w pewnej mierze udziałem każdego człowieka żyjącego w społeczeństwie, tworzy się spontanicznie jako warunek sensownego życia i przeżycia wśród innych. Jest to potoczna wyobraźnia socjologiczna, znajdująca wyraz w mądrości ludowej, porzekadłach, przysłowiach.
Z kolei naukowa wyobraźnia socjologiczna jest kształtowana przez socjologię, której jednym z głównych zadań jest budowanie systematycznej, precyzyjnej i potwierdzonej w faktach wizji ludzkiego, społecznego świata. Naukowa wyobraźnia socjologiczna korzysta z języka socjologicznego, modeli socjologicznych i teorii socjologicznych.

</doc>
<doc id="2098892" url="https://pl.wikipedia.org/wiki?curid=2098892" title="Tarnost">
Tarnost



</doc>
<doc id="2098896" url="https://pl.wikipedia.org/wiki?curid=2098896" title="Ciril">
Ciril



</doc>
<doc id="2098897" url="https://pl.wikipedia.org/wiki?curid=2098897" title="Eugen Steinach">
Eugen Steinach

Eugen Steinach (ur. 28 stycznia 1861 w Hohenems, zm. 14 maja 1944 w Territet) – austriacki lekarz fizjolog. Uznawany za pioniera endokrynologii. Stosował podwiązanie nasieniowodów jako metodę „odmładzania” (tzw. operacja Steinacha). Procedurze tej poddali się m.in. Sigmund Freud i William Butler Yeats.
Studiował medycynę w Genewie i Wiedniu. W 1886 roku otrzymał tytuł doktora medycyny na Uniwersytecie w Innsbrucku. Przez wiele lat był asystentem Ewalda Heringa na Uniwersytecie w Pradze. W 1890 roku habilitował się, w 1895 został profesorem nadzwyczajnym, w 1907 roku profesorem zwyczajnym.
W 1923 roku miał premierę film dokumentujący rezultaty operacji Steinacha.
Jego uczniami byli między innymi Harry Benjamin i Knud Sand.

</doc>
<doc id="2098901" url="https://pl.wikipedia.org/wiki?curid=2098901" title="Night of Champions (2010)">
Night of Champions (2010)



</doc>
<doc id="2098905" url="https://pl.wikipedia.org/wiki?curid=2098905" title="EuroVolley Challenge 2010">
EuroVolley Challenge 2010

EuroVolley Challenge 2010 – międzynarodowy turniej towarzyski w piłce siatkowej mężczyzn, który odbył się w dniach 18-20 września 2010 roku w Innsbrucku w Austrii. Dla trzech zespołów był to jeden z etapów przygotowań do Mistrzostw Świata w Piłce Siatkowej 2010. Turniej pełnił również rolę promocyjną przed Mistrzostwami Europy w Piłce Siatkowej 2011. 
Brały w nim udział cztery reprezentacje. Końcowe zwycięstwo odniosła reprezentacja Chin, która wygrała wszystkie trzy spotkania.
Wszystkie mecze pokazywała internetowa telewizja sportowa LAOLA1.tv.
System rozgrywek.
Turniej rozgrywany był systemem "każdy z każdym" po jednym spotkaniu. Zwycięzcą została drużyna, która zdobyła największą liczbę punktów. W przypadku uzyskania tylu samo punktów o pozycji decydowały kolejno: stosunek setów i stosunek małych punktów. Za wygraną 3:0 i 3:1 przyznawano trzy punkty, za wygraną 2:3 - dwa punkty, za porażkę 2:3 - jeden punkt, a za porażkę 1:3 lub 0:3 - zero punktów.
Składy drużyn.
Sekcja grupuje składy wszystkich reprezentacji narodowych w piłce siatkowej, które wystąpiły w Tournoi de France 2010.
Austria.
Trener: Michael WarmAsystent: Thomas Schroffenegger
Chiny.
Trener: Zhou Jian’anAsystent: Xie Guochen
Iran.
Trener: Hossein MaadaniAsystent: Behrouz Nouri Ataei 
Portoryko.
Trener: Carlos CardonaAsystent: Ramón Hernández

</doc>
<doc id="2098906" url="https://pl.wikipedia.org/wiki?curid=2098906" title="Junkers T 29">
Junkers T 29

Junkers T 29 – jednosilnikowy dolnopłat, samolot szkolny i sportowy zbudowany przez firmę Junkers w 1925 roku. Ze względu na brak nabywców zmontowano go jedynie w dwóch egzemplarzach.

</doc>
<doc id="2098910" url="https://pl.wikipedia.org/wiki?curid=2098910" title="Europejskie kwalifikacje do World Grand Prix 2011">
Europejskie kwalifikacje do World Grand Prix 2011

Europejski turniej kwalifikacyjny do World Grand Prix 2011 odbył się w Cagliari. Wzięło w nim udział 6 najlepszych zespołów z ostatnich Mistrzostw Europy. Polska otrzymała bezpośrednią kwalifikację dzięki "dzikiej karcie" od FIVB. Turniej rozgrywany był w systemie "każdy z każdym". Awans do World Grand Prix 2011 uzyskały trzy najlepsze zespoły.

</doc>
<doc id="2098915" url="https://pl.wikipedia.org/wiki?curid=2098915" title="Przydatki macicy">
Przydatki macicy

Przydatki macicy (łac. "adnexa uteri") – określenie medyczne struktur anatomicznych powiązanych anatomicznie i czynnościowo z macicą. W zależności od źródła, przydatki macicy definiowane są jako:

</doc>
<doc id="2098916" url="https://pl.wikipedia.org/wiki?curid=2098916" title="Historia Brdowa">
Historia Brdowa

Historia Brdowa – historia miasteczka i osady, sięgająca 1136 r. 
Pochodzenie nazwy miejscowości.
Nazwa "Brdów" pochodzi najprawdopodobniej od czasownika "brodzić" lub "brnąć". Bowiem dawniej, aby dostać się do osady, należało brodzić w wodzie i brnąć przez bagna; osada wówczas z każdej strony otoczona była wodą.
Początki osady.
Niewiele wiadomo o pradziejach Brdowa. Ukształtowanie terenu oraz istnienie grobów megalitycznych z okresu kultury pucharów lejkowatych w niedalekim Gaju oraz Sarnowie sugerują, że również na terenie dzisiejszego Brdowa mogła istnieć jakaś osada, było to ok. 3700 - 1900 lat p.n.e. 
Pierwsza historyczna wzmianka o Brdowie zawarta jest w bulli protekcyjnej papieża Innocentego II skierowanej do arcybiskupa gnieźnieńskiego Jakuba z 7 lipca 1136 r. Nazwa ta jest wymieniona obok wielu innych i dotyczy granic klasztoru w Łęczycy.
Rozwój osady.
Z roku 1325 pochodzi pierwsza wzmianka o istnieniu parafii w Brdowie. Można przypuszczać, że już wtedy Brdów był dość rozwiniętą osadą.
Jednym z najważniejszych czynników, które wpłynęły na przekształcenie osady w miasto, było sprowadzenie do Brdowa zakonu ojców Paulinów przez króla Władysława Warneńczyka w 1436 r. Jest to również symboliczna data nadania praw miejskich Brdowowi. 
Król w darze przekazał Paulinom obraz Matki Bożej, który wedle tradycji miał znajdować się w namiocie Władysława Jagiełły podczas bitwy pod Grunwaldem w 1410 r. Miasteczko Brdów stało się z czasem miejscem kultu religijnego – co w znacznym stopniu wpłynęło na jego rozwój i rozbudowę.
Brdów, jako miasto.
Brdów i okoliczne wsie do niego należące, miał kilku właścicieli. Król Kazimierz Jagiellończyk przekazał go Hińczy z Rogowa - staroście sandomierskiemu. Zaś w 1476 roku prawo własności przypadło księżnej mazowieckiej Annie. Od tej pory Brdów stał się własnością królewską. Wchodził w skład starostwa kolskiego. Władcy dbali o rozwój swego miasta. W 1562 roku król Zygmunt August odnowił prawa miejskie – lokował Brdów na prawie magdeburskim. Na przestrzeni lat miasto otrzymało liczne przywileje, które miały przyczynić się do jego rozwoju.
Brdów, jako miasto, miał podwójną hierarchię urzędników – wójtów i burmistrzów. Funkcję wójtów pełniła szlachta. Często urząd ten był dziedziczony. W roku 1682 Anna Kiełczewska i jej zięć Sebastian Jarnowski przekazali wójtostwo brdowskie ojcom paulinom. Od tej pory to paulini byli wójtami Brdowa. Burmistrzowie miasta byli urzędnikami królewskimi i podlegali staroście kolskiemu.
W dniu 23 sierpnia 1655 roku do Brdowa przybyli Szwedzi. Wdarli się wówczas do świątyni, rabując wiele kosztowności; ornaty i sprzęty. Splądrowali także miasto. W następnym roku – 24 kwietnia – agresorzy wrócili do miasta i je spalili. W późniejszych latach miasto jeszcze kilkakrotnie niszczone było przez pożary, m.in. w latach: 1748, 1761, 1769, 1793.
Szkoła.
W Brdowie od około 1450 roku działa szkoła. Prowadzili ją ojcowie paulini, którzy byli jej rektorami. Uczęszczali do niej synowie mieszczan z Brdowa i okolicznych miejscowości. Absolwenci brdowskiej szkoły kontynuowali naukę w Akademii Krakowskiej. W 1530 roku studiował tam Wawrzyniec z Trzebuchowa, a od 1784 roku uczył się Józef Świderski. W 1907 roku, staraniem księdza Gniazdowskiego i parafian, oddano do użytku nowy budynek szkoły, który stoi do dziś. Do roku 2009 służył mieszkańcom Brdowa jako przedszkole, obecnie mieści się w nim siedziba Towarzystwa Przyjaciół Ziemi Brdowskiej i Klubu Seniora. 
Przemysł.
Na początku XIX wieku do Brdowa przybyli sukiennicy z Saksonii, dzięki nim ludność Brdowa dynamicznie się zwiększyła. W Brdowie zaczęły powstawać manufaktury. Zbudowano także słynną swego czasu fabrykę kuczbaju – wełnianej tkaniny, która działała do około 1860 roku. Utrudnieniem w rozwoju przemysłu w XIX w. był brak kolei, bowiem linia kolejowa znajdowała się w odległości 5 km od Brdowa.
Powstanie styczniowe.
Około 3 km od Brdowa, w miejscowości Nowiny Brdowskie, w dniu 29 kwietnia 1863 roku rozegrała się jedna z większych potyczek na terenie Wielkopolski. W lasach Nowin Brdowskich oddział powstańczy pod dowództwem Francuza – płk. Leo Younga de Blankenheima stoczył przegraną bitwę z przeważającym liczebnie oddziałem Moskali dowodzonym przez Konstandę. Poległo wówczas około 80. powstańców – tzw. "kwiat młodzieży z poznańskiego" wraz z dowódcą. Zostali oni pochowani na brdowskim cmentarzu.
Utrata praw miejskich.
W wyniku represji rosyjskiego zaborcy, w 1870 roku, Brdów utracił prawa miejskie i został sprowadzony do roli osady. Ojcowie Paulini zostali zmuszeni do opuszczenia Brdowa. Powrócili tu dopiero w 1952 roku.
Brdów podczas okupacji hitlerowskiej.
W Brdowie we wrześniu 1939 roku, w nowo wybudowanym budynku szkoły, mieścił się lazaret. Schronienie znalazło tu wielu uciekinierów z zachodu, między innymi żona kontradmirała Unruga i delegat Rady Polonii Amerykańskiej na Europę – Florian Piskorski z rodziną. Podczas okupacji hitlerowskiej mieszkańców Brdowa i okolicznych miejscowości dotknęły liczne represje: wywóz do przymusowej pracy, przesiedlenia, osiedlanie się Niemców z Besarabii. Brdów nazywał się wtedy "Seestetten". W klasztorze przebywały uczennice przewiezione z Berlina. W budynku szkoły stacjonowali Niemcy. W pobliskich Nowinach Brdowskich hitlerowcy zorganizowali getto, gdzie zwożono Żydów z okolicy. Wywożeni oni byli potem do obozu zagłady w Chełmnie nad Nerem i tam mordowani.
Ludność.
Według historycznych dokumentów miejskich ludność Brdowa w 1777 r. wyniosła 331 mieszkańców
W 1827 r. ludność Brdowa wyniosła 794 mieszkańców, a w 1859 r., było to już 863 mieszkańców.
Według oficjalnych źródeł rekordowa liczba ludności to 1894 mieszkańców w 1902 r. Do 1914 r. ludność Brdowa mogła wynosić już ponad 2000 mieszkańców – brak jest jednak potwierdzenia tego w oficjalnych źródłach. 
Po I i II wojnie światowej ludność Brdowa znacznie zmalała.
Na początku XXI ludność Brdowa wynosiła 818 mieszkańców.

</doc>
<doc id="2098924" url="https://pl.wikipedia.org/wiki?curid=2098924" title="Mistrzostwa Świata w Łyżwiarstwie Szybkim w Wieloboju Sprinterskim 1995">
Mistrzostwa Świata w Łyżwiarstwie Szybkim w Wieloboju Sprinterskim 1995

26. Mistrzostwa świata w łyżwiarstwie szybkim w wieloboju sprinterskim odbyły się w Milwaukee, w Stanach Zjednoczonych, w dniach 18–19 lutego 1995. Zawody rozegrano w hali Pettit National Ice Center. Zawodnicy dwukrotnie startowali na dystansach 500 i 1000 metrów. Tytuły mistrzów świata wywalczyli: Amerykanka Bonnie Blair oraz Koreańczyk Kim Yun-man.
Uczestnicy.
W zawodach wzięło udział 28 łyżwiarek (27 sklasyfikowanych) oraz 35 łyżwiarzy (31 sklasyfikowanych) z 20 krajów.

</doc>
<doc id="2098926" url="https://pl.wikipedia.org/wiki?curid=2098926" title="Anthony Andrews">
Anthony Andrews

Anthony Andrews, właściwie Anthony Corin Gerald Andrews (ur. 12 stycznia 1948 w Londynie) – brytyjski aktor teatralny, filmowy i telewizyjny.
Życiorys.
Wczesne lata.
Urodził się w Finchley, dzielnicy London Borough of Barnet w północnym Londynie jako syn tancerki Geraldine Agnes (z domu Cooper) i aranżer i dyrygent dla BBC Stanleya Thomasa Andrewsa. Dorastał w dzielnicy North Finchley w Londynie. W wieku ośmiu lat podjął lekcje tańca, dzięki czemu zadebiutował jako Biały Królik w scenicznej adaptacji książki Lewisa Carrolla "Alicja w krainie czarów".
Kariera.
Przez jakiś czas zajmował się cateringiem, rolnictwem i dziennikarstwem, zanim podjął pracę w Chichester Theatre jako asystent kierownika sceny, a później jako producent. W 1968 roku został obsadzony w roli Skinnera, jednego z dwudziestu uczniów w sztuce Alana Bennetta "Czterdzieści lat" ("Forty Years On"), którą opracował John Gielgud jako dyrektor brytyjskiej szkoły publicznej w okresie pierwszej wojny światowej.
W czerwcu 1977 roku otrzymał rolę Williama Andrew Philipa Bodiego w serialu kryminalnym ITV "Zawodowcy" ("The Professionals"), ale po trzech dniach kręcenia filmu, twórca i producent Brian Clemens czuł, że chemia między Andrewsem i Martinem Shaw (Doyle) nie działa i został zastąpiony w kolejnej części przez Lewisa Collinsa. W 1979 był główną gwiazdą serialu telewizyjnego ITV "Niebezpieczeństwo UXB" ("Danger UXB"), w którym grał brytyjskiego oficera saperów w czasie II wojny światowej podczas London Blitz.
Jego dorobek obejmuje wiodącą rolę Pana Sebastiana Flyte w "Znowu w Brideshead" ("Brideshead Revisited", 1981), za którą w 1982 roku zdobył Złoty Glob, nagrodę BAFTA i był nominowany do nagrody Emmy. W Stanach Zjednoczonych, Andrews stał się najbardziej znany z tytułowej roli postaci w "Ivanhoe" (1982) oraz jako sir Percy Blakeney w filmie "Szkarłatny kwiat" ("The Scarlet Pimpernel", 1982) z Jane Seymour i Ianem McKellenem.
1 grudnia 1971 poślubił Georginę Simpson, z którą ma syna Joshuę i dwie córki Jessicę i Amy-Samanthę.

</doc>
<doc id="2098927" url="https://pl.wikipedia.org/wiki?curid=2098927" title="Ringló">
Ringló



</doc>
<doc id="2098929" url="https://pl.wikipedia.org/wiki?curid=2098929" title="Czarnomorskie Powstańcze Wojsko Kozackie">
Czarnomorskie Powstańcze Wojsko Kozackie

Czarnomorskie Powstańcze Wojsko Kozackie (ukr. Чорноморське повстанське козацьке військо) - antybolszewicka powstańcza formacja wojskowa na południowej Ukrainie złożona z Kozaków na początku lat 20. XX wieku.
Po przejęciu władzy przez bolszewików na południowej Ukrainie rozwinął się tam silny kozacki ruch powstańczy. Najsilniej powstańcy działali w odeskiej i południowej części podolskiej guberni. Oddziały powstańcze tworzyły Czarnomorskie Powstańcze Wojsko Kozackie (nazywane też Naddniestrzańską Dywizją). Na jego czele stanął ataman Semen Zabołotny. Wojskiem kierowała sprawnie rada powstańcza i sztab. Przy sztabie istniał cywilny zarząd. Dowództwo Wojska utrzymywało ścisły kontakt z władzami Ukraińskiej Republiki Ludowej (URL). Przy sztabie działał przedstawiciel ministerstwa spraw wewnętrznych URL. Pod szyldem Czarnomorskiego Powstańczego Wojska Kozackiego działały oddziały powstańcze atamanów Małogo, Dzierewiagi, Sołtysa, Burowskiego, Kirszula, Karego, Kowalienki, Sołonienki, Derkacza, Dziesiatnika, Bondarenki, Lewczenki. 
Największymi oddziałami były oddziały atamanów S. Zabołotnego i Jakowa Koszczowego. Powstańcy odzyskiwali skonfiskowane u chłopów zboże i bydło, niszczyli dokumenty sowieckich komisji rekwizycyjnych, atakowali obiekty i magazyny wojskowe, likwidowali bolszewickich aktywistów partyjnych, przedstawicieli władzy i funkcjonariuszy służb specjalnych. Latem 1920 r. liczebność sił powstańczych osiągnęła około 3 tys. ludzi. W tym samym czasie w rejonie wsi Sieńki zginął ataman J. Koszczowy. Jesienią tego roku powstańcy zamierzali połączyć się z wojskami Besarabskiej Grupy Armii Czynnej URL, która miała zaatakować z terytorium Rumunii. Wyprawa, nazwana II marszem zimowym, zakończyła się jednak klęską. Zimą oddziały powstańcze zostały podzielone na mniejsze. Część powstańców powróciła do domów. Poza tym prowadzenie przez bolszewików nowej łagodniejszej dla chłopów polityki ekonomicznej zaczęło zmieniać ich pozytywny stosunek do ruchu powstańczego. Swoje zrobiły też ciągłe bolszewickie ekspedycje karne przeciwko wsiom. 
OGPU skoncentrowało swoje działania na przywódcy powstańców atamanie S. Zabołotnym. Do jego oddziału udało się wprowadzić agenta ps. "Profesor", którym był Dmitrij Buźko, przyszły pisarz sowiecki. Latem 1921 r. w walkach z wojskami bolszewickimi oddział S. Zabołotnego poniósł bardzo poważne straty. Atamanowi wraz z niewielką grupą podkomendnych, wśród których był D. Buźko, udało się wyrwać z okrążenia i ukryć w lasach. Jednakże napór oddziałów bolszewickich był tak duży, że ludzie S. Zabołotnego byli zmuszeni stale przemieszczać się, zmieniać miejsca ukrycia, unikać starć z wojskiem. 
Dzięki sieci agenturalnej w terenie bolszewikom udało się pomimo tego namierzyć powstańców. Został za nimi posłany tzw. oddział pościgowy, który zaatakował obozowisko powstańców. Ponownie udało się atamanowi i kilku powstańcom zbiec (znowu był wśród nich D. Buźko). Do jesieni 1921 r. większość oddziałów Czarnomorskiego Powstańczego Wojska Kozackiego została rozbita (atamanów Bondarienki, Sołonienki, Leczenki, Derkacza, Dzierewiaga). Niektórzy atamani powstańczy po ogłoszeniu amnestii ujawnili się (Małyj, Burowski, Sołtys, Leszczenko). Część powstańców uszła za granicę. Zimą 1922 r. bolszewicy zastosowali nową taktykę, aby namierzyć atamana S. Zabołotnego, a mianowicie zaczęli rozstrzeliwać chłopów. W tej sytuacji w lutym ataman ujawnił się i oddał w ręce bolszewików, którzy go natychmiast zabili.

</doc>
<doc id="2098930" url="https://pl.wikipedia.org/wiki?curid=2098930" title="Stefan Dażwański">
Stefan Dażwański

Stefan Dażwański (ur. 28 stycznia 1889 w Tarzymiechach, zm. 1 maja 1953 w Gliwicach) – inżynier-chemik, działacz gospodarczy i społeczny, naczelny dyrektor POLMIN-u, dyrektor Departamentu Górniczo-Hutniczego w Ministerstwie Przemysłu i Handlu.
Życiorys.
Urodził się w rodzinie administratora (plenipotenta) dóbr Druckich-Lubeckich (Teresin-Szymanów), a w późnych latach zarządcy domu pracowników spółdzielczości w Nałęczowie, Gabriela Dażwańskiego (zm. 1925) i Konstancji z Dzikowskich, jako czwarte, najmłodsze dziecko. Uczęszczał do V gimnazjum w Warszawie, później gimnazjum w Siedlcach (wydalony w 1902 r. za działalność narodową) i szkoły handlowej w Łodzi (wydalany z „wilczym biletem” za udział w strajku szkolnym w 1905 r.). Egzaminy maturalne zdał jako ekstern w 1907 r. w Krakowie. Studiował chemię na Politechnice w Pradze. W czasie studiów w 1910 r. ożenił się ze Stanisławą Wardejn. Dyplom inżyniera chemika uzyskał w 1912 r.
Lata I wojny światowej upłynęły na zmianach miejsc zamieszkania – u rodziców w Teresinie, Lublinie i Łomży (w latach 1918–1819 jako zastępca komisarza rządu). W 1915 r. będąc członkiem ZET-u założył w Lublinie, wspólnie z Eugeniuszem Kwiatkowskim, Czytelnię Mieszczańską (punkt pracy niepodległościowej). Od listopada 1919 r. był zatrudniony przez zarząd miasta na stanowisku dyrektora lubelskiej gazowni. Uczestniczył jako ochotnik Wojska Polskiego w wojnie w 1920 r. W okresie do 1926 r. stworzył zmodernizowane, dobrze prosperujące przedsiębiorstwo o demokratycznych stosunkach między pracownikami. Działał wówczas także bardzo aktywnie w dziedzinie spółdzielczości (organizował spółdzielnię stolarzy). W czerwcu 1926 r. został mianowany dyrektorem Gazowni, Elektrowni i Tramwajów Miejskich w Toruniu. W ciągu krótkiego okresu doprowadził do pełnej sprawności zdewastowaną instalację gazowniczą. Pod jego nadzorem zrealizowano pionierską w tych czasach inwestycję – połączenie liniami wysokiego napięcia Torunia z elektrownią wodną w Gródku Pomorskim nad rzeką Wdą. Elektrownię miejską wyłączono z eksploatacji. Równocześnie opiekował się Żeglarską Drużyną Miejską i był prezesem Towarzystwa Przyjaciół Harcerstwa. W listopadzie 1929 r. otrzymał propozycję objęcia stanowiska naczelnego dyrektora Państwowej Fabryki Olejów Mineralnych (POLMIN) we Lwowie po ustępującym prof. Stanisławie Pilacie. Przedsiębiorstwo borykało się wtedy z wielkimi trudnościami, nie mogąc sprostać konkurencji potężnego kapitału zagranicznego. Pod zarządem Dażwańskiego stało się wkrótce obok Fabryki Związków Azotowych „Mościce” drugim gigantem polskiego przemysłu chemicznego. W ciągu dziewięciu lat (1929–1938) do osiągnięć POLMIN-u zaliczyć należy intensyfikację, zakończonych sukcesami poszukiwań wiertniczych, gazyfikację miasteczek i wsi podkarpackich (Jasło, Krosno), rurociągi gazowe do Mościc i COP-u (Starachowice).
Równie aktywny był Stefan Dażwański na polu społecznym (Izba Przemysłowo-Handlowa, Związek Obrony Kresów Zachodnich, Rada Miejska we Lwowie). Swe poglądy polityczne przeciwstawiające się radykalizacji ruchów komunistycznych i faszyzujących wyraził jako współzałożyciel w listopadzie 1937 r. Klubu Demokratycznego.
1 czerwca 1938 r. Stefan Dażwański został mianowany dyrektorem Departamentu Górniczo-Hutniczego w Ministerstwie Przemysłu i Handlu. Po raz kolejny wiążąc swe losy z osobą Eugeniusza Kwiatkowskiego. Członek Rady Głównej Towarzystwa Rozwoju Ziem Wschodnich w 1939 r.
Lata okupacji niemieckiej wraz z rodziną przeżył w Warszawie w swym domu na Żoliborzu. Nie ominęła go tragedia czasów wojny. Niemal w chwili wybuchu powstania warszawskiego został śmiertelnie ranny, podczas ataku na koszary Wehrmachtu na Mokotowie, starszy syn ppor. Stefan (ur. 1919), odznaczony Krzyżem Virtuti Militari, dowódca I plutonu Kompanii B-2 Pułku „Baszta”. Młodszy syn, plut. pdch. Andrzej „Jędrek” (ur. 1923) z I plutonu „Włodek” kompanii „Maciek” batalionu „Zośka” również zginął w powstaniu przy próbie zdobycia Dworca Gdańskiego w nocy 22/23 sierpnia. W walce uczestniczył także jego zięć Bronisław Trochimowicz. Drugi z zięciów, Henryk Chwalibóg został w tym czasie aresztowany i osadzony w obozie koncentracyjnym w Płaszowie. Po „kwarantannie” w Pruszkowie i doczekaniu końca wojny w Krakowie, Stefan Dażwański osiedlił się z rodziną w Gliwicach. Pracował w Banku Gospodarstwa Krajowego jako rzeczoznawca techniczny. W swym mieszkaniu na ul. Lublinieckiej przez szereg miesięcy w latach 1947–1948 udzielał schronienia Henrykowi Józewskiemu, poszukiwanemu wówczas przez komunistyczny Urząd Bezpieczeństwa.
Zmarł 1 maja 1953 r. w Gliwicach. Spoczywa na Cmentarzu Komunalnym przy ul. Kozielskiej w Gliwicach (sektor LD9-2-24).

</doc>
<doc id="2098932" url="https://pl.wikipedia.org/wiki?curid=2098932" title="Czernecki">
Czernecki



</doc>
<doc id="2098935" url="https://pl.wikipedia.org/wiki?curid=2098935" title="Petro Midianka">
Petro Midianka

Petro Mykołajowycz Midianka (ukr. Петро Миколайович Мідянка), ur. 14 maja 1959 r. we wsi Szyrokyj Łuh - ukraiński poeta.
W 1982 r. ukończył studia na Wydziale Filologii Państwowego Uniwersytetu w Użhorodzie. Od 1982 roku wykłada ukraiński język i literaturę w szkołach we wsiach Nowocelyca i Tysolowo (rejon Zakarpacki).
Zaczął wydawać swe utwory w 1974 roku. Autor tomów poezji "Pobih" (1987), "Oseredok" (1994), "Farametlyky" (1994), "Zelenyj fyres" (1999), "Trawa Hospodnia" (2001), "Dyżma" (2003), "Jarminok" (2009).
Publikowany w antologiach "Visimdesjatnyky", "Vesny rozspivanoji kniaz", "Zvukove pysmo", "Sto rokiv junosti".
Laureat nagród Blagovist (1995), Bu-Ba-Bu (1995), nagrody im. F. Potuszniaka (1999), Ogólnoukraińskiego Konkursu Nauczyciel Roku 1998 w kategorii ukraiński język i literatura.
Poezja P. Midianki została przetłumaczona na języki: rosyjski, węgierski, angielski, czeski, serbochorwacki.

</doc>
<doc id="2098937" url="https://pl.wikipedia.org/wiki?curid=2098937" title="Izabela Cichecka-Doleżych">
Izabela Cichecka-Doleżych

Izabela Cichecka-Doleżych (ur. 23 sierpnia 1978 w Rybniku) – była polska piłkarka.
Życiorys.
Na początku kariery grała na pozycji stopera, później jednak przeniosła się do pomocy. Karierę piłkarki rozpoczęła w 1993 w Polonii Niewiadom. Po przeniesieniu drużyny grała w Naprzodzie Rydułtowy. Stamtąd z kolei drużyna przeniosła się do RKP Rybnik, a na początku 2003 zespół przejęła RTP Unia Racibórz. Zawodniczka grając w Unii zdobyła brązowy medal halowych mistrzostw Polski, trzecie miejsce wywalczyła także w Ekstralidze, w sezonie 2007/08. Na swoim koncie ma również występy w reprezentacji Polski U-19. Pod koniec sezonu 2007/08, w meczu z Czarnymi Sosnowiec doznała jednak poważnej kontuzji kolana. Potrzebna była operacja, która uniemożliwiła grę w piłkę przez dłuższy czas i skłoniła zawodniczkę do zakończenia kariery. Po ponad trzynastu miesiącach od odniesienia kontuzji, 23 maja 2009 wystąpiła w swym ostatnim spotkaniu, przeciwko Pradze Warszawa w ostatniej kolejce Ekstraligi. Zawodniczka wyszła do gry w pierwszym składzie, jednak jej występ miał mieć jedynie charakter symboliczny i po piętnastu minutach została zmieniona przez Martę Sęgę. Był on ukoronowaniem kariery piłkarki, gdyż występując w tym spotkaniu stała się ona mistrzynią Polski (kolejkę wcześniej raciborzanki zapewniły sobie po raz pierwszy w historii ten tytuł, ogrywając na wyjeździe wrocławski AZS 1:0).

</doc>
<doc id="2098938" url="https://pl.wikipedia.org/wiki?curid=2098938" title="Radonica">
Radonica

Radonica – najstarsze święto Słowian, obecnie powielkanocne modlitwy nad grobami za zmarłych, odpowiednik chrześcijańskiego Święta Zmarłych, które obchodzą wyznawcy prawosławia. Według opisów Jana Złotoustego ("Jana Chryzostoma") święto Radonica było znane od pradawnych czasów. Nazwa pochodzi od słów „ród” i „radość”. 
Zgodnie z kalendarzem juliańskim jest to dziewiąty dzień (zawsze 2.wtorek) po obchodach Świąt Wielkanocy, dzień szczególnej pamięci o zmarłych. Tego dnia wierni odwiedzają groby swoich bliskich i modlą się o ich zbawienie. Rosjanie nazywają Radonicę Paschą tych, co zasnęli w Panu.
Przyjęte jest odwiedzanie cmentarzy i wspominanie zmarłych krewnych. Na cmentarze powinno się przynieść ze sobą malowane jajka i inne wielkanocne potrawy. Tam też odprawia się zaduszkowy posiłek, a część przygotowanych potraw oddaje się ubogim na modlitwę w intencji duszy zmarłego. Takie żywe obcowanie ze zmarłymi podtrzymuje wiarę na to, że zmarli wciąż są w sercach żywych i po śmierci nie przestają być członkami Cerkwi Boga.

</doc>
<doc id="2098941" url="https://pl.wikipedia.org/wiki?curid=2098941" title="Moszkowicz">
Moszkowicz

Moszkowicz:

</doc>
<doc id="2098947" url="https://pl.wikipedia.org/wiki?curid=2098947" title="Portret papieża Pawła III z wnukami Ottavianem i Alessandrem Farnese">
Portret papieża Pawła III z wnukami Ottavianem i Alessandrem Farnese

Portret papieża Pawła III z nepotami – portret renesansowego włoskiego malarza Tycjana znajdujący się obecnie w Museo di Capodimonte w Neapolu.
Pierwsze płótna związane z rodem Farnese, z którego pochodził papież Paweł III, powstały w 1542 roku. Tycjan sportretował młodego Ranuccia Farnese, młodszego syna Pierluigiego i wnuka papieża, późniejszego kardynała. W 1543 roku w Rzymie powstał pierwszy portret papieża pt. „Papież Paweł III” (1543, Neapol Museo Nazionale) przedstawionego jako starzec z długa biała brodą. W 1545 roku Tycjan namalował portret grupowy papieża z wnukami: Ottavianem i Alessandrem.
Papież został przedstawiony tradycyjnie jako starzec siedzący w fotelu, kurczowo obejmujący jego poręcz. Jego twarz, dość surowa, skierowana jest w stronę wnuka Okatwiusza Farnese, a jego wzrok groźnie przeszywa młodzieńca. Sylwetka papieża jest skręcona w kierunku Oktawiusza. Ten przedstawiony został w pozycji na wpół pochylonej do świątobliwości prawdopodobnie, by lepiej słyszeć jego słowa lub by, mówiąc szeptem, być lepiej słyszalnym. Na jego twarzy z pozoru zasłuchanej, widać fałszywość zamiarów i nadmierna służalczość. Za papieżem stoi drugi wnuk, kardynał książę Aleksander Farnese, wpatrzony w widza z lekko uniesioną dłonią. Portretowane postacie zostały przedstawione przez Tycjana w sposób odmienny od tradycyjnych, tworząc scenkę sytuacyjną nawiązującą do ówczesnej sytuacji i dziejów rodu. Płótno przedstawia więc papieża z buntującym się wnukiem Oktawianem i będącego z nim w zmowie Aleksandra. Tycjan, malując obraz, przedstawił psychologiczny obraz postaci, co było często przyrównywane do sztuki przedstawiania charakterów przez Szekspira. Obraz nie został ukończony, na co wskazuje dolna część obrazu i naszkicowane jedynie ręce, prawdopodobnie przez zbyt śmiałą interpretację malarza.

</doc>
<doc id="2098949" url="https://pl.wikipedia.org/wiki?curid=2098949" title="Piergiorgio Odifreddi">
Piergiorgio Odifreddi

Piergiorgio Odifreddi (ur. 13 lipca 1950 w Cuneo) – włoski matematyk, logik, filozof, eseista. Zajmuje się matematyką, popularyzacją nauki, historią nauki, filozofią, polityką, religią, egzegezą, filologią oraz tematami szeroko rozumianej kultury.
Wykształcenie.
Urodzony w rodzinie geometrów, pierwsze cztery klasy szkoły podstawowej ukończył w szkole sióstr Józefitek, klasę piątą podstawową i trzy klasy szkoły średniej w Seminarium Biskupim w Cuneo. Jego kolega z tamtego okresu Celestino Migliore, obecnie nuncjusz apostolski w Rosji, wspomina że po tym jak młody Odifreddi w 1964 roku opuścił Seminarium, mówiło się, iż zrobił to z powodu, jak sam obliczył, zbyt niskiego prawdopodobieństwa, że w epoce posoborowej Włoch zostanie papieżem (co potwierdzone zostało w 1978 roku).
Uczęszczał do Instytutu Technicznego dla Geometrów w Cuneo. Studiował matematykę na Uniwersytecie w Turynie, gdzie obronił się z wyróżnieniem z logiki w 1973 roku. Następnie w latach 1978-80 specjalizował się w tej samej dziedzinie w Stanach Zjednoczonych (University of Illinois at Urbana–Champaign oraz University of California, Los Angeles) i na Uniwersytecie w Nowosybirsku w Związku Radzieckim, gdzie zdarzyło mu się zostać zatrzymanym w niezwykłych okolicznościach. W odwecie za zatrzymanie w Genui sowieckiego szpiega Wiktora Pronina, władze radzieckie zrobiły to samo z przebywającym na Syberii Odifreddim. Dzięki staraniom włoskiej dyplomacji, został zwolniony po sześciu miesiącach i wymieniony za szpiega wraz z dwoma innymi zatrzymanymi w ZSRR Włochami.
Nauczanie i praca badawcza.
Od 1983 do 2007 roku nauczał logiki na Uniwersytecie w Turynie, od 1985 do 2003 roku był profesorem wizytującym na Cornell University. Był również profesorem wizytującym w Monash University w Melbourne w 1988 roku, w Chińskiej Akademii Nauk w Pekinie w 1992 i 1995 roku, na Uniwersytecie w Nankinie w 1998 roku, na Uniwersytecie w Buenos Aires w 2001 roku oraz Akademii Włoskiej przy Columbia University w 2006 roku.
Jego głównym polem badań była Teoria obliczalności, jaka dotyczy możliwości oraz ograniczeń komputerów. Opublikował na ten temat kilkadziesiąt artykułów oraz dwutomową książkę "Classical Recursion Theory" (North Holland Elsevier, 1989 i 1999), jaka stała się punktem odniesienia w tej problematyce.
Popularyzacja nauki.
Poza działalnością akademicką, od kilkunastu lat zajmuje się z sukcesem działalnością publicystyczną zapoczątkowaną współpracą z "La Rivista dei Libri", "Sapere", "Tuttoscienze" i "La Stampa", obecnie z "la Repubblica", "L'espresso" oraz z czasopismem "Le Scienze", w którym posiada stałą rubrykę zatytułowaną: "Impertynencki matematyk". Większość owych tekstów została jak dotąd zebrana w czterech książkach.
Od co najmniej dziesięciu lat publikuje ponadto książki koncentrujące się na ukazaniu wpływu nauki, a w szczególności matematyki, na kulturę humanistyczną: przede wszystkim w literaturze, w muzyce i malarstwie, ale również w filozofii i w teologii. Największy rozgłos zdobyły jego poglądy co do tej ostatniej, z powodu wyrażonej w nich krytyki religii i zdecydowanego antyklerykalizmu.
Krytyka religii.
W "Ewangelii według nauki" (pierwszej książce poruszającej kwestie religii) pokazał w jaki sposób nauka, matematyka i logika, stają naprzeciw, przebudowują, a nieraz rozwiązują problemy które historycznie uważane były za element składowy religii oraz teologii, takie jak stworzenie świata, nieskończoność czy istnienie Boga. Konkluzja wyrażona w prowokacyjnym zdaniu brzmi:
W innej, chyba najbardziej znanej jego książce: "Dlaczego nie możemy być chrześcijanami (a katolikami w żadnym wypadku)" zinterpretował Pięcioksiąg i Nowy Testament z racjonalnego punktu widzenia wskazując w nich niespójności i anachronizmy. Motto z okładki książki podsumowuje:
W licznych artykułach, jak kontrowersyjny "Wywiad z Jezusem", kontynuował temat religii oraz krytyki jej najróżniejszych aspektów w życiu społecznym od cudów po polowanie na czarownice, od Galileusza i Spinozy po Ojca Pio i Matkę Teresę, od "Fides et ratio" Jana Pawła II po "Spe salvi" Benedykta XVI, od referendów na temat aborcji po pedofilię w Kościele.
Swoje poglądy na temat religii przedstawił również w obszernej, rejestrowanej przez Radio Tre (33 odcinki) relacji z pielgrzymki do Composteli, wydanej później w książce "Via Lattea". Wyrażone w niej stanowisko mieści się w ramach koncepcji świeckiej duchowości, zaś w skrócie zostało sformułowane w "Moim credo" (pochodzącym z rubryki "Impertynenckiego matematyka").

</doc>
<doc id="2098951" url="https://pl.wikipedia.org/wiki?curid=2098951" title="Xixiposaurus">
Xixiposaurus

Xixiposaurus − rodzaj dinozaura z grupy prozauropodów, obejmujący pojedynczy gatunek "X. suni". Opisany został przez Toru Sekiyę w 2010. Paleontolog ten wymienia takie cechy diagnostyczne nowego taksonu, jak strome ukośne zadaszenie czaszki czy maksymalna wysokość żuchwy przynajmniej 2 razy większa od minimalnej wysokości kości zębowej (tworzącej żuchwę). W szkielecie pozaczaszkowym badacz zwraca uwagę na rozmiar rozmiar 4. kręgu szyjnego przewyższający wielkość pozostałych kręgów wymienionego odcinka kręgosłupa, na rowek w kształcie litery V widoczny z boku na krętarzu czwartym, a także na pewne stosunki w obrębie miednicy.
Pozostałości zwierzęcia znaleziono w chińskiej prowincji Junnan, z okolic Lufeng. Pochodzą one z dolnej formacji Lufeng, w związku z czym datuje się je na dolną jurę. Wykonana przez wspomnianego autora analiza filogenetyczna uznaje nowo opisany rodzaj za najbardziej zaawansowany wśród prozauropodów z Chin; według tej analizy miał on być przedstawicielem rodziny Plateosauridae siostrzanym do rodzaju "Mussaurus".
Pozycja filogenetyczna "X. suni" według Sekiyi (2010):

</doc>
<doc id="2098952" url="https://pl.wikipedia.org/wiki?curid=2098952" title="Hrabstwo Kittitas">
Hrabstwo Kittitas

Hrabstwo Kittitas (ang. "Kittitas County") – hrabstwo w stanie Waszyngton w Stanach Zjednoczonych. Hrabstwo zajmuje powierzchnię całkowitą 2333,11 mil² (6042,73 km²). Według szacunków United States Census Bureau w roku 2009 miało 39 532 mieszkańców. Jego siedzibą jest Ellensburg.
Jednostka administracyjna została wydzielona w 1884 r. z obszaru hrabstwa Yakima.

</doc>
<doc id="2098956" url="https://pl.wikipedia.org/wiki?curid=2098956" title="Patrícia de Oliveira">
Patrícia de Oliveira

Patrícia de Oliveira (ur. 13 stycznia 1977) – brazylijska lekkoatletka, wieloboistka i tyczkarka.
Osiągnięcia.
Złota medalistka mistrzostw Brazylii w siedmioboju (2002).

</doc>
<doc id="2098958" url="https://pl.wikipedia.org/wiki?curid=2098958" title="Hrabstwo Klickitat">
Hrabstwo Klickitat

Hrabstwo Klickitat (ang. "Klickitat County") – hrabstwo w stanie Waszyngton w Stanach Zjednoczonych. Hrabstwo zajmuje powierzchnię całkowitą 1904,18 mil² (4931,8 km²). Według szacunków United States Census Bureau w roku 2009 miało 20 554 mieszkańców. Jej siedzibą jest Goldendale.
Jednostka administracyjna została wydzielona z obszaru hrabstwa Walla Walla 20 grudnia 1859 r.

</doc>
<doc id="2098961" url="https://pl.wikipedia.org/wiki?curid=2098961" title="Palaeontologia Polonica">
Palaeontologia Polonica

Palaeontologia Polonica – recenzowane czasopismo naukowe o tematyce paleontologicznej, wydawane przez Instytut Paleobiologii im. Romana Kozłowskiego PAN. Ukazuje się nieregularnie od 1929 roku, kiedy to zostało założone przez Romana Kozłowskiego. Format czasopisma pozostaje praktycznie niezmieniony od chwili jego założenia. W „Palaeontologia Polonica” publikowane są monografie, jak np. seria artykułów poświęconych rezultatom polsko-mongolskich ekspedycji paleontologicznych na pustynię Gobi. Większość artykułów publikowanych jest w języku angielskim, choć niektóre starsze prace ukazywały się po francusku. Wszystkie artykuły dostępne są obecnie dostępne w formacie PDF. Autorzy artykułów pokrywają koszty druku. Redaktorem czasopisma jest Jerzy Dzik, jednak większość wydań ma własnych redaktorów.

</doc>
<doc id="2098963" url="https://pl.wikipedia.org/wiki?curid=2098963" title="Hrabstwo Lewis (Waszyngton)">
Hrabstwo Lewis (Waszyngton)

Hrabstwo Lewis (ang. "Lewis County") – hrabstwo w stanie Waszyngton w Stanach Zjednoczonych. Hrabstwo zajmuje powierzchnię całkowitą 2436,26 mil² (6309,88 km²). Według szacunków United States Census Bureau w roku 2009 miało 74 741 mieszkańców. Jego siedzibą jest Chehalis.
Obszar administracyjny powstał decyzją tymczasowego rządu Terytorium Oregonu 19 grudnia 1845 r. Nazwa hrabstwa pochodzi od nazwiska amerykańskiego podróżnika i odkrywcy Meriwethera Lewisa.
Na granicy hrabstwa Lewis z Yakima, leży obszar chroniony "Wilderness: Goat Rocks - Gifford Pinchot", którego najwyższym punktem jest wygasły wulkan Goat Rocks

</doc>
<doc id="2098964" url="https://pl.wikipedia.org/wiki?curid=2098964" title="Szlak rowerowy im. Mariana Raciborskiego">
Szlak rowerowy im. Mariana Raciborskiego

 Szlak rowerowy im. Mariana Raciborskiego przebiega po terenach związanych z dzieciństwem i młodością prof. Mariana Raciborskiego wybitnego biologa i botanika. Szlak znajduje się pod opieką ostrowieckiego oddziału PTTK im. Mieczysława Radwana.

</doc>
<doc id="2098966" url="https://pl.wikipedia.org/wiki?curid=2098966" title="Lauro de Mello">
Lauro de Mello

Lauro de Mello (ur. 12 września 1944 w São Paulo) – piłkarz brazylijski, występujący podczas kariery na pozycji napastnika.
Kariera klubowa.
Podczas kariery piłkarskiej Lauro występował w SE Palmeiras.
Kariera reprezentacyjna.
W 1968 roku Lauro uczestniczył w Igrzyskach Olimpijskich w Meksyku. Na turnieju Lauro był rezerwowym i nie wystąpił w żadnym meczu grupowym reprezentacji Brazylii.

</doc>
<doc id="2098967" url="https://pl.wikipedia.org/wiki?curid=2098967" title="Hrabstwo Lincoln (Waszyngton)">
Hrabstwo Lincoln (Waszyngton)

Hrabstwo Lincoln (ang. "Lincoln County") – hrabstwo w stanie Waszyngton w Stanach Zjednoczonych. Hrabstwo zajmuje powierzchnię całkowitą 2339,71 mil² (6059,82 km²). Według szacunków United States Census Bureau w roku 2009 miało 10 248 mieszkańców. Jego siedzibą jest Davenport.
Jednostkę administracyjną wydzielono z hrabstwa Whitman 24 listopada 1883 r. Nazwa pochodzi od nazwiska prezydenta USA Abrahama Lincolna.

</doc>
<doc id="2098968" url="https://pl.wikipedia.org/wiki?curid=2098968" title="Madame Deshoulières">
Madame Deshoulières

Madame Deshoulières – album wydany przez francuskiego wokalistę Jean-Louis Murata z udziałem francuskiej aktorki Isabelle Huppert.

</doc>
<doc id="2098969" url="https://pl.wikipedia.org/wiki?curid=2098969" title="Hrabstwo Mason (Waszyngton)">
Hrabstwo Mason (Waszyngton)

Hrabstwo Mason (ang. "Mason County") – hrabstwo w stanie Waszyngton w Stanach Zjednoczonych. Hrabstwo zajmuje powierzchnię całkowitą 1051,03 mil² (2722,15 km²). Według szacunków United States Census Bureau w roku 2009 miało 58 016 mieszkańców. Jego siedzibą jest Shelton.
Jednostkę administracyjną wydzielono z hrabstwa King 13 marca 1854 r. Pierwotnie hrabstwo otrzymało nazwę Sahewamish, jednak w 1864 zmieniono je na Mason.

</doc>
<doc id="2098973" url="https://pl.wikipedia.org/wiki?curid=2098973" title="Hrabstwo Okanogan">
Hrabstwo Okanogan

Hrabstwo Okanogan (ang. "Okanogan County") – hrabstwo w stanie Waszyngton w Stanach Zjednoczonych. Hrabstwo zajmuje powierzchnię 5268,07 mil² (13 644,24 km²). Według szacunków United States Census Bureau w roku 2009 miało 40 552 mieszkańców. Siedzibą hrabstwa jest Okanogan.
Hrabstwo powstało w 1888.

</doc>
<doc id="2098976" url="https://pl.wikipedia.org/wiki?curid=2098976" title="Memoriał im. Agaty Mróz-Olszewskiej">
Memoriał im. Agaty Mróz-Olszewskiej



</doc>
<doc id="2098977" url="https://pl.wikipedia.org/wiki?curid=2098977" title="Memoriał im. Agaty Mróz-Olszewskiej 2009">
Memoriał im. Agaty Mróz-Olszewskiej 2009



</doc>
<doc id="2098978" url="https://pl.wikipedia.org/wiki?curid=2098978" title="Memoriał im. Agaty Mróz-Olszewskiej 2010">
Memoriał im. Agaty Mróz-Olszewskiej 2010



</doc>
<doc id="2098981" url="https://pl.wikipedia.org/wiki?curid=2098981" title="Aroma 1. Lig siatkarzy (2009/2010)">
Aroma 1. Lig siatkarzy (2009/2010)



</doc>
<doc id="2098983" url="https://pl.wikipedia.org/wiki?curid=2098983" title="Diestrammena">
Diestrammena

Diestrammena – rodzaj owadów prostoskrzydłych z rodziny śpieszkowatych (Rhaphidophoridae) obejmujący około 70 gatunków występujących głównie w krainie orientalnej. Kilka z nich to gatunki kosmopolityczne. Gatunkiem typowym rodzaju jest "Locusta marmorata" (= "Diestrammena japanica").
W Polsce występuje jeden gatunek – śpieszek cieplarniany ("Diestrammena asynamora") wcześniej zaliczany do rodzaju "Tachycines".

</doc>
<doc id="2098989" url="https://pl.wikipedia.org/wiki?curid=2098989" title="IV Memoriał Zdzisława Ambroziaka">
IV Memoriał Zdzisława Ambroziaka



</doc>
<doc id="2098990" url="https://pl.wikipedia.org/wiki?curid=2098990" title="III Memoriał Zdzisława Ambroziaka">
III Memoriał Zdzisława Ambroziaka



</doc>
<doc id="2098992" url="https://pl.wikipedia.org/wiki?curid=2098992" title="II Memoriał Zdzisława Ambroziaka">
II Memoriał Zdzisława Ambroziaka



</doc>
<doc id="2098994" url="https://pl.wikipedia.org/wiki?curid=2098994" title="I Memoriał Zdzisława Ambroziaka">
I Memoriał Zdzisława Ambroziaka



</doc>
<doc id="2098995" url="https://pl.wikipedia.org/wiki?curid=2098995" title="Port lotniczy Daru (Papua-Nowa Gwinea)">
Port lotniczy Daru (Papua-Nowa Gwinea)

Port lotniczy Daru (Papua-Nowa Gwinea) (IATA: DAU, ICAO: AYDU) – port lotniczy zlokalizowany w mieście Daru, w Papui-Nowej Gwinei.

</doc>
<doc id="2098999" url="https://pl.wikipedia.org/wiki?curid=2098999" title="Port lotniczy Goroka">
Port lotniczy Goroka

Port lotniczy Goroka (IATA: GKA, ICAO: AYGA) – port lotniczy zlokalizowany w mieście Goroka, w Papui-Nowej Gwinei.

</doc>
<doc id="2099001" url="https://pl.wikipedia.org/wiki?curid=2099001" title="Bitwa o Smoleńsk">
Bitwa o Smoleńsk



</doc>
<doc id="2099005" url="https://pl.wikipedia.org/wiki?curid=2099005" title="Europejska Nagroda Muzyczna MTV dla najlepszego czeskiego i słowackiego wykonawcy">
Europejska Nagroda Muzyczna MTV dla najlepszego czeskiego i słowackiego wykonawcy

Europejska Nagroda Muzyczna MTV dla najlepszego czeskiego i słowackiego wykonawcy – nagroda przyznawana przez redakcję MTV Czech podczas corocznego rozdania MTV Europe Music Awards. Nagroda dla najlepszego czeskiego i słowackiego wykonawcy po raz pierwszy została przyznana w 2010 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2099006" url="https://pl.wikipedia.org/wiki?curid=2099006" title="Ephippiger">
Ephippiger

Ephippiger – rodzaj owadów prostoskrzydłych z rodziny pasikonikowatych (Tettigoniidae) obejmujący kilkanaście gatunków zaliczanych do siodlarek. Występują w Europie. 
Gatunkiem typowym jest – jedyny występujący w Polsce przedstawiciel rodzaju – "Gryllus ephippiger" (= "Ephippiger ephippiger") – siodlarka stepowa.

</doc>
<doc id="2099008" url="https://pl.wikipedia.org/wiki?curid=2099008" title="Port lotniczy Apataki">
Port lotniczy Apataki

Port lotniczy Apataki – port lotniczy położony na atolu Apataki, należącego do archipelagu Tuamotu (Polinezja Francuska).

</doc>
<doc id="2099010" url="https://pl.wikipedia.org/wiki?curid=2099010" title="Apel zapałek">
Apel zapałek

Apel zapałek (ang. "Matches Appeal") – lalkowy film animowany autorstwa Arthura Melbourne-Coopera, stworzony w 1899 roku. Był to pierwszy film animowany. Film nakręcony został na zlecenie komitetu działającego na rzecz żołnierzy walczących w wojnie burskiej ("Ladies Welfare Comittee for Soldiers and Sailors in the Boer War"), a sponsorowała go firma Bryant &amp; May.
Film trwa minutę i piętnaście sekund. Jego akcja dzieje się w pustym pokoju z widocznymi po prawej stronie drzwiami; ze znajdującego się tam pudełka firmy Bryant &amp; May wychodzą zapałki. Część z nich układa się w dwie postacie, a reszta w drabinę. Jedna postać przytrzymuje drabinę, druga wchodzi na nią i umieszcza na ścianie tekst, stanowiący apel o fundowanie zapałek brytyjskim żołnierzom walczącym w II wojnie burskiej.
W tym samym roku powstały także dwie kolejne części filmu, stworzone przez tego samego autora: "Animowane zapałki grają w siatkówkę" oraz "Animowane zapałki grają w krykieta". Ich akcja miała miejsce w tym samym pokoju i przedstawiała tytułowe zapałki uprawiające sport.
Rok powstania filmu (a więc fakt, że właśnie ten spośród filmów Melbourne-Coopera był pierwszym filmem animowanym) był kwestionowany przez niektórych badaczy (m.in. Dennis Gifford). Dowodzono, że był zbyt doskonały technicznie jak na 1899 rok i że mógł raczej powstać w czasie I wojny światowej, kiedy to również apelowano o zakup zapałek dla żołnierzy. Jednak sam autor w wywiadzie z 1958 roku datuje film na 1899 i precyzyjnie opisuje okoliczności jego powstania. Na 1899 wskazuje także analiza późniejszych filmów Melbourne-Coopera, które albo wykorzystywały fragmenty "Apelu zapałek" ("Animowane zapałki grają w siatkówkę" z 1899, "Animowane zapałki grają w krykieta" z 1899, "Magiczne zapałki" z 1908), albo są technicznie dużo lepsze, co wskazuje na ich późniejsze powstanie ("Piraci drogowi w Krainie Zabawek", 1915).
Film dotrwał do współczesności, ponieważ jego autor ukrył jego negatyw w kuchni, w pudełku po herbacie. Tam został odkryty podczas przeprowadzki Melbourne-Coopera (data nie jest dokładnie znana). W 1956 roku sporządzono kopie oryginalnego negatywu. W zachowanych kopiach brakuje jednak początku – ujęcia przedstawiającego zapałki wychodzące z pudełka. W 1908 roku Melbourne-Cooper wyciął go, żeby móc wykorzystać ten fragment w filmie "Magiczne zapałki".
Obecnie kopie filmu przechowywane są m.in. w Nartional Media Museum w Bradford.

</doc>
<doc id="2099012" url="https://pl.wikipedia.org/wiki?curid=2099012" title="Port lotniczy Arutua">
Port lotniczy Arutua

Port lotniczy Arutua – port lotniczy położony 13 km na północ od wsi Rautini na atolu Arutua, należącego do archipelagu Tuamotu (Polinezja Francuska).

</doc>
<doc id="2099015" url="https://pl.wikipedia.org/wiki?curid=2099015" title="Arlette Brülhart">
Arlette Brülhart

Arlette Brülhart (ur. 13 sierpnia 1987) – szwajcarska lekkoatletka specjalizująca się w skoku o tyczce.
Wielokrotna medalistka mistrzostw kraju. Podczas młodzieżowych mistrzostw Europy (Kowno 2009) z wynikiem 3,70 m zajęła 21. miejsce w eliminacjach i nie awansowała do finału.

</doc>
<doc id="2099018" url="https://pl.wikipedia.org/wiki?curid=2099018" title="José Dutra dos Santos">
José Dutra dos Santos

Dutra, właśc. José Dutra dos Santos (ur. 26 stycznia 1948 w Rio de Janeiro) - piłkarz i trener brazylijski, występujący podczas kariery na pozycji obrońcy.
Kariera klubowa.
Dutra karierę piłkarską rozpoczął w klubie Bonsucesso Rio de Janeiro, gdzie grał w latach 1968-1972, z krótką przerwą na grę w CR Vasco da Gama w 1969 roku. W 1972 roku występował w Remo Belém. W lidze brazylijskiej zadebiutował 9 września 1972 w zremisowanym 0-0 spotkaniu z Vitórią Salvador. W latach 1973–1974 występował w Vitórii Salvador, po czym wrócił do Remo.
Z Remo czterokrotnie zdobył mistrzostwo stanu Pará - Campeonato Paraense 1975, 1977, 1978 i 1979 roku. Ostatni raz w lidze Dutra wystąpił 12 marca 1980 w przegranym 0-3 meczu z Joinville EC. Ogółem w latach 1972–1980 wystąpił w niej w 160 meczach i strzelił 1 bramkę.
Kariera reprezentacyjna.
W 1968 roku Dutra uczestniczył w Igrzyskach Olimpijskich w Meksyku. Na turnieju Dutra był podstawowym zawodnikiem i wystąpił w dwóch meczach grupowych reprezentacji Brazylii z Hiszpanią i Nigerią.
Kariera trenerska.
Po zakończeniu kariery piłkarskiej Dutra został trenerem. Prowadził kilka brazylijskich klubów. W latach 1994–1997 prowadził tunezyjski Étoile Sportive du Sahel. Z Étoile zdobył mistrzostwo Tunezji w 1997, Puchar Tunezji w 1996, Afrykański Puchar Zdobywców Pucharów w 1997 i Puchar CAF w 1995 roku. Od 2010 jest trenerem marokańskiego Wydadu Casablanca.

</doc>
<doc id="2099022" url="https://pl.wikipedia.org/wiki?curid=2099022" title="Władcy wielkomorawscy">
Władcy wielkomorawscy



</doc>
<doc id="2099024" url="https://pl.wikipedia.org/wiki?curid=2099024" title="VectraMedia.TV">
VectraMedia.TV

VectraMedia.TV – nowy ogólnopolski kanał planszowy o charakterze informacyjno-komercyjnym, emitowany przez sieć kablową Vectra w wariancie cyfrowym. Wystartował 1 czerwca 2010 roku, zastępując dotychczasowy kanał Anonse.tv. Jest to tzw. pilotowy kanał projektu Vectra Media, skupiającym telewizyjne kablowe lokalne ośrodki nadawcze.

</doc>
<doc id="2099025" url="https://pl.wikipedia.org/wiki?curid=2099025" title="Kapitan Biceps">
Kapitan Biceps

Kapitan Biceps (tytuł oryg. "Captain Biceps", 2010) – francuski serial animowany, który swoją premierę w Polsce miał 4 października 2010 roku na kanale ZigZap. Serial powstał na podstawie komiksów stworzonych we Francji przez dwóch rysowników – Tebo i Philippe'a Chappuis, tworzącego pod pseudonimem Zep (twórcę m.in. "Titeufa").
Opis fabuły.
Kapitan Biceps jest silnym i odważnym człowiekiem, który nie boi się niczego i nikogo z wyjątkiem swojej matki Carminy. Chroni słabszych przed złem, jednak jego zadaniem jest obrona świata przed bandą Bardzo Złych Łobuzów.
Wersja polska.
Wersja polska: na zlecenie ZigZapa – Master Film
Reżyseria: Agata Gawrońska-Bauman
Dialogi: Magdalena Dwojak
Dźwięk:
Montaż: Paweł Siwiec
Kierownictwo produkcji: Katarzyna Fijałkowska
Wystąpili:
i inni
Lektor: Marek Bocianiak

</doc>
<doc id="2099026" url="https://pl.wikipedia.org/wiki?curid=2099026" title="Dażwański">
Dażwański



</doc>
<doc id="2099027" url="https://pl.wikipedia.org/wiki?curid=2099027" title="Eugaster spinulosa">
Eugaster spinulosa

Eugaster spinulosa – gatunek owada prostoskrzydłego z rodziny pasikonikowatych (Tettigoniidae). Występuje w Maroku skąd został opisany naukowo w 1763. 
W Polsce został stwierdzony jednorazowo (w Szczecinie) w transporcie towarów przewiezionych statkiem z Maroka.

</doc>
<doc id="2099028" url="https://pl.wikipedia.org/wiki?curid=2099028" title="SKIF Mińsk">
SKIF Mińsk



</doc>
<doc id="2099036" url="https://pl.wikipedia.org/wiki?curid=2099036" title="Branko Kostić">
Branko Kostić

Branko Kostić, cyr. Бранко Костић (ur. 28 sierpnia 1939 w Rvaši, zm. 20 sierpnia 2020 w Podgoricy) – polityk czarnogórski i jugosłowiański, prezydent Czarnogóry i Jugosławii.
W okresie od 17 marca 1989 do 23 grudnia 1990 był prezydentem Socjalistycznej Republiki Czarnogóry. A od 3 października 1991 do 27 kwietnia 1992 pełnił obowiązki ostatniego prezydenta Socjalistycznej Federacyjnej Republiki Jugosławii.

</doc>
<doc id="2099037" url="https://pl.wikipedia.org/wiki?curid=2099037" title="Penelopa K.">
Penelopa K.

Penelopa K. (ang. "Penelope K.") – serial edukacyjny produkcji brytyjsko- australijskiej, który swoją premierę w Polsce miał 18 października 2010 roku na kanale CBeebies.
Opis fabuły.
Błądzenie jest pierwszym krokiem do poznania prawdy, a droga do zdobywania wiedzy może być pełna zabawy i humoru. Penelopa K.(grana przez aktorkę Amandę Bishop), która razem ze skarpetkową maskotką Squirm, magiczną orkiestrą, dwiema żartobliwymi rybkami Hankiem i Frankiem oraz królikiem Treweym z teatrzyku cieni pomaga znaleźć odpowiedzi na nurtujące dzieci pytania.
Wersja polska.
Wersja polska: Studio Tercja Gdańsk
W wersji polskiej wystąpili:
i inni

</doc>
<doc id="2099038" url="https://pl.wikipedia.org/wiki?curid=2099038" title="Clinton Richard Dawkins">
Clinton Richard Dawkins



</doc>
<doc id="2099039" url="https://pl.wikipedia.org/wiki?curid=2099039" title="Światła Manhattanu">
Światła Manhattanu



</doc>
<doc id="2099041" url="https://pl.wikipedia.org/wiki?curid=2099041" title="Przygody misia Krzysia">
Przygody misia Krzysia

Przygody Misia Krzysia (ang. "Fun with Claude", 2009) – francusko-niemiecki serial animowany, który swoją premierę w Polsce miał 1 października 2010 roku na kanale MiniMini.
Opis fabuły.
Kreskówka opowiada o przygodach Krzysia, ciekawego świata misia polarnego, który razem z rodziną przenosi się z zimnej Arktyki do słonecznego i gwarnego miasta, gdzie po raz pierwszy w swoim życiu widzi samochody, motyle, które wyglądają jak latające kwiaty oraz poznaje smak pysznego miodu.
Wersja polska.
Wersja polska: na zlecenie MiniMini – Master Film
Wystąpili:
i inni
Lektor: Paweł Bukrewicz

</doc>
<doc id="2099045" url="https://pl.wikipedia.org/wiki?curid=2099045" title="Oddział PTTK im. Mieczysława Radwana w Ostrowcu Świętokrzyskim">
Oddział PTTK im. Mieczysława Radwana w Ostrowcu Świętokrzyskim

Oddział PTTK im. Mieczysława Radwana w Ostrowcu Świętokrzyskim – jedna z dwóch jednostek Polskiego Towarzystwa Turystyczno-Krajoznawczego działających w Ostrowcu Świętokrzyskim. Posiada osobowość prawną i własny statut oparty na Statucie PTTK.
Historia.
Oddział został założony w 1975 roku jako Oddział Zakładowy PTTK przy Hucie im. M. Nowotki
w Ostrowcu Świętokrzyskim w celu prowadzenia działalności turystycznej wśród hutników.
24 września 1983 roku odbyła się sesja naukowa „Mieczysław Radwan. Życie i działalność” zorganizowana w 70 rocznicę powstania Polskiego Towarzystwa Krajoznawczego w Ostrowcu, na której Oddział Zakładowy przyjął imię Mieczysława Radwana.
Od 2004 roku członkowie Oddziału opracowują i wyznaczają w terenie nowe szlaki rowerowe, ich łączna długość przekroczyła 300 km (stan na rok 2010).
W 2009 roku przy Oddziale powstał Klub Turystyki Rowerowej. Coniedzielne wycieczki rowerowe organizowane przez Klub uzupełniły ofertę turystyczną bratniego Oddziału Świętokrzyskiego PTTK im. Stanisława Jeżewskiego i Oddziału Polskiego Towarzystwa Tatrzańskiego w Ostrowcu Świętokrzyskim.
Organy Oddziału.
Zarząd Oddziału:
Komisja Rewizyjna:
Oddziałowy Sąd Koleżeński:

</doc>
<doc id="2099052" url="https://pl.wikipedia.org/wiki?curid=2099052" title="Pomnik Ignacego Jana Paderewskiego w Krakowie (park Strzelecki)">
Pomnik Ignacego Jana Paderewskiego w Krakowie (park Strzelecki)

Pomnik Ignacego Jana Paderewskiego w parku Strzeleckim – pomnik upamiętniający Ignacego Jana Paderewskiego, autorstwa Czesława Dźwigaja znajdujący się w centrum krakowskiego parku Strzeleckiego, przy ul. Zygmunta Augusta.
Pomnik został ufundowany przez krakowskie Bractwo Kurkowe, którego honorowym członkiem był Paderewski (u podstawy pomnika znajduje się niewielka plakietka z symbolem Bractwa – Srebrnym Kurem). Bractwo ufundowało pomnik z okazji 150-lecia urodzin kompozytora, jubileuszu 600-lecia bitwy pod Grunwaldem i 100-lecia odsłonięcia Pomnika Grunwaldzkiego oraz 600-lecia krakowskiej Kongregacji Kupieckiej. Pomnik odsłonięto 17 lipca 2010 roku.
Na cokole widnieje napis "IGNACY JAN PADEREWSKI ARTYSTA-MĄŻ STANU 1860-1941" oraz pięciolinia z początkowymi taktami i słowami pieśni „Hej, Orle Biały” (pieśń ta to ostatni wiersz i ostatnia kompozycja Paderewskiego; powstała w 1917 roku).
Jest to jeden z trzech krakowskich pomników Paderewskiego.

</doc>
<doc id="2099053" url="https://pl.wikipedia.org/wiki?curid=2099053" title="Wiktor Bohatyr">
Wiktor Bohatyr

Wiktor Mykołajowycz Bohatyr, ukr. Віктор Миколайович Богатир, ros. Виктор Николаевич Богатырь, "Wiktor Nikołajewicz Bogatyr" (ur. 11 maja 1969 w Oleksandrii) – ukraiński piłkarz, grający na pozycji pomocnika, a wcześniej napastnika, trener piłkarski.
Kariera piłkarska.
Kariera klubowa.
Wychowanek DJuSSz w Oleksandrii. W 1987 rozpoczął karierę piłkarską w klubie Dniapro Mohylew. Potem odbywał służbę wojskową w zespole SKIF Mińsk oraz rezerwach Dynama Mińsk. Po zakończeniu służby wojskowej powrócił do Dniapra Mohylew. Na początku 1992 roku przeszedł do Polihraftechniki Oleksandria. Latem 1993 został piłkarzem Czornomorca. Po roku powrócił do Oleksandrii. Potem występował w klubach Krywbas Krzywy Róg, Worskła Połtawa, Kremiń Krzemieńczuk oraz Zirka Kirowohrad. W międzyczasie często grał w amatorskim zespole Syhnał Odessa. W 2001 również bronił barw białoruskiego Tarpeda-Kadina Mohylew. Na początku 2002 przeniósł się do Nywa Tarnopol. Zakończył karierę piłkarską w drużynie Palmira Odessa, gdzie pełnił również funkcje trenerskie.
Kariera trenerska.
Jeszcze występując w Palmirze Odessa od października 2003 wykonywał funkcje głównego trenera. Od lata do września 2005 trenował Hirnyk Krzywy Róg. W sezonie 2006/07 objął stanowisko głównego trenera FK Ołeksandrija. Od sierpnia 2010 pracował jako szkoleniowiec w mołdawskim pierwszoligowym klubie Nistru Otaci. W lutym 2011 dołączył do sztabu szkoleniowego klubu Găgăuziya Komrat. W czerwcu 2011 pomagał trenować Sfîntul Gheorghe Suruceni. W 2015 został mianowany na stanowisko głównego trenera debiutanta II ligi Inhułeć Petrowe, ale po zakończeniu rundy jesiennej 1 listopada 2015 podał się do dymisji. 1 grudnia 2015 stał na czele Weresu Równe. 10 kwietnia 2016 podał się do dymisji. 22 czerwca 2016 objął prowadzenie klubu Myr Hornostajiwka, z którym pracował do 28 sierpnia 2017. 30 listopada 2017 stał na czele Wołyni Łuck, gdzie pracował do 31 maja 2018.

</doc>
<doc id="2099054" url="https://pl.wikipedia.org/wiki?curid=2099054" title="Barbitistes serricauda">
Barbitistes serricauda

Barbitistes serricauda – południowoeuropejski gatunek owada prostoskrzydłego z rodziny pasikonikowatych (Tettigoniidae) po raz pierwszy opisany naukowo z Włoch w 1794. Występuje głównie w środowiskach leśnych od Holandii i Belgii przez Niemcy i Słowację po Ukrainę. Północna granica potwierdzonego zasięgu jego występowania przebiega w pobliżu południowej granicy Polski. 
Z Polski był wykazywany kilkakrotnie (z Dolnego Śląska, Wyżyny Krakowsko-Wieluńskiej i z Beskidu Zachodniego), prawdopodobnie błędnie. Podobnym gatunkiem jest "Barbitistes constrictus" (opaślik sosnowiec), z którym – zdaniem entomologów – "B. serricauda" był mylony, choć nie można wykluczyć jego wystąpienia w Polsce.

</doc>
<doc id="2099055" url="https://pl.wikipedia.org/wiki?curid=2099055" title="Rolando de Lamare">
Rolando de Lamare

Rolando de Lamare (ur. 10 listopada 1888 w Belém, zm. 20 lipca 1963 w Rio de Janeiro) - piłkarz brazylijski grający na pozycji pomocnika.
Kariera klubowa.
Rolando de Lamare występował w klubie Botafogo FR, którym występował w latach 1907-1914. Z Botafogo trzykrotnie zdobył mistrzostwo stanu Rio de Janeiro - Campeonato Carioca w 1907, 1910 i 1913 roku. W klubie jak i w reprezentacji występował z bratem Abelardo de Lamare.
Kariera reprezentacyjna.
Rolando de Lamare występował w nieoficjalnej reprezentacji Brazylii, w której zadebiutował 28 sierpnia 1910 w przegranym 2-5 meczu z angielskim klubem Corinthians F.C. Trzy lata później ponownie wystąpił w meczu z tym samym rywalem.
W oficjalnej reprezentacji Brazylii Rolando de Lamare zadebiutował 21 lipca 1914 w wygranym 2-0 meczu z angielskim klubem Exeter City. Był to pierwszy w historii mecz oficjalnej reprezentacji Brazylii. Był to jedyny jego występ w reprezentacji.

</doc>
<doc id="2099058" url="https://pl.wikipedia.org/wiki?curid=2099058" title="StreetDance 3D">
StreetDance 3D

StreetDance 3D – brytyjski film muzyczny z 2010 roku w reżyserii Maxa Giwy i Danii Pasquini. Film zrealizowany w technice trójwymiarowej, który jest nie tylko pierwszym filmem tanecznym w 3D, ale też pierwszym europejskim filmem aktorskim zrobionym w tej technice.
Opis fabuły.
Carly (Nichola Burley), tancerka street dance ma wszystko, o czym marzyła. Zakochana w charyzmatycznym Jayu (Ukweli Roach), który doprowadził ich streetdance'ową ekipę do ostatniego etapu mistrzostw Wielkiej Brytanii, nie może doczekać się finałowych występów. Kiedy Jay oznajmia, że porzuca ekipę i odchodzi, świat Carly wali się w gruzy. Rzucona na głęboką wodę walczy by udowodnić sobie i ekipie, że zdoła ich doprowadzić do zwycięstwa.
Po utracie sali do prób, Carly zaczyna poważnie wątpić w swoje przywódcze umiejętności. Zbawieniem dla niej i jej zespołu okazuje się Helena (Charlotte Rampling), dyrektorka szkoły baletowej. Zachwycona umiejętnościami i entuzjazmem ulicznych tancerzy proponuje nietypowy układ: udostępni im salę w Akademii Baletowej, w zamian za współpracę z jej studentami. Ma nadzieję, że Carly zaszczepi swoją pasję i zapał w jej podopiecznych przed zbliżającymi się przesłuchaniami do Royal Ballet.
Ścieżka dźwiękowa.
24 maja 2010 roku miała miejsce premiera soundtracku do tego filmu.

</doc>
<doc id="2099064" url="https://pl.wikipedia.org/wiki?curid=2099064" title="Fale Tkaczenki">
Fale Tkaczenki

Fale Tkaczenki – fale w cieczach w stanie nadciekłym i, ogólniej, w kondensatach Bosego-Einsteina, polegające na poprzecznych drganiach linii wirów w ośrodku.
Wirowanie obszaru nadciekłego może się odbywać jedynie przez tworzenie się w cieczy wirów kwantowych, w których cyrkulacja pola prędkości cząstek okrążających wir jest skwantowana i wynosi formula_1 gdzie formula_2 jest stałą Plancka, zaś formula_3 masą cząstki cieczy.
Gdy ciecz nadciekła wiruje jako całość to w stanie równowagi tworzy się w niej szereg wirów kwantowych o osiach równoległych i obracających się w tym samym kierunku, każdy z nich w stanie o najniższej dozwolonej cyrkulacji formula_4
Gęstość wirów w cieczy zależy od tempa rotacji zbiornika i przykładowo dla ciekłego helu wynosi:
Centralny obszar wiru, nazywany linią wiru a będący osobliwością równania kwantyzacji cyrkulacji, ma wtedy bardzo małą średnicę (dla ciekłego helu jest ona rzędu 10−10 m) i powinien pozostawać pusty lub być wypełniony cieczą w stanie innym niż nadciekły.
Wiry obracające się w tym samym kierunku odpychają się i linie wirów w obracającym się obszarze ośrodka nadciekłego rozkładają się równomiernie w płaszczyźnie prostopadłej do osi ich obrotu, tworząc regularną trójkątną sieć. Sieć taką obserwuje się także w nadprzewodnikach, ale jedynie w fazie stałej.
Sieć ta charakteryzuje się niewielką, ale nieznikającą sztywnością i podobnie jak w ciałach stałych mogą się w takiej sieci rozchodzić fale poprzeczne, nazwane falami Tkaczenki – od nazwiska fizyka, który zaproponował teoretycznie istnienie tego zjawiska.
Fale te nie zmieniają lokalnie gęstości cieczy, a jedynie powodują przesunięcia względem siebie linii poszczególnych wirów. Jednak zmniejszenie odległości w kierunku poprzecznym, wynikające z geometrii sieci, jest spowodowane zmniejszeniem odległości między osiami wirów w kierunku podłużnym. Dlatego spostrzeżenie, że kwantyzacja cyrkulacji pola prędkości wytwarza fale poprzeczne jest wnioskiem bardzo zaskakującym i zaskakującą własnością stanu nadciekłego.
Doświadczalnie istnienie fal Tkaczenki w ciekłym helu potwierdzono w roku 1980.
Materia w fazie nadciekłej może podlegać szybkiej rotacji we wnętrzu gwiazd neutronowych. Popow przypuszcza, że fale Tkaczenki wzbudzane przez trzęsienia skorupy takiej gwiazdy i rozchodzące się w jej wnętrzu mogłyby wpływać na jej ruch obrotowy. Miałoby to stanowić alternatywne wyjaśnienie zjawiska nagłych zmian prędkości rotacji pulsarów oraz ich precesji.

</doc>
<doc id="2099066" url="https://pl.wikipedia.org/wiki?curid=2099066" title="Abelardo de Lamare">
Abelardo de Lamare

Abelardo de Lamare (ur. 26 listopada 1892 w Belém, zm. 10 października 1979 w Rio de Janeiro) – brazylijski piłkarz grający na pozycji napastnika.
Kariera klubowa.
Abelardo de Lamare występował w klubie Botafogo FR w latach 1910, 1913-1914. Z Botafogo dwukrotnie zdobył mistrzostwo stanu Rio de Janeiro - Campeonato Carioca w 1907, 1910 i 1913 roku. W 1910 roku z 22 bramkami na koncie został królem strzelców ligi stanowej. W klubie jak i w reprezentacji występował z bratem Rolando de Lamare. W 1911 roku miał epizod w Américe Rio de Janeiro, a w latach 1911-1913 był zawodnikiem Fluminense FC.
Kariera reprezentacyjna.
Abelardo de Lamare występował w nieoficjalnej reprezentacji Brazylii, w której zadebiutował 28 sierpnia 1910 w przegranym 2-5 meczu z angielskim klubem Corinthians F.C. W meczu tym zdobył jedną z dwóch bramek dla Brazylii.
W oficjalnej reprezentacji Brazylii Abelardo de Lamare zadebiutował 21 lipca 1914 w wygranym 2-0 meczu z angielskim klubem Exeter City. Był to pierwszy w historii mecz oficjalnej reprezentacji Brazylii. Był to jedyny jego występ w reprezentacji.

</doc>
<doc id="2099067" url="https://pl.wikipedia.org/wiki?curid=2099067" title="Millstreet">
Millstreet

Milstreet (irl. "Sráid an Mhuilinn") – miasto w Irlandii w hrabstwie Cork.
W mieście znajduje się katolicki kościół pod wezwaniem świętego Patryka. Od października 1985 r. miastem bliźniaczym jest Pommerit-le-Vicomte we Francuskiej Bretanii.
Transport.
Miasto usytuowane jest na trasie kolejowej Mallow-Killarney-Tralee. Stacja kolejowa Milstreet została otwarta na ruch towarów 16 kwietnia 1853 roku, a zamknięto ją 6 września 1976 roku.
Wydarzenia.
Wbrew małej populacji Milstreet było gospodarzem wielu ciekawych wydarzeń.
W 1993 roku miasto było gospodarzem Konkursu Piosenki Eurowizji, który został wygrany przez Niamh Kavanagh z Irlandii. W Millstreet Steve Collins dwa razy szczęśliwie obronił pas Światowej Organizacji Bokserskiej WBO w wadze średniej, przeciw Chrisowi Eubankowi w 1995 i przeciw Nevillowi Brownowi w 1996 r. W lipcu 2006 Millstreet był gospodarzem 29. Europejskiej Konwencji Żonglerów. Gościło przez tydzień 2000 żonglerów z 40 różnych krajów. Miasto było gospodarzem pokazów rolniczych w styczniu 2008 i 2009 r. Miasto gościło takich artystów jak The Prodigy, James Blunt i Westlife.
W mieście znajduje się jedno z największych centrów konnych w Irlandii, zwane Areną Zielonych Dolin.
Według spisu ludności w 2006 roku w Millstreet miało najwyższy odsetek polskiej populacji w Irlandii, który wynosił 14%.

</doc>
<doc id="2099068" url="https://pl.wikipedia.org/wiki?curid=2099068" title="Yamatai">
Yamatai

 – starożytne państwo w kraju Wa (Japonia), istniejące w późnym okresie Yayoi. Pierwsze wzmianki o Yamatai pochodzą ze stanowiących część chińskiej kroniki "Sanguo Zhi" "Przekazów o kraju Wa", gdzie widnieje jako lub . Miało być hegemonem wśród 30 państewek plemiennych istniejących wówczas na obszarze kraju Wa, a jego władczynią była szamanka o imieniu Himiko.
Na temat lokalizacji Yamatai trwają długoletnie spory wśród badaczy. Zasadniczo istnieją dwa kierunki badań – szkoła tokijska, skupiająca zwolenników lokalizacji Yamatai na półwyspie Kii w Yamato i szkoła z Kioto, skupiająca zwolenników lokalizacji Yamatai na Kiusiu. Wykopaliska archeologiczne z 2009 roku z okolic grobowca Hashihaka w pobliżu miasta Sakurai zdają się sugerować, że Yamatai znajdowało się jednak na wyspie Honsiu. Dokładne zbadanie samego grobowca jest niemożliwe, gdyż grobowce cesarskie znajdują się pod ochroną Agencji Dworu Cesarskiego (Kunai-chō).
Yamatai w kulturze popularnej.
Odnalezienie Yamatai jest celem Lary Croft w grze "Tomb Raider" z 2013 roku.

</doc>
<doc id="2099069" url="https://pl.wikipedia.org/wiki?curid=2099069" title="R. A. Salvatore">
R. A. Salvatore



</doc>
<doc id="2099072" url="https://pl.wikipedia.org/wiki?curid=2099072" title="Ośrodek Badawczo Rozwojowy Sprzętu Mechanicznego Sp. z o.o.">
Ośrodek Badawczo Rozwojowy Sprzętu Mechanicznego Sp. z o.o.



</doc>
<doc id="2099075" url="https://pl.wikipedia.org/wiki?curid=2099075" title="Vysoká u Příbramě">
Vysoká u Příbramě

Vysoká u Příbramě - wieś w okolicy miasta Příbram w kraju środkowoczeskim w Czechach. Miejscowość leży na wysokości 575 m n.p.m., zajmuje obszar 4,86 km² i posiada około 300 mieszkańców (2006). W źródłach historycznych wieś po raz pierwszy została wspomniana w 1367.
Muzeum im. Antonina Dvořaka.
Główną atrakcją wsi jest pałacyk letni, zbudowany w roku 1878 w stylu neorenesansowym, otoczony przez ośmiohektarowy park w stylu angielskim. W pobliżu pałacyku znajdują się dwa leśne jeziorka. Jedno z nich nosiło nazwę Jeziora Rusałki. Twierdzi się, że właśnie to jezioro zainspirowało Dvořáka do napisania opery Rusałka.
Właścicielem pałacyku był hrabia Václav Robert Kounic (niem. Wenzel Robert von Kaunitz), który zakupił ten dom dla swojej żony Józefiny z Czermaków Kounicowej (1849–1895), uprzednio znanej praskiej aktorki.
W gościnie u hrabiostwa Kouniców często przebywał czeski kompozytor Antonín Dvořák, szwagier hrabiego Kounica. Żona kompozytora Anna była siostrą Józefiny hrabiny Kounicowej. Obie siostry były uczennicami Dvořáka. Kompozytor spędził tu 2 beztroskie lata, mieszkając wraz z żoną w willi Rusałka. Tu powstała pierwsza wersja opery Rusałka i 8 symfonia Dvořáka.
Obecnie w pałacyku hrabiego Kounica mieści się muzeum im. Antonína Dvořáka. Kierownikiem tego Muzeum jest prawnuk kompozytora Ottokar Dvořák. W parku tuż obok pałacyku znajduje się pomnik Antonína Dvořáka (czes. Památník Antonína Dvořáka) z popiersiem kompozytora. Twórcą tego pomnika jest znakomity czeski rzeźbiarz Karel Otáhal.

</doc>
<doc id="2099076" url="https://pl.wikipedia.org/wiki?curid=2099076" title="Ruch Nowego Życia">
Ruch Nowego Życia

Ruch Nowego Życia – antykomunistyczna kampania społeczna w międzywojennych Chinach, mająca na celu promowanie tradycyjnych chińskich wartości, zapoczątkowana w lutym 1934 roku przez Czang Kaj-szeka i jego żonę Song Meiling.
Ideologia Ruchu Nowego Życia stanowiła mieszankę tradycyjnej moralności konfucjańskiej z elementami zaczerpniętymi z chrześcijaństwa, autorytaryzmu, a nawet faszyzmu. Odrzucano zachodni indywidualizm i etykę kapitalistyczną. Zwalczano stanowiące olbrzymi problem w międzywojennych Chinach korupcję, kumoterstwo i handel opium. Naczelnym celem Ruchu była moralna i duchowa przebudowa chińskiego społeczeństwa. Popularne było organizowanie zbiorowych ślubów. Zachęcano do prowadzenia skromnego stylu życia, m.in. potępiając organizowanie kosztownych, często rujnujących rodziny, wystawnych uroczystości pogrzebowych.
Propagowano sztukę wyróżniającą się "narodową" wymową i walorami edukacyjnymi.
Założenia Ruchu Nowego Życia zostały sformułowane w broszurze "Zarys Podstaw Nowego Życia" autorstwa Czang Kaj-szeka. Jemu również przypisuje się stworzenie "Pieśni Nowego Życia" propagowanej szczególnie w szkołach.
Za kierowanie ruchem odpowiedzialne było Towarzystwo Promowania Nowego Życia.

</doc>
<doc id="2099077" url="https://pl.wikipedia.org/wiki?curid=2099077" title="Janusz Łukasik">
Janusz Łukasik

Janusz Łukasik (ur. 24 marca 1964 w Lublinie) – polski żużlowiec.
Licencje żużlową zdobył w 1982 roku w barwach Motoru Lublin. Złoty medalista młodzieżowych drużynowych mistrzostw Polski (Lublin 1983), srebrny medalista indywidualnych młodzieżowych mistrzostw Polski (Lublin 1985).
Wyniki w poszczególnych sezonach w rozgrywkach ligowych:

</doc>
<doc id="2099078" url="https://pl.wikipedia.org/wiki?curid=2099078" title="David de Coninck">
David de Coninck

David de Coninck, znany też jako David Koninck (ur. ok. 1644-1646 w Antwerpii, zm. po 701 w Brukseli) – flamandzki malarz barokowy.
Był uczniem Pietera Boela i prawdopodobnie Jana Fyta, którego naśladował. Około 1663-1664 został mistrzem gildii św. Łukasza w Antwerpii. Wiele podróżował, przebywał w Paryżu, Bawarii i Wiedniu. W latach 1671–1694 mieszkał w Rzymie, gdzie był członkiem Akademii Świętego Łukasza i stowarzyszenia osiadłych tam artystów holenderskich i flamandzkich "Schildersbent". Pod koniec życia osiadł w Brukseli i był wzmiankowany w tamtejszej gildii malarskiej w latach 1699–1701.
David de Coninck malował przede wszystkim martwe natury przedstawiające trofea myśliwskie i owoce, oraz obrazy zwierząt i sceny polowań. Jego prace odznaczające się bogactwem kompozycji i ciepłym kolorytem świadczą o wpływie zarówno Fyta jak i Boela.
Nieliczne prace Conincka znajdują się m.in. w Muzeum Historii Sztuki w Wiedniu, National Gallery i Courtauld Institute of Art w Londynie. W zbiorach Muzeum Narodowe w Warszawie znajduje się obraz "Pies, sowa i trofea myśliwskie".

</doc>
<doc id="2099079" url="https://pl.wikipedia.org/wiki?curid=2099079" title="Rezolucje Rady Bezpieczeństwa ONZ z roku 1963">
Rezolucje Rady Bezpieczeństwa ONZ z roku 1963

Stałe miejsca w Radzie Bezpieczeństwa ONZ w 1963 posiadały:
W roku 1963 członkami niestałymi Rady były:
Rezolucje.
Rezolucje Rady Bezpieczeństwa ONZ przyjęte w roku 1963: 

</doc>
<doc id="2099080" url="https://pl.wikipedia.org/wiki?curid=2099080" title="Arzúa">
Arzúa

Arzúa – miasto w Hiszpanii, w prowincji A Coruña, we wspólnocie autonomicznej Galicia. Miasto leży na trasie pielgrzymek do Santiago de Compostela. Łączą się tutaj dwa szlaki: Francuska oraz Północna Droga św. Jakuba.

</doc>
<doc id="2099083" url="https://pl.wikipedia.org/wiki?curid=2099083" title="Payment Card Industry Data Security Standard">
Payment Card Industry Data Security Standard

Payment Card Industry Data Security Standard (PCI DSS) – norma bezpieczeństwa wydana przez Payment Card Industry Security Standards Council. Norma powstała, aby zapewnić wysoki i spójny poziom bezpieczeństwa we wszystkich środowiskach, w których przetwarzane są dane posiadaczy kart płatniczych.
Weryfikacja zgodności.
Stosowanie normy jest wymuszane w umowach dwustronnych, które zawierają między sobą:
Dodatkowo, jeśli centrum autoryzacyjne bądź przedsiębiorca korzystają z outsourcingu w zakresie przetwarzania danych posiadaczy kart płatniczych, muszą oni zawrzeć w umowie outsourcingu wymaganie zgodności ze standardem oraz monitorować, czy zgodność z normą jest utrzymywana. Przedsiębiorstwa, które nie wdrożą normy, ryzykują karami umownymi lub nawet całkowitą utratą możliwości akceptowania płatności kartami.
Weryfikacja zgodności organizacji ze standardem odbywa się raz na rok. To, czy weryfikacja będzie przeprowadzana przez zewnętrznego upoważnionego audytora bezpieczeństwa (ang. Qualified Security Assessor), czy wewnętrznie, zależy od liczby i sumarycznej wartości transakcji z wykorzystaniem kart płatniczych, które obsługuje dane przedsiębiorstwo.
Wymagania standardu.
Standard składa się z 12 wymagań zgrupowanych w 6 grup tematycznych (celów kontrolnych). Każde z wymagań składa się z szeregu szczegółowych punktów wymagań.

</doc>
<doc id="2099084" url="https://pl.wikipedia.org/wiki?curid=2099084" title="Rolka Sztokholmska">
Rolka Sztokholmska



</doc>
<doc id="2099085" url="https://pl.wikipedia.org/wiki?curid=2099085" title="Junkers K 30">
Junkers K 30

Junkers K 30 – samolot wojskowy firmy Junkers zbudowany w szwedzkiej filii AB Flygindustri na bazie modelu G 24.
Montaż modelu K 30 rozpoczął się w odpowiedzi na zainteresowanie władz Chile, ZSRR i Hiszpanii wykorzystaniem modelu G 24 do celów wojskowych. Dlatego też w 1925 zbudowano w Dessau – macierzystej fabryce Junkersa wzorcowy egzemplarz przyszłego modelu K 30.
Z powodów ograniczeń nałożonych na Niemcy mocą traktatu wersalskiego produkcja rozpoczęła się w szwedzkiej filii w Limhamn. Pierwszy K 30 został eksportowany do Chile. Druga seria została dostarczona do ZSRR, gdzie otrzymała nazwę „R 42” (potem jako JuG1). Część z nich powstała jako wodnosamoloty.

</doc>
<doc id="2099088" url="https://pl.wikipedia.org/wiki?curid=2099088" title="Kościół Misjonarzy w Tarnowie">
Kościół Misjonarzy w Tarnowie



</doc>
<doc id="2099089" url="https://pl.wikipedia.org/wiki?curid=2099089" title="2 Kompania Czołgów Lekkich Dowództwa Obrony Warszawy">
2 Kompania Czołgów Lekkich Dowództwa Obrony Warszawy

2 Kompania Czołgów Lekkich Dowództwa Obrony Warszawy – pancerny pododdział broni pancernych Wojska Polskiego w II Rzeczypospolitej.
Kompania sformowana w dniach 2-5 września 1939 przez 3 Batalion Pancerny w Warszawie jako oddział dyspozycyjny Naczelnego Wodza.
Na wyposażeniu posiadała 11 czołgów 7TP z najnowszej produkcji, oznaczanych też czasem w historiografii powojennej jako 9TP.
Formowanie.
Od początku wojny organizowano nie przewidzianą planem mobilizacyjnym grupę pancerno-motorową, której zadaniem miała być obrona stolicy. W dniu 2 września kpt. Stanisław Grąbczewski otrzymał rozkaz o sformowaniu kompanii czołgów lekkich w oparciu o znajdujące się w Forcie Wola nowe czołgi, przechodzące próby odbiorcze w 3 batalionie pancernym. Wozy wprawdzie były fabrycznie nowe, nie posiadały jednak jeszcze kompletnego wyposażenia, między innymi brakowało radiostacji 2N/C. Dopiero wieczorem 5 września kpt. Grąbczewski zameldował w Dowództwie Obrony Warszawy gotowość swojego pododdziału.
2 kczl DOW w kampanii wrześniowej.
Początkowo, 5 września dowódca obrony Warszawy, gen. bryg. Walerian Czuma zatrzymał oddział do swojej dyspozycji, nakazując ugrupowanie w Ogrodzie Saskim, włączając go jednocześnie w skład improwizowanej grupy pancerno-motorowej, pod dowództwem kpt. B. Kowalskiego.
6 września czołgi brały udział w przeprowadzaniu prób wytrzymałości budowanych barykad. W tym samym dniu do oddziału dołączyli elewi Szkoły Podchorążych Broni Pancernych, dzięki czemu każdym czołgiem dowodził podchorąży.
7 września kompania patrolowała przedpole Warszawy w kierunku Grójca oraz dalej na Mogielnicę i Nowe Miasto. Nigdzie nie stwierdzono wojsk nieprzyjaciela.
9 września rano oddział wspierał obronę miasta podczas ataku niemieckiej 4 DPanc. na Ochotę. Do pierwszego starcia z czołgami nieprzyjaciela doszło na niezabudowanym terenie pomiędzy ul. Grójecką, a torami kolejki WKD, w okolicy ul. Kopińskiej, a następnie ok. godz. 13:00 w rejonie ul. Sękocińskiej. Przeciwnikiem plutonu por. Kraskowskiego były czołgi z niemieckiego I batalionu 35 pułku pancernego. Kolejne walki pluton stoczył ok. godz. 16:00 w rejonie zbiegu ulic Grójeckiej i Opaczewskiej, gdzie wsparł on skuteczny kontratak plutonów 40 pp i 41 pp, którego celem było odzyskanie utraconych wcześniej barykad. Strat własnych nie odnotowano.
10 września kompanię przerzucono do dzielnicy Wola, gdzie jej czołgi wsparły kontratak batalionu 40 pp koło cmentarza prawosławnego. Wozy dotarły do pętli tramwajowej, dostając się pod silny ostrzał nieprzyjaciela, w wyniku którego uszkodzony został jeden czołg, a dwóch członków załogi odniosło rany. Uszkodzony pojazd odholowano do własnych linii. Wieczorem tego samego dnia kompania w składzie większej grupy wyruszyła na rozpoznanie terenu pomiędzy Puszczą Kampinoską, a szosą Warszawa – Leszno. Oddział dotarł w rejon cmentarza w Wawrzyszewie, gdzie jednemu z plutonów poprzez nieuwagę przeciwnika udało się wyjść na tyły niemieckiego plutonu czołgów z 36 pułku pancernego (4 DPanc.), uszkadzając z niewielkiej odległości 3 wozy nieprzyjaciela, biorąc również do niewoli ich dowódcę. Jednemu z niemieckich czołgów udało się uciec, a w toku walk zniszczono również 3 samochody ciężarowe i uwolniono kilkudziesięciu wziętych uprzednio do niewoli żołnierzy polskich.
Po uporządkowaniu oddziału, po zmroku polskie czołgi patrolowały dalej, dostając się pod ostrzał w rejonie wsi Placówka oraz Gać, spod którego udało im się jednak wymanewrować. Na kierunku Nowego Wawrzyszewa oddział kpt. Grąbczewskiego napotkał nagle kompanię z niemieckiego 36 pułku pancernego. Doszło do chaotycznej wymiany ognia, podczas której 2 polskie wozy uległy niewielkim uszkodzeniom. Cały oddział zebrał się ponownie w rejonie Burakowa, gdzie około północy otrzymał rozkaz powrotu od gen. Czumy. W drodze powrotnej pluton por. Kraskowskiego dostał się pod ogień własnych oddziałów w rejonie Babic, szczęśliwie obyło jednak się bez większych uszkodzeń.
11 września kompania przygotowywała się do nocnego wypadu na Okęcie, w którym miała wraz z 1 kompanią czołgów lekkich wesprzeć II batalion 360 pp, w związku z czym wieczorem zajęła pozycje wyjściowe w Al. Niepodległości. Natarcie rozpoczęło się dopiero o 5:00 rano 12 września, kompania działała na lewym skrzydle ugrupowania, uderzając w kierunku torów wyścigowych na Służewcu. Przełamano przesłonę oddziałów 82 pp z niemieckiej 31 DP odcinając wojsko przeciwnika od punktu dowodzenia, po czym ok. godz. 6:00 polskie wozy dotarły do szosy krakowskiej, minąwszy kolonię Okęcie. Dalsze działanie na kolonię Załuski napotkało silny opór niemieckiego I batalionu 33 pp wspartego silną artylerią i w skoncentrowanym ogniu polskie oddziały poniosły straty (głównie czołgi z 1 kompanii). Część czołgów między Zbarżem, a Służewem natknęła się na niemieckie oddziały pancerne, gdzie podczas walk w rejonie torów wyścigowych stracono jeden wóz, trafiony w wieżę. Po walkach w skład pododdziału włączono ocalałe 5 czołgów z 1 kompanii.
15 września pluton kompanii wraz z plutonem tankietek patrolowały przedpole Warszawy w rejonie Woli. Pod Babicami polskie czołgi napotkały pododdział pancerny z niemieckiej 4 DPanc. Wywiązała się walka, podczas której zdobyto czołg nieprzyjaciela, a jego załogę wzięto do niewoli. Podczas powrotu na pozycje wyjściowe jeden z polskich wozów został poważnie uszkodzony przez własną minę przy barykadzie zamykającej szosę na Młociny. Załodze udało się szczęśliwie ewakuować, choć pod ogniem nieprzyjaciela.
18 września kompania wsparła wypad Batalionu Stołecznego i kompanii batalionu 360 pp celem nawiązania łączności z nadchodzącymi oddziałami Armii „Poznań” w kierunku na Groty, na południe od ul. Górczewskiej. Na przedpolu Chrzanowa napotkano czołgi nieprzyjaciela z 1 DLek., gdzie doszło do zaciętych walk, podczas których stracono kilka czołgów. Pozostałe wozy bez osiągnięcia zamierzonego celu powróciły na pozycje wyjściowe.
19 września oddział przejechał na Grochów, skąd dalej miał wziąć udział w wypadzie w rejonie Pragi południowo-wschodniej, celem nawiązania łączności z nadchodzącymi resztkami 13 DP. Akcję jednak odwołano. W dniu następnym kompanię wzmocniono tankietką TKS uzbrojoną w nkm 20 mm z 71 dywizjonu pancernego.
26 września kompania wspierała początkowo Lotniczy Oddział Szturmowy w kontrataku wyprowadzonym z rejonu pomiędzy cmentarzem wolskim a prawosławnym uderzając na skrzydło nacierających oddziałów niemieckiej 31 DP. Po osiągnięciu linii torów kolejowych i otrzymaniu ognia czołowego artylerii nieprzyjaciela, kompanię wycofano do odwodu. Następnie ok. godz. 17:00 czołgi wspierały natarcie 8 kompanii 40 pp w kierunku parowozowni na Czystem, pomagając przywrócić ogólne położenie wojsk polskich.
27 września kompania przegrupowała się i zajęła na Woli położenie wyjściowe celem wsparcia wypadu Batalionu Stołecznego. Jednakże wskutek podjętych już rokowań kapitulacyjnych, działania odwołano. Pozostałe czołgi uszkodzono. W tym samym dniu wszystkie oddziały pancerne złożyły broń na Nabrzeżu Kościuszkowskim.

</doc>
<doc id="2099096" url="https://pl.wikipedia.org/wiki?curid=2099096" title="Ndumiso Mamba">
Ndumiso Mamba

Ndumiso C. Mamba – suazyjski polityk, minister sprawiedliwości i spraw konstytucyjnych w latach 2008-2010.
Był przyjacielem króla Mswatiego III. Z jego nominacji wchodził w skład Senatu. Tekę ministra sprawiedliwości objął w październiku 2008. 6 sierpnia 2010 zrezygnował ze stanowiska po tym, jak w Royal Villas Hotel niedaleko Mbabane przyłapano go w łóżku z Nothando Dube, dwunastą żoną monarchy. Początkowo trafił do aresztu domowego, następnie zaś prawdopodobnie do centralnego więzienia w Big Bend.

</doc>
<doc id="2099097" url="https://pl.wikipedia.org/wiki?curid=2099097" title="Players Tour Championship 2010/2011 – Turniej 1">
Players Tour Championship 2010/2011 – Turniej 1

Players Tour Championship 2010/2011 – Turniej 1 – pierwszy turniej z cyklu 12 rankingowych turniejów Players Tour Championship, rozegrany w World Snooker Academy w Sheffield (Anglia) w dniach 24 – 27 czerwca 2010 roku. Sponsorem tego turnieju była firma Star Xing Pai.
Wzięło w nim udział 148 zawodników: 75 profesjonalistów i 73 amatorów.
Podczas tego turnieju, norweski snookerzysta Kurt Maflin w meczu pierwszej rundy przeciwko Polakowi Michałowi Zielińskiemu wbił swojego pierwszego oficjalnego breaka maksymalnego. Był to jednocześnie 73 oficjalny break maksymalny.
W finale Mark Williams pokonał Stephena Maguire'a 4-0.
Nagrody.
Zwycięzca: £10 000
II miejsce: £5 000
Półfinalista: £2 500
Ćwierćfinalista: £1 500
Ostatnia 16: £1 000
Ostatnia 32: £600
Ostatnia 64: £200
Drabinka turniejowa.
Runda pre-eliminacyjna.
"Do 4 wygranych frame’ów"

</doc>
<doc id="2099099" url="https://pl.wikipedia.org/wiki?curid=2099099" title="Junkers G 31">
Junkers G 31

Junkers G 31 – niemiecki samolot pasażerski firmy Junkers, będący powiększoną wersją modelu G 24.
Wprowadzenie.
Trzysilnikowy model G 31 był rozwinięciem modelu G 24. Był budowany w kilku wersjach, wyposażonych w różne silniki. Dzięki swojej konstrukcji mógł być wykorzystywany do różnych celów: jako samolot pasażerski, sanitarny, transportowy, a nawet bombowy. W wersji pasażerskiej zabierał 15 – 16 pasażerów lub dysponował 10 kuszetkami w czasie nocnych lotów. W wersji sanitarnej oferował do 17 miejsc dla ciężko i lekko rannych oraz miejsce dla sanitariusza. W wersji transportowej mógł przewozić nawet zwierzęta gospodarskie w drewnianych boksach (udźwig do 3200 kg).
Na potrzeby lotów pasażerskich przewidziano następującą obsadę załogi: dwóch pilotów (w kokpicie z podwójnymi sterami), technika pokładowego oraz radiotelegrafistę. Od 1928 przewidziano udział stewarda (co było nowością pod koniec lat 20.), który dbał o pasażerów. Kabina pasażerska była podzielona na trzy części i – jak na ówczesne czasy – komfortowo wyposażona (oświetlenie, ogrzewanie, toaleta, radio itp.)
Początkowo kabina pilotów była otwarta, ale od egzemplarza nr 3002, który wszedł na służbę w Lufthansie w lutym 1928, montowano zamknięte, oszklone kabiny dla pilotów. Kolejny egzemplarz o numerze 3003 rozpoczął loty 24 maja 1928 i był tysięcznym samolotem wyprodukowanym w wytwórni Hugo Junkersa.
Junkers G 31 był używany w Niemczech, Austrii, Australii oraz Nowej Gwinei, w okresie międzywojennym będącej pod administracją australijską. W służbie niemieckiego przewoźnika był wykorzystywany na liniach Berlin – Londyn, Hamburg – Londyn, Berlin – Królewiec, Berlin – Malmö, Berlin – Wiedeń. Austriackie linie lotnicze Österreichische Luftverkehrs AG (obecnie Austrian Airlines) korzystały z Junkersa G 31 na linii Berlin – Hamburg.
Na II Międzynarodowym Mityngu Lotniczym w 1927 w Dübendorfie pilot fabryczny Junkersa Waldemar Röder wygrał zawody w przelocie nad Alpami, na wysokości 4 tysięcy metrów. Jedyny wypadek lotniczy z udziałem Junkersa G 31 miał miejsce 11 grudnia 1928. Doszło wówczas do katastrofy egzemplarza D-1473 (nr fabryczny 3005) podczas awaryjnego lądowania w Letzlingen koło Stendal w Niemczech. Pasażerom udało się uratować z płonącego samolotu, jednak załoga razem z pilotem Gustavem Dörrem zginęła.
Junkers G 31 w Nowej Gwinei.
W latach 30. samoloty Junkers G 31 były używane w Nowej Gwinei, wówczas terytorium mandatowym Australii, do transportu sprzętu potrzebnego w kopalniach złota. Loty te wykonywała miejscowa linia lotnicza Guinea Airways. Uważa się, iż w ówczesnym czasie były to jedne z największych przewoźników transportowych na świecie. Obsługiwały kopalnie złota, dowożąc sprzęt i potrzebne towary; ze względu na praktycznie całkowity brak dróg kołowych transport drogą powietrzną był jedynym możliwym rozwiązaniem. Junkersami G 31 można było nawet przewozić małe samochody, jak np. przedstawionego na zdjęciu Austina Seven.
Zbudowane z metalu junkersy G 31 sprawdzały się w wilgotnym klimacie wyspy i były podstawą floty transportowej Guinea Airways. Wykorzystywano cztery egzemplarze G 31, z czego trzy (VH-UOU c/n 3011; VH-UOV c/n 3012; VH-URQ c/n 3000) należały do przedsiębiorstwa wydobywczego Bulolo Gold Dredging Co. i były używane przez Guinea Airways. W porównaniu ze zwykłymi junkersami zostały specjalnie przebudowane tak, by umożliwić załadunek towarów przez górną część kadłuba. Zamontowano w nich silniki Pratt &amp; Whitney Hornet. Służyły na terenie Nowej Gwinei do 1942, gdy zostały zniszczone w czasie II wojny światowej.
Wersje.
Prototyp oblatany 3 września 1926 roku nosił numer fabryczny 3000 (oznaczenie D-1073 i był wyposażony w trzy silniki Junkers L 5). Potem stosowano silniki BMW VI. Łącznie wypuszczono następujące serie:

</doc>
<doc id="2099103" url="https://pl.wikipedia.org/wiki?curid=2099103" title="Adamo Coulibaly">
Adamo Coulibaly

Adamo Coulibaly (ur. 14 sierpnia 1981 w Paryżu) – francuski piłkarz pochodzenia iworyjskiego, występujący na pozycji napastnika.

</doc>
<doc id="2099106" url="https://pl.wikipedia.org/wiki?curid=2099106" title="Claxton (meteoryt)">
Claxton (meteoryt)

Claxton – meteoryt kamienny należący do chondrytów oliwinowo-hiperstenowych L6, spadły 10 grudnia 1984 w okolicach miejscowości Claxton w stanie Georgia. Przed upadkiem meteorytu około godziny 22.30 czasu uniwersalnego widoczny był przelot bolidu w Jacksonville na Florydzie. Meteoryt Claxton o masie 1,45 kg uderzył w skrzynkę pocztową na farmie Caruthy Barnard.

</doc>
<doc id="2099107" url="https://pl.wikipedia.org/wiki?curid=2099107" title="Jostedalsbreen">
Jostedalsbreen

Jostedalsbreen – największy lodowiec w kontynentalnej Europie. Leży w południowo-zachodniej części Norwegii, w okręgu Sogn og Fjordane, w obrębie czterech gmin: Luster, Balestrand, Jølster i Stryn. Najwyższym szczytem na lodowcu jest Lodalskåpa – nunatak mający wysokość 2083 m.
Ogólna powierzchnia lodowca Jostedal wynosi 487 km². Najwyższy punkt, Høgste Breakulen, sięga 1957 m n.p.m. Ramiona lodowca tworzy wiele dolin; jest ich ponad 50, w tym Bøyabreen i Nigardsbreen, obie położone na wysokości 300 m n.p.m. Miąższość Jostedalsbreen sięga w niektórych miejscach 600 m, długość – nieco ponad 60 km. Lodowiec jest objęty ochroną w ramach parku narodowego, założonego w 1991 roku.
Istnienie Jostedalsbreen, mimo niesprzyjających (dodatnich) temperatur, umożliwiają stałe i obfite opady śniegu. Jednak z tego powodu części lodowca leżące niżej są narażone na wysokie topnienie.
W 2006 roku jedno z ramion lodowca – Briksdalsbreen – w ciągu kilku miesięcy straciło 50 m lodu. Najnowsze badania dowodzą, że w tym samym roku lodowiec zmniejszył się tam aż o 146 m. Wobec tego istnieje niebezpieczeństwo oderwania się całego ramienia od trzonu lodowca. Dlatego też na Briksdalsbreen zakazano uprawiania wspinaczki lodowej.

</doc>
<doc id="2099109" url="https://pl.wikipedia.org/wiki?curid=2099109" title="Średnia wykładnicza">
Średnia wykładnicza

Średnia wykładnicza (ang. "exponential moving average") – średnia krocząca, w której kolejne wartości są wykładniczo o coraz mniejszej wadze.
Średnia wykładnicza nazywana jest również średnią wygładzaną wykładniczo.
Wzór.
gdzie:
Zastosowanie.
Średnią wykładniczą stosuje się często w celu obserwacji zmian cenowych lub kapitałowych.

</doc>
<doc id="2099110" url="https://pl.wikipedia.org/wiki?curid=2099110" title="Parafia Wszystkich Świętych w Głogowie">
Parafia Wszystkich Świętych w Głogowie



</doc>
<doc id="2099112" url="https://pl.wikipedia.org/wiki?curid=2099112" title="Zoltán Kiss">
Zoltán Kiss

Zoltán Kiss (ur. 18 sierpnia 1980 w Püspökladány) – węgierski piłkarz, występujący na pozycji pomocnika.

</doc>
<doc id="2099113" url="https://pl.wikipedia.org/wiki?curid=2099113" title="Zabawne grymasy śmiesznych twarzy">
Zabawne grymasy śmiesznych twarzy

Zabawne grymasy śmiesznych twarzy (ang. "Humorous Phases of Funny Faces") – krótkometrażowy film animowany stworzony przez Jamesa Stuarta Blacktona i jego firmę Vitagraph i dopuszczony do dystrybucji kinowej 6 sierpnia 1906 roku ; jeden z pierwszych animowanych filmów rysunkowych.
Film wywodzi się ze sztuki tzw. "chalk talk" lub "ligthning sketches" – satyrycznych karykatur, tworzonych błyskawicznie przez rysownika na oczach publiczności i przeplatanych żartami i monologami.
Rozpoczyna się od ujęcia przedstawiającego rękę Blacktona, rysującą kredą na tablicy postać mężczyzny. Ręka rysownika znika z ekranu, na tablicy pojawia się natomiast postać kobieca. Obie postacie ożywają – wykonują serię grymasów i min. Na głowie mężczyzny pojawia się cylinder, a w jego ustach cygaro. Dym cygara zakrywa oburzoną kobietę. Pojawia się znów ręka Blacktona, która zamazuje obie postacie gąbką. Na tablicy pojawia się postać mężczyzny z parasolem i melonikiem, a następnie, stopniowo znikające, postacie kobiety i mężczyzny. Pojawia się również klaun, tresujący psa. Film kończy się ujęciem ręki rysownika, czyszczącego tablicę.
Film został zrobiony techniką poklatkową. Dwie z postaci – klaun i mężczyzna z parasolem – nie są kredowymi rysunkami na tablicy, a postaciami wyciętymi z białego papieru.

</doc>
<doc id="2099114" url="https://pl.wikipedia.org/wiki?curid=2099114" title="Humorous Phases of Funny Faces">
Humorous Phases of Funny Faces



</doc>
<doc id="2099115" url="https://pl.wikipedia.org/wiki?curid=2099115" title="Andrzej Kulig (patomorfolog)">
Andrzej Kulig (patomorfolog)

Andrzej Wincenty Kulig (ur. 11 grudnia 1932 w Krakowie) – polski patomorfolog, profesor dr hab. nauk medycznych, kierownik Zakładu Patomorfologii Klinicznej Instytutu Centrum Zdrowia Matki Polki w Łodzi.
Życiorys.
Syn lekarzy: dr n. med. Zygmunt Kulig (doktorat na temat leczenia gruźlicy odmą) był internistą, dyrektorem szpitala im. Edmunda Biernackiego w Krakowie, a dr n. med. Janina (z domu Wolny) Kulig (doktorat na temat rozwoju umysłowego dziecka) była pionierką logopatologii w Polsce i autorką pierwszego polskiego podręcznika z tej dziedziny.
Studiował w latach 1950-1955 na Wydziale Lekarskim Akademii Medycznej w Krakowie, tam później pracował jako asystent i starszy asystent w latach 1955-1964 i obronił w 1960 swój doktorat na temat patomorfologii gruźlicy (promotorem była prof. Janina Kowalczykowa).
W 1963 otrzymał powołanie do zawodowej służby wojskowej, pracował w latach 1963-1964 jako lekarz 6. Pomorskiej Dywizji Powietrznodesantowej w Krakowie, a następnie w latach 1965-1970 jako kierownik Zakładu Anatomii Patologicznej 5 Wojskowego Szpitala Rejonowego w Krakowie. W latach 1968-1969 przebywał na stypendium Fundacji im. hr. Jakuba Potockiego w Paryżu. Po powrocie do kraju habilitował się (w 1969) w AM w Krakowie na temat ziarniniakowego zapalenia jąder. Od roku 1970 kierownik Katedry Patomorfologii WAM w Łodzi; w latach 1972-1976 był prodziekanem Wydziału Lekarskiego WAM, następnie od 1977 do 1980 jego dziekanem, a od 1980 do 1984 prorektorem ds. nauki i szkolenia WAM. W 1997 przeszedł w stan spoczynku w stopniu pułkownika.
Był prezesem Polskiego Towarzystwa Patologów (1983-1991) i Naczelnym Specjalistą Wojska Polskiego w dziedzinie patomorfologii (1986-1996). W latach 1976-2004 organizator, dyrektor, a od 2000 r. konsultant Centrum Egzaminów Medycznych, od 1995 r. jest szefem zespołu przygotowującego testy egzaminów wstępnych do akademii medycznych; w 1997 został kierownikiem Zakładu Patomorfologii Klinicznej Instytutu Centrum Zdrowia Matki Polki.
Członek Komisji Edukacji w Polskiej Unii Onkologii.
Życie prywatne.
Ma trzech synów: Andrzej, doktor habilitowany nauk prawnych, pracuje w Katedrze Prawa Ustrojowego Porównawczego UJ w Krakowie, w latach 2004-2015 był dyrektorem Uniwersyteckiego Szpitala Klinicznego CMUJ w Krakowie, od października 2015 zastępca Prezydenta Miasta Krakowa; Maciej jest lekarzem wojskowym (w stopniu majora), specjalistą chorób wewnętrznych, pracuje w Wojskowym Instytucie Medycznym w Warszawie; Bartosz jest doktorem nauk medycznych, ginekologiem-położnikiem, pracuje w Instytucie Centrum Zdrowia Matki Polki w Łodzi.
Nagrody i odznaczenia.
Odznaczony m.in.: Polonia Restituta (Krzyżem Kawalerskim, Krzyżem Oficerskim i Krzyżem Komandorski Orderu Odrodzenia Polski), Złotym Krzyżem Zasługi i Medalem Komisji Edukacji Narodowej.

</doc>
<doc id="2099116" url="https://pl.wikipedia.org/wiki?curid=2099116" title="Łotto-GMC Odessa">
Łotto-GMC Odessa



</doc>
<doc id="2099119" url="https://pl.wikipedia.org/wiki?curid=2099119" title="José Plínio de Godoy">
José Plínio de Godoy

Plínio, właśc. José Plínio de Godoy (ur. 3 lutego 1946 w São Paulo) – piłkarz brazylijski, występujący podczas kariery na pozycji napastnika.
Kariera klubowa.
Karierę piłkarską Plínio rozpoczął w Corinthians Paulista w 1967 roku. W 1969 roku występował w kolumbijskim klubie Millonarios FC. W latach 1970–1971 ponownie występował w Corinthians. W latach 1973–1974 występował w Fortaleza EC. 26 sierpnia 1973 w zremisowanym 0-0 meczu z Sportem Recife Plínio zadebiutował w lidze brazylijskiej. Ostatni raz w lidze Plínio wystąpił 20 stycznia 1974 w przegranym 1-2 meczu z Vitórią Salvador. Bilans jego w lidze to 19 występów. Z Fortalezą dwukrotnie zdobył mistrzostwo stanu Ceará – Campeonato Cearense w 1973 i 1974 roku.
Kariera reprezentacyjna.
W 1968 roku Plínio uczestniczył w Igrzyskach Olimpijskich w Meksyku. Na turnieju Plínio wystąpił we wszystkich trzech meczach grupowych reprezentacji Brazylii z Hiszpanią, Japonią i Nigerią.

</doc>
<doc id="2099120" url="https://pl.wikipedia.org/wiki?curid=2099120" title="Ben Spies">
Ben Spies

Ben Spies (ur. 11 lipca 1984 w Germantown) – amerykański motocyklista.
Kariera.
Starty w Ameryce.
Profesjonalną karierę Ben rozpoczął w roku 2000. W latach 2002–2003 brał udział w kategorii Amerykańskiej Formule Xtreme, w której w drugim podejściu sięgnął po tytuł mistrzowski. W latach 2002–2006 ścigał się w Amerykańskich Mistrzostwach Supersport, w których najlepiej spisał się w sezonach 2004–2005, zajmując dwukrotnie 4. miejsce. W latach 2003–2008 rywalizował w Amerykańskich Mistrzostwach Superbike. W roku 2005 sięgnął w niej po tytuł mistrzowski. Rok później zdominował rywalizację, po czym skutecznie bronił ten tytuł przez dwa kolejne sezony. Za każdym razem największym rywalem Amerykanina był jego zespołowy partner, Australijczyk Mat Mladin. Oprócz tego w sezonie 2007 sięgnął po tytuł w Amerykańskich Mistrzostwach Superstock. W ciągu 10 lat zmagań, Spies bez przerwy był związany z Suzuki.
World Superbike.
Dzięki świetnej postawie na amerykańskiej ziemi, Ben Spies dostał szansę startów w fabrycznej ekipie Yamahy, w Mistrzostwach Świata Superbike. Nieoczekiwanie zdominował większą część sezonu, sięgając po rekordową liczbę 11 pole position oraz zwyciężając w 14 z 28 wyścigów. Pomimo tego po tytuł sięgnął dopiero w ostatnim wyścigu, za sprawą niezwykle równego i konsekwentnego Japończyka Noriyuki Hagi.
MotoGP.
Amerykanin po raz pierwszy w MotoGP pojawił 22 czerwca 2008 roku, podczas GP Wielkiej Brytanii, w zastępstwie kontuzjowanego Włocha Lorisa Capirossiego. Wyścig ostatecznie zakończył na 14. miejscu. W tym samym sezonie wystąpił jeszcze dwukrotnie na motocyklu Suzuki, podczas rodzimych GP USA oraz GP Indianapolis. Na dobrze znanych przez siebie obiektach spisał się znakomicie, zajmując 8. i 6. pozycję. W ciągu trzech wyścigu uzyskał pulę 20 punktów, dających mu 19. lokatę w końcowej klasyfikacji.
W roku 2009 za sprawą świetnych osiągów w WSBK, dostał szansę startu w kończącej sezon GP Walencji. Ponownie potwierdził swój talent, dojeżdżając na bardzo dobrym 7. miejscu. Dorobek 9 punktów dał mu 20. pozycję na koniec sezonu.
Dzięki zdobyciu tytułu mistrzowskiego w Mistrzostwach Świata Superbike’ów, Ben Spies podpisał kontrakt z satelicką ekipą Yamahy – Tech3 – na sezon 2010.

</doc>
<doc id="2099121" url="https://pl.wikipedia.org/wiki?curid=2099121" title="Serhij Marusin">
Serhij Marusin

Serhij Wiktorowycz Marusin, ukr. Сергій Вікторович Марусін, ros. Сергей Викторович Марусин, "Siergiej Wiktorowicz Marusin" (ur. 1 kwietnia 1958 we wsi Kanadiej, obwodzie uljanowskim, Rosyjska FSRR) – ukraiński piłkarz pochodzenia rosyjskiego, grający na pozycji obrońcy, a wcześniej pomocnika, trener piłkarski.
Kariera piłkarska.
Kariera klubowa.
W 1976 rozpoczął karierę piłkarską w drużynie rezerw Dnipra Dniepropetrowsk. Potem odbywał służbę wojskową w zespole SKA Odessa, w którym pozostał do zakończenia kariery zawodowej w 1986. Ale potem po 8-letniej przerwie powrócił do gry w amatorskich zespołach Mietałłurg Ałdan, Perwomajec Perwomajśke, Łotto-GMC Odessa, Dnister Owidiopol, Rybak-Dorożnyk Odessa i Tyras-2500 Białogród nad Dniestrem.
Kariera trenerska.
Po zakończeniu kariery zawodniczej od 1988 pomagał trenować SKA Odessa. W 1991 objął stanowisko głównego trenera odeskiego klubu. W 1992 po spadku klubu z Wyższej Lihi opuścił klub, ale w 1994 ponownie został głównym trenerem. W latach 1997-1998 prowadził FK Ołeksandrija. W latach 2001-2005 stał na czele klubu Tyras-2500 Białogród nad Dniestrem. Od 2005 do 2006 pracował jako szkoleniowiec amatorskiego zespołu Iwan Odessa. Od 2007 jest dyrektorem Szkoły Sportowej "Spartak" Ihora Biełanowa.

</doc>
<doc id="2099122" url="https://pl.wikipedia.org/wiki?curid=2099122" title="Manoel Maria Barbosa dos Santos">
Manoel Maria Barbosa dos Santos

Manoel Maria, właśc. Manoel Maria Evangelista Barbosa dos Santos (ur. 29 lutego 1948 w Belém) – piłkarz brazylijski, występujący podczas kariery na pozycji napastnika.
Kariera klubowa.
Karierę piłkarską Manoel Maria rozpoczął w Remo Belém w latach sześćdziesiątych. Z Remo zdobył mistrzostwo stanu Pará – Campeonato Paraense w 1968 roku. W tym samym roku przeszedł do Tuna Luso Belém. W latach 1968–1973 występował w Santosie FC. Z Santosem wygrał rozgrywki Torneio Roberto Gomes Pedrosa 1968 oraz zdobył mistrzostwo stanu São Paulo – Campeonato Paulista w 1973 roku. W Santosie 13 listopada 1971 w przegranym 1-3 meczu z Fluminense FC Manoel Maria zadebiutował w lidze brazylijskiej.
W latach 1974–1975 występował w Paysandu SC. Ostatni raz w lidze Manoel Maria wystąpił 14 lipca 1974 w przegranym 0-1 meczu z Guarani FC. Bilans jego w lidze to 12 występów. W 1975 roku występował w USA w New York Cosmos. Karierę zakończył w Santosie w 1976 roku.
Kariera reprezentacyjna.
W 1968 roku Manoel Maria uczestniczył w Igrzyskach Olimpijskich w Meksyku. Na turnieju Manoel Maria wystąpił w dwóch meczach grupowych reprezentacji Brazylii z Hiszpanią i Japonią.

</doc>
<doc id="2099123" url="https://pl.wikipedia.org/wiki?curid=2099123" title="Miki Motomiya">
Miki Motomiya

 – japońska lekkoatletka, skoczkini o tyczce.
Brązowa medalistka mistrzostw Azji juniorów (Dżakarta 2008).

</doc>
<doc id="2099126" url="https://pl.wikipedia.org/wiki?curid=2099126" title="Synagoga im. Chaskela Bessera w Katowicach">
Synagoga im. Chaskela Bessera w Katowicach

Synagoga im. Chaskiela Bessera w Katowicach, także zwana Małą − gminny dom modlitwy znajdujący się w Katowicach, przy ulicy 3 Maja 16.
Dom modlitwy został założony w siedzibie Gminy Wyznaniowej Żydowskiej w Katowicach w marcu 2010. Została przeniesiona z dawnego lokalu mieszczącego się przy ulicy Młyńskiej 13. 1 września 2010 nastąpiła uroczystość nadania sali modlitwy imienia rabina Chaskela Bessera (1923–2010). Nabożeństwa odbywają się regularnie we wszystkie szabaty oraz święta.

</doc>
<doc id="2099128" url="https://pl.wikipedia.org/wiki?curid=2099128" title="Mała Synagoga w Katowicach">
Mała Synagoga w Katowicach



</doc>
<doc id="2099130" url="https://pl.wikipedia.org/wiki?curid=2099130" title="Czapla Góra">
Czapla Góra

Czapla Góra – wzniesienie o wysokości 114,4 m n.p.m. na Pojezierzu Drawskim, w woj. zachodniopomorskim, w powiecie koszalińskim, w gminie Świeszyno (przy granicy z gminą Tychowo). Znajduje się w północnym krańcu Pojezierza Drawskiego – dalej na północ i zachód rozciąga się już Równina Białogardzka.
Na wschód pod wzniesieniem leży osada Czaple.
Na południe od Czaplej Góry przebiega dolina strugi Zaspianki.
Nazwę "Czapla Góra" wprowadzono urzędowo w 1949 roku, zastępując poprzednią niemiecką nazwę "Zabels Berg".

</doc>
<doc id="2099134" url="https://pl.wikipedia.org/wiki?curid=2099134" title="Jordan Staal">
Jordan Staal

Jordan Staal (ur. 10 września 1988 w Thunder Bay) – kanadyjski hokeista występujący na pozycji środkowego w zespole NHL - Carolina Hurricanes.
Kariera klubowa.
Pierwszym klubem w karierze Staala była drużyna grająca w OHL - Peterborough Petes. Po dwóch sezonach gry w Kanadzie został wybrany w pierwszej rundzie draftu przez ekipę Pittsburgh Penguins występującej w NHL, stając się od razu jej podstawowym zawodnikiem. 8 stycznia 2009 roku podpisał 3,5-letni kontrakt ze swoim obecnym klubem. W Pittsburghu spędził sześć sezonów NHL. 23 czerwca 2012 ogłoszono jego transfer do (tego samego dnia hokeista poślubił w rodzinnym mieście Thunder Bay swoją narzeczoną Heather).
Kariera reprezentacyjna.
Reprezentacja Kanady z Jordanem w składzie zdobyła złoty medal na Mistrzostwach Świata w hokeju na lodzie w 2007 roku.

</doc>
<doc id="2099143" url="https://pl.wikipedia.org/wiki?curid=2099143" title="Przypłaszczek granatek">
Przypłaszczek granatek

Przypłaszczek granatek ("Phaenops cyanea", synonim "Phaenops cyaneus") – gatunek chrząszcza należącego do rodziny bogatkowatych.
Opis.
Chrząszcz o długości od 7 do 12 mm, ubarwiony ciemnoniebiesko, rzadziej zielonkawo lub czarniawo. Jego czułki mają cztery ostatnie człony dwukrotnie dłuższe niż szerokie, a człon dziesiąty tak długi jak jedenasty. Trapezowate w zarysie przedplecze pokrywają nieregularnie rozmieszczone punkty, które często są poprzecznie rozciągnięte tworząc wrażenie rowkowania. Przez środek przedplecza biegnie mniej lub bardziej wyraźna wygładzona linia. Pokrywy mają uzębione wierzchołki, nie mają żeberek i zwykle pozbawione są owłosienia. Punktowanie pokryw jest gęste i nierównomierne. Na przednim brzegu zapiersia brak perforacji.
Występowanie.
Gatunek zasiedlający większość Palearktyki, związany głównie ze strefą nizinnych lasów iglastych z udziałem sosny zwyczajnej, jedynie w południowej części zasięgu występujący w wyższych położeniach. Najliczniej notowany w Europie środkowej. Ze względu na wysokie wymagania cieplne w północnej części swojego areału (północna Europa, Syberia) zasiedla środowiska o specyficznych warunkach termicznych, szczególnie dojrzałe, prześwietlone drzewostany, południowe ściany lasów i dobrze nasłonecznione luki w drzewostanach. W Polsce pospolity.
Wykazany został z Albanii, Austrii, Balearów, Białorusi, Belgii, Bośni i Hercegowiny, Bułgarii, Chorwacji, Czech, Danii, Estonii, europejskiej Turcji, Finlandii, Francji, Grecji, Hiszpanii, Irlandii, byłej Jugosławii, Korsyki, Liechtensteinu, Litwy, Łotwy, Malty, Mołdawii, Niemiec, Norwegii, Polski, Portugalii, Rosji, w tym obwodu kaliningradzkiego, Rumunii, Słowacji, Słowenii, Sycylii, Szwecji, Szwajcarii, Ukrainy, Węgier, Wielkiej Brytanii, Włoch i Wysp Egejskich Północnych, a poza Europą z Afryki Północnej, Kaukazu, Syberii i północnej Mongolii.
Biologia.
Imago występuje w lasach sosnowych od maja do sierpnia. Szczególnie intensywne loty godowe obserwuje się od czerwca do lipca, przy ciepłej, słonecznej i bezwietrznej pogodzie w godzinach popołudniowych. Zapłodnione samice składają jaja pojedynczo w spękaniach kory sosny zwyczajnej. Po 3-4 dniach wylęgają się larwy. Drążą one chodniki pod korą. Chodniki o długości od 15 do 30 cm mają barwę czerwoną i charakteryzują się poprzecznym przebiegiem oraz obecnością chmurkowatych skupień trocin. Po trzech miesiącach żerowania larwa buduje umieszczoną w korze kolebkę poczwarkową, w której zimuje. Przy niesprzyjających warunkach pogodowych prawdopodobnie może zimować larwa przed wykonaniem kolebki. Przepoczwarczenie następuje w kolejnym roku, najczęściej w maju. Po 2-3 tygodniach wylęga się osobnik dorosły, który pewien czas spędza pod korą, a następnie odbywa żer uzupełniający w koronach drzew na młodych igłach sosny pospolitej. Imago żyje średnio 26 dni (maksymalnie 36). W całym areale występowania gatunku cykl rozwojowy trwa jeden rok, choć przypuszcza się, że przy niekorzystnych warunkach może przedłużać się do dwóch lat.
Do czynników ograniczających populacje przypłaszczka można zaliczyć konkurencję z niektórymi gatunkami chrząszczy o podobnych wymaganiach rozwojowych, drapieżnictwo ze strony ptaków owadożernych (szczególnie dzięciołów) oraz okresowo niekorzystne warunki pogodowe. Istotne znaczenie ma duża produkcja żywicy przez niektóre drzewa zaatakowane, utrudniająca rozwój larw oraz prawdopodobnie wydzielanie substancji odstraszających samice. Niewielki wpływ w warunkach klimatycznych Polski ma drapieżnictwo i pasożytnictwo ze strony błonkówek.
Znaczenie gospodarcze.
Przypłaszczka granatka uznaje się za jednego z najgroźniejszych w Polsce wtórnych szkodników drzewostanów sosnowych. Objawy jego żerowania: przerzedzenie korony, odpadanie kory i przebarwienia, widoczne są dopiero w ostatniej fazie zasiedlenia drzewa. Ze względu na sposób żerowania larwy w obrębie kory, łyka i miazgi kwalifikuje się on do grupy szkodników fizjologicznych. Atakowane są przede wszystkim drzewa o kondycji osłabionej przez czynniki biologiczne (występowanie szkodników foliofagicznych, żywicowanie, choroby grzybowe) lub abiotyczne (zanieczyszczenia powietrza, pożary, wahania poziomu wód gruntowych). Preferuje drzewa rosnące w miejscach o dobrych warunkach termicznych. Dorosłe chrząszcze posiadają na brzusznej stronie odwłoka organy prawdopodobnie umożliwiające im w czasie lotu odbiór promieniowania podczerwonego i lokalizowanie pożarów lasu z dużej odległości. Drzewa powierzchownie uszkodzone przez ogień zasiedlane są bardzo intensywnie. Ochrona drzewostanów przed przypłaszczkiem granatkiem może polegać na typowaniu i całkowitym usuwaniu z lasu drzew zasiedlonych lub na stosowaniu pułapek. Szczególnie efektywne są pułapki lepowe z dodatkowym środkiem wabiącym zakładane na żywych, stojących drzewach.

</doc>
<doc id="2099144" url="https://pl.wikipedia.org/wiki?curid=2099144" title="Nabu-mukin-zeri">
Nabu-mukin-zeri

Nabu-mukin-zeri – król Babilonii w latach 731 - 729 p.n.e.
Wywodził się z chaldejskiego plemienia Bit-Amukkani. Uzurpował tron co doprowadziło do interwencji asyryjskiego króla Tiglat-Pilesera III w Babilonii. Po trzyletnich walkach został pokonany, a zwycięski król Asyrii objął tron babiloński.

</doc>
<doc id="2099147" url="https://pl.wikipedia.org/wiki?curid=2099147" title="Stijn Stroobants">
Stijn Stroobants

Stijn Stroobants (ur. 15 kwietnia 1984 w Vilvoorde) – belgijski lekkoatleta, skoczek wzwyż.
Brązowy medalista europejskiego festiwalu młodzieży (Murcja 2001). Jedenastokrotny mistrz Belgii seniorów, rekordzista kraju w juniorskich kategoriach wiekowych. Reprezentant Belgii w zawodach pucharu Europy oraz w drużynowych mistrzostwach Europy.
Mąż Swietłany Bolszakowej.

</doc>
<doc id="2099151" url="https://pl.wikipedia.org/wiki?curid=2099151" title="Wstęgówka karminówka">
Wstęgówka karminówka

Wstęgówka karminówka ("Catocala electa") – euroazjatycki gatunek motyla z rodziny mrocznicowatych i podrodziny Erebinae. W Polsce występuje na obszarze całego kraju. Jest polifagiem. Na Czerwonej Liście Zwierząt Ginących i Zagrożonych w Polsce zaklasyfikowany został w kategorii VU (narażony).

</doc>
<doc id="2099152" url="https://pl.wikipedia.org/wiki?curid=2099152" title="Wstęgówka śliwica">
Wstęgówka śliwica

Wstęgówka śliwica ("Catocala fulminea") – gatunek motyla z rodziny mrocznicowatych i podrodziny Erebinae.

</doc>
<doc id="2099153" url="https://pl.wikipedia.org/wiki?curid=2099153" title="Dwojak">
Dwojak



</doc>
<doc id="2099154" url="https://pl.wikipedia.org/wiki?curid=2099154" title="Moszkowski">
Moszkowski



</doc>
<doc id="2099155" url="https://pl.wikipedia.org/wiki?curid=2099155" title="Catocala puerpera">
Catocala puerpera

Catocala puerpera – gatunek motyla z rodziny mrocznicowatych i podrodziny Erebinae. 
Występowanie.
Występuje w Azji centralnej i Azji Mniejszej, południowej Europie oraz lokalnie w Europie Środkowej. W Polsce złowiony tylko na Górnym Śląsku. Krajowe obserwacje pochodzą sprzed 1960 roku. 
Morfologia i ekologia.
Rozpiętość skrzydeł 56–64 mm. Przednie skrzydła szarobrunatne z żółtawym odcieniem i mało kontrastowym rysunkiem. Tylne skrzydła różowopomarańczowe z czarnym polem w części zewnętrznej oraz przepaską. Przepaska koloru czarnego, nieregularnej szerokości. Zazwyczaj nie dochodzi do tylnej krawędzi skrzydła.
Gąsienice rozwijają się na różnych gatunkach wierzb i topoli. Dorosłe motyle odbywają loty od początku lipca do połowy września. 
"Catocala puerpera" jest polifagiem.

</doc>
<doc id="2099156" url="https://pl.wikipedia.org/wiki?curid=2099156" title="Linnean Society of London">
Linnean Society of London



</doc>
<doc id="2099157" url="https://pl.wikipedia.org/wiki?curid=2099157" title="Wstęgówka pąsówka">
Wstęgówka pąsówka

Wstęgówka pąsówka ("Catocala nupta") – gatunek motyla z rodziny mrocznicowatych i podrodziny Erebinae. Jest polifagiem. W Polsce występuje na obszarze całego kraju.

</doc>
<doc id="2099158" url="https://pl.wikipedia.org/wiki?curid=2099158" title="Wstęgówka narzeczona">
Wstęgówka narzeczona

Wstęgówka narzeczona ("Catocala promissa") – gatunek motyla z rodziny mrocznicowatych i podrodziny Erebinae.
Występowanie.
Zamieszkuje zachodnią część palearktyki, osobniki dorosłe spotykane są w całej Polsce od początku lipca do końca sierpnia.
Morfologia i ekologia.
Rozpiętość skrzydeł od 56 do 64 mm. Przednie skrzydła o kontrastowym rysunku, tylne karminowoczerwone w części nasadowej, czarne w części zewnętrznej, z przepaską nie dochodzącą do tylnego brzegu skrzydła. 
Gąsienice rozwijają się na dębach, rzadko na kasztanie jadalnym.

</doc>
<doc id="2099162" url="https://pl.wikipedia.org/wiki?curid=2099162" title="Waverton (Australia)">
Waverton (Australia)

Waverton – geograficzna nazwa dzielnicy, położonej na terenie samorządu lokalnego North Sydney, wchodzącej w skład aglomeracji Sydney, w stanie Nowa Południowa Walia, w Australii.

</doc>
<doc id="2099166" url="https://pl.wikipedia.org/wiki?curid=2099166" title="Wollstonecraft">
Wollstonecraft

Wollstonecraft – geograficzna nazwa dzielnicy, położonej na terenie samorządu lokalnego North Sydney, wchodzącej w skład aglomeracji Sydney, w stanie Nowa Południowa Walia, w Australii.

</doc>
<doc id="2099169" url="https://pl.wikipedia.org/wiki?curid=2099169" title="Wybory parlamentarne w Hiszpanii w 1933 roku">
Wybory parlamentarne w Hiszpanii w 1933 roku

Wybory parlamentarne w Hiszpanii w 1933 roku zostały przeprowadzone 19 listopada. Zwycięstwo odniosły partie prawicowe otrzymując łącznie 3365,7 tys. głosów. Centrum (gdzie dominowali radykałowie) zdobyło 2051,5 tys. głosów, a ugrupowanie lewicowe 3,118 mln (z czego socjaliści otrzymali 1,7 mln a katalońska Esquerra 453 tys. głosów).

</doc>
<doc id="2099170" url="https://pl.wikipedia.org/wiki?curid=2099170" title="Chifley">
Chifley

Chifley – geograficzna nazwa dzielnicy, położonej na terenie samorządu lokalnego Randwick, wchodzącej w skład aglomeracji Sydney, w stanie Nowa Południowa Walia, w Australii.

</doc>
<doc id="2099171" url="https://pl.wikipedia.org/wiki?curid=2099171" title="Wybory parlamentarne w Hiszpanii w 1936 roku">
Wybory parlamentarne w Hiszpanii w 1936 roku

Wybory parlamentarne w Republice Hiszpańskiej odbyły się 16 lutego 1936 roku. Do urn wyborczych udało się 9,8 mln wyborców (72% uprawnionych do głosowania), aby wybrać 473 deputowanych z 977 kandydatów. Wybory wygrała lewica, czyli Front Ludowy, otrzymując 4 645 116 głosów, blok prawicowy zdobył 4 503 524 głosy, a centrum – niecałe pół miliona. Na nacjonalistyczną Partię Basków głosowało 125 714 osób.

</doc>
<doc id="2099172" url="https://pl.wikipedia.org/wiki?curid=2099172" title="Coogee">
Coogee

Coogee – geograficzna nazwa dzielnicy, położonej na terenie samorządu lokalnego Randwick, wchodzącej w skład aglomeracji Sydney, w stanie Nowa Południowa Walia, w Australii.

</doc>
<doc id="2099174" url="https://pl.wikipedia.org/wiki?curid=2099174" title="Kensington (Sydney)">
Kensington (Sydney)

Kensington – geograficzna nazwa dzielnicy, położonej na terenie samorządu lokalnego Randwick, wchodzącej w skład aglomeracji Sydney, w stanie Nowa Południowa Walia, w Australii.
Z Kensington pochodzi Monique Adamczak, australijska tenisistka.

</doc>
<doc id="2099176" url="https://pl.wikipedia.org/wiki?curid=2099176" title="Ovipalpus pubescens">
Ovipalpus pubescens

Ovipalpus pubescens − gatunek chrząszcza z rodziny sprężykowatych.
Owad osiąga długość 12-14 mm.
Zabarwiony jest na czarno, wyjąwszy żółty przedtułów. Jego ciało pokrywają szare włoski, umiarkowanie długie i gęste.
Cechuje się on nie łódkowatym, szerszym niż dłuższym czołem. Czułki składają się z 11 segmentów, wykazują lekkie ząbkowanie u obu płci. 2. z segmentów ma kształt kulisty, kolejny − wydłużony, choć jest krótki, krótszy od. 4., ostatni zwęża się u koniuszka. Żuwaczki są wydłużone, podobnie "penicilius". Szczęki pokryte są prostymi setami, "prementum" dolnej wargi − długimi. "Pronotum" szersze, niż dłuższe, z przednim brzegiem prostym, wypukłe. 
Pierwsza para skrzydeł wypukłych, lekko spłaszczonych u szczytu. U samca obserwuje się wydłużony "aedeagus".
Golenie noszą długie ostrogi.
Opisany materiał pochodził z Chile.
Gatunek zaliczano wcześniej do podplemienia Dicrepidiina w plemieniu Ampedini i podrodzinie Elaterinae. Obecnie wydaje się być bliżej spokrewniony z Prosterninae.

</doc>
<doc id="2099178" url="https://pl.wikipedia.org/wiki?curid=2099178" title="Skansen Etnograficzny w Russowie">
Skansen Etnograficzny w Russowie

Skansen Etnograficzny w Russowie – skansen prezentujący zabytki budownictwa ludowego w Kaliskiem, położony w zabytkowym parku w Russowie, w sąsiedztwie Dworku Marii Dąbrowskiej; oddział Muzeum Okręgowego Ziemi Kaliskiej w Kaliszu.
Ekspozycja.
W skansenie znajdują się:
Część zabudowań figuruje w rejestrze zabytków pod numerem kl.IV-885/13/60 z 17 marca 1960 roku.

</doc>
<doc id="2099179" url="https://pl.wikipedia.org/wiki?curid=2099179" title="Mykoła Antonewycz">
Mykoła Antonewycz

Mykoła Antonewycz, pol. Mikołaj Antoniewicz (ur. 25 grudnia 1840 w Niezwiskach, zm. 10 lipca 1919 we Lwowie) – ukraiński działacz społeczny, historyk, pedagog, poseł do Sejmu Krajowego Galicji III, IV, V i VI kadencji, c.k. profesor w C.K. Gimnazjum w Przemyślu w latach 1864–1865, 1874–1900
Należał do ruchu moskalofilskiego.

</doc>
<doc id="2099182" url="https://pl.wikipedia.org/wiki?curid=2099182" title="Ovipalpus">
Ovipalpus

Ovipalpus – rodzaj chrząszcza z rodziny sprężykowatych.
Stworzony został w 1851 przez Soliera, który umieścił w nim pojedynczy gatunek "Ovipalpus pubescens". Diagnostykę rodzaju opublikował 6 lat później Lacordaire. Drugi "Ovipalpus piceus" przedstawiony został nauce w 1910. Kolejny gatunek "Ovipalpus schajovskoii" opisał Golbach w 1953. Badacz ten przedstawił również klucz do ich oznaczania, jak i podgatunki.
Rodzaj zaliczano wcześniej do podplemienia Dicrepidiina w plemieniu Ampedini i podrodzinie Elaterinae. Obecnie wydaje się być bliżej spokrewniony z Prosterninae.

</doc>
<doc id="2099184" url="https://pl.wikipedia.org/wiki?curid=2099184" title="Ołeksandr Barwinski">
Ołeksandr Barwinski

Ołeksandr Barwinski, Aleksander Barwiński (ukr. Олександр Барвінський, ur. 6 czerwca 1847 w Szlachcińcach, zm. 25 grudnia 1926 we Lwowie) – ukraiński polityk, pedagog, historyk, działacz społeczny, tłumacz sądowy. Poseł do Sejmu Krajowego Galicji i Reichsratu, także członek Izby Panów (w 1917). Przewodniczący Towarzystwa Naukowego im. Szewczenki (1892-1897). Działacz Towarzystwa "Proswita", członek Towarzystwa Historycznego we Lwowie.
Życiorys.
Urodził się w rodzinie księdza greckokatolickiego Hryhorija Barwinskiego, herbu Jastrzębiec oraz jego żony Dominiki, córki księdza greckokatolickiego Dmytra Biłynskiego.
Od 1868 pracował lako nauczyciel w c. k. gimnazjach w Brzeżanach i Tarnopolu, od 1888 był profesorem państwowego seminarium nauczycielskiego we Lwowie.
Tłumacz sądowy z języka rosyjskiego przy c. k. Sądzie Obwodowym w Tarnopolu (m.in. w latach 1884, 1888).
W latach 1891-1907 poseł do parlamentu austriackiego (w 1901 został wybrany w IV kurii (gmin wiejskich) w okręgu wyborczym Brody), w latach 1893-1904 poseł do Sejmu Krajowego Galicji. W latach 1893-1918 członek Rady Szkolnej Krajowej.
Był posłem Ukraińskiej Rady Narodowej ZURL jako członek austriackiej Izby Panów.
W lipcu 1909 uczestniczył w pogrzebie Kazimierza Badeniego w Busku, przemawiając po rusku, chwaląc i wyliczając zasługi zmarłego dla rozwoju kulturalnego i ekonomicznego ruskiego narodu w Galicji.
Pochowany na cmentarzu Łyczakowskim.

</doc>
<doc id="2099185" url="https://pl.wikipedia.org/wiki?curid=2099185" title="Trielasmus varians">
Trielasmus varians

Trielasmus varians − gatunek chrząszcza z rodziny sprężykowatych, umieszczony w rodzaju monotypowym.
Owad osiąga długość 12,5 mm.
Jest to ciemnobrązowy chrząszcz o białawym, w miarę długim i gęstym owłosieniu.
Cechuje się on częściowo łódkowatym, szeszym niż dłuższym i wypukłym czołem o zaokrąglonym przednim brzegu, spłaszczonym pośrodku. Jego ząbkowane u samic czułki składają się z 11 segmentów, z których 2. ma kształt okrągły, a 3. zaś trójkątny. 4. przewyższa poprzedni długością. Żuwaczki są bardzo wąskie, cechują się zaostrzonym końcem. "Prementum" porastają długie sety, "pronotum" posiada tylko 2 długie, a resztę krótkich.
Przednie skrzydła wypukłe, zwężone w dystalnych dwóch trzecich.
Na goleniach widnieją długie ostrogi. "Scutellum" jest trójkątne w kształcie i wydłużone.
Rodzaj występuje w Ameryce Południowej: w Boliwii i Argentynie. Badane osobniki pochodziły z Brazylii.

</doc>
<doc id="2099187" url="https://pl.wikipedia.org/wiki?curid=2099187" title="Trielasmus">
Trielasmus



</doc>
<doc id="2099188" url="https://pl.wikipedia.org/wiki?curid=2099188" title="Andrij Biłecki (duchowny)">
Andrij Biłecki (duchowny)

Andrij Biłecki (ur. 15 czerwca 1847 w Stryju, zm. w 19 maja 1927 we Lwowie) – ksiądz greckokatolicki, prałat papieski, wikary generalny i oficjał greckokatolickiej kapituły generalnej we Lwowie. Poseł do Sejmu Krajowego Galicji VII kadencji. Absolwent Uniwersytetu Wiedeńskiego.

</doc>
<doc id="2099189" url="https://pl.wikipedia.org/wiki?curid=2099189" title="Giovanni Antonio Guardi">
Giovanni Antonio Guardi

Giovanni Antonio Guardi, (także Gianantonio Guardi) – malarz włoski epoki rokoka. Został ochrzczony w Wiedniu 27 maja 1699. Zmarł 23 stycznia 1760 w Wenecji. Jest uważany za współzałożyciela powstałej w roku 1750, lecz oficjalnie uznanej dopiero w roku 1756 Akademii Weneckiej.
Był synem malarza z Trentino w północnych Włoszech. Jego braćmi byli Francesco Guardi (1712–1793) i Nicolò Guardi, jego siostra Cecilia Guardi wyszła za mąż za Giovanni Battista Tiepolo (1696–1770), który został w roku 1756 prezesem Akademii Weneckiej.
Rodzina Giovanni Antonio Guardiego przeniosła się do Wenecji, gdzie jego ojciec założył pracownię malarską, przejętą po jego zgodnie 1719 przez syna Giovanni Antoniego.
Giovanni Antonio Guardi wyspecjalizował się po roku 1750 w malarstwie wedutowym. Dla znawcy sztuki Johanna Matthiasa von der Schulenburg sporządzał też kopie obrazów innych mistrzów oraz obrazy o motywach tureckich – łącznie 106 obrazów.

</doc>
<doc id="2099191" url="https://pl.wikipedia.org/wiki?curid=2099191" title="Jacek Frąś">
Jacek Frąś

Jacek Frąś (ur. 1977) – polski rysownik komiksów, malarz, plakacista, ilustrator, perkusista grupy Dick4Dick (a w latach 2001–2008 zespołu Cool Kids of Death). Członek Akademii Fonograficznej ZPAV.
Życiorys.
Absolwent Wydziału Grafiki i Malarstwa w Akademii Sztuk Pięknych im. Władysława Strzemińskiego w Łodzi (dyplom u prof. Mariana Kępińskiego). Studiował także w Akademii Sztuk Pięknych im. Jana Matejki w Krakowie (pracownia prof. Stanisława Rodzińskiego).
Praktykował w Nowym Jorku, Tokio, Dubrowniku.
Swoje prace komiksowe publikował w: "Machinie", "Muzie", "Gazecie Wyborczej", "Polityce", "Nie", "Laif", "DosDedos", "AQQ", "Stripburgerze", "Warburgerze", "Madburgerze", "Talizmanie", "Czasie Komiksu", "Dzienniku Łódzkim", "Dzienniku Polskim", "Świecie Komiksu". Współpracował z wydawnictwami: Kultura Gniewu, Egmont, Zin-Zin Press, Viking. Brał udział w wielu wystawach indywidualnych i zbiorowych. Współpracuje z agencjami reklamowymi.
Rzeźbi również w śniegu. Do tego hobby nawiązuje "Ostra biel".
Twórczość komiksowa.
Za komiks pt. "Kaczka" (dziejący się w trakcie powstania warszawskiego, oparty na kanwie warszawskiej legendy o złotej kaczce) został nagrodzony na Międzynarodowym Festiwalu Komiksów w Angoulême w 2001 r. nagrodą PRIX ALPH-ART Jeunes Talents przyznawaną najlepszemu młodemu rysownikowi (jako jedyny Polak). Rok wcześniej za ten sam komiks otrzymał II nagrodę, a na Międzynarodowym Festiwalu Komiksu w Łodzi.
W 2004 roku nakładem wydawnictwa Kultura Gniewu ukazał się album komiksowy Jacka Frąsia – "Glinno".
W 2006 r. do magazynu "Przekrój" (nr 49/3207) został dołączony komiks Frąsia pt. "Stan" – autobiograficzna historia dziejąca się w Polsce, w stanie wojennym.
Współpracuje z pisarzem i scenarzystą Grzegorzem Januszem. W 2009 r. stworzyli wspólnie komiks "Tragedyja Płocka", wydany przez Płocką Galerię Sztuki. Za narysowany rok wcześniej komiks "Ostra biel" otrzymali Grand Prix MFK w Łodzi (2009)

</doc>
<doc id="2099192" url="https://pl.wikipedia.org/wiki?curid=2099192" title="Stenocrepidius simoni">
Stenocrepidius simoni

Stenocrepidius simoni − gatunek chrząszcza z rodziny sprężykowatych.
Owad osiąga długość 8,5-9,5 mm.
Jest to brązowy, lekko czerwonawy chrząszcz o jaśniejszych odnóżach i białawym, w miarę długim i gęstym owłosieniu.
Cechuje się on łódkowatym, wklęsłym czołem, którego długość równa się szerokości. Jego przedni brzeg jest zaokrąglony. Czułki składają się z 11 segmentów, z których 2. ma kształt okrągły, a 3. zaś, wydłużony w kształcie, pomimo tego jest krótki. 4. przewyższa poprzedni długością. Żuwaczki są wąskie. Górna warga wąska. Krótkie sety tworzą "penicillius". "Pronotum" szersze, niż dłuższe, umiarkowanie wypukłe.
Przednie skrzydła wypukłe, zwężone w dystalnych dwóch trzecich. "Aedagus" samca jest krótki i szeroki.
Na goleniach widnieją długie ostrogi. "Scutellum" o zaokrąglonym tylnym brzegu przyjmuje kształt prawie pentagonalny, jest wydłużone.
Owad występuje w Ameryce Południowej (Wenezuela).

</doc>
<doc id="2099194" url="https://pl.wikipedia.org/wiki?curid=2099194" title="Teodor Biłous">
Teodor Biłous

Teodor Biłous (ukr. "Теодор Білоус", ur. 27 lipca 1827 w Nowym Witkowie, zm. 15 lutego 1892 w Kołomyi) – ukraiński działacz społeczny i pedagog, poseł do Sejmu Krajowego Galicji I i III kadencji.
Wieloletni nauczyciel i dyrektor galicyjskich gimnazjów, m.in.: C. K. Gimnazjum w Bochni, C. K. Gimnazjum w Kołomyi. Autor artykułów o historii rodziny Ostrogskich oraz powieści.
Wybrany do Sejmu Krajowego I kadencji w IV kurii obwodu Tarnopol, w okręgu wyborczym nr 37 Tarnopol – Ihrowice – Mikulińce.

</doc>
<doc id="2099195" url="https://pl.wikipedia.org/wiki?curid=2099195" title="Wybory prezydenckie w Czadzie w 2001 roku">
Wybory prezydenckie w Czadzie w 2001 roku

Wybory prezydenckie w Czadzie w 2001 roku zostały przeprowadzone 20 maja 2001. Wybory wygrał urzędujący prezydent Idriss Déby, który uzyskał poparcie konkurenta Lola Mahamata Chouy, lidera partii Ruch na rzecz Demokracji i Rozwoju.
Wstępne wyniki wyborów, pokazujące zwycięstwo Déby’ego, zostały zakwestionowane przez pozostałych kandydatów. 28 maja 2001 r. sześciu kandydatów opozycji zostało aresztowanych podczas spotkania w domu jednego z nich, Saleha Kebzabo. W akcji zginął jeden z działaczy opozycjnych, czterech zostało rannych. Zostali oni wypuszczeni an wolność wkrótce potem. 30 maja aresztowano ponownie sześciu kandydatów wraz z szefami i działaczami ich sztabów wyborczych. Powodem zatrzymania była próba zorganizowania przez opozycję wiecu politycznego podczas pogrzebu ofiary działań policji sprzed dwóch dni. Działacze opozycyjni byli przetrzymywani przez 12 godzin i zostali uwolnieni po osobistej interwencji szefa Banku Światowego, James Wolfensohna u prezydenta Déby’ego.
Déby został zaprzysiężony na drugą kadencję 8 sierpnia 2001 r.

</doc>
<doc id="2099196" url="https://pl.wikipedia.org/wiki?curid=2099196" title="Stenocrepidius">
Stenocrepidius

Stenocrepidius − rodzaj chrząszcza z rodziny sprężykowatych. W 1900 nazwano go "Stenopus", nazwa ta była już jednak zajęta. Pierwotnie zaliczono doń 3 gatunki "S. angustus", "S. elongatus" i "S. rubripennis".
Owad występuje w Ameryce Południowej, dokładniej zaś w Kolumbii i Wenezueli.

</doc>
<doc id="2099197" url="https://pl.wikipedia.org/wiki?curid=2099197" title="Iwan Borysykewycz">
Iwan Borysykewycz

Iwan Borysykewycz (ur. 1815 w Uwisłej, zm. 30 stycznia 1892 w Wiedniu) – ukraiński prawnik, ziemianin (właściciel części dóbr) w Uwisłej, działacz społeczny i kulturalny.
Życiorys.
W 1848 był zastępcą przewodniczącego Głównej Rady Ruskiej. Uczestniczył w Zjeździe Słowiańskim w Pradze jako delegat Rady, był jednym z organizatorów Soboru Ruśkych Uczenych. Działacz t-wa "Proswita".
Poseł do Sejmu krajowego Galicji I i II kadencji, wybrany w IV kurii obwodu Czortków, z okręgu wyborczego Kopyczyńce-Husiatyn.

</doc>
<doc id="2099206" url="https://pl.wikipedia.org/wiki?curid=2099206" title="Veľká Biela voda">
Veľká Biela voda

Veľká Biela voda – potok na Spiszu, na Słowacji, przebiegający przez terytorium powiatu Poprad oraz powiatu Spiska Nowa Wieś. Jest prawostronnym dopływem Hornadu.
Ma źródła w północno-zachodniej części szczytu Kopanec, na południowy wschód od miejscowości Vernár, na wysokości około 800 m. Spływa w północno-wschodnim kierunku przez Słowacki Raj do Podlesoka głęboko wciętą Doliną Veľkej Bielej vody. Jest to dolina całkowicie zalesiona, znajdują się w niej tylko dwie niewielkie polany: Horáreň Sokol i Hrabušická Píla. Wzdłuż potoku dnem doliny prowadzi asfaltowa szosa. W Podlesoku Veľká Biela voda zmienia kierunek na wschodni i płynie północnymi podnóżami Słowackiego Raju. Uchodzi do Hornadu jako jego prawy dopływ. Następuje to w miejscu o nazwie Hrdlo Hornádu, na wysokości 533 m.
Główne dopływy:

</doc>
<doc id="2099237" url="https://pl.wikipedia.org/wiki?curid=2099237" title="Kathleen Olsovsky">
Kathleen Olsovsky

Kathleen Honorah Olsovsky (ur. 3 stycznia 1982 w Torrance w stanie Kalifornia, USA) – amerykańska siatkarka słowackiego pochodzenia, występująca na pozycji atakującej. Wielokrotna reprezentantka USA w piłce siatkowej kobiet, z powodzeniem występowała również w turniejach siatkówki plażowej. Obecnie pracuje jako dyrektor sportowy drużyny USC Trojans.
Kariera klubowa.
W barwach Uniwersytetu Południowej Kalifornii Olsovsky grała przez 3 lata. Szkołę ukończyła ze statystykami umieszczającymi ją w historii uczelni w czołowej dziesiątce w aż siedmiu kategoriach. W 2003 roku poprowadziła swoją drużynę do mistrzostwa NCAA.
W sezonie 2004/05 była zawodniczką Winiar Kalisz, z którymi zdobyła mistrzostwo Polski. W sezonie 2007/08 roku z drużyną z Teneryfy wywalczyła 3. miejsce w rozgrywkach ligowych w Hiszpanii.
Jej ostatni klub to Organika Budowlani Łódź, który jednak opuściła podczas sezonu.

</doc>
<doc id="2099243" url="https://pl.wikipedia.org/wiki?curid=2099243" title="Nabumukinzer">
Nabumukinzer



</doc>
<doc id="2099244" url="https://pl.wikipedia.org/wiki?curid=2099244" title="Traveland Olsztyn">
Traveland Olsztyn



</doc>
<doc id="2099247" url="https://pl.wikipedia.org/wiki?curid=2099247" title="Panel SIP">
Panel SIP

Panel SIP (z ang. "Structural Insulated Panel" – izolacyjny panel strukturalny) – materiał budowlany będący połączeniem warstwy osłonowej przez izolacyjny rdzeń ze sztywnej pianki polimerowej lub innego twardego izolatora. Dzięki połączeniu dwóch struktur otrzymywany jest sztywny, wysoce odporny na działania mechaniczne, materiał w postaci panelu typu „sandwich”. Najczęściej stosowane okładziny to płyta OSB, sklejka, MFP, płyta MgO Green, pianka to poliuretany lub odmiany polistyrenu.
Najczęstsze zastosowanie SIP to budownictwo mieszkaniowe, jednak sprawdzają się również w budynkach publicznych, takich jak przedszkola i szkoły. Wykonuje się z niego ściany, dachy, podłogi. SIP łączy właściwości strukturalne z izolacją. Z uwagi na swoje parametry izolacyjne, możliwość całkowitego pominięcia konstrukcji szkieletowej i eliminację mostków termicznych, SIP wykorzystywany jest przede wszystkim do budownictwa energooszczędnego i pasywnego.
Historia.
Pierwsze badania i rozwój technologii datuje się na lata 30. XX wieku, zostały one wykonane w Forest Products Laboratory (FPL) w Madison, Wisconsin w USA, jako program mający na celu wprowadzenie technik budowlanych w USA chroniących zasoby leśne. W 1937 powstał pierwszy mały dom wykonany z paneli ściskanych, który był użytkowany do 1998 roku, kiedy to został usunięty celem zwolnienia miejsca pod nowy gmach Szkoły Farmacji. Wraz z zastosowaniem w 1967 roku pianki polistyrenowej jako rdzenia SIP, panel rozpoczął swoją obecną karierę w USA i technologia zaczęła przenikać do innych krajów. Z kolei zastosowanie pianki poliuretanowej umożliwiło wykonanie jeszcze cieńszych ścian oraz bardziej zaawansowanych połączeń między panelami.
Obecnie, wraz z zaostrzeniem norm energooszczędności budynków i wzrostem zainteresowania technologiami budownictwa pasywnego, SIP staje się szczególnie popularny w USA, Wielkiej Brytanii, ale technologia ta dociera też do innych krajów.
SIP w Polsce.
Do 2011 roku SIP był prawie nieznany w Polsce, główną tego przyczyną był brak krajowego producenta. W 2011 uruchomiono pierwszą w Polsce fabrykę paneli H-BLOCK w firmie Solcraft, z rdzeniem ze sztywnej zamkniętokomorowej pianki poliuretanowej oraz fabrykę paneli MgoGreen firmy LSTech z rdzeniem styropianowym.
Wszechstronny program badawczy produktów paneli kompozytowych SIP z okładzinami z płyt magnezowych został zainicjowany w 2010 r. przez spółkę LS Tech-Homes. Przeprowadzono badania wytrzymałościowe, cieplno-wilgotnościowe, akustyczne i inne. Finalnym wynikiem współpracy z Instytutem Techniki Budowlanej było powstanie Europejskiej Aprobaty Technicznej wydanej przez Instytut Techniki Budowlanej. Równolegle rozpoczęto intensywne prace badawczo-rozwojowe wspólnie z Katedrą Podstaw Budownictwa i Materiałów Budowlanych Politechniki Gdańskiej. Wyniki prac badawczych produktów magnezowych opublikowano w czasopismach o zasięgu ogólnopolskim i światowym oraz przedstawiono na konferencjach międzynarodowych .
Wraz z pojawieniem się krajowych dostawców, technologia SIP zyskuje na popularności, spotykając się w wielkim zainteresowaniem, szczególnie z uwagi na jej energooszczędność i minimalizację czasu budowy.
Korzyści.
W stosunku do technologii murowanych, SIP wyróżnia się mniejszą grubością ścian (dla współczynnika przenikania U=0,12 [W/m2*K] ściana SIP z poliuretanu ma grubość całkowitą 210 mm), prostotą budowy i radykalnym skróceniem czasu montażu domu, zbliżonym do budownictwa prefabrykowanego.
W stosunku do budownictwa szkieletowego, SIP daje możliwość dalszej redukcji grubości ścian (więcej powierzchni użytkowej przy tej samej powierzchni zabudowy), krótszego czasu montażu i eliminacji mostków termicznych oraz szczelności wymaganej przy testach energetycznych.
Istniejące z USA i UK organizacje zrzeszające producentów i wykonawców domów w SIP podkreślają odporność domów stawianych w tej technologii na trzęsienia ziemi i huragany. Możliwość budowania szczelnej struktury jest wykorzystywana do budowania domów w tej technologii na obszarach zagrożonych tajfunami i falą zalewową.
Z uwagi na niskie całkowite zużycie energii, liczone od pozyskania materiałów, przez produkcję, transport, montaż i eksploatację, panele SIP klasyfikowane są przez w wielu opracowaniach jako technologia budownictwa ekologicznego (wykorzystywany jest co prawda rdzeń bazujący na ropie naftowej, ale ilość zużytego na ten cel surowca jest relatywnie niewielka w stosunku do potężnych nakładów energetycznych niezbędnych do produkcji innych rodzajów materiałów budowlanych tj. mineralnych i ceramicznych).
Wymiary i charakterystyka.
Pojedynczy panel ma najczęściej szerokość 1250 mm, dzięki czemu jest stosunkowo prosty do montażu na miejscu budowy. Długość panelu dostosowana jest do wysokości ściany czy połaci dachu. W zależności od technologii, panele SIP wytrzymują naciski osiowe nawet 6,4 kN/mb, dzięki czemu możliwe jest ich wykorzystywanie jako ścian nośnych do 4 kondygnacji.
Izolacyjność panelu zależy wprost od grubości rdzenia izolacji i jej rodzaju (izolacyjność samych okładzin jest w praktyce do pominięcia, nie dotyczy to płyt MgO, w których przewodność cieplna wynosi zaledwie 0,152 W/(m*K). W Polsce produkowane są panele o najniższych współczynnikach przenikania nawet do U=0,12 [W/m²*K] z rdzeniem ze sztywnej pianki poliuretanowej (dalsze obniżenie współczynnika uzyskuje się przez nałożenie warstwy EPS pod tynk ściany zewnętrznej schodząc tym samym poniżej U=0,10 [W/m²*K].
W stosunku do budownictwa szkieletowego podkreśla się także większą odporność przeciwogniową, a w stosunku do ścian murowanych, lepsze zabezpieczenie przed penetracją wilgoci i mniejszą inercję cieplną budynku.

</doc>
<doc id="2099258" url="https://pl.wikipedia.org/wiki?curid=2099258" title="Teodor Wanio">
Teodor Wanio

Teodor Wanio, ukr. "Теодор Ваньо" (ur. 1880 w Busku, zm. ) – ukraiński prawnik, polityk, działacz społeczny, poseł do Sejmu Krajowego Galicji X kadencji wybrany z IV kurii okręgu Złoczów.
Członek Ukraińskiej Partii Narodowo-Demokratycznej, w 1918 członek Ukraińskiej Rady Narodowej, w latach 20. XX wieku działacz Ridnej Szkoły.
Aresztowany przez władze radzieckie w 1944.

</doc>
<doc id="2099259" url="https://pl.wikipedia.org/wiki?curid=2099259" title="Gen podzielony">
Gen podzielony

Gen podzielony (gen nieciągły) − gen, w którym sekwencja kodująca (egzon) jest podzielona odcinkami niekodującymi (introny). Geny podzielone występują u eukariontów i archeonów. Zostały odkryte niezależnie przez Phillipa Sharpa i Richarda Robertsa, którzy za te badania otrzymali w 1993 roku Nagrodę Nobla z fizjologii lub medycyny.

</doc>
<doc id="2099265" url="https://pl.wikipedia.org/wiki?curid=2099265" title="Gen nieciągły">
Gen nieciągły



</doc>
<doc id="2099269" url="https://pl.wikipedia.org/wiki?curid=2099269" title="Ululau">
Ululau



</doc>
<doc id="2099271" url="https://pl.wikipedia.org/wiki?curid=2099271" title="Gen niepodzielony">
Gen niepodzielony

Gen niepodzielony (ciągły) − gen, w którym sekwencja kodująca nie jest podzielona odcinkami niekodującymi. Geny niepodzielone występują u prokariontów (bakterii).

</doc>
<doc id="2099273" url="https://pl.wikipedia.org/wiki?curid=2099273" title="Gen ciągły">
Gen ciągły



</doc>
<doc id="2099274" url="https://pl.wikipedia.org/wiki?curid=2099274" title="Ululaja">
Ululaja



</doc>
<doc id="2099281" url="https://pl.wikipedia.org/wiki?curid=2099281" title="Hnat Halka">
Hnat Halka

Hnat Halka (ukr. Гнат Михайлович Галька, pol. Ignacy Halka, ur. 10 lutego 1824 w Złotnikach, – zm. 26 maja 1903 w Dubkowcach) – duchowny greckokatolicki, polityk staroruski, poseł do Sejmu Krajowego Galicji i do austriackiej Rady Państwa.
Urodził się w rodzinie duchownego greckokatolickiego Michała Halki (zm. w 1902), proboszcza w Złotnikach, w pow. podhajeckim. Ukończył szkołę ludową i gimnazjum w Buczaczu, oraz seminarium duchowne we Lwowie. W 1850 otrzymał święcenia kapłańskie, po czym pracował w parafii w Tarnopolu. Od 1853 administrator parafii, od 1854 do śmierci proboszcz w Dubkowcach. Od 1859 administrator a w latach 1862-1874 dziekan dekanatu Skałat.
Od młodości aktywny w ruskim ruchu narodowym. W 1848 był uczestnikiem Soboru Uczonych Ruskich we Lwowie. Następnie aktywny działacz ruchu staroruskiego i moskalofilskiego w Galicji. Był członkiem założycielem Matycy Hałycko-Ruskiej i Towarzystwa im. Mychajła Kaczkowśkiego. Był także wybranym z grupy gmin wiejskich członkiem Rady Powiatowej(1871-1874) i Wydziału Powiatowego (1874) w Skałacie.
Poseł do Sejmu Krajowego Galicji II kadencji (16 marca 1869 – 13 listopada 1869) wybrany w kurii IV – gmin wiejskich, w okręgu wyborczym nr 10 (Kopyczyńce-Husiatyn) mandat objął po rezygnacji Iwana Borysykewycza. Do Sejmu następnej III kadencji (20 sierpnia 1870 – 26 kwietnia 1876) został wybrany również w kurii IV, ale z okręgu wyborczego nr 38 (Skałat-Grzymałów).
Poseł do austriackiej Rady Państwa V kadencji (18 listopada 1873 – 22 maja 1879), wybrany w kurii IV – gmin wiejskich, w okręgu wyborczym nr 26 (Trembowla-Husiatyń). W parlamencie należał do Klubu Ruskiego do grupy posłów staroruskich.
Był pod pseudonimem Żegota Michajłowicz Nawrotnik autor wielu prac i artykułów o tematyce politycznej, ale także dotyczących zwyczajów i obrzędów ludowych, publikowanych w prasie moskalofilskiej w Galicji. Najbardziej znaną jego pracą jest wydana w 1893 broszura dotycząca prowadzenia gospodarstwa rolnego oraz pracy "Narodnij obyczaj i obriady iz okrestnostej nad Zbruczem".

</doc>
<doc id="2099282" url="https://pl.wikipedia.org/wiki?curid=2099282" title="HMS Vesuvius (1874)">
HMS Vesuvius (1874)

HMS Vesuvius − pierwszy okręt brytyjski zaprojektowany specjalnie do wykonywania ataków torpedowych. Uważany za nieudany, został szybko wycofany z aktywnej służby, a tytuł pierwszego angielskiego torpedowca powszechnie przyznawany jest wodowanemu trzy lata później .
Okręt został zaprojektowany w trzy lata po tym, jak Robert Whitehead zaprezentował brytyjskiej Admiralicji opracowaną przez siebie samobieżną torpedę. Mimo że nawet jak na ówczesne czasy była to broń bardzo prymitywna, torpeda Whiteheada wzbudziła wielkie zainteresowanie i rozpoczęła nowy wyścig zbrojeń na morzach.
Ogólne zasady konstrukcji „Vesuviusa” były podobne do używanego w czasie wojny secesyjnej okrętu CSS „David”: większość okrętu była zanurzona pod wodą, miał bardzo niskie burty i nadbudówki i nie posiadał komina. Kotły maszyny parowej były opalane bezdymnym koksem, a sama maszyna była maksymalnie wyciszona. Niewielkie ilości dymu odprowadzane były przez otwory wentylacyjne w kadłubie, ale już po wodowaniu i w trakcie wyposażania okrętu zamontowano na nim wysoki komin, aby poprawić pracę kotła.
„Vesuvius” uzbrojony był w pojedynczą podwodną wyrzutnię torped kalibru 16 cali (406,4 mm) z zapasem 10 torped, według niektórych źródeł w późniejszym czasie okręt otrzymał jeszcze trzy standardowe wyrzutnie, znajdujące się na pokładzie. Podstawową wadą okrętu była jego bardzo niska prędkość maksymalna, mniejsza nawet od prędkości jego potencjalnych celów, spowodowana dużym zanurzeniem, stosunkowo małą mocą silnika oraz zbyt dużą wypornością związaną z przeładowaniem okrętu. „Vesuvius” nigdy nie wszedł to służby jako torpedowiec i został szybko wycofany z aktywnej służby.
Do 1923 służył w szkole torpedowej , po zakończeniu służby został sprzedany na złom, zatonął w czasie holowania do Newport w 1924.

</doc>
<doc id="2099287" url="https://pl.wikipedia.org/wiki?curid=2099287" title="Glassport (Pensylwania)">
Glassport (Pensylwania)

Glassport - miasto w Stanach Zjednoczonych, w stanie Pensylwania, w hrabstwie Allegheny. W 2000 r. miasto to zamieszkiwało 4 993 osób.
Według spisu mieszkańców z 2000 roku 22,4% jest polskiego, 22,0% włoskiego, 13,0% niemieckiego, 8,7% irlandzkiego, 7,9% słowackiego i 5,6% angielskiego pochodzenia.

</doc>
<doc id="2099288" url="https://pl.wikipedia.org/wiki?curid=2099288" title="Catocala electa">
Catocala electa



</doc>
<doc id="2099293" url="https://pl.wikipedia.org/wiki?curid=2099293" title="Sven Vabar">
Sven Vabar

Sven Vabar (ur. 1977 w Tallinnie) – estoński pisarz, krytyk literacki.
W latach 1995-2002 na Uniwersytecie w Tartu studiował dziennikarstwo i w latach 2002-2007 semiotykę. Tematem jego pracy licencjackiej i magisterskiej był obraz świata w twórczości estońskiego poety i teologia Uku Masinga.
Pracuje w Estońskim Muzeum Literatury zajmując się teorią kultury i literatury. Współpracuje również z szeregiem gazet i czasopism pisząc recenzje filmów i książek, teksty krytycznoliterackie, wywiady z pisarzami. Pracował dla Radia Wolna Europa oraz w programie radia estońskiego Ööülikool ("Nocny Uniwersytet") w audycjach poświęconych kulturze.
Na łamach prasy (czasopisma "Vikerkaar", "Vihik", "Sirp", "Müürileht" oraz "Tartu Postimees") publikuje także teksty literackie, opowiadania i nowele.
W 2010 r. został wyróżniony nagrodą im. Friedeberta Tuglasa za opowiadanie "Musta lennuki kirik", zamieszczone w tomie "Tartu rahutused", red. Berk Vaher, Tallinn 2009.

</doc>
<doc id="2099297" url="https://pl.wikipedia.org/wiki?curid=2099297" title="1 podróż apostolska Benedykta XVI">
1 podróż apostolska Benedykta XVI



</doc>
<doc id="2099300" url="https://pl.wikipedia.org/wiki?curid=2099300" title="2 podróż apostolska Benedykta XVI">
2 podróż apostolska Benedykta XVI



</doc>
<doc id="2099303" url="https://pl.wikipedia.org/wiki?curid=2099303" title="3 podróż apostolska Benedykta XVI">
3 podróż apostolska Benedykta XVI



</doc>
<doc id="2099308" url="https://pl.wikipedia.org/wiki?curid=2099308" title="Brudno (wzniesienie)">
Brudno (wzniesienie)

Brudno – wzniesienie o wysokości 116,1 m n.p.m. na Wysoczyźnie Łobeskiej, w woj. zachodniopomorskim, w powiecie świdwińskim, w gminie Sławoborze. Jest rozległym wzniesieniem moreny czołowej.
Stanowi północny kraniec Wysoczyzny Łobeskiej. Dalej na północ znajduje się obszar pogranicza Wysoczyźnie Łobeskiej, Równiny Nowogardzkiej i Równiny Gryfickiej.
Na południowy zachód od Brudna leży osada Sobiemirowo.
Nazwę "Brudno" wprowadzono urzędowo w 1950 roku, zastępując poprzednią niemiecką nazwę "Rauhe Berg".

</doc>
<doc id="2099309" url="https://pl.wikipedia.org/wiki?curid=2099309" title="Brudno">
Brudno



</doc>
<doc id="2099311" url="https://pl.wikipedia.org/wiki?curid=2099311" title="Pawło Dumka">
Pawło Dumka

Pawło Dumka (pol. Paweł Dumka, ur. 21 marca 1854 w Kupczyńcach – zm. 19 listopada 1918 w pobliżu Dragomanówki) – ukraiński działacz społeczny i polityczny, poeta, rolnik. Działacz „Proswity”.
Jeden z założycieli Ukraińskiej Partii Radykalnej, poseł do Sejmu Krajowego Galicji IX i X kadencji, w latach 1918-1919 członek Ukraińskiej Rady Narodowej.

</doc>
<doc id="2099314" url="https://pl.wikipedia.org/wiki?curid=2099314" title="Cruz del Rayo">
Cruz del Rayo

Cruz del Rayo – stacja metra w Madrycie, na linii 9. Znajduje się w dzielnicy Chamartín, w Madrycie i zlokalizowana jest pomiędzy stacjami Concha Espina i Avenida de América. Została otwarta 3 czerwca 1983.

</doc>
<doc id="2099317" url="https://pl.wikipedia.org/wiki?curid=2099317" title="Vita Medium">
Vita Medium

Vita Medium - bezpłatny magazyn adresowany do osób oczekujących na wizytę w ośrodkach zdrowia: placówkach zarówno publicznych jak i prywatnych oraz gabinetach specjalistycznych. Tematyka: zdrowy styl życia - profilaktyka zdrowotna, uroda, dieta, ćwiczenia, sport i podróże. W każdym numerze przeczytać można również wywiad ze znaną osobą, której twarz znajduje się na okładce. 

</doc>
<doc id="2099318" url="https://pl.wikipedia.org/wiki?curid=2099318" title="Katalin Kulcsár">
Katalin Kulcsár

Katalin Kulcsár (ur. 7 grudnia 1984 w Győrze) – węgierska sędzia piłkarska. Egzamin sędziowski zdała w 1999, w wieku 14 lat. Od 2004 jest sędzią międzynarodowym FIFA. Sędziowała m.in. finał Mistrzostw Europy U-17 kobiet 2009. Jej ojciec również był wieloletnim sędzią piłkarskim.

</doc>
<doc id="2099320" url="https://pl.wikipedia.org/wiki?curid=2099320" title="Ibiza (stacja metra)">
Ibiza (stacja metra)

Ibiza – stacja metra w Madrycie, na linii 9. Znajduje się w dzielnicy Retiro, w Madrycie i zlokalizowana jest pomiędzy stacjami Príncipe de Vergara i Sainz de Baranda. Została otwarta 24 lutego 1986.

</doc>
<doc id="2099323" url="https://pl.wikipedia.org/wiki?curid=2099323" title="Ołeksa Zakłynski">
Ołeksa Zakłynski

Ołeksa Zakłynski (ukr. Олексій Заклинський - Ołeksij Zakłynśkyj; ur. 27 marca 1819 w Jezierzanach, zm. 26 marca 1891 w Bohorodczanach Starych) – ksiądz greckokatolicki, staroruski polityk i działacz społeczny, poseł do galicyjskiego Sejmu Krajowego i austriackiej Rady Państwa
Życiorys.
Uczył się w gimnazjach w Stanisławowie i Czerniowcach, gdzie uzyskał maturę (1838). Następnie studiował prawo na uniwersytecie w Wiedniu (1838–1842). Naukę przerwał z powodu długotrwałej choroby. Następnie uczył się i ukończył gr.-kat. Seminarium Duchowne we Lwowie (1848). Po wybuchu Wiosny Ludów zaangażował się politycznie. Został członkiem Głównej Rady Ruskiej i delegatem Rady na Zjazd Słowiański w Pradze, gdzie był sekretarzem sekcji ukraińskiej. Potem wspomagał działalność posłów ruskich w parlamencie austriackim (Reichstagu). 
W 1853 otrzymał święcenia kapłańskie. Następnie był wikariuszem w Czerniowcach (1853-1860), administratorem parafii w Horodence (1861) i Kozłowie w powiecie brzeżańskim (1862). Od 1863 administrował a w latach 1865-1891 był proboszczem parafii gr.-kat. w Bohorodczanach Starych. Członek Towarzystwa im. Mychajła Kaczkowskiego. 
Był posłem do Sejmu Krajowego Galicji III kadencji (20 sierpnia 1870 - 26 kwietnia 1876), wybranym w kurii IV (gmin wiejskich) w okręgu wyborczym nr 29 (Bohorodczany-Sołotwina). Był także posłem do austriackiej Rady Państwa V kadencji (4 listopada 1873 - 22 maja 1879), wybranym w kurii IV (gmin wiejskich) w okręgu wyborczym nr 22 (Stanisławów-Halicz-Bohorodczany-Sołotwina-Tłumacz-Tyśmienica-Nadwórna-Delatyn). W parlamencie był członkiem Klubu Ruskiego (Ruthenenklub).
Pozostawił po sobie wspomnienia pt. "Записки пароха Старих Богородчан" (), wydane przez jego prawnuczkę Ołenę Gerdan-Zakłynską w Toronto w 1960 roku.
Rodzina.
Urodził się w rodzinie greckokatolickiego duchownego, syn Onufrija Zakłynskiego, proboszcza w Jezierzanach w powiecie tłumackim

</doc>
<doc id="2099325" url="https://pl.wikipedia.org/wiki?curid=2099325" title="Sulim Jamadajew">
Sulim Jamadajew

Sulim Bekmirzajewicz Jamadajew (ros. Сули́м Бекмирза́евич Ямада́ев (ur. 21 czerwca 1973 w Benoj, Czeczeńsko-Inguska ASRR, ZSRR, zm. 30 marca 2009 w Dubaju, ZEA) – rosyjski żołnierz, podpułkownik (2005; od 2008 – w rezerwie). Dowódca Batalionu „Wostok” 291-go pułku zmotoryzowanego 42 gwardyjskiej dywizji zmotoryzowanej Sił Zbrojnych Federacji Rosyjskiej w latach 2003–2008. Bohater Federacji Rosyjskiej (2005).
Życiorys.
W trakcie I wojny Czeczeńskiej walczył po stronie Iczkerii przeciwko wojskom rosyjskim. W połowie 1999 roku wraz z Kadyrowem w obawie przed nasilającym się fanatyzmem islamskim i wprowadzeniem szariatu przez Asłana Maschadowa usunęli wahabitów z rejonu Gudermesu i północnej Czeczenii. W sierpniu tego roku po ataku Szamila Basajewa na Dagestan podjął rozmowy i przeszedł na stronę rosyjską. Następnie przyjęty do armii rosyjskiej. W stopniu pułkownika dowodził czeczeńskim batalionem Wostok podlegającym pod GRU. W 2008 roku brał udział wraz z Batalionem w wojnie z Gruzją, odbił Cchinwali z rąk Gruzinów. Następnie został wysłany za nim list gończy przez Ramzana Kadyrowa prezydenta Republiki Czeczenii. Wyjeżdża w tajemnicy do Emiratów Arabskich, gdzie 30 marca 2009 roku został zamordowany na parkingu przez nieznanych sprawców. Prawdopodobnym zleceniodawcą był Ramzan Kadyrow.
W poprzednich latach jego brat Dżabrail zginął w walce z rebeliantami w Czeczenii w 2003 roku, a kolejny brat Rusłan Jamadajew poseł do Dumy rosyjskiej został zamordowany w centrum Moskwy w 2008. Żyje obecnie już tylko najmłodszy z braci Isa Jamadajew.

</doc>
<doc id="2099326" url="https://pl.wikipedia.org/wiki?curid=2099326" title="Isaac Ntiamoah">
Isaac Ntiamoah

Isaac Ntiamoah (ur. 27 października 1982 w Canberze) – australijski lekkoatleta, sprinter.
Medalista mistrzostw Australii. Był w składzie reprezentacji swojego kraju na mistrzostwa świata w Paryżu (2003), jednak jako rezerwowy zawodnik w sztafecie 4 x 100 metrów nie wystąpił ostatecznie podczas tych zawodów. W tej samej konkurencji był 4. podczas igrzysk Wspólnoty Narodów (2010), odpadł w eliminacjach na mistrzostwach świata (2011), a podczas igrzysk olimpijskich (2012) australijska sztafeta z Ntiamoahem na drugiej zmianie zajęła 7. miejsce, ustanawiając w eliminacjach rekord kontynentu (38,17).

</doc>
<doc id="2099330" url="https://pl.wikipedia.org/wiki?curid=2099330" title="Edgeworthia chrysantha">
Edgeworthia chrysantha



</doc>
<doc id="2099331" url="https://pl.wikipedia.org/wiki?curid=2099331" title="Trializm (Austro-Węgry)">
Trializm (Austro-Węgry)

Trializm − koncepcja przekształcenia ustroju Austro-Węgier istniejąca w drugiej połowie XIX wieku.
Historia.
Wskutek powstania Austro-Węgier, w miejsce austroslawizmu w Czechach pojawiło się pojęcie trializmu, zakładające przemianę dualistycznej monarchii austro-węgierskiej w trialistyczną austro-węgiersko-słowiańską. Koncepcja była popierana przez następcę tronu, Franciszka Ferdynanda, który początkowo skłaniał się ku federalizmowi państwa, a po kryzysie bośniackim przeszedł w stronę trializmu. Projekt zakładał stworzenie części słowiańskiej z ziem południowosłowiańskich lub polskich i czeskich, .
Propozycja poparta przez polskich konserwatystów galicyjskich (stańczycy).

</doc>
<doc id="2099334" url="https://pl.wikipedia.org/wiki?curid=2099334" title="San Severo (stacja kolejowa)">
San Severo (stacja kolejowa)

San Severo (wł: "Stazione di San Severo") – stacja kolejowa w San Severo, w prowincji Foggia, w regionie Apulia, we Włoszech. Obsługuje nie tylko miasto San Severo, ale całą północną część półwyspu Gargano.
Znajduje się na "Piazza della Costituzione" (dawniej Piazzale Dalmazia), w stosunkowo peryferyjnej części miasta, ale bezpośrednio związaną z historycznym centrum przez Viale Matteotti. Na placu przed dworcem znajduje się pętla autobusowa.
Jest do najważniejsza stacja w prowincji po Foggi.
Jest to stacja końcowa dla linii kolejowej do Peschici.

</doc>
<doc id="2099336" url="https://pl.wikipedia.org/wiki?curid=2099336" title="Trializm (Niemcy)">
Trializm (Niemcy)

Trializm − projekt opracowany po roku 1820 przez Królestwo Wirtembergii, który zakładał utworzenie trzeciego obok Prus i Austrii państwa niemieckiego razem z Królestwem Bawarii i Królestwem Saksonii w celu przeciwstawienia się dominacji Austrii i Prus w Związku Niemieckim.

</doc>
<doc id="2099339" url="https://pl.wikipedia.org/wiki?curid=2099339" title="Modest Karatnycki">
Modest Karatnycki

Modest Karatnycki, ukr. Модест Каратницький (ur. 1 października 1858 w Ilińcach, zm. 30 listopada 1940 we Lwowie) – ukraiński prawnik, polityk, poseł na galicyjski Sejm Krajowy i do austriackiej Rady Państwa
Ukończył gimnazjum w Kołomyi (1877), następnie studiował prawo na uniw. w Czerniowcach (1877-1879), Wiedniu (1879-1881) i Lwowie (1881). Następnie pracował w sądownictwie galicyjskim. Był praktykantem (1881-1883) i aplikantem (1884) w Sądzie Powiatowym z Zabłotowie. Następnie aplikant (1885-1889) i adiunkt (1890-1896) i sędzia (1897-1898) w Sądzie Powiatowym w Kołomyi. Od 1899 sędzia w Sądzie Okręgowym w Kałuszu, w latach 1902-1907 oddelegowany do Sądu Powiatowego w Kołomyi. W 1908 wiceprezes Sądu Powiatowego w Samborze, a w latach 1909-1914 prezes Sądu Okręgowego w Brzeżanach.
Sędzia, przewodniczący Towarzystwa Ukraińskich Prawników, prezes Ziemskiego Banku Hipotecznego we Lwowie. Przewodniczący ukraińskiego galicyjskiego Towarzystwa Ochrony Dzieci i Opieki nad Młodzieżą, opiekun organizacji Płast. 
Poseł do Sejmu Krajowego Galicji VII kadencji (28 grudnia 1895 - 9 lipca 1901), wybrany w IV kurii (gmin wiejskich) z okręgu wyborczego nr 35 Kałusz. Był także posłem do austriackiej Rady Państwa IX kadencji (27 marca 1897 - 7 września 1900), wybranym z IV kurii (gmin wiejskich) z okręgu wyborczego nr 14 (Sambor-Łąka-Stare Miasto-Stara Sól-Turka-Borynia-Rudki-Komarno). W parlamencie należał do klubu Słowiańskiego Chrześcijańskiego Stowarzyszenia Narodowego.
Rodzina.
Urodził się w rodzinie greckokatolickiego duchownego. Syn księdza i proboszcza w Ilińcach, w pow. śniatyńskim - Izydora Karatnyckiego (zm. 1893). Ożenił się w 1885 z Marią Amalią z Sawczyńskich, mieli jednego syna. 

</doc>
<doc id="2099340" url="https://pl.wikipedia.org/wiki?curid=2099340" title="Zdarzenie czasoprzestrzenne">
Zdarzenie czasoprzestrzenne

Zdarzenie czasoprzestrzenne – podstawowe pojęcie z zakresu teorii względności: jest to krótkotrwałe zjawisko fizyczne, obejmujące niewielki obszar przestrzenny; zdarzenie – coś, o czym można powiedzieć, gdzie i kiedy zaszło”. Np. zdarzeniem jest uderzenie elektronu w katodę, emisja cząstki alfa przez jądro promieniotwórcze, zderzenie dwóch cząstek elementarnych .
W zadanym układzie odniesienia obserwator przypisze zdarzeniu współrzędną czasową "t," która określa czas zajścia zdarzenia, oraz współrzędne przestrzenne "x, y, z" punktu, w którym zdarzenie zaszło; oznacza to, że zdarzeniu można przyporządkować punkt ("t, x, y, z") w czterowymiarowej czasoprzestrzeni (czasoprzestrzeń Minkowskiego).
Zdarzenia związane z zadanym punktem materialnym tworzą krzywą zwaną linią świata.
W między zdarzeniami mogą zachodzić różne relacje, w zależności od interwału czasoprzestrzennego obliczonego dla tych zdarzeń; wyróżnia się: a) zdarzenia rozdzielone przestrzenne b) zdarzenia rozdzielone czasowo. Dla zdarzeń rozdzielonych przestrzennie istnieje inercjalny układ odniesienia, w którym są jednoczesne oraz w żadnym układzie inercjalnym nie są współmiejscowe. Dla zdarzeń rozdzielonych czasowo jest odwrotnie – istnieje układ inercjalny, w którym zachodzą one w jednym miejscu, ale w żadnym takim układzie nie są jednoczesne.

</doc>
<doc id="2099347" url="https://pl.wikipedia.org/wiki?curid=2099347" title="Kıvılcım Kaya">
Kıvılcım Kaya

Kıvılcım Kaya (ur. 27 marca 1992 w Ankarze) – turecka lekkoatletka, młociarka.
Reprezentantka kraju w zimowym pucharze Europy w rzutach.

</doc>
<doc id="2099348" url="https://pl.wikipedia.org/wiki?curid=2099348" title="Instytut Filologii Romańskiej Uniwersytetu im. Adama Mickiewicza w Poznaniu">
Instytut Filologii Romańskiej Uniwersytetu im. Adama Mickiewicza w Poznaniu

Instytut Filologii Romańskiej Uniwersytetu im. Adama Mickiewicza w Poznaniu – jeden z instytutów Wydziału Neofilologii Uniwersytetu im. Adama Mickiewicza w Poznaniu. Instytut mieści się w gmachu Collegium Novum przy Al. Niepodległości 4. W instytucie prowadzone są studia licencjackie i magisterskie w zakresie filologii romańskiej, hiszpańskiej, włoskiej, rumuńskiej i portugalskiej.
Historia.
Katedra Filologii Romańskiej UAM powstała w 1919 roku jako jedna z trzynastu katedr Sekcji Humanistycznej Wydziału Filozoficznego. Kierował nią profesor Stanisław Wędkiewicz (1888–1963), historyk literatur romańskich, językoznawca i publicysta.
Po zakończeniu II wojny światowej Katedra Filologii Romańskiej wznowiła działalność. Dzięki współpracy profesorów Zygmunta Czernego i Mieczysława Brahmera, zostały uruchomione studia romanistyczne. Reaktywowana w 1945 roku poznańska romanistyka prowadziła zajęcia dydaktyczne do 1952 roku. W latach 1952–1957 działalność Katedry została zawieszona, a personel zredukowany do jednej osoby: ówczesnego adiunkta Stanisława Gniadka (1909–1991) jako jej kuratora.
W 1957 roku Katedra wznowiła działalność dydaktyczną, a jej kierownictwo zostało powierzone Stanisławowi Gniadkowi. Działalność naukowa skupiła się wokół dwóch katedr: Katedry Literatur Romańskich, którą kierował profesor Kalikst Morawski (1907–1988) oraz Katedry Języków Romańskich, kierowanej przez profesora Gniadka.
1 września 1969 roku dotychczasowe katedry romanistyczne zostały przekształcone w Instytut Filologii Romańskiej, na którego czele stanął profesor Gniadek. Początkowo prowadzono w nim studia tylko w zakresie filologii romańskiej z lektoratami języka hiszpańskiego, rumuńskiego, portugalskiego i włoskiego. W 1986 roku otwarto studia w zakresie filologii hiszpańskiej, w 1989 roku w zakresie filologii rumuńskiej, a w 1991 roku w zakresie filologii włoskiej.
Działalność.
Katedrę/Instytut ukończyło kilka tysięcy studentów. Do znanych absolwentów Instytutu należy m.in. Barbara Labuda.
Instytut współpracuje z:
Publikacje w kraju i za granicą:

</doc>
<doc id="2099350" url="https://pl.wikipedia.org/wiki?curid=2099350" title="Port lotniczy Hamadan">
Port lotniczy Hamadan

Port lotniczy Hamadan (IATA: HDM, ICAO: OIHH) – port lotniczy położony w Hamadanie, w ostanie Hamadan, w Iranie.

</doc>
<doc id="2099352" url="https://pl.wikipedia.org/wiki?curid=2099352" title="Kivilcim Kaya">
Kivilcim Kaya



</doc>
<doc id="2099355" url="https://pl.wikipedia.org/wiki?curid=2099355" title="Kryzys bośniacki">
Kryzys bośniacki

Kryzys bośniacki − kryzys międzynarodowy wywołany w 1908 roku austro-węgierską aneksją okupowanego od 1878 roku (na mocy traktatu berlińskiego) sąsiedniego terytorium Bośni-Hercegowiny, formalnie części Imperium Osmańskiego. Kryzys i napięcie w stosunkach międzynarodowych wynikły z aspiracji sąsiedniego Królestwa Serbii do włączenia tego serbskojęzycznego terytorium do własnego państwa. Ostatecznie naciski mocarstw europejskich na Turcję i Serbię spowodowały uznanie przez oba państwa aneksji w 1909 roku.
Historia.
W połowie XIV wieku Imperium Osmańskie wtargnęło na Bałkany. W 1463 roku całe Królestwo Bośni zostało podbite przez Imperium Osmańskie. W 1580 roku Bośnia i Hercegowina zostały połączone jako część imperium. Z upływem wieków turecka władza na Bałkanach jednak słabła, a cesarstwo osmańskie chyliło się ku upadkowi. Na mocy postanowień kongresu berlińskiego (1878), który zakończył zwycięską wojnę Rosji z Turcją Osmańską - X wojnę rosyjsko-turecką (1877–1878), Austro-Węgry otrzymały pod „tymczasową opiekę” (zbrojną okupację) Bośnię z Hercegowiną, zamieszkane przez Słowian południowych. Spotkało się to z niezadowoleniem Serbii, która również miała ochotę na ten teren, zamieszkany przez wielu Serbów. Austro-Węgry uważały, że tylko one miały prawo do podporządkowania sobie Bałkanów. Bośnia i Hercegowina pozostały w granicach imperium tureckiego, jednak miały posiadać wspólną austro-węgierską administrację. Austria krwawo tłumiła wybuchające na zaanektowanym obszarze powstania przeciw niej.
Austro-Węgry traktowały Królestwo Serbii jako kraj zależny. Wywoływało to w Serbii niezadowolenie, którego wynikiem były zawiązywane spiski. Od 1882 roku tron królewski Serbii zajmował Milan I Obrenowić, uległy wobec Austro-Węgier. W 1889 roku Milan I Obrenowić został zmuszony do abdykacji na rzecz swego syna, Aleksandra I Obrenowicia. Zmiana władcy nie przyniosła jednak zmiany w stosunku wobec Austro-Węgier; Aleksander I kontynuował politykę ojca. Na przełomie XIX i XX wieku Serbia była uzależniona gospodarczo od Austro-Węgier. W nocy 10 na 11 czerwca 1903 Aleksander I został zamordowany wraz z żoną i ministrem wojny w trakcie zamachu stanu przeprowadzonego przez serbskich oficerów. To zabójstwo zakończyło dynastię Obrenowiciów. Po śmierci tego akceptowanego przez Wiedeń króla serbskiego, już w tym samym roku rozpoczął się stan napięcia w stosunkach między Austro-Węgrami a Serbią.
W 1903 roku tron królewski Serbii objął kolejny władca, Piotr I Karadziordziewić, który propagował koncepcję Wielkiej Serbii. Według jego wizji wszyscy Słowianie południowi powinni żyć w jednym państwie. Zamierzał uwolnić „braci Słowian” spod władzy tureckiej i austro-węgierskiej. Tę koncepcję rozległego państwa bardzo chętnie poparł serbski rząd, armia i społeczeństwo, a Piotr I oficjalnie deklarował zamiar połączenia z serbską ojczyzną Bośni i Hercegowiny. Serbii, odnajdującej się w opozycji do Austro-Węgier, chętnie pomocy udzielało Imperium Rosyjskie i oba kraje nawiązały ścisłe stosunki. Rosja chciała uzyskać swobodny dostęp do Morza Śródziemnego i jego szlaków handlowych (otwarcie korytarza przez Dardanele i Bosfor, oba kontrolowane przez Turcję). Zacieśnianiu stosunków sprzyjały dodatkowo wspólna religia (prawosławie) i wspólne, słowiańskie korzenie. Rosja była żywotnie zainteresowana uzyskaniem jak największych wpływów na Bałkanach, dlatego była przychylna zamętowi, jaki Serbia mogła wywoływać w tym regionie. Rosjanie dodatkowo potajemnie wspierali ruchy rewolucyjne w Austro-Węgrzech, np. serbską organizację Czarna Ręka. Serbia stała się najważniejszym elementem rosyjskiej polityki antyaustriackiej.
Na krawędzi wojny.
Serbia zaczęła już otwarcie poświęcać wszystkie swoje siły na agresję w Bośni i Hercegowinie. W latach 1906-1909 miała miejsce świńska wojna, konflikt gospodarczy pomiędzy Austro-Węgrami a Serbią. W końcu Austro-Węgry postanowiły zaanektować Bośnię i Hercegowinę, aby armia zaprowadziła tam porządek. Klęski ponoszone przez Turcję wywołały w lipcu 1908 rewolucję młodoturecką, co wykorzystały Austro-Węgry. Zadziałały będąc pewne poparcia Cesarstwa Niemieckiego, wynikającego z zawartego sojuszu (trójprzymierze). Cesarz Franciszek Józef I w specjalnym manifeście z 5 października 1908 ogłosił aneksję Bośni i Hercegowiny. Budapeszt wyraził zgodę na aneksję pod warunkiem, że ziemie te nie zostaną włączone do Chorwacji. Sytuację w regionie zaostrzyło ogłoszenie tego samego dnia niepodległości od Turcji przez Księstwo Bułgarii.
Konflikt wywołał uruchomienie systemów sojuszy. Poparcie Serbii przez Rosję, konkurującą z Austro-Węgrami na Bałkanach i przedstawiającą się jako protektor Słowian południowych, doprowadziło Austrię (wspieraną twardo przez Niemcy) i Rosję z Serbią oraz Czarnogórą na krawędź wojny. Wiedeń bezskutecznie próbował zjednać sobie Petersburg (ówczesną stolicę Rosji) obietnicami poparcia żądań dotyczących prawa przepływu rosyjskich okrętów przez Dardanele. W Belgradzie (stolicy Serbii) doszło do spontanicznych manifestacji przeciwko Wiedniowi. Serbia podpisała układ z Czarnogórą, w którym wzajemnie potępiły aneksję i zażądały zwołania specjalnej konferencji europejskiej w celu omówienia tej sprawy. W końcu Serbia chciała przyjąć jako rekompensatę od Austro-Węgier któryś z portów nad Morzem Adriatyckim, jednak Austro-Węgry odrzuciły tę propozycję. Monarchia naddunajska zarządziła częściową mobilizację i skierowała dodatkowe oddziały na granice z Serbią i Czarnogórą. Zapewniając sobie przychylność Turcji, Austro-Węgry zaproponowały jej odszkodowanie w wysokości 2,5 mln funtów tureckich w złocie oraz przekazanie okupowanego Sandżaku Nowopazarskiego, który oddzielał Serbię od Czarnogóry. Po przyjęciu oferty, w lutym 1909 został podpisany stosowny układ austro-węgiersko-turecki. Ryzyko wybuchu wojny zostało zażegnane w wyniku ostatecznego ustąpienia Rosji, która była osłabiona przegraną wojną rosyjsko-japońską (1904-1905) i rewolucją 1905 roku. Postępowaniem Austro-Węgier został jednak boleśnie upokorzony car rosyjski. Na anektowanym terytorium został wprowadzony surowy reżim okupacyjny. W 1910 roku Franciszek Józef I nadał Bośni i Hercegowinie konstytucję.
Wydarzenia spowodowały zbliżenie Rosji i Serbii, narastanie wrogości między Rosją a Austro-Węgrami oraz zacieśnianie stosunków austro-węgiersko-niemieckich. Po zaistnieniu kryzysu bośniackiego, jeszcze w tym samym roku został przygotowany plan ataku na Serbię, który nastąpił po zamachu w Sarajewie (28 czerwca 1914). Wówczas lokalna wojna austriacko-serbska, która miała być kolejną wojną bałkańską, w ciągu kilkunastu tygodni przerodziła się w I wojnę światową.

</doc>
<doc id="2099358" url="https://pl.wikipedia.org/wiki?curid=2099358" title="Linia kolejowa Brescia – Cremona">
Linia kolejowa Brescia – Cremona

Linia kolejowa Brescia-Cremona – włoska państwowa linia kolejowa łącząca miasta Brescia i Cremona.
Zarządzanie infrastrukturą i urządzeń kolejowych jest w gestii RFI SpA, spółka zależna od Ferrovie dello Stato, która klasyfikuje linię jako uzupełniającą.

</doc>
<doc id="2099359" url="https://pl.wikipedia.org/wiki?curid=2099359" title="Stożek świetlny">
Stożek świetlny

Stożek świetlny (stożek zerowy) danego punktu czasoprzestrzeni – zbiór punktów czasoprzestrzeni, których odległość czasoprzestrzenna (interwał) od tego punktu wynosi zero (stąd nazwa „stożek zerowy”), co oznacza, że zdarzenie czasoprzestrzenne zachodzące w danym punkcie czasoprzestrzeni można połączyć ze zdarzeniem zachodzącym w dowolnym punkcie jego stożka świetlnego sygnałem przesłanym z prędkością graniczną, równą prędkości światła w próżni (stąd nazwa „stożek świetlny”).
Z punktu widzenia obserwatora w trójwymiarowej przestrzeni fizycznej, stożek świetlny to sfera (dwuwymiarowa), o środku w danym punkcie, rozszerzająca się z prędkością światła, stanowiąca czoło kulistej fali świetlnej, wysłanej z danego punktu (część przyszłościowa stożka, tzw. "stożek przyszłości") lub kurcząca się z prędkością światła, stanowiąca czoło kulistej fali świetlnej, zbiegającej się w danym punkcie (część przeszłościowa stożka, tzw. "stożek przeszłości").
Zbiór punktów, tworzących tę sferę w kolejnych momentach czasu (lub, mówiąc inaczej, zbiór punktów wszystkich dwuwymiarowych, momentalnych sfer) stanowi trójwymiarową (dwa wymiary przestrzenne i czas) hiperpowierzchnię zanurzoną w czterowymiarowej czasoprzestrzeni, spełniającą równanie powierzchni stożka obrotowego, o wierzchołku w danym punkcie.
Stożek świetlny można przyporządkować każdemu punktowi czasoprzestrzeni.
Model trójwymiarowy.
W modelu trójwymiarowym, wymiar czasu reprezentowany jest przez jeden z wymiarów przestrzennych. Oś stożka, przebiegająca w rzeczywistości w wymiarze czasu, reprezentowana jest przez oś przebiegającą w tym wymiarze przestrzennym.
Dwuwymiarowe sfery, w kolejnych momentach czasu, są reprezentowane przez jednowymiarowe okręgi, o wzrastającym promieniu i środkach w kolejnych punktach osi stożka. Zbiór punktów tych okręgów stanowi dwuwymiarową powierzchnię stożkową, zanurzoną w trójwymiarowej przestrzeni.
Tworzącymi stożka świetlnego są linie świata cząstek poruszających się z prędkością graniczną – luksonów (np. fotonów). Jeśli czas i przestrzeń wyrażone są w tych samych jednostkach, to nachylenie tworzących stożka do osi układu współrzędnych wynosi połowę kąta pomiędzy osiami (linia świata luksonu jest dwusieczną tego kąta.
Podział czasoprzestrzeni.
Stożek świetlny danego punktu czasoprzestrzeni dzieli czasoprzestrzeń na pięć obszarów, ze względu na związek przyczynowo-skutkowy między zdarzeniem zachodzącym w danym punkcie a zdarzeniami zachodzącymi w tych obszarach.
1) Obszar zdarzeń wcześniejszych od danego zdarzenia, które mogą wpłynąć na nie za pośrednictwem cząstek o niezerowej masie niezmienniczej – tardionów (każde takie zdarzenie dzieli od danego zdarzenia przedział typu czasowego); wnętrze stożka przeszłości.
2) Obszar zdarzeń wcześniejszych od danego zdarzenia, które mogą wpłynąć na nie jedynie za pośrednictwem cząstek o zerowej masie niezmienniczej – luksonów (każde takie zdarzenie dzieli od danego zdarzenia przedział zerowy); powierzchnia stożka przeszłości.
Obszar 1) i 2) razem to absolutna przeszłość danego zdarzenia (obszar jego przyczyn).
3) Obszar zdarzeń późniejszych od danego zdarzenia, na które może ono wpłynąć jedynie za pośrednictwem luksonów (każde takie zdarzenie dzieli od danego zdarzenia przedział zerowy); powierzchnia stożka przyszłości.
4) Obszar zdarzeń późniejszych od danego zdarzenia, na które może ono wpłynąć za pośrednictwem tardionów (każde takie zdarzenie dzieli od danego zdarzenia przedział typu czasowego); wnętrze stożka przyszłości.
Obszar 3) i 4) razem to absolutna przyszłość danego zdarzenia (obszar jego skutków).
5) Obszar zdarzeń wcześniejszych lub późniejszych od danego zdarzenia (lub z nim równoczesnych), które nie mogą na nie wpłynąć, i na które nie może ono wpłynąć w żaden sposób (każde takie zdarzenie dzieli od danego zdarzenia przedział typu przestrzennego); zewnętrze stożka.
Obszar 5) to obszar zdarzeń wobec danego zdarzenia „obojętnych”, „niedostępnych”, „absolutnie oddalonych”, leżących „gdzie indziej”, „quasiteraźniejszość”.
Ponieważ przedział czasoprzestrzenny jest niezmiennikiem, ten podział czasoprzestrzeni nie zależy od wyboru układu odniesienia. Natomiast obszar zewnętrza stożka w różnych układach odniesienia jest różnie podzielony na hiperpłaszczyznę względnej teraźniejszości danego zdarzenia oraz obszary jego względnej przeszłości i względnej przyszłości.
Nieinercjalne układy odniesienia.
Położenie i kształt stożka świetlnego są jednakowe we wszystkich inercjalnych układach odniesienia, ale zmieniają się w układach nieinercjalnych, w szczególności pod wpływem pola grawitacyjnego.
Stożek świetlny w kulturze.
Wizerunek trójwymiarowego modelu stożka świetlnego był symbolem Światowego Roku Fizyki.

</doc>
<doc id="2099360" url="https://pl.wikipedia.org/wiki?curid=2099360" title="Mykoła Kowbasiuk">
Mykoła Kowbasiuk

Mykoła Kowbasiuk (ur. 1817 w Werbiążu Wyżnym, zm. 3 kwietnia 1889 tamże) – ukraiński działacz społeczny, poseł 
Urodził się w chłopskiej rodzinie grekokatolickiej. Chłop, właściciel gospodarstwa rolnego w Wierzbiążu Niżnym w powiecie kołomyjskim. Był członkiem Rady i Wydziału Powiatowej w Kołomyi.
Był posłem Sejmu krajowego Galicji I i II kadencji, wybrany w IV kurii obwodu Kołomyja, z okręgu wyborczego Kołomyja-Gwoździec-Peczeniżyn. Występował głównie w sprawach związanych z serwitutami. W sejmie był członkiem Klubu Ruskiego, wielokrotnie podkreślał potrzebę nauczania w języku ukraińskim w szkołach Galicji, uważał za konieczne wprowadzenie języka ukraińskiego w administracji galicyjskich instytucji państwowych. 
Był także posłem do austriackiej Rady Państwa I kadencji (2 maja 1861 - 20 września 1865), wybranym przez Sejm z kurii XII – jako delegat z grona posłów wiejskich okręgów: Kołomyja, Horodenka, Kossów, Śniatyń. 
Odznaczony Złotym Krzyżem Zasługi Cywilnej.

</doc>
<doc id="2099361" url="https://pl.wikipedia.org/wiki?curid=2099361" title="Transporte Aéreo Militar">
Transporte Aéreo Militar

Transporte Aéreo Militar – nieistniejąca boliwijska linia lotnicza z siedzibą w La Paz. Należy do Boliwijskich Sił Powietrznych.
W 2019 roku linia zaprzestała działalność.

</doc>
<doc id="2099363" url="https://pl.wikipedia.org/wiki?curid=2099363" title="Jamadajew">
Jamadajew

Jamadajew to nazwisko występujące w Czeczenii. Odnosi się głównie do klanu braci Jamadajewów:

</doc>
<doc id="2099364" url="https://pl.wikipedia.org/wiki?curid=2099364" title="Gen epistatyczny">
Gen epistatyczny

Geny epistatyczny – gen, który hamuje ekspresję genów z innej pary alleli (genów hipostatycznych).

</doc>
<doc id="2099365" url="https://pl.wikipedia.org/wiki?curid=2099365" title="Równoczesność">
Równoczesność

Równoczesność − zachodzenie zdarzeń o różnych współrzędnych przestrzennych w tym samym czasie.
W mechanice newtonowskiej równoczesność zdarzeń nie zależy od układu odniesienia, co związane jest z niezmiennością upływu czasu.
Szczególna teoria względności.
Zgodnie ze szczególną teorią względności dwa zdarzenia są równoczesne w pewnym układzie odniesienia, gdy mają w tym układzie tą samą współrzędną czasową. Przejście do innego układu inercjalnego – poruszającego się z niezerową prędkością względem pierwszego – powoduje, że jedno z tych zdarzeń jest obserwowane jako wcześniejsze.
Odwrotna relacja nie zawsze jest prawdziwa. Dla zdarzeń nierównoczesnych w jednym układzie odniesienia może istnieć, ale nie musi, układ odniesienia, w którym zdarzenia te będą równoczesne.
Te zależności ilustruje diagram czasoprzestrzenny przedstawiający czasoprzestrzeń Minkowskiego. Zmiana inercjalnego układu odniesienia powoduje pochylenie osi współrzędnych. Skutkiem tego zmienia się kąt nachylenia linii określających równy upływ czasu. 
W układzie poruszającym się z prędkością przekraczającą prędkość światła w próżni sekwencja zdarzeń ulega odwróceniu, co prowadzi do paradoksów przyczynowości. Jest to argument przeciwko istnieniu tachionów.

</doc>
<doc id="2099366" url="https://pl.wikipedia.org/wiki?curid=2099366" title="Marcel Gromaire">
Marcel Gromaire

Marcel Gromaire (ur. 24 czerwca 1892 w Noyelles-sur-Sambre, zm. 11 kwietnia 1971 w Paryżu) – francuski malarz i grafik. Zajmował się rysunkiem, grafiką, akwarelą, malarstwem i projektowaniem tkanin.
Życiorys.
Studiował na Académie de Montparnasse w Paryżu. Na jego sztukę wpłynęły przeżycia z udziału w I wojnie światowej. Walczył w Alzacji i nad Sommą, gdzie w 1916 został ranny. Początkowo znajdował się pod wpływem twórczości Paula Cézanne'a. Tworzył obrazy abstrakcyjne utrzymane w odcieniach ugru i brązu, z akcentami czerwieni i błękitu.
Po raz pierwszy przedstawił swoje prace w 1932 na wystawie wraz z malarzami Jeanem Fautrierem, Jeanem Pougnym i Jeanem René Bazaine'em. Dopiero w latach 50. i 60. XX w. jego twórczość doczekała się uznania krytyków. W 1959 przedstawił swoje grafiki na wystawie Documenta II w Kassel.
W 1956 otrzymał Międzynarodową Nagrodę Guggenheima I edycji.

</doc>
<doc id="2099370" url="https://pl.wikipedia.org/wiki?curid=2099370" title="Allure">
Allure



</doc>
<doc id="2099382" url="https://pl.wikipedia.org/wiki?curid=2099382" title="Gary Hooper">
Gary Hooper

Gary Hooper (ur. 26 stycznia 1988 w Loughton) – angielski piłkarz, gracz Wellington Phoenix występujący na pozycji napastnika.
26 lipca 2013 roku podpisał 4-letni kontrakt z Norwich City.
22 stycznia 2016 podpisał kontrakt z klubem Sheffield Wednesday F.C., do którego wcześniej był wypożyczony z Norwich City F.C.

</doc>
<doc id="2099385" url="https://pl.wikipedia.org/wiki?curid=2099385" title="Geny nakładające się">
Geny nakładające się

Geny nakładające się − geny zakodowane na tym samym odcinku nici kwasu nukleinowego i odczytywane dzięki wykorzystaniu różnych ramek odczytu. Geny nakładające się występują u niektórych wirusów, bakterii oraz w mitochondriach.

</doc>
<doc id="2099387" url="https://pl.wikipedia.org/wiki?curid=2099387" title="Yūsaburō Uchida">
Yūsaburō Uchida

 – japoński lekarz psychiatra i psycholog. 
Zmodyfikował test psychologiczny stosowany w diagnostyce zdolności poznawczych, tzw. test Kraepelina-Uchidy. Jako pierwszy w Japonii w 1925 roku stosował test Rorschacha. Razem z Kraepelinem pracował nad zagadnieniem fizjologicznej krzywej pracy.
Jego bratem był ornitolog Seinosuke Uchida (1884–1974).

</doc>
<doc id="2099388" url="https://pl.wikipedia.org/wiki?curid=2099388" title="Yuzaburo Uchida">
Yuzaburo Uchida



</doc>
<doc id="2099392" url="https://pl.wikipedia.org/wiki?curid=2099392" title="Karnes City">
Karnes City

Karnes City – miasto w Stanach Zjednoczonych, w stanie Teksas, w hrabstwie Karnes. W 2000 roku liczyło 3 457 mieszkańców.

</doc>
<doc id="2099393" url="https://pl.wikipedia.org/wiki?curid=2099393" title="Kaufman (Teksas)">
Kaufman (Teksas)

Kaufman – miasto w Stanach Zjednoczonych, w stanie Teksas, w hrabstwie Kaufman. W 2000 roku liczyło 6 490 mieszkańców.

</doc>
<doc id="2099395" url="https://pl.wikipedia.org/wiki?curid=2099395" title="Alter Israel Szimon z Mińska Mazowieckiego">
Alter Israel Szimon z Mińska Mazowieckiego

Alter Israel Szimon Perłow z Mińska Mazowieckiego (hebr. אלטער ישראל שמעון מנאוואמינסק; ur. 1874, zm. 31 grudnia 1932 w Warszawie) – rabin chasydzki, w latach 1902–1932 cadyk z Mińska Mazowieckiego.
Był synem Jaakowa z Mińska Mazowieckiego. Był jednym z najbardziej popularnych cadyków w okresie międzywojennym. Podczas I wojny światowej przeprowadził się do Warszawy, gdzie mieszkał do śmierci. Autor dwóch tomów "Tiferet Isz" (hebr. תפארת איש; pol. "Wspaniałość człowieka").
Pochowany jest w ohelu na cmentarzu żydowskim przy ulicy Okopowej w Warszawie (kwatera 57, rząd 8). Obecnie jego grób nie jest obiektem licznych pielgrzymek chasydów.

</doc>
<doc id="2099396" url="https://pl.wikipedia.org/wiki?curid=2099396" title="Oddział Świętokrzyski PTTK im. Stanisława Jeżewskiego w Ostrowcu Świętokrzyskim">
Oddział Świętokrzyski PTTK im. Stanisława Jeżewskiego w Ostrowcu Świętokrzyskim

Oddział Świętokrzyski PTTK im. Stanisława Jeżewskiego w Ostrowcu Świętokrzyskim – jedna z dwóch jednostek Polskiego Towarzystwa Turystyczno-Krajoznawczego działających w Ostrowcu Świętokrzyskim. Posiada osobowość prawną i własny statut oparty na Statucie PTTK.
Siedziba oddziału znajduje się w kamienicy w centrum miasta na osiedlu Kamienna. Oddział prowadzi Biuro Obsługi Ruchu Turystycznego (BORT). Posiada świetlicę i bibliotekę z bogatym księgozbiorem. Corocznie jest organizatorem siedmiu rajdów oraz wycieczek pieszych sobotnio-niedzielnych i autokarowych. Promuje region w konkursie „Moja Ojczyzna w Dolinie Kamiennej”, po raz pierwszy ogłoszonego z okazji obchodów 400-lecia Ostrowca Świętokrzyskiego, a także etapu wojewódzkiego „Poznajemy Ojcowiznę”. Organizuje również etap oddziałowy Ogólnopolskiego Młodzieżowego Turnieju Turystyczno-Krajoznawczego. Przy oddziale działają: Koło Przewodników Świętokrzyskich, Koło Terenowe, Koła SKKT-PTTK, Komisja Turystyki Pieszej i Górskiej, Komisja Krajoznawcza i Ochrony Przyrody.
Historia.
Oddział Polskiego Towarzystwa Krajoznawczego.
Powstanie oddziału Polskiego Towarzystwa Krajoznawczego w Ostrowcu datuje się na 13 września 1913 roku. Jego założycielami byli: Jan Żakowski, Stefan Czapliński, ks. Władysław Chrzanowski, Alina Makarewiczówna i Stefan Stachurski. Biuro oddziału mieściło się w domu pierwszego prezesa Jana Żakowskiego przy ulicy Siennieńskiej 34.
W czasie pierwszego zebrania członków 12 listopada odczyt pt. „Piękno naszego kraju” wygłosił wiceprezes Rady Głównej PTK Mikołaj Wisznicki. Oddział organizował wycieczki krajoznawcze do Iłży, Bodzentyna, Opatowa, Nietuliska i na Święty Krzyż, w planach było założenie czytelni i biblioteki oraz gromadzenie zbiorów krajoznawczych, lecz działalność została przerwana przez wybuch I wojny światowej.
Działalność wznowiono jesienią 1924 roku. W 1925 roku została zorganizowana wyprawa naukowa, pod kierownictwem dra Józefa Żurowskiego, do neolitycznych kopalni krzemienia pasiastego w Krzemionkach. Uczestniczył w niej Jan Samsonowicz, odkrywca prehistorycznego obiektu. Rozpoczęto prace badawcze i starania o ochronę obiektu, a zgromadzone wówczas eksponaty dały początek zbiorom nowo tworzonego muzeum. Kierownictwo otwartego w 1927 roku muzeum powierzono Mieczysławowi Radwanowi, a kustoszem została Maryla Żakowska. Muzeum gromadziło eksponaty z dziedziny archeologii, geologii, historii, numizmatyki, fotografii. Otwarcie miało miejsce rok później.
Na rok 1927 przypada wytyczenie przez oddział pierwszych szlaków turystycznych wiodących z Ostrowca, Ćmielowa i Nietuliska na Święty Krzyż, a następne w roku 1930 z Ćmielowa do Bałtowa i z Wąchocka do Bodzentyna.
Z okazji 10. rocznicy odzyskania niepodległości wydano monografię Ostrowca pod redakcją Mieczysława Radwana.
14 września 1930 roku odsłonięto na dzwonnicy w Ćmielowie, ufundowaną przez oddział, tablicę poświęconą, urodzonemu w pobliskiej Brzóstowej, prof. Marianowi Raciborskiemu. Na uroczystości przemawiał prof. dr Władysław Szafer.
Wspólnie z Powszechnym Uniwersytetem Regionalnym im. Stanisława Konarskiego w Sandomierzu w roku 1931 zorganizowano w Ostrowcu Zjazd Regionalny poświęcony sprawom dorzecza Kamiennej.
Atak Niemiec w 1939 roku i okupacja uniemożliwiły dalsze funkcjonowanie oddziału. Niemcy zniszczyli bogatą bibliotekę, zlikwidowano muzeum, zdołano zabezpieczyć tylko niektóre eksponaty w tym "skarb kunowski" – 73 dukatów złotych i 843 srebrnych monet. Hitlerowcy zamordowali głównych działaczy Stanisława Saskiego i Stanisława Żakowskiego, w Oświęcimiu zginął Franciszek Kubala. Wielu innych zmarło lub wyjechało z Ostrowca. Działalność zamarła na dziesięć lat, a jej wznowienie nastąpiło 23 kwietnia 1948 roku z inicjatywy przedwojennych działaczy: Maryli Żakowskiej, Stanisława Jeżewskiego i Jana Szymańskiego.
Oddział Polskiego Towarzystwa Turystyczno-Krajoznawczego.
17 grudnia 1950 roku powstał oddział Polskiego Towarzystwa Turystyczno-Krajoznawczego, będący kontynuatorem 37-letniej działalności PTK w Ostrowcu Świętokrzyskim.
W roku 1954 powstało Koło PTTK przy Hucie im. M. Nowotki, a następnie przy kolejnych ostrowieckich zakładach pracy: Cukrowni „Częstocice”, Spółdzielni Drukarsko-Introligatorskiej, Powszechnej Spółdzielni Spożywców, Ostrowieckich Zakładach Materiałów Ogniotrwałych, Oddziale PKS, Przedsiębiorstwie Gospodarki Komunalnej i Rejonowym Urzędzie Telekomunikacji oraz przy Fabryce Maszyn Rolniczych w Kunowie, Fabryce Porcelany w Ćmielowie. Istniało również Koło Prawników. W 1976 roku powstały koła przy Zakładzie Nr 1 ZZPO „Wólczanka” i przy Zakładzie Przemysłu Odzieżowego „Modar”.
W roku 1957 nastąpiła reaktywacja zlikwidowanych w roku 1951 Szkolnych Kół Krajoznawczo-Turystycznych. Powstały koła przy Technikum Mechaniczno – Hutniczym, LO im. Chreptowicza, Zasadniczej Szkole Zawodowej, Koło Międzyszkolne PTTK, „Łaziki” przy Państwowym Zakładzie Wychowawczym. W następnych latach zorganizowano koła SKKT-PTTK w kolejnych placówkach.
Powołana w roku 1955 Komisja Opieki nad Zabytkami przez wiele lat opiekowała się najcenniejszym zabytkiem, czyli neolitycznymi kopalniami krzemienia w Krzemionkach oraz zabytkami architektury, techniki, przyrody, cmentarzami. Edmund Dziewulski – członek komisji wystąpił w 1966 roku na Milienijnym Kongresie Kultury Polskiej. Komisja w roku 1959 podjęła starania o utworzenie muzeum w częstocickim pałacu, a w roku 1970 jej przewodniczący Stanisław Jeżewski z własnych funduszy oznakował żeliwnymi tablicami miejsca walk powstańczych 1863 roku w Bodzechowie, Czarnej Glinie, Czętocicach i Sudole. Piaskowcowe płyty zostały umieszczone na powstańczych mogiłach w Kunowie i Sudole oraz na ścianie kaplicy położonej przy Trakcie Iłżeckim.
W roku 1964 nastąpiła inauguracja pracy Koła Przewodników. W roku 1970 oddział przejął obsługę ruchu turystycznego w Krzemionkach.
Z okazji 60-lecia oddziału obchodzonego w 1973 roku otrzymał on sztandar oraz miano „Świętokrzyski”.
Oddział za swoją działalność w roku 1975 z okazji obchodów 25-lecia powstania PTTK został wyróżniony Złotą Honorową Odznaką PTTK, a w roku 2006 otrzymał Odznakę Honorową za Zasługi dla Turystyki przyznaną przez Ministra Gospodarki.
W dniach 27-28 września 1991 roku odbyła się uroczystość nadania oddziałowi imienia Stanisława Jeżewskiego. Na budynku siedziby oddziału odsłonięta została płyta poświęcona Patronowi. W tym czasie imię Stanisława Jeżewskiego otrzymał również niebieski szlak turystyczny Pętkowice – Święty Krzyż. Odbył się również pierwszy Rajd Śladami Patrona.
Dla oddania hołdu Janowi Pawłowi II, Honorowemu Członkowi PTTK i Honorowemu Przewodnikowi, oddział był fundatorem tablicy na Szlaku Papieskim, której odsłonięcie i poświęcenie miało miejsce 4 października 2009 roku.
Organy Oddziału.
Zarząd Oddziału w kadencji na lata 2009-2012):
Komisja Rewizyjna:
Oddziałowy Sąd Koleżeński:

</doc>
<doc id="2099397" url="https://pl.wikipedia.org/wiki?curid=2099397" title="Boerne">
Boerne

Boerne – miasto w Stanach Zjednoczonych, w stanie Teksas, w hrabstwie Kendall. W 2000 roku liczyło 6178 mieszkańców.

</doc>
<doc id="2099401" url="https://pl.wikipedia.org/wiki?curid=2099401" title="Sarita (Teksas)">
Sarita (Teksas)

Sarita – jednostka osadnicza w Stanach Zjednoczonych, w stanie Teksas, w hrabstwie Kenedy. W 2008 roku liczyło 250 mieszkańców.

</doc>
<doc id="2099402" url="https://pl.wikipedia.org/wiki?curid=2099402" title="Lista ras gołębi">
Lista ras gołębi



</doc>
<doc id="2099404" url="https://pl.wikipedia.org/wiki?curid=2099404" title="Jayton">
Jayton

Jayton – miasto w Stanach Zjednoczonych, w stanie Teksas, w hrabstwie Kent. W 2008 roku liczyło 441 mieszkańców.

</doc>
<doc id="2099407" url="https://pl.wikipedia.org/wiki?curid=2099407" title="Kerrville">
Kerrville

Kerrville – miasto w Stanach Zjednoczonych, w stanie Teksas, w hrabstwie Kerr. W 2000 roku liczyło 20 425 mieszkańców.

</doc>
<doc id="2099408" url="https://pl.wikipedia.org/wiki?curid=2099408" title="Szumski">
Szumski



</doc>
<doc id="2099410" url="https://pl.wikipedia.org/wiki?curid=2099410" title="Junction (Teksas)">
Junction (Teksas)

Junction – miasto w Stanach Zjednoczonych, w stanie Teksas, w hrabstwie Kimble. W 2000 roku liczyło 2 618 mieszkańców.

</doc>
<doc id="2099412" url="https://pl.wikipedia.org/wiki?curid=2099412" title="Icchak Zelig Morgenstern">
Icchak Zelig Morgenstern



</doc>
<doc id="2099413" url="https://pl.wikipedia.org/wiki?curid=2099413" title="Konieczna">
Konieczna



</doc>
<doc id="2099414" url="https://pl.wikipedia.org/wiki?curid=2099414" title="Guthrie (Teksas)">
Guthrie (Teksas)

Guthrie – jednostka osadnicza w Stanach Zjednoczonych, w stanie Teksas, w hrabstwie King. W 2007 roku liczyło 290 mieszkańców.

</doc>
<doc id="2099415" url="https://pl.wikipedia.org/wiki?curid=2099415" title="Jan Damasceński">
Jan Damasceński



</doc>
<doc id="2099418" url="https://pl.wikipedia.org/wiki?curid=2099418" title="Jean Pougny">
Jean Pougny

Jean Pougny, ros. Иван (Жан) Альбертович Пуни, Iwan (Jean) Albertowicz Puni, właśc. Giovanni Pugni (ur. 4 marca 1892 w Kuokkala (obecnie Riepino), zm. 28 grudnia 1956 w Paryżu) – malarz francuski pochodzenia rosyjskiego.
Życiorys.
Urodził się we włoskiej rodzinie osiadłej w Rosji. Jego ojciec Alberto Pugni był wiolonczelistą w orkiestrze Teatru Maryjskiego, dziadek Cesare Pugni włoskim kompozytorem baletowym.
W latach 1912–1913 studiował malarstwo w Paryżu, m.in. w Académie Julian, po czym powrócił do Petersburga. Ożenił się z malarką Ksenią Bogusławską, wraz z nią zorganizował wystawę malarstwa awangardowego "0,10", na której Kazimierz Malewicz wystawił swój suprematyczny "Czarny Kwadrat".
W latach 1915–1916 był członkiem założonej przez Malewicza grupy Supremus.
Wraz z Bogusławską, Malewiczem i Iwanem Kljunem ogłosił "Manifest o punkcie zerowym malarstwa". Po zwycięstwie rewolucji październikowej został wykładowcą uczelni artystycznej w Witebsku, kierowanej przez Marca Chagalla.
W 1920 zamieszkał w Berlinie, a w 1924 w Paryżu, gdzie przyjął francuską pisownię swojego nazwiska. W 1946 przyjął obywatelstwo francuskie.

</doc>
<doc id="2099420" url="https://pl.wikipedia.org/wiki?curid=2099420" title="Brackettville">
Brackettville

Brackettville – miasto w Stanach Zjednoczonych, w stanie Teksas, w hrabstwie Kinney. W 2000 roku liczyło 1 876 mieszkańców.

</doc>
<doc id="2099425" url="https://pl.wikipedia.org/wiki?curid=2099425" title="Kingsville (Teksas)">
Kingsville (Teksas)

Kingsville – miasto w Stanach Zjednoczonych, w stanie Teksas, w hrabstwie Kleberg. W 2000 roku liczyło 25 575 mieszkańców.

</doc>
<doc id="2099429" url="https://pl.wikipedia.org/wiki?curid=2099429" title="Benjamin (Teksas)">
Benjamin (Teksas)

Benjamin – miasto w Stanach Zjednoczonych, w stanie Teksas, w hrabstwie Knox. W 2000 roku liczyło 264 mieszkańców.

</doc>
<doc id="2099432" url="https://pl.wikipedia.org/wiki?curid=2099432" title="Zatoka Antongila">
Zatoka Antongila

Zatoka Antongila – największa zatoka na Madagaskarze.
Znajduje się w północnej części wschodniego wybrzeża wyspy na Oceanie Indyjskim. Położona południkowo zatoka ma ok. 60 km długości i do 30 km szerokości i prawie prostokątny kształt. W północnej części zatoki znajduje się mała wyspa Nosy Mangbe.
Od wschodu akwen ogranicza półwysep Masoala, którego górzyste ukształtowanie (odnoga masywu Tsaratanana) zapobiega działaniu wiatrów z Oceanu na Zatokę, czyniąc ją znanym od wieków kotwicowiskiem. Do zatoki wpadają m.in. rzeki: Rantabe (zachodnie wybrzeże), Antainambalana (pn-zach.), Ambanizana (pn-wsch.).
Najznaczniejszą osadą nad Zatoką jest Maroantsetra.
Przyroda.
Wybrzeża Zatoki w większej części są górzyste i pokryte puszczą tropikalną. Bogate stanowiska przyrodnicze stały się podwaliną powstania w rejonie akwenu licznych miejsc ochrony natury.
Południowo-zachodnia część wybrzeża chroniona jest parkami narodowymi:
Na południowo-wschodnim wybrzeżu zatoki stworzono Rezerwat Biosfery Mananara, który służy ochronie bioróżnorodności, tj. ochronie flory tutejszych lasów, bagien i piaszczystych równin, a także gatunków endemicznym np. licznych tu lemurów.
Historia.
Prawdopodobnie przybywali tu już kupcy arabscy operujący na Komorach Seszelach i Maskarenach.
Dla Europejczyków zatokę odkryli pływający do Indonezji i Indii Portugalscy żeglarze. Ok. roku 1515 nadali jej nazwę Zatoki Św. Antoniego ("Golfo de Santo Antonio"), którą to nazwę w języku malgaskim nosi do dziś.
W 1596 roku, płynący do Bantamu holenderski admirał Cornelis de Houtman przebywał w tym rejonie z powodu potrzeby zaleczenia szkorbutu dręczącego jego podwładnych i zdobycia zapasów. W tym czasie Admirał kartował ten obszar Madagaskaru, zaznaczając istnienie rzeki Antainambalana i osady Maroantsetra, którą po konflikcie z wyspiarzami spalił.
W roku 1598, przybyły trzy holenderskie okręty pod komendą admirała Van Neckiga, pragnąc zaopatrzyć się w wodę i prowiant. Jednak tubylcy pamiętając wcześniejsze zdarzenia nie pomogli Niderlandczykom. Kiedy w roku 1598 Mauritius stał się kolonią Zjednoczonych Prowincji, Madagaskar stał się ważnym dostawcą ryżu i niewolników dla tejże wyspy. pomiędzy latami 1601 a 1626 do zatoki Antongila przybywali liczni Holendrzy, których nazwiska można odczytać z napisów wyrytych w nadbrzeżnych kamieniach na wyspie Nosy Mangbe.
Drugi gubernator Mauritiusa Adrian van der Stel podpisał w 1642 r. traktat z miejscowym wodzem – "Królem Antogili", w którym Malgasz przyznał Holendrom dominację w rejonie i zobowiązał się zakazać innym Europejczykom tworzenia kolonii i faktorii. Holendrzy zobowiązywali się w umowie do obrony króla i kupowania ryżu, kamieni szlachetnych i niewolników.
W ten sposób Zatoka stała się centrum handlu niewolnikami dla całej północno-wschodniej części Madagaskaru, a potem przerodziła się w centrum handlu ludźmi dla całego południowo-zachodniego Oceanu Indyjskiego. Stan taki trwał do połowy XVIII wieku, kiedy liczba ludzi możliwych do zniewolenia zaczęła maleć.
W czerwcu 1785 roku na Madagaskar przybył "AMPANSAKEBE" (król wyspy), Maurycy Beniowski. W rejonie wschodniego wybrzeża wyspy stoczył on kilka potyczek z Francuzami, którzy tu już się rozsiedlali. Beniowskiemu udało się zająć Foulpointe ("dziś Mahavelona") – ich fort i punkt wywozu niewolników zbudowany przez nich nad wodami zatoki Antongila.

</doc>
<doc id="2099435" url="https://pl.wikipedia.org/wiki?curid=2099435" title="Spilus nitidus">
Spilus nitidus

Spilus nitidus − gatunek chrząszcza z rodziny sprężykowatych.
Owad osiąga długość 13-15 mm.
Jest to ciemnobrązowy, czerwonawy chrząszcz o białawym, długim i gęstym owłosieniu.
Cechuje się on łódkowatym, nieco wklęsłym czołem, którego długość równa się szerokości. Jego przedni brzeg jest zaokrąglony. Czułki są zębate i składają się z 11 segmentów, z których 2. ma kształt okrągły, a 3. zaś, trójkątny w kształcie, nie dorównuje długością kolejnemu. Ostatni wykazuje zwężenie. Całość nie sięga końca przedplecza. Górna warga wąska, taśmowata, charakteryzuje się długimi setami. Żuwaczki szerokie, występuje "penicillius". "Prementum" z długimi setami. "Pronotum" ma tylko 2 długie sety, resztę zaś krótkich.
Bazalny guzek pośrodkowy niewyraźny. Przednie skrzydła wypukłe, zwężone w dystalnej ⅓. "Aedagus" samca jest wydłużony, a jego część centralna krótka.
Na goleniach widnieją długie ostrogi. "Scutellum" o zaokrąglonym tylnym brzegu przyjmuje kształt mniej więcej trójkątny, jest wydłużone.
Owad występuje w Ameryce Południowej (Peru).

</doc>
<doc id="2099437" url="https://pl.wikipedia.org/wiki?curid=2099437" title="Keijirō Maeda">
Keijirō Maeda



</doc>
<doc id="2099438" url="https://pl.wikipedia.org/wiki?curid=2099438" title="Spilus atractomorphus">
Spilus atractomorphus

Spilus atractomorphus − gatunek chrząszcza z rodziny sprężykowatych.
Owad osiąga długość 11-14 mm.
Jest to czerwonobrązowy, nieraz żółtawy chrząszcz o żółtym, długim i gęstym owłosieniu.
Cechuje się on łódkowatym, nieco wklęsłym czołem, którego długość równa się szerokości, a przedni brzeg jest zaokrąglony. Czułki są zębate, składają się z 11 segmentów. U samca sięgają tylnych kątów przedplecza. 2. segment ma kształt okrągły, a 3. zaś, trójkątny w kształcie, nie dorównuje długością kolejnemu. Ostatni wykazuje zwężenie. Całość nie sięga końca przedplecza. Górna warga półokrągła, charakteryzuje się długimisetami. Żuwaczki szerokie, występuje "penicillius". Tworzą go sety.
"Pronotum" szersze, niż dłuższe, z przodu wykazuje ścieńczenie, a w przednich ⅔ także wypukłość. Przednie skrzydła wypukłe, zwężone w dystalnej ⅓. Kanał przedpiersia jest długi.
Na goleniach widnieją długie ostrogi. Pentagonalne "scutellum" o zaokrąglonym tylnym brzegu jest wydłużone.
Owad występuje w Ameryce Południowej.

</doc>
<doc id="2099439" url="https://pl.wikipedia.org/wiki?curid=2099439" title="Stanisław Jeżewski">
Stanisław Jeżewski

Stanisław Jeżewski (ur. 30 sierpnia 1898 w osadzie Kobiałki koło Pawłowa – zm. 2 listopada 1989 w Ostrowcu Świętokrzyskim) – działacz społeczny, krajoznawczy i kulturalny, wieloletni członek i prezes Oddziału Świętokrzyskiego PTTK w Ostrowcu Świętokrzyskim. Uczestnik wojny polsko-bolszewickiej i kampanii wrześniowej. Działacz konspiracyjny Armii Krajowej i prowadzący tajne komplety w czasie II wojny światowej. Odznaczony Krzyżem Kawalerskim Orderu Odrodzenia Polski i Srebrnym Krzyżem Zasługi z Mieczami. Członek honorowy Polskiego Towarzystwa Turystyczno-Krajoznawczego.
Upamiętnienie.
16 lutego 1991 roku na Nadzwyczajnym Zjeździe Oddziału Świętokrzyskiego PTTK w Ostrowcu Świętokrzyskim przyjęto imię Stanisława Jeżewskiego na patrona oddziału i odsłonięcie tablicy pamiątkowej, na jego cześć, na budynku oddziału. Ponadto nadano jego imię niebieskiemu szlakowi turystycznemu Święty Krzyż – Pętkowice.
Na ostrowieckim osiedlu Koszary jedna z ulic nosi jego imię.
Linki zewnętrzne.
Biografia Stanisława Jeżewskiego

</doc>
<doc id="2099441" url="https://pl.wikipedia.org/wiki?curid=2099441" title="Spilus">
Spilus

Spilus − rodzaj chrząszcza z rodziny sprężykowatych.
Owad występuje w Afryce, Ameryce Środkowej (mianowicie w Nikaragui i Panamie) oraz Ameryce Południowej (dokładniej w Brazylii, Gujan, Kolumbii, Wenezueli).

</doc>
<doc id="2099442" url="https://pl.wikipedia.org/wiki?curid=2099442" title="Kościół św. Marcina we Lwowie">
Kościół św. Marcina we Lwowie



</doc>
<doc id="2099445" url="https://pl.wikipedia.org/wiki?curid=2099445" title="Juventus F.C. w europejskich pucharach">
Juventus F.C. w europejskich pucharach

Występy w europejskich pucharach włoskiego klubu piłkarskiego Juventus F.C.
Statystyki.
Stan statystyk na 21 listopada 2022

</doc>
<doc id="2099446" url="https://pl.wikipedia.org/wiki?curid=2099446" title="HMS Lightning (1877)">
HMS Lightning (1877)

HMS Lightning − brytyjski okręt wodowany w 1877, uważany za pierwszy torpedowiec.
Pierwszym brytyjskim okrętem zaprojektowanym specjalnie do przeprowadzania ataków torpedowych był , konstrukcja ta została jednak uznana za nieudaną jako zbyt powolna i szybko wycofano ją ze służby. Wodowany w 1876 „Lightning” był znacznie mniejszy od swojego poprzednika, a także szybszy, i to właśnie ten okręt uważany jest za pierwszy prawdziwy torpedowiec.
Początkowo „Lightning” wyposażony był w dwie "torpedo cages" (dosłownie „klatki torpedowe”) − druciane skrzynki na torpedy, które były spuszczane do wody przed strzelaniem, ale rozwiązanie to było bardzo małe praktyczne (okręt musiał się zatrzymać przed oddaniem strzału) i „klatki” szybko zostały zastąpione pojedynczą wyrzutnią torped umieszczoną na dziobie.
„Lightning” wszedł do służby pod oznaczeniem Torpedo Boat 1 (TB1, pol. torpedowiec nr 1), a w okresie dwóch następnych lat w stoczni Thornycrofta zbudowano jeszcze jedenaście podobnych jednostek, które otrzymały oznaczenia od TB2 do TB12. Torpedowce napędzane były silnikiem parowym z kotłem opalanym węglem o mocy 460 hp. Podobnie jak większość tego typu jednostek, także „Lightning” miał bardzo lekką konstrukcję, zbudowaną na granicy wytrzymałości, co spowodowało, że okręt został wycofany ze służby już w 1896, z bardzo zniszczonym kadłubem.

</doc>
<doc id="2099447" url="https://pl.wikipedia.org/wiki?curid=2099447" title="Juventus Turyn w europejskich pucharach">
Juventus Turyn w europejskich pucharach



</doc>
<doc id="2099450" url="https://pl.wikipedia.org/wiki?curid=2099450" title="HMS Lightning">
HMS Lightning

Dziesięć okrętów Royal Navy nosiło nazwę HMS Lightning:

</doc>
<doc id="2099451" url="https://pl.wikipedia.org/wiki?curid=2099451" title="HMS Vesuvius">
HMS Vesuvius



</doc>
<doc id="2099452" url="https://pl.wikipedia.org/wiki?curid=2099452" title="Trucizna (album Witchmaster)">
Trucizna (album Witchmaster)

Trucizna - czwarty album studyjny polskiej grupy muzycznej Witchmaster. Wydawnictwo ukazało się 10 kwietnia 2009 roku w Europie nakładem wytwórni muzycznej Agonia Records. W Stanach Zjednoczonych płytę wydała firma Ibex Moon Records. 
Nagrania zostały zarejestrowane pomiędzy 2007 a 2008 rokiem w Londynie w Anglii. Miksowanie i mastering odbył się w Screw Factory Studio w Dębicy w Polsce. W ramach promocji albumu grupa odbyła w Polsce trasę koncertową. Podczas występów Witchmaster poprzedziły takie grupy jak: Infernal War, Hetzer, Stillborn, Halucynogen, Excidium i MasseMord.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2099453" url="https://pl.wikipedia.org/wiki?curid=2099453" title="Zespół nerwu międzykostnego przedniego">
Zespół nerwu międzykostnego przedniego

Zespół nerwu międzykostnego przedniego, zespół Kiloha-Nevina (ang. anterior interosseous syndrome, Kiloh-Nevin syndrome) – zespół objawów spowodowany uszkodzeniem nerwu międzykostnego przedniego, będącego gałęzią ruchową nerwu pośrodkowego. Objawia się bólem w okolicy dołu łokciowego i bliższej części przedramienia oraz osłabieniem mięśni zginacza długiego kciuka, zginacza głębokiego palców i mięśnia nawrotnego czworobocznego. Charakterystycznym objawem jest niemożność podniesienia monety z gładkiego podłoża palcami wskazującym i kciukiem. Rozpoznanie opiera się na obrazie klinicznym i wyniku badania EMG. Chirurgiczne odbarczenie nerwu daje dobre wyniki.
Zespół opisali Parsonage i Turner w 1948 oraz Leslie Gordon Kiloh i Samuel Nevin w 1952 roku.

</doc>
<doc id="2099454" url="https://pl.wikipedia.org/wiki?curid=2099454" title="Hryhorij Iszczenko">
Hryhorij Iszczenko

Hryhorij Andrijowycz Iszczenko (ukr. Григорій Андрійович Іщенко, ros. Григорий Андреевич Ищенко, "Grigorij Andriejewicz Iszczenko"; ur. 27 lipca 1946 w Kirowohradzie) – ukraiński piłkarz, grający na pozycji obrońcy, a wcześniej pomocnika, trener piłkarski.
Kariera piłkarska.
Kariera klubowa.
Wychowanek klubu Zirka Kirowohrad, w którym rozpoczął karierę piłkarską. Potem występował w klubach Szachtar Oleksandria, w drużynie rezerw Dynama Kijów, Szachtar Kadijewka oraz Dynamo Chmielnicki. W końcu 1973 został zaproszony przez trenera Jewhena Łemeszkę do Sudnobudiwnyka Mikołajów, w którym pozostał do zakończenia kariery zawodowej w 1976.
Kariera trenerska.
Po zakończeniu kariery zawodniczej rozpoczął pracę trenerską. Najpierw trenował w DJuSSz Sudnobudiwnyk Mikołajów. W lipcu 1979 został wyznaczony na stanowisko głównego trenera Sudnobudiwnyka. W czerwcu 1982 przeniósł się do Podilla Chmielnicki trenować tamtejszy zespół. Potem prowadził kluby Zirka Kirowohrad, Adwis Chmielnicki, Pryładyst Mukaczewo, Polissia Żytomierz. Od 1999 do 2003 pracował z przerwami w Polihraftechnice Oleksandria. We wrześniu 2003 razem z Romanem Pokorą ponownie przyszedł ratować mikołajowską drużynę, która już nazywała się MFK Mikołajów. Po odejściu Pokory w czerwcu 2004 objął stanowisko głównego trenera klubu, ale to był najbardziej nieudany okres pracy i w czerwcu 2005 podał się do dymisji.

</doc>
<doc id="2099455" url="https://pl.wikipedia.org/wiki?curid=2099455" title="Zespół Kiloha-Nevina">
Zespół Kiloha-Nevina



</doc>
<doc id="2099456" url="https://pl.wikipedia.org/wiki?curid=2099456" title="I Zbór Kościoła Chrześcijan Baptystów w Krakowie">
I Zbór Kościoła Chrześcijan Baptystów w Krakowie

I Zbór Kościoła Chrześcijan Baptystów w Krakowie – należy do jednej z najstarszych społeczności baptystycznych w Małopolsce. Jego historia sięga roku 1932 i jest związana z historią zborów w Krynicy-Zdroju i Tarnowie. W 1932 roku odbył się pierwszy chrzest w Wiśle osób należących do kształtującej się wówczas wspólnoty, wtedy też miało miejsce formalne ukonstytuowanie się zboru.
W latach 1936 - 1966 nabożeństwa krakowskich baptystów odbywały się przy ulicy Dajwór 10, następnie społeczność mogła uczestniczyć w nabożeństwach w budynku przy ulicy Stanisława Wyspiańskiego w dzielnicy Łobzów. W roku 1999 pastorem zboru został Zbigniew Sobczak. W roku 2009 w zborze było 87 ochrzczonych członków. Pod koniec 2010 roku jedna z placówek I Zboru przeniosła się z Nowej Huty (os. Willowe) do Wieliczki. W pierwszej dekadzie XXI wieku zbór prowadził także własną gazetkę zatytułowaną "Droga". 
W roku 1990 zbór rozwinął działalność społeczną, zakładając klub dla dzieci "Uśmiech", ponadto prowadzona jest także działalność artystyczna (np. koncerty) o charakterze ewangelizacyjnym. I Zbór baptystyczny w Krakowie współpracuje również z innymi zborami baptystycznymi w Polsce i za granicą.

</doc>
<doc id="2099461" url="https://pl.wikipedia.org/wiki?curid=2099461" title="Kopiec Tatarski w Przeworsku">
Kopiec Tatarski w Przeworsku

Kopiec Tatarski w Przeworsku – kopiec położony na przedłużeniu ul. Tatarskiej, obok dawnego traktu łączącego Kraków ze Lwowem. Pierwotny kształt nasypu przypominał ostrosłup ścięty na rzucie prostokąta o wymiarach 16 na 6 m. Taras ściętego wierzchołka miał 4 na 2 m, a wysokość stożka około 4 m. Na kopcu usytuowana jest murowana kolumna, o wysokości 3,5 m, w górze zakończona kapliczką z drewnianą figurą Chrystusa Frasobliwego pochodzącą z XVII wieku.
Z kopcem tatarskim wiążą się legendy. Jedna z opowieści mówi, że Tatarzy napadając na Przeworsk w 1624 roku, stanęli obozem w wąwozie niedaleko klasztoru bernardynów, a następnie zostali pokonani przez uzbrojonych mieszczan, którzy urządzili na nich zasadzkę. Wśród poległych najeźdźców miał być jeden z ich dowódców. Na pamiątkę odniesionego zwycięstwa miano wówczas postawić figurę na kopcu.
Bardziej realny jest przekaz, mówiący o wybudowaniu kopca w XVII wieku i postawieniu figury Chrystusa dla upamiętnienia najazdu tatarskiego.

</doc>
<doc id="2099464" url="https://pl.wikipedia.org/wiki?curid=2099464" title="Mistrzostwa Europy Kadetów w Piłce Siatkowej 1997">
Mistrzostwa Europy Kadetów w Piłce Siatkowej 1997

Mistrzostwa Europy kadetów w piłce siatkowej 1997 - były II. edycją tych mistrzostw, które odbyły się w Púchov (grupa A) oraz Powaskiej Bystrzycy (grupa B). Mistrzem Europy kadetów została drużyna Włoch. Zawody trwały w dniach 25 - 30 marca 1997 roku.
Grupa A.
&lt;br&gt;
Grupa B.
&lt;br&gt;

</doc>
<doc id="2099467" url="https://pl.wikipedia.org/wiki?curid=2099467" title="Hawryło Kryżanowski">
Hawryło Kryżanowski

Hawryło Kryżanowskyj, ukr. Гавриїлo Крижановський, pol. Gabriel Krzyżanowski (ur. 19 lutego 1837 w Buczaczu, zm. 12 maja 1912 we Lwowie) – ksiądz greckokatolicki, polityk staroruski, poseł do Sejmu Krajowego Galicji i austriackiej Rady PaństwaUkończył gr.-kat. seminarium duchowne w Wiedniu (1862), w 1861 otrzymał święcenia kapłańskie. Następnie studiował teologię na uniw. w Wiedniu, gdzie w 1865 został dr teologii. W latach 1862-1865 był wikarym kościoła parafii gr.-kat. św. Barbary a także prefektem w seminarium w Wiedniu. Następnie po powrocie do Galicji został w 1865 wykładowcą a od 1868 do 1873 prefektem seminarium gr.-kat. we Lwowie. Dyrektor diecezjalnego zakładu wspierania wdów i dzieci po zmarłych duchownych (1869-1874), następnie kasjer Instytutu wspierania sierot i wdów po greckokatolickich duchownych w lwowskiej archidiecezji (1883-1884). Adiunkt a od 1874 profesor na Wydziale Teologii uniw. we Lwowie (1866-1874). W latach 1874-1883 był drugim kaznodzieją w katedrze św. Jura we Lwowie. Radca gr.-kat. Konsystorza Metropolitarnego we Lwowie (1869-1874, 1877-1910), kanclerz kancelarii Konsystorza (1888-1906) W latach 1905-1912 kanonik gremialny kapituły metropolitarnej we Lwowie. Członek Rady Nadzorczej Ogólnego Rolniczo-Kredytowego Zakładu dla Galicji i Bukowiny we Lwowie (1879-1887). Członek Towarzystwa im. Mychajła Kaczkowskiego.
Działacz ruchu staroruskiego, poseł do Sejmu Krajowego Galicji II kadencji (18 lutego 1867 - 13 listopada 1869) i III kadencji (20 sierpnia 1870 - 26 kwietnia 1876) wybierany z kurii IV (gmin wiejskich) z okręgu wyborczego nr 30 (Monasterzyska-Buczacz). W II kadencji jego wybór unieważniono w 1868, na jego miejsce wybrano Michała Działoszyńskiego, po jego rezygnacji 29 stycznia 1869 ponownie wybrano posłem Krzyżanowskiego. Poseł do austriackiej Rady Państwa V kadencji (4 listopada 1873 - 22 maja 1879), wybrany w kurii IV (gmin wiejskich) w okręgu wyborczym nr 25 (Buczacz-Jazłowiec-Monasterzyska-Czortków-Budzanów). W parlamencie należał do Klubu Ruskiego (Ruthenenklub). Jego postać tak scharakteryzował Kazimierz Chłędowski: "najnieprzyjemniejszym z (...) falangi ruskich księży był Krzyżanowski, postać brzydka, wysoki Kałmuk o nalanej bladej twarzy, z którym rozsądnie nawet mówić nie było można. Zawzięty na wszystko co polskie, byłby rzeź urządzał na Polaków, gdyby siły z wolą w równej szły parze".
Pochowany na cmentarzu Nagorzańskim w Buczaczu.

</doc>
<doc id="2099468" url="https://pl.wikipedia.org/wiki?curid=2099468" title="Wybory parlamentarne w Danii w 2007 roku">
Wybory parlamentarne w Danii w 2007 roku

Wybory parlamentarne w Danii w 2007 roku – zorganizowane zostały 13 listopada 2007, w ich wyniku wyłoniony został nowy skład Folketingu, parlamentu Danii liczącego 179 deputowanych.
Wyniki.
Wybory parlamentarne do Folketingu, z wynikiem 26,2% głosów poparcia i 46 zdobytymi mandatami, wygrała współrządząca od 2001 krajem Venstre. Drugie miejsce zajęła opozycyjna Duńska Partia Socjaldemokratyczna uzyskując 45 mandatów przy poparciu 25,5%. Koalicja partii Venstre i Konserwatywnej Partii Ludowej utraciła większość w parlamencie uzyskując łącznie 64 z 175 mandatów, przy wsparciu Duńskiej Partii Ludowej nadal do większości w parlamencie potrzebny był jej jeszcze jedno miejsce, które zajął Edmund Joensen z Farerskiej Partii Unii, były premier Wysp Owczych. Frekwencja wyborcza wyniosła 86,6%.
Pozostałe 4 mandaty obsadzili reprezentanci Grenlandii oraz Wysp Owczych. W nowym Folketingu z Grenlandii zasiadło po 1 przedstawicielu Wspólnoty Ludzkiej oraz partii Siumut. Z kolei z Wysp Owczych mandaty deputowanych uzyskali politycy Republiki (E) oraz Farerskiej Partii Unii (B).

</doc>
<doc id="2099469" url="https://pl.wikipedia.org/wiki?curid=2099469" title="House of Krazees">
House of Krazees

House of Krazees – amerykańska grupa hip-hopowa, powstała w Detroit, Michigan, działająca w latach 1993-1998.
Historia.
1993: Powstanie grupy.
House of Krazees powstało w 1993 z inicjatywy Big J'a oraz E.X.P. i oryginalnie miał to być skład dwuosobowy. Przed nagraniem pierwszego albumu Big J i E.X.P. poprosili swojego przyjaciela z dzieciństwa Bryana Jonesa (The R.O.C.), by wyprodukował i gościnnie udzielił się na ich (nieposiadającym jeszcze nazwy) albumie, na co Jones się zgodził. Po skończeniu wszystkich kawałków zdali sobie sprawę, że nagrali wspólnie cały album i jego planowany "gościnny" występ zakończył się udziałem na każdym tracku. Tym samym The R.O.C. na stałe dołączył do grupy (opuszczając swój poprzedni zespół, Strength Productions).
Jako że tym czasie ekipa nie posiadała jeszcze nazwy, postanowiono użyć delikatnie zmodyfikowaną nazwę filmu z 1972 roku, "House of Crazies" na który wpadli podczas wyprawy do lokalnej wypożyczalni video. W ten sposób powstała grupa House of Krazees w składzie Big J, E.X.P. i The R.O.C.
Cały materiał na swój pierwszy album grupa nagrała w "Red House Studios", mieli jednak ograniczone fundusze, a co za tym idzie ich pierwsza EP-ka miała bardzo słabą jakość dźwięku.
W drugiej połowie 1993 członkowie grupy stwierdzili że zbliżający się październik będzie idealnym miesiącem na wydanie kasety, jednak potrzebowali do tego wytwórnie muzyczną, która by materiał wydała. Wtedy też poznali Scotta Chapmana który postanowił pomóc im stworzyć własny label, "Retro Horror Muzik", jednak w dalszym ciągu (z powodu braku pieniędzy) grupa nie była w stanie wyprodukować wystarczającej liczby kopii. W tym czasie z małą pomocą przyszedł Walter Stepanenko, którego The R.O.C. poznał w sklepie w którym pracował. Stepanenko wyłożył pieniądze na reprodukcje niewielkiej liczby sztuk, jednak z niewiadomych przyczyn zrezygnował z finansowania grupy.
W dalszych poszukiwaniach finansowego wsparcia natrafili na wytwórnie "Asylum Records" która pomogła im wyprodukować 500 sztuk EP'ki, (ograniczono nakład do 500 sztuk, ponieważ EP-ka była słabej jakości i Asylum Records uważało, że nie sprzeda się nawet kilka sztuk).
Mając wsparcie wytwórni muzycznej, House of Krazees wydali swój pierwszy album pt. "Home Sweet Home" 1 października 1993 roku.
Mając wydany legalnie album, House of Krazees mogli w końcu zacząć występy na żywo, zaczęli więc szukać kogoś, przed kim mogliby wystąpić jako support. Legendarny raper z Detroit (a tym samym inspiracja dla HOK), Esham, zaczynał w tym czasie trasę koncertową "KKKill The Fetus Tour", promującą jego najnowszą płytę "KKKill The Fetus".
Mając nadzieje na zyskanie rozgłosu, grupa postanowiła zapytać Eshama o zgodę na ich występ. Esham zgodził się i tym samym 31 października 1993 roku House of Krazees zaliczyli swój pierwszy występ na żywo. Po koncercie okazało się, że grupa zyskała świetną opinie publiczności, a nawet udało im się sprzedać niewielką liczbę egzemplarzy "Home Sweet Home".
Przez resztę roku '93 grupa zajmowała się promocją albumu, zyskując przy tym coraz większą grupę fanów.
1994: House of Krazees zdobywa popularność.
Jako że House of Krazees nie byli w stanie sprzedać 500 sztuk "Home Sweet Home", wytwórnia Asylum Records odmówiła wydawania ich muzyki. Big J i E.X.P. postanowili zmienić dotychczasowe ksywy na Mr. Bones i Hektic.
Ponieważ EP-ka "Home Sweet Home" została możliwie maksymalnie wypromowana, w zamian zyskując niewielką grupę fanów, stwierdzono, że czas nagrać nowy album. Na początku 1994 roku HOK zaczęli nagrywać "Return Of The Mad Men", w trakcie nagrywania szukali kolejnej wytwórni która chciałaby wyprodukować i wydać ich kolejny album. W końcu, na krótko przed zakończeniem nagrywania trafili na wytwórnie "Mazz Musik", która zgodziła się sfinansować, wyprodukować i wydać ich album. Kiedy album był gotowy, "Mazz Musik" wycofała się z umowy zanim jeszcze materiał został wydany. Z tego powodu premiera "Return Of The Mad Men" została opóźniona.
Scott Chapman, który wspólnie z The R.O.C. zajął się produkcją, wyszedł z inicjatywą sfinansowania albumu, jednak ze względu na ograniczone środki byli w stanie wydać tylko 200 sztuk. Przed premierą grupa postanowiła zmienić jego nazwę na "Homebound" i w czerwcu 1994 roku płyta "Homebound" ujrzała światło dzienne jako druga EP-ka House of Krazees.
W celach promocyjnych grupa potrzebowała występów na żywo, jako że wcześniej jedynymi występami był support przed Eshamem postanowili poszukać klubów i barów które zgodziłyby się na ich koncerty. Spora część lokali zgodziła się na występy i HOK zagrali kilka koncertów, jednak liczba sprzedanych kaset ciągle pozostawała niewielka i grupa potrzebowała innego sposobu promocji.
Tak się złożyło, że Esham wydał w tym czasie nowy album "Closed Casket" i wybierał się na trasę "Closed Casket Tour". Grupa postanowiła raz jeszcze zapytać go o zgodę na ich występ, na co Esham przystał.
Po skończonej trasie mieli na koncie dużo więcej sprzedanych kopii "Homebound" oraz jeszcze większą grupę fanów, zaczęły się też plany na nagranie kolejnego, tym razem podwójnego albumu, na którym oprócz kawałków HOK znalazły by się również solowe tracki każdego z członków.
Pieniądze zarobione podczas występów z Eshamem (oraz ze sprzedaży "Homebound") zostały w większości przeznaczone na nagrywanie kolejnego albumu, podczas którego z niewiadomych przyczyn Scott Chapman został zwolniony, a głównym producentem został The R.O.C.
W czasie pracy nad nowym materiałem grupa postanowiła, że kolejny album zostanie wydany 31 października 1994 i będzie nosił nazwę "Season of the Pumpkin".
W tym samym czasie Mr. Bones planował wydać swój solowy projekt (wspólnie z jego trzema znajomymi) pod nazwą "Sons of Midnight", a ponieważ nagrali tylko 3 kawałki (plus intro/outro), całość nie zajęła im dużo czasu. Pierwsza EP-ka pt. "The Demon Inside" została wydana we własnym label Mr. Bonesa "Skeleton Records", na którą sam Mr. Bones stworzył ilustrację, natomiast produkcją całości zajął się The R.O.C.
Po raz kolejny ze względów finansowych "The Demon Inside" zostało wydane w malutkim nakładzie i pomimo występów Sons of Midnight promujących EP-kę, nie wysprzedano nawet tak niewielkiej liczby. Widząc że grupa nie ma szans na odniesienie sukcesu, Mr. Bones postanowił jej nie kontynuować.
Termin premiery nowej płyty HOK zbliżał się wielkimi krokami a House of Krazees nie mieli wystarczająco dużo materiału by wydać podwójny album tak jak to planowali, wspólnie zgodzili się więc wydać "Season Of The Pumpkin" jako longplay.
W ten sposób 31 października 1994 roku House of Krazees wydali swój trzeci album, na którym znalazło się w sumie 19 kawałków, w tym pojedynczy solowy track każdego z członków, natomiast rodukcją całości zajął się The R.O.C.
"Season Of The Pumpkin" był pierwszym w historii grupy albumem wyprodukowanym zarówno na kasecie jak i płycie CD.
By wypromować nowy album, HOK zagrali parę mniejszych koncertów sprzedając przy tym niewielką liczbę płyt. Do końca 1994 roku grupa skupiła się na promocji "Season Of The Pumpkin" (w międzyczasie udzielili się na płycie "Flipped Insanity" grupy "2 Krazy Devils") co zaczynało przynosić efekty. House of Krazees zaczęli być dobrze rozpoznawani w Detroit, jednak jeszcze daleko im było do "popularności" Kid Rocka, Eshama czy ICP.
1995: Latnem Intertainment.
Na początku 1995 roku grupa poszukiwała menadżera, który byłby w stanie sfinansować ich pierwszy longplay.
Szukanie właściwej osoby trwało długo i mimo wielu spotkań House of Krazees nie znaleźli człowieka gotowego wyłożyć wystarczającej kwoty na porządną promocję "Season Of The Pumpkin". By zapewnić ciągły nakład płyty, wszyscy trzej członkowie próbowali chwytać się jakichkolwiek prac lub też kombinowali na różne sposoby byle tylko uzyskać wystarczającą ilość pieniędzy na dobrą promocję albumu.
W pierwszych miesiącach 1995 roku ich drogi ponownie skrzyżowały się z Walterem Stepanenko (pogodzili się z nim), który zgodził się w pełni sfinansować ich najnowszą płytę jednak tylko pod warunkiem że grupa podpisze umowę z wytwórnią muzyczną którą założył specjalnie dla nich "Latnem Intertainment", co było równoznaczne z przekazaniem wszystkich praw autorskich do nagrań i nazwy House of Krazees. Grupa jednak zgodziła się na te warunki i wkrótce potem album "Season Of The Pumpkin" został wydany ponownie z dodatkowymi dwoma kawałkami.
Reedycja płyty okazała się świetnym pomysłem ponieważ album sprzedał się w sporym nakładzie w całym Michigan, przez co grupa stała się jedną z najbardziej rozpoznawalnych w Detroit i pomimo że HOK nie pojechali w trasę koncertową z nikim znanym to ciągle grali małe koncerty na które tym razem ludzie przychodzili specjalnie by zobaczyć House of Krazees.
Grupa planowała nagrać kolejny album, (przez co Mr. Bones miał najwięcej na głowie, ponieważ w tym samym czasie pracował również nad swoją pierwszą solową płytą) postanowiono wtedy, że kolejny materiał będzie wydany jako EP-ka a nie LP, grupa przybrała też inny kierunek na płycie tworząc mniej mroczny a bardziej hip-hopowy album. Podczas prac w studio wykorzystano utwór "Lettin Ya Know" który nagrali na płytę "Flipped Insanity" w 1994 roku, (z usuniętymi zwrotkami 2 Krazy Devils, został zremasterowany i trafił na EP'ke). Znalazło się na niej też sporo dissów w stronę mniej znanych raperów, z którymi mieli beefy. W tym samym czasie Mr. Bones skończył pracę nad swoim solowym materiałem który nazwał Sacrifice i, jako że wydanie tej płyty w Latnem Intertainment równałoby się znowu z oddaniem praw autorskich w ręce Stepanenko, postanowił wydać płytę w swoim własnym nowym labelu "Brain Dead Records". Mr. Bones wydał "Sacrifice" w nakładzie 500 sztuk, sam stworzył również okładkę płyty, produkcją całości zajął się po raz kolejny The R.O.C.
W maju 1995 HOK w końcu wypuścili EP-kę zatytułowaną "Outbreed", zawierała 8 tracków, była w całości wyprodukowana przez The R.O.C. i została wydana jedynie na kasecie. W celach promocyjnych House of Krazees udali się w niewielką trasę koncertową po Michigan, była to ich pierwsza samodzielna trasa. Ciekawostką jest fakt że jako support na trasie miał wystąpić Eminem, promując swój debiutancki album "Infinite". Pomimo że podczas trasy HOK wysprzedało większość kaset z "Outbreed", dostali sporo skarg od swoich pierwszych fanów za zmianę stylu w jakim nagrywali na bardziej hip-hopowy, z tego też względu "Outbreed" sprzedawało się gorzej od poprzednich albumów.
Po skończeniu trasy grupa skupiła się na dalszym promowaniu EP'ki aż do końca roku 1995, kiedy to zaczęli nagrywać nowy materiał, tym razem jednak to The R.O.C. miał być najbardziej zajętym członkiem grupy, ponieważ zaczynał nagrywanie solowego albumu.
1996: Rozpowszechnienie.
Podczas gdy House of Krazees byli bardzo zajęci nagrywaniem nowej płyty, The R.O.C. wykorzystywał każdą chwile wolnego czasu na tworzenie pierwszego solowego albumu, który nazwał "X-Posed". Spędzając mnóstwo czasu przy nagrywaniu obu płyt, starał się ogarnąć wszystko tak żeby oba albumy były gotowe na czas, zależało mu też na tym by "X-Posed" wyszła szybciej niż płyta House of Krazees,
mając na uwadze głównie kwestie finansowe (gdyby płyty wyszły jednocześnie, album The R.O.C. zanotowałby prawdopodobnie znikomą sprzedaż). Po wyłożeniu z własnej kieszeni dodatkowych pieniędzy The R.O.C. wydał na początku 1996 roku swój pierwszy solowy album nakładem Latnem Intertainment. Na płycie znalazło się 14 tracków, z gościnnym udziałem HOK, Mr. Bonesa, R.A.G.Z. (kuzyn The R.O.C.), oraz kilku innych mniej znanych raperów z Detroit. Dzięki niewielkiej promocji płyta zanotowała dobrą sprzedaż głównie w Detroit.
Tymczasem zbliżała się wiosna i House of Krazees kończyli nagrywanie nowego materiału pt. "Head Trauma", na którym wymieszali klimat hip-hopu z mroczniejszymi nagraniami. Na albumie (który ze względów finansowych został wydany tylko na kasecie) znalazł się kawałek "Nosferatu" który stał się hitem wśród stary i nowych fanów grupy. House of Krazees nieustannie kontynuowali promowanie materiału z "Head Trauma" zyskując rozgłos w całym stanie Michigan.
Po tym jak grupa skończyła promować album "Head Trauma", w październiku 1996 roku The R.O.C. zaproponował grupie Insane Clown Posse występ HOK jako support na ich corocznym "Hallowicked" show, na co ICP się zgodzili.
Po koncercie House of Krazees sprzedało mnóstwo kaset z "Head Trauma", zyskując przy okazji jeszcze większą rzeszę fanów wykraczającą już poza granice stanu Michigan. Niedługo potem ICP zaprosili HOK do udziału w ich trasie koncertowej "Milenko: All Up In Yo Face Tour" na co grupa oczywiście się zgodziła. Trasa ta została przełożona o kilka miesięcy ze względu na problemy jakie ICP mieli z Hollywood Records, do momentu gdy ICP podpisali nowy kontrakt z Island Records, wtedy też trasa ruszyła na nowo. Jako że HOK i ICP grali wspólnie sporo koncertów, zaczęły krążyć plotki że mogą dążyć do podpisania kontraktu z Psychopathic Records, wkrótce jednak (na początku 1997 roku) z niewiadomego powodu House of Krazees zostali ściągnięci z trasy przez Stepanenko, tym samym uniemożliwiając dokończenie im trasy. Zdarzenie to przygnębiło grupę, dla której była to świetna okazja by zyskać rozgłos w całych Stanach Zjednoczonych.
1997: Odejście dwóch członków House of Krazees.
Gdy Insane Clown Posse kontynuowali swoją trasę, House of Krazees wrócili do Detroit bez zapłaty za występy, przy okazji marnując okazję na zyskanie ogólnonarodowego rozgłosu, jednak pomimo tych niesprzyjających okoliczności grupa sprzedała mnóstwo sztuk "Head Trauma" poza granicami Michigan co miało spore znaczenie. Po powrocie do Detroit zaczęli nagrywać kolejny album zatytułowany "Evolution". W lutym 1997 wypuścili "Collector's Edition '97 (Remix &amp; Rewind)", kompilacyjny album wydany na kasecie, będący zbiorem najlepszych kawałków grupy, z trzema innymi wersjami starych utworów. Niedługo później grupa została poproszona o nagranie tracka na nadchodzącą kompilację undergroundowych artystów z Detroit pt. "Mob Mentallity", na co HOK się zgodzili i na potrzeby tej płyty nagrali kawałek "Ghost". Kolejnym krokiem była zmiana nazwy albumu "Evolution" na "Shit To Make Ya Ears Bleed", na który ostatecznie nagrali tylko 3 tracki "Murder, Murder, Murder,", "Ghost" i "Scare". Jakiś czas później właściciel Latnem Intertainment wydał kilka kopii "Evolution" jako "The Best Of HOK", na którym umieścił dodatkowo "Murder Murder Murder" i "Ghost".
W tym czasie Mr. Bones zaczynał pracę nad drugim solowym albumem "Something Weird", który planował wydać pod koniec 1997 roku. Plany te przerwało jednak odejście Hektica i Mr. Bonesa z wytwórni Latnem Intertainment, powodem był brak wypłaty za albumy i pracę jaką dwójka wkładała w materiał. Oboje zaproponowali odejście również The R.O.C. jednak ten odmówił, ponieważ nie chciał zostawiać tego, co pomagał tworzyć przez tyle czasu.
Po odejściu z House of Krazees obaj postanowili zmienić ksywy zostawiając w tyle przeszłość, w ten sposób Mr. Bones przybrał ksywę Jamie Madrox, natomiast Hektic zmienił na Monoxide Child. W składzie Madrox, Monoxide i Psycho C (nowy członek, który później znany będzie jako Blaze Ya Dead Homie) założyli nową grupę o nazwie I.S.I. (Infamous Superstars Incorporated), grupa nagrała kilka kawałków, po czym pokazali swoje demo Violent J'owi z ICP oraz Alexowi Abbissowi który był CEO Psychopathic Records. Oboje zgodzili się przyjąć do wytwórni Madroxa i Monoxide'a, zmienili oni wtedy nazwę na Twiztid.
W późniejszym czasie podczas nagrywania "Mostasteless" Twiztid zapytali The R.O.C. czy mogą wykorzystać kawałek "Murder, Murder, Murder" na płycie, The R.O.C. zgodził się, jednak pod warunkiem że pozdrowią go wewnątrz okładki. Z niewiadomych powodów Twiztid wycięli jego wers z kawałka, umieścili pozdrowienia tak jak chciał a później zdissowali w innych trackach.
Po tym zdarzeniu The R.O.C. stworzył nową grupę "The Howse", w skład której wchodzili: The Beast, Armageddon (A.K.A. "Mr. Vitology") oraz Miz Korona. The Howse wydali wspólnie płytę "Esphormatem" w dwóch wersjach. Później grupa została rozwiązana z niewiadomych przyczyn i The R.O.C. został sam.
1998: Konflikt i płyta The Night They Kame Home.
W 1998 roku The R.O.C. zmienił ksywę na Sol i zaproponował by raper Skrapz (2 Krazy Devils) dołączył do niego, tworząc tym samym nowy skład House of Krazees. Wspólnie zaczęli nagrywać album który miał nosić nazwę "Season Of The Pumpkin 2", jednak ze względu na fakt że nie byliby w stanie wydać płyty 31 października (pierwsza część "Season Of The Pumpkin" została wydana 31 października) postanowili zmienić jej nazwę na "The Night They Kame Home". Płyta została wydana tylko na CD.
Na płycie jako ukryty track znalazł się wycięty wers The R.O.C. z kawałka "Murder, Murder, Murder", natomiast w outrze można usłyszeć słowa "Kill Twiztid". Zostało to odebrane przez fanów jako diss na Twiztid, jednak The R.O.C. temu zaprzeczył twierdząc że nie był to diss, a jedynie zbieg okoliczności.
W 1999 roku The R.O.C. i Skrapz opuścili Latnem Intertainment z tego samego powodu co Twiztid, przy okazji zakładając nową grupę "Halfbreed" i własny label "Virus Independent". Był to faktyczny koniec House of Krazees.
The Majik Recordz.
Powrót House of Krazees?
Kilka lat po opuszczeniu HOK przez Mr. Bonesa i Hektica, Twiztid przypomniało fanom o swojej przeszłości wypuszczając "Cryptic Collection". Po sukcesie który odnieśli jako Twiztid, razem ze współpracownikiem Psychopathic Records, Tomem Dubem, założyli wtedy nowy, a obecnie nieistniejący już label "Majik Recordz", w którym planowali wydać cały katalog House of Krazees. Krążyły wtedy plotki że płyty zostaną wydane z wyciętymi wersami The R.O.C.
W międzyczasie Twiztid wygrali proces sądowy z byłym menadżerem Walterem Stepanenko, dzięki któremu mogli wydawać reedycje płyt House of Krazees, jednak z nietkniętymi wersami The R.O.C.
Album "Home Sweet Home" został zremasterowany i wydany po raz pierwszy na cd w 2003 roku nakładem Majik Recordz. Płytę można było dostać w zestawie z koszulką i naklejką w sklepie internetowym Twiztidshop.com. Niedługo potem album "Homebound" został wydany w takim samym zestawie jak "Home Sweet Home", z tą równicą, że tym razem nie było na niej loga Majik Records, ponieważ label został zamknięty w 2004 roku kiedy to Twiztid i Tom Dub zakończyli współpracę. Jeszcze w tym samym roku album "Season Of The Pumpkin" został zremasterowany i rozdany za darmo wszystkim którzy przybyli na drugą edycję festiwalu "Fright Fest", na płycie nie znalazło się logo żadnej wytwórni. W oryginalnym składzie (Mr. Bones, Hektic oraz The R.O.C.) grupa wystąpiła raz jeszcze, po raz ostatni podczas "Fright Fest" w 2004 roku, był to oficjalny pożegnalny koncert.
Pozostałe albumy House of Krazees: "Outbreed", "Head Trauma" i "Remix and Rewind" nie zostały wydane ponownie do dnia dzisiejszego.
W 2010 podczas trasy "Slaughterhouse Tour" została wydana reedycja albumu Mr. Bonesa "Sacrifice" na płycie CD.
Pod koniec 2010 podczas trasy "World of Webs Tour" została wydana reedycja piątego albumu House of Krazees "Head Trauma", z limitowanymi ręcznie malowanymi (przez Twiztid) kolekcjonerskimi kartami.
Pojednanie?
Samhein Witch Killaz: Bloodletting.
Pierwsze wzmianki o grupie "Samhein Witch Killaz" pojawiły już w 2002, kiedy na stronie Twiztid.com został zamieszczony remake klasycznego utworu House of Krazees, "Nosferatu", na tracku nie znalazł się wers nagrany przez The R.O.C. jednak zamiast tego dograne zostały dwie nowe zwrotki Mr. Bonesa i Hektica. Kolejną informacją dotyczącą SWK była wiadomość umieszczona na stronie MajikRecordz.com, według której pierwsza płyta SWK zostanie wydana 31 października 2003 roku, nakładem Majik Recordz. Z niewiadomych przyczyn jednak projekt został zawieszony.
Oryginalnie miał to być projekt członków Twiztid występujących pod ksywami z HOK i wydających materiał tylko na Halloween każdego roku. Spekulowano również, że Samhein Witch Killaz będzie składało się z wielu wykonawców, ostatecznie okazało się, że w skład grupy wchodzić mieli Twiztid, The R.O.C. oraz producent Mike E. Clark. Ze względu na ciągłe koncertowanie, nagrywanie oraz inne zobowiązania artystów zaangażowanych w SWK, pierwsza nieposiadająca tytułu płyta została przekładana mnóstwo razy, a ostatecznie doszło do tego że miejsce Mike'a E. Clarka zajął Blaze Ya Dead Homie.
Mając ustalonych członków grupy, Twiztid zaczęli promocję płyty która miała nosić nazwę "Bloodletting" i według informacji podanych wewnątrz płyty Mutant (vol. 2), będzie wydana na Halloween 2006. Tego samego roku Twiztid wydali płytę "" na której znalazły się wcześniejsze kawałki wydane na Halloween, jak również dwa nowe tracki Samhein Witch Killaz które prawdopodobnie nie weszły na album "Bloodletting". Oba kawałki ""Spiderthing" i "Nightmares" można również było ściągnąć ze strony Twiztid na Halloween tamtego roku, potwierdzono też, że grupa ma się składać z członków Twiztid, Blaze Ya Dead Homie oraz The R.O.C.
Oprócz tego na stronie pojawiła się informacja że udostępniono te kawałki by zaostrzyć apetyt fanów zanim album zostanie wydany w 2007.
Ostatnim kawałkiem nagranym przez Samhein Witch Killaz był "Inside Looking Out", który znalazł się na płycie Blaze Ya Dead Homie, "Clockwork Gray", wydanej w sierpniu 2007 roku.
W jednym z odcinków "Weekly Freekly Weekly" podano informację, że występ The R.O.C. podczas "Gathering Of The Juggalos" 2008 będzie jego ostatnim. Po imprezie, The R.O.C. przestał być członkiem Hatchet House, tym samym opóźniając na czas nieokreślony projekty Zodiac Mprint oraz Samhein Witch Killaz.
Podczas "Gathering Of The Juggalos" 2009, Twiztid oznajmili że "Samhain Witch Killaz is dead" .
We wrześniu 2009 na swojej stronie Myspace, The R.O.C. ogłosił, że rezygnuje z nagrywania by poświęcić czas swojej rodzinie, jednak już w połowie roku 2010 wrzucił kolejny filmik na którym twierdzi że wraca do rapu, dając tym samym szanse na wydanie płyt Samhein Witch Killaz oraz Zodiac Mprint (nagrywanie płyty "Horrorscope" potwierdził podczas GOTJ 2010).

</doc>
<doc id="2099475" url="https://pl.wikipedia.org/wiki?curid=2099475" title="Black Country (album)">
Black Country (album)

Black Country − debiutancki album studyjny supergrupy Black Country Communion. Wydawnictwo ukazało się 20 września 2010 roku w Europie nakładem wytwórni muzycznej Mascot Records. W Stanach Zjednoczonych płyta została wydana dzień później nakładem J &amp; R Adventures. Debiut poprzedził wydany 10 sierpnia 2010 roku singel pt. "One Last Soul".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2099478" url="https://pl.wikipedia.org/wiki?curid=2099478" title="Moana Pozzi">
Moana Pozzi

Anna Moana Rosa Pozzi, znana bardziej jako Moana (ur. 27 kwietnia 1961 w Genui, zm. 15 września 1994 w Lyonie) – włoska aktorka filmów pornograficznych. Występowała także pod pseudonimem Linda Heveret. Miała 178 cm wzrostu, a jej piersi były naturalnej wielkości 5 (bez zabiegu). Obok Ciccioliny była jedną z najpopularniejszych włoskich aktorek filmów pornograficznych w latach 80. i 90. XX wieku.
Życiorys.
Wczesne lata.
Urodziła się i dorastała w rzymskokatolickiej rodzinie w Genui w regionie Ligurii jako córka inżyniera jądrowego Alfreda Pozzi i gospodyni domowej Rosanny, która powierzyła swoje wykształcenie instytucji religijnej prowadzonej przez zakonnice. Jej rodzice wybrali jej imię oglądając mapę geograficzną Hawajów. Moana to nazwa wyspy Hawajów i Polinezji w dialekcie oznacza miejsce, gdzie morze jest głębsze. Miała młodszą siostrę Marię 'Mimę' Tamiko (ur. 1 czerwca 1963), która została także aktorką porno pod pseudonimem Baby Pozzi.
Jej ojciec jako naukowiec zwykł poruszać po całym niemal świecie z rodziną. Jako nastolatka, Moana mieszkała z rodziną w Kanadzie, a następnie w Brazylii. W wieku trzynastu lat, w 1974 roku, Moana powróciła z rodziną do Włoch, gdzie ukończyła szkołę średnią. Kiedy rodzina musiała ponownie przenieść się do Lyonu we Francji, Moana mając dziewiętnaście lat zdecydowała się rozpocząć samodzielne życie w Rzymie.
Kariera.
W Rzymie Pozzi zaczęła pracować jako modelka i studiowała aktorstwo. Wzięła udział w konkursie Miss Włoch, ale okazało się, że było to doświadczenie nudne i bezsensowne, a więc zdecydowała się pozować nago dla malarzy i fotografów. Debiutowała na ekranie w komedii erotycznej "Towarzysz podróży" ("La compagna di viaggio", 1980) jako modelka Francesca. Czasem występowała w reklamach telewizyjnych lub w filmach komediowych. Była związana z Bettino Craxi, politykiem i premierem Włoch w latach 1983–1987. Dzięki jego interwencji, dostała pracę w programie rozrywkowym dla dzieci kanału RAI. Po raz pierwszy pojawiła się na ekranie w filmie hardcore "Valentina, dziewczyna w gorączce" ("Valentina, ragazza in calore", 1981). Miał miejsce skandal, ponieważ w tym samym czasie, gdy film trafił do kin, Moana Pozzi nadal pracowała w telewizji dla dzieci. Zaprzeczyła, że jest tą samą osobą, ale została zawieszona. Powróciła na mały ekran jako Rossana w miniserialu komediowym Rai 1 "A życie toczy się dalej..." ("...e la vita continua", 1984) w reż. Dino Risiego z Virną Lisi i Sylvą Kosciną. W 1985 roku Federico Fellini zaangażował ją do swojego filmu "Ginger i Fred" ("Ginger e Fred").
W 1986 roku poznała Riccardo Schicchi, przedsiębiorcę, menadżera Diva Futura i reżysera agencji gwiazd porno takich jak Cicciolina. Jej pierwszy filmem, w którym użyła swojego prawdziwego nazwiska po raz pierwszy była "Fantastyczna Moana" ("Fantastica Moana", 1987). Wystąpiła też w takich produkcjach jak "Rozkosz" ("Piaceri", 1987), "Moana skandalistka" ("Moana la scandolosa", 1987) i "Moana, piękność dnia" ("Moana, la bella di giorno", 1987). Ponadto w Teatro delle Muse w Rzymie obok Ciccioliny brała udział w spektaklu erotycznym "Pyszne krzywe" ("Curve deliziose", 1986) w scenach nagości i masturbacji. Spowodowało to skandal i oskarżenia o skandaliczne nieprzyzwoitości.
Z czasem stała się znana z występów w produkcjach hardcore i wkrótce przyćmiła popularność Ciccioliny we Włoszech. W tym samym czasie Cicciolina realizowała karierę polityczną w parlamencie włoskim. Występy Pozzi w telewizji również były przyczyną skandalu. W programie "Matrjoska", którego producentem był Antonio Ricci, pojawiała się na scenie kompletnie naga lub ubrana w przezroczystą plastikową zasłonę. Po raz pierwszy gwiazda porno stała się tak popularna w życiu codziennym. Zainteresowały się nią gazety, trafiała na okładki czasopism.
W 1991 Pozzi opublikowała swoją pierwszą książkę "Filozofia Moany" ("La filosofia di Moana"), gdzie wymienionych zostało dwadzieścia znanych osobistości, którzy byli jej kochankami. Lista zawiera aktorów takich jak Robert De Niro, Harvey Keitel, Roberto Benigni i Massimo Troisi, piłkarzy jak Paulo Roberto Falcão i Marco Tardelli, pisarzy, takich jak Luciano De Crescenzo.
W 1992 roku wspólnie z Ciccioliną była współzałożycielką włoskiej Partii Miłości (Partito dell'Amore), której polityczny program obejmował legalizację domów publicznych, lepszą edukację seksualną oraz tworzenie parków "Love". Nikt nie został wybrany, ale jej popularność osiągnęła swój szczyt, a najlepsze włoskie stacje telewizyjna zapraszały ją do studia. W 1993 roku światowej sławy projektant mody Karl Lagerfeld chciał ją mieć na wybiegu. Stała się bohaterką filmów animowanych stworzonych przez włoskiego rysownika Mario Vergera - "Moanaland" (1994) i "Pamiętam Moanę" ("I Remember Moana", 1995). Również zdobyła specjalne wyróżnienie na Erotic Film Festival w USA.
Zmarła 15 września 1994 roku w klinice w Lyonie. Przyczyną śmierci aktorki był nowotwór wątroby. Miała 33 lata.

</doc>
<doc id="2099484" url="https://pl.wikipedia.org/wiki?curid=2099484" title="Michaił Zacharczenko">
Michaił Zacharczenko

Michaił Aleksiejewicz Zacharczenko (ros. Михаил Алексеевич Захарченко, ur. 1879, zm. 1953) – rosyjski lekarz neurolog, profesor na Uniwersytecie w Taszkencie od 1919 do 1939 roku. W 1904 roku ukończył studia na wydziale medycznym Uniwersytetu w Moskwie. Uczeń Rossolimo. Był ordynatorem w klinice Rota od 1904 do 1909, od 1915 do 1919 pracował w Moskiewskim Instytucie Traumatologii. Jako jeden z pierwszych przedstawił opis zespołu, znanego dziś jako zespół Wallenberga, a w Rosji jako zespół (Wallenberga-)Zacharczenki (ros. синдром Захарченко). Autor podręcznika neurologii (1930).

</doc>
<doc id="2099486" url="https://pl.wikipedia.org/wiki?curid=2099486" title="Fritz Löhner-Beda">
Fritz Löhner-Beda

Fritz Löhner-Beda (ur. 24 czerwca 1883 w Uściu nad Orlicą, zm. 4 grudnia 1942 w Auschwitz-Birkenau, podobóz Monowitz, pol. Monowice) – austriacki librecista operetkowy.
Fritz Löhner-Beda urodził się w 1883 roku w Kraju Sudetów. Ukończył studia germanistyczne i prawnicze. Zasłynął w Wiedniu dzięki publikowanym w prasie ciętym wierszom satyrycznym. Pisał też liryki i dramaty. Jego dramat o Oskarze Wildzie "Król życia" zwrócił na niego uwagę publiczności i krytyków. Zdobył duże powodzenie dzięki pisanym dla kabaretów szlagierom. Z czasem przeszedł do operetki pisząc dla Eyslera, Aschera i Stolza. Jednak prawdziwe sukcesy przyniosła mu współpraca z Lehárem pod koniec lat 20.
Po raz pierwszy zetknęli się w 1914 roku. Libretto napisanego wówczas przez Bedę "Astronoma" nie należało do szczególnie udanych. W 1928 roku po sukcesach "Paganiniego " i "Carewicza" Beda zaproponował Lehárowi napisane wspólnie z wiedeńskim ginekologiem dr Ludwigiem Herzerem libretto "Fryderyki", opowiadające o młodzieńczej miłości Goethego do córki pastora, Fryderyki Brion. "Fryderyka" okazała się kolejnym sukcesem operetkowym i zacieśniła współpracę spółki librecistów z Lehárem. W następnym roku Beda namówił kompozytora do przerobienia libretta Victora Léona do wystawionej w 1923 roku operetki "Żółty kaftan". Beda z Herzerem oczyścili utwór z błędów, nadali mu żywsze tempo i przebudowali go konstrukcyjnie przyczyniając się w ten sposób do sukcesu jednej z najsłynniejszych operetek w historii gatunku: "Krainy uśmiechu" (1929).
Zachęceni powodzeniem przeróbki "Żółtego kaftana" Beda i Herzer postanowili w następnym roku przerobić napisanych w 1914 roku "Nareszcie samych". Wystawiona 30 grudnia 1930 roku operetka "Piękny jest świat" nie okazała się jednak sukcesem. Nie udało się też powtórzyć wcześniejszych sukcesów napisaną dla Lehára wspólnie z Paulem Kneplerem komedią muzyczną "Giuditta" (1934). Krytycy zarzucali zresztą Löhnerowi-Bedzie, że kopiuje sam siebie pisząc libretta wedle stale tego samego schematu.
Po Anschlussie Austrii do Niemiec, Löhner-Beda z uwagi na swoje żydowskie pochodzenie został aresztowany w 1938 roku, torturowany w więzieniu i przewieziony do obozu Dachau, potem do Buchenwaldu. Zmarł w obozie Auschwitz-Birkenau w 1942 roku.

</doc>
<doc id="2099487" url="https://pl.wikipedia.org/wiki?curid=2099487" title="Mykoła Łahodynśkyj">
Mykoła Łahodynśkyj

Mykoła Łahodynśkyj (ur. 21 października 1866 w Dobrowodach, zm. 12 maja 1919 w Delatynie) – ukraiński prawnik, adwokat, polityk, działacz społeczny.
Życiorys.
Uczęszczał do C. K. Gimnazjum w Tarnopolu i gimnazjum w Złoczowie. Absolwent Wydziału Prawa Uniwersytetu Lwowskiego.
Był członkiem Zarządu Głównego Ukraińskiej Partii Radykalnej, podczas I wojny światowej jej przewodniczącym.
Poseł do Rady Państwa XI i XII kadencji (pełnił funkcję wiceprzewodniczącego Ukraińskiego Klubu Parlamentarnego) oraz Sejmu Krajowego Galicji. Członek Ogólnej Rady Ukraińskiej oraz Ukraińskiej Rady Narodowej.
Z żoną Kławdiją (1871-1944), z domu Sanocką, miał 4 córki: Marię, Irenę, Hałynę (została pianistką) oraz Jarosławę (znana jako poetka oraz pisarz o pseudonimie Łesia Werchowynka).

</doc>
<doc id="2099489" url="https://pl.wikipedia.org/wiki?curid=2099489" title="Agostinho Zeola">
Agostinho Zeola

Agostinho Zeola (ur. 15 maja 1934 w São Paulo) – piłkarz brazylijski, występujący na pozycji napastnika.
Kariera klubowa.
Karierę piłkarską Zeola rozpoczął w klubie EC Noroeste w 1953 roku. Później występował w wielu klubach brazylijskich m.in. São Paulo FC, SE Palmeiras, CA Juventus czy Guarani FC. Zeola grał również w Europie w SSC Napoli, Argentynie w CA Independiente oraz w Kolumbii w Atlético Junior. Karierę zakończył w klubie Tupã FC w 1968 roku.
Kariera reprezentacyjna.
W reprezentacji Brazylii Zeola zadebiutował 29 czerwca 1961 w wygranym 3-2 towarzyskim meczu z reprezentacją Paragwaju. Był to jego jedyny mecz w reprezentacji.

</doc>
<doc id="2099496" url="https://pl.wikipedia.org/wiki?curid=2099496" title="Dekanat Sopoćkinie">
Dekanat Sopoćkinie

Dekanat Sopoćkinie – jeden z 16 dekanatów diecezji grodzieńskiej na Białorusi. W jego skład wchodzi 7 parafii. 

</doc>
<doc id="2099497" url="https://pl.wikipedia.org/wiki?curid=2099497" title="Eliteserien siatkarzy (2010/2011)">
Eliteserien siatkarzy (2010/2011)

Eliteserien siatkarzy 2010/2011 - 41. sezon siatkarskich rozgrywek ligowych w Norwegii organizowany przez Norweski Związek Piłki Siatkowej (norw. "Norges Volleyballforbund"). Zainaugurowany został 25 września 2010 roku i trwał do 19 marca 2011 roku.
W sezonie 2010/2011 w Pucharze Challenge Norwegię reprezentował .
System rozgrywek.
Drużyny grały ze sobą systemem kołowym po trzy spotkania. Mistrzem Norwegii został zespół z największą liczbą punktów.
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="2099501" url="https://pl.wikipedia.org/wiki?curid=2099501" title="Bené">
Bené

Bené, właśc. Benedito Leopoldo da Silva (ur. 28 lutego 1935 w São Paulo, zm. 6 stycznia 2001 w Campinas) − piłkarz brazylijski, występujący na pozycji napastnika.
Kariera klubowa.
Karierę piłkarską Bené rozpoczął w klubie Guarani FC pod koniec lat pięćdziesiątych. W latach 1961–1971 (z przerwą na grę w XV de Piracicaba i Pauliscie Jundiaí) Bené występował w São Paulo FC. Z São Paulo dwukrotnie zdobył mistrzostwo stanu São Paulo - Campeonato Paulista w 1970 i 1971 roku. W barwach São Paulo FC wystąpił w 264 spotkaniach i 67 bramek.
Kariera reprezentacyjna.
W reprezentacji Brazylii Bené zadebiutował 24 kwietnia 1962 w wygranym 4-0 meczu z reprezentacją Paragwaju w Copa Oswaldo Cruz 1962. Był to jego jedyny mecz w reprezentacji.

</doc>
<doc id="2099510" url="https://pl.wikipedia.org/wiki?curid=2099510" title="Januszkiewicz">
Januszkiewicz



</doc>
<doc id="2099520" url="https://pl.wikipedia.org/wiki?curid=2099520" title="Kazimierz Hempel">
Kazimierz Hempel

Kazimierz Hempel
(ur. 4 września 1910 w Knocke (Belgia), zm. 7 lutego 1994 w Łodzi) – inżynier chemik, działacz Polskiego Towarzystwa Turystyczno-Krajoznawczego (PTTK).
Wykształcenie.
Po zdaniu matury w Państwowym Gimnazjum Humanistycznym w Warszawie rozpoczął studia na Wydziale Chemicznym Politechniki Warszawskiej, przerwane w 1939. Skończył je w 1947 na Politechnice Łódzkiej i uzyskał dyplom mgr inż. chemik.
Praca.
Podczas okupacji pracował w Instytucie Naukowym Gospodarstwa Wiejskiego w Puławach, później w Warszawie.
W roku 1945 przyjechał do Łodzi, zaczął pracować w Łódzkiej Fabryce Włókien Sztucznych (późniejsza "Anilana"). Od 1950 pracował w Instytucie Włókiennictwa, a od 1952 do 1980 (w którym przeszedł na emeryturę) w Instytucie Włókien Chemicznych na stanowisku kierownika Zakładu Fizykochemii.
Redaktor naczelny kwartalnika "Włókna Chemiczne", wcześniej redaktor działu w miesięczniku "Przemysł Włókienniczy".
Pozazawodowa działalność społeczna.
Był człowiekiem o dużej aktywności społecznej, realizującym się głównie w działalności krajoznawczej i turystycznej w PTTK.
Członkiem Polskiego Towarzystwa Tatrzańskiego (PTT) został w 1930, i pozostał nim do momentu połączenia w 1950 z Polskim Towarzystwem Krajoznawczym (PTK) w wyniku którego powstało PTTK. W latach 1947-1949 członek Zarządu Oddziału PTT w Łodzi, w latach 1952-1956 członek Zarządu Okręgu PTTK w Łodzi.
Redaktor opracowania zbiorowego "70 lat społecznej turystyki i krajoznawstwa w województwie łódzkim," PTTK, Łódź, 1979,

</doc>
<doc id="2099522" url="https://pl.wikipedia.org/wiki?curid=2099522" title="The Independence of Observation Choice">
The Independence of Observation Choice

The Independence of Observation Choice - czwarty album studyjny polskiej grupy muzycznej Nomad. Wydawnictwo ukazało się 13 czerwca 2007 roku w Polsce nakładem wytwórni muzycznej Empire Records. W Macedonii płyta została wydana przez firmę TerrorBlast Production. W 2009 roku wytwórnia Animate Records wydała album w pozostałych krajach świata.
Nagrania zostały zarejestrowane pomiędzy lutym a majem 2006 roku w lubelskich Hendrix Studios we współpracy z Arkadiuszem "Maltą" Malczewskim. Partie perkusji zostały nagrane na zestawie należącym do Zbigniewa "Inferno" Promińskiego z formacji Behemoth. Mastering w październiku tego samego roku wykonał Jarosław "Smok" Smak w One Studio.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2099529" url="https://pl.wikipedia.org/wiki?curid=2099529" title="PCI DSS">
PCI DSS



</doc>
<doc id="2099530" url="https://pl.wikipedia.org/wiki?curid=2099530" title="Marcos Pereira Martins">
Marcos Pereira Martins

Marcos, właśc. Marcos Pereira Martins (ur. 1 kwietnia 1944 w Santosie) − brazylijski piłkarz, występujący na pozycji napastnika.
Kariera klubowa.
Karierę piłkarską Marcos rozpoczął w klubie Jabaquara Santos w 1958 roku. W latach 1963–1979 Marcos występował w Corinthians Paulista. W barwach Corinthians wystąpił w 186 spotkaniach i 29 bramek. W latach 1970–1972 występował w Argentynie w Newell’s Old Boys Rosario i CA Huracán. W 1973 roku występował w Santosie FC. Z Santos zdobył mistrzostwo stanu São Paulo - Campeonato Paulista. Potem występował jeszcze w Bangu AC i Portuguesie São Paulo.
Kariera reprezentacyjna.
W reprezentacji Brazylii Marcos zadebiutował 21 kwietnia 1963 w przegranym 0-1 towarzyskim meczu z reprezentacją Portugalii. Ostatni raz w reprezentacji Marcos wystąpił 21 listopada 1965 w wygranym 5-3 towarzyskim meczu z reprezentacją Węgier. Ogółem w reprezentacji wystąpił 7 razy i strzelił 1 bramkę.

</doc>
<doc id="2099531" url="https://pl.wikipedia.org/wiki?curid=2099531" title="Marek Melech">
Marek Melech

Marek Melech (ur. 11 czerwca 1990) – polski lekkoatleta, sprinter.
Brązowy medalista mistrzostw Polski seniorów (2010) w sztafecie 4 x 100 metrów w barwach AZS AWF Biała Podlaska.

</doc>
<doc id="2099534" url="https://pl.wikipedia.org/wiki?curid=2099534" title="Marcos Ferreira Martins">
Marcos Ferreira Martins



</doc>
<doc id="2099536" url="https://pl.wikipedia.org/wiki?curid=2099536" title="KS Open Basket Pleszew">
KS Open Basket Pleszew

KS Open Basket Florentyna Pleszew – polski klub koszykarski z siedzibą w Pleszewie. Aktualnie klub rozwiązano.

</doc>
<doc id="2099537" url="https://pl.wikipedia.org/wiki?curid=2099537" title="Juan Cuevas">
Juan Cuevas

Juan Ezequiel Cuevas (ur. 4 czerwca 1988 w Coronel Pringles) – argentyński piłkarz z obywatelstwem meksykańskim występujący na pozycji ofensywnego pomocnika, obecnie zawodnik meksykańskiego Leónu.
Kariera klubowa.
Cuevas pochodzi z miasta Coronel Pringles w prowincji Buenos Aires i jest wychowankiem tamtejszego amatorskiego klubu Almaceneros de Coronel Pringles. W późniejszym czasie przeniósł się do akademii juniorskiej występującego w najwyższej klasie rozgrywkowej klubu Gimnasia y Esgrima La Plata, do którego pierwszej drużyny został włączony jako siedemnastolatek przez szkoleniowca Pedro Troglio. W argentyńskiej Primera División zadebiutował 6 maja 2006 w wygranym 3:2 spotkaniu z Newell's Old Boys, zaś premierowego gola w pierwszej lidze strzelił 16 lutego 2008 w wygranej 2:0 konfrontacji z Rosario Central. Niedługo potem, za kadencji trenera Leonardo Madelóna, zaczął regularnie (choć głównie jako rezerwowy) pojawiać się na ligowych boiskach. Ogółem barwy Gimnasii reprezentował przez cztery i pół roku, nie odnosząc jednak żadnych sukcesów zarówno na arenie krajowej, jak i międzynarodowej.
Latem 2010 Cuevas za sumę 900 tysięcy dolarów przeniósł się do ówczesnego mistrza Meksyku – ekipy Deportivo Toluca. W meksykańskiej Primera División zadebiutował 1 sierpnia 2010 w zremisowanym 1:1 meczu z Pachucą, zaś ogółem w barwach Toluki spędził nieudane pół roku; nie odniósł żadnego osiągnięcia, będąc wyłącznie rezerwowym dla klubowej legendy – Sinhi. Nie potrafiąc wygrać rywalizacji o miejsce w składzie, w styczniu 2011 odszedł do niżej notowanego San Luis FC z miasta San Luis Potosí, gdzie również grał przez sześć miesięcy ze średnim skutkiem, 2 kwietnia 2013 w przegranym 2:3 pojedynku z Querétaro strzelając pierwszego gola w lidze meksykańskiej, po czym na zasadzie rocznego wypożyczenia zasilił klub Atlante FC z siedzibą w Cancún. Tam z kolei miał pewne miejsce w wyjściowym składzie, tworząc błyskotliwy duet ofensywnych pomocników z Osvaldo Martínezem, po czym został wypożyczony na pół roku do swojej macierzystej drużyny Gimnasia y Esgrima La Plata, grającej już w drugiej lidze argentyńskiej.
W styczniu 2013 Cuevas powrócił do San Luis, w którego barwach grał jeszcze przez sześć miesięcy ze zmiennym szczęściem, po czym klub został rozwiązany, a on sam podpisał umowę z drugoligowym zespołem Estudiantes Tecos z siedzibą w Guadalajarze. W wiosennym sezonie Clausura 2014, mając niepodważalną pozycję w formacji ofensywnej, triumfował z nim w rozgrywkach Ascenso MX, jednak wobec porażki w decydującym dwumeczu barażowym sukces ten nie zaowocował awansem na pierwszy szczebel rozgrywek. Bezpośrednio po tym wraz z resztą zespołu przeniósł się do nowo założonego klubu Mineros de Zacatecas, któremu władze Tecos sprzedały swoją licencję. Barwy Mineros reprezentował przez półtora roku, bezskutecznie walcząc o promocję do pierwszej ligi, lecz równocześnie był jednym z czołowych strzelców i zawodników drugiej ligi meksykańskiej, w międzyczasie przyjmując meksykańskie obywatelstwo w wyniku kilkuletniego zamieszkania w tym kraju.
Wiosną 2016 Cuevas został graczem występującego na pierwszym szczeblu Club León, w ramach współpracy między obydwoma zespołami (Mineros i León posiadały wspólnego właściciela – Grupo Pachuca).

</doc>
<doc id="2099539" url="https://pl.wikipedia.org/wiki?curid=2099539" title="Kujawski">
Kujawski

Polskie nazwisko, które nosi 6146 osób .

</doc>
<doc id="2099542" url="https://pl.wikipedia.org/wiki?curid=2099542" title="Johann Schneider-Ammann">
Johann Schneider-Ammann

Johann Niklaus Schneider-Ammann (ur. 18 lutego 1952), szwajcarski polityk i przedsiębiorca, deputowany do Rady Narodu od 1999 do 2010. Członek Szwajcarskiej Rady Federalnej od 1 listopada 2010 do 31 grudnia 2018. Od 1 stycznia do 31 grudnia 2015 wiceprezydent Szwajcarii. Prezydent Konfederacji Szwajcarskiej od 1 stycznia do 31 grudnia 2016
Życiorys.
Johann Schneider-Ammann urodził się w Sumiswald w kantonie Berno. Dorastał w Affoltern. W 1977 ukończył elektrotechnikę na Politechnice Federalnej w Zurychu. W 1983 zdobył dyplom MBA w instytucie INSEAD w Fontainebleau we Francji. 
W latach 1978-1981 pracował jako projektant w przedsiębiorstwie technologicznym Oerlikon-Bührle. Od 1981 do 1984 był urzędnikiem w grupie Ammann Group. W latach 1984-1989 pełnił funkcję kierownika Ammann Maschinenfabrik AG, a od 1990 funkcję prezesa i dyrektora generalnego Ammann Group Holding AG. Został również przewodniczącym Stowarzyszenia Inżynierów oraz wiceprzewodniczącym Szwajcarskiej Federacji Biznesu.
6 grudnia 1999 objął mandat deputowanego w Radzie Narodu z ramienia Radykalno-Demokratycznej Partii Szwajcarii (FDP) w kantonie Berno. Zasiadł w parlamentarnej Komisji Gospodarki i Podatków. Mandat sprawował do 31 października 2010. 
22 września 2010 został wybrany przez obie izby parlamentu w skład Szwajcarskiej Rady Związkowej. Wymaganą większość głosów uzyskał w piątej rundzie głosowania, pokonując w niej kandydata Szwajcarskiej Partii Ludowej Jean-François Rime'go (stosunkiem głosów 144 do 93). W czwartej rundzie głosowania z rywalizacji odpadła jego partyjna koleżanka, Karin Keller-Sutter. Urząd objął 1 listopada 2010, kiedy zastąpił Hansa-Rudolfa Merza, który swoją rezygnację zapowiedział już w sierpniu 2010. Jednocześnie stanął na czele resortu spraw gospodarczych.
9 grudnia 2015 został wybrany na urząd prezydenta Szwajcarii, który objął 1 stycznia 2016. Jego kandydaturę poparło 196 spośród 208 deputowanych.
Życie prywatne.
Johann Schneider-Ammann jest żonaty, ma syna i córkę.

</doc>
<doc id="2099546" url="https://pl.wikipedia.org/wiki?curid=2099546" title="Iwan Klun">
Iwan Klun

Iwan Klun (ros. Иван Васильевич Клюн, właściwie Klunkow), (ur. 20 sierpnia / 1 września 1873 we wsi Bol’szyje Gorki w guberni włodzimierskiej, zm. 13 grudnia 1943 w Moskwie – rosyjski malarz awangardowy, zwolennik Suprematyzmu i Konstruktywizmu.
Urodził się w rodzinie wiejskiego cieśli. W roku 1881 wraz z rodziną przeniósł się na Ukrainę, a stąd w roku 1890 do ziem polskich zaboru rosyjskiego. 
Studia artystyczne rozpoczął w Warszawie i w Kijowie, utrzymując się z zawodu księgowego. 
W roku 1898 zamieszkał w Moskwie, ucząc się 1990-1905 malarstwa w pracowniach Ilii Maszkowa, Fiodora Rehrberga i W. Fischera, a w latach 1907-1914 w Akademii Sztuk Pięknych w Sankt Petersburgu.
Początkowo znajdował się pod silnym wpływem symbolistów, zwłaszcza Michaiła Wrubla, od roku 1913 pod wpływem Malewicza przeszedł nagle na pozycje awangardy petersburskiej.
W latach 1910-1914 uczestniczył w wystawach grupy „Sojuz Mołodioży” wraz z Dawidem Burlukiem, Kazimierzem Malewiczem, Władimirem Tatlinem i innymi artystami awangardy.
W roku 1915 przystąpił do założonej przez Malewicza grupy “Supremus”. 
Po rewolucji październikowej został kierownikiem Centralnego Biura Wystaw Sztuk Pięknych przy Ludowym Komisariacie Oświaty, w latach 1918-1921 wykładał na Wchutiemasie. 
Do połowy lat dwudziestych XX wieku tworzył obrazy abstrakcyjne, później jego twórczość zdominowało malarstwo francuskie, kopiował nawet z reprodukcji obrazy Pablo Picasso, Juan Gris, Georges Braque. 
Od połowy lat trzydziestych zmuszony był zająć się malarstwem socrealistycznym, co nie przyniosło mu sukcesów.

</doc>
<doc id="2099547" url="https://pl.wikipedia.org/wiki?curid=2099547" title="Kinski">
Kinski



</doc>
<doc id="2099548" url="https://pl.wikipedia.org/wiki?curid=2099548" title="Bundesliga austriacka w piłce nożnej (2001/2002)">
Bundesliga austriacka w piłce nożnej (2001/2002)

Rozgrywki Bundesligi (najwyższego poziomu piłkarskiego w Austrii) w sezonie 2001/2002 były 91. sezonem w historii tych rozgrywek. Rozpoczęto je 10 lipca 2001 a zakończono 9 maja 2002. Mistrzem Austrii został Tirol Innsbruck, jednak z powodu bankructwa drużyna nie wystąpiła w eliminacjach Ligi Mistrzów. Miejsce w rozgrywkach przydzielono kolejnym dwóm drużynom: SK Sturm Graz oraz Grazer AK. W Pucharze UEFA wystąpiły Austria Wiedeń oraz FC Kärnten - beniaminek rozgrywek. W Pucharze Intertoto zespół SC Bregenz. Z ligi spadła ostatnia drużyna Admira Wacker Mödling.
Wyniki.
II runda.
SV Pasching – Zwycięzca Austriackiej Pierwszej Ligi awansował do kolejnych rozgrywek. 

</doc>
<doc id="2099552" url="https://pl.wikipedia.org/wiki?curid=2099552" title="Bejca (rolnictwo)">
Bejca (rolnictwo)



</doc>
<doc id="2099553" url="https://pl.wikipedia.org/wiki?curid=2099553" title="Rolv Gjessing">
Rolv Gjessing

Rolv Ragnvaldsøn Gjessing (ur. 26 czerwca 1887 w Lindås, zm. 11 marca 1959 w Lom) – norweski lekarz psychiatra. Zajmował się głównie zagadnieniem katatonii; opisał jej szczególną postać, katatonię okresową, nazywaną niekiedy zespołem Gjessinga.
Życiorys.
Urodził się na północy Norwegii w miejscowości Lindås, jako syn pastora Ragnvalda Gjessinga (1859–1927) i Regine Louise Waage Erichsen (1863–1912). Studiował medycynę na Uniwersytecie w Oslo od 1905 do 1913 roku. Od 1920 pracował w zakładzie psychiatrycznym Rönwik, od 1922 w szpitalu Dikemark koło Oslo, od 1929 do 1949 był dyrektorem tego szpitala. W 1926 roku wyjechał na półroczny staż w Trenton, w 1928 roku odbył podróż naukową po klinikach Danii, Szwecji, Niemiec i Węgier. W 1935 jeszcze raz zwiedzał kliniki psychiatryczne w Niemczech. W 1937 dzięki stypendium Fundacji Rockefellera pracował w Monachium, Frankfurcie, Londynie i Sheffield. W latach 1949/50 i 1953/54 jako visiting professor pracował w klinice psychiatrycznej Uniwersytetu w Toronto.
Jego uczniami byli m.in. Mogens Schou i Harald Frøshaug.
Uważany jest za pioniera psychiatrii biologicznej. Od 1932 do 1937 był przewodniczącym Norweskiego Towarzystwa Psychiatrycznego (Norsk psykiatrisk forening). Członek korespondent Royal College of Psychiatrists od 1938 roku.
Jego synem był psychiatra Leiv Rolfssøn Gjessing (1918–1996).

</doc>
<doc id="2099555" url="https://pl.wikipedia.org/wiki?curid=2099555" title="Chantal Skamlová">
Chantal Skamlová



</doc>
<doc id="2099556" url="https://pl.wikipedia.org/wiki?curid=2099556" title="Zybert II Dobry">
Zybert II Dobry

Sigeberht II Dobry (nieznana data urodzenia; zm. ok. 660) – władca anglosaskiego Królestwa Essex w okresie 653–ok. 660. Był zwolennikiem chrystianizacji Essex.
Źródłem informacji o jego panowaniu jest kronika Bedy Czcigodnego "Historia ecclesiastica gentis Anglorum".
Pochodził z rodu królewskiego - wywodził się w prostej linii od Aescwina - założyciela Królestwa Essex. Część badaczy uważa, że był synem Sexbalda, a wnukiem Sleddy. Z kolei inni sądzą, że był synem Saewarda i ojcem Sighere. W 653 objął tron po śmierci swego krewniaka Sigeberhta I.
Sigeberht sprzymierzył się z potężnym władcą sąsiedniej Nortumbrii Oswiu, co pozwoliło mu wydostać kraj spod wpływów Mercji i jej władcy Pendy. Nowy sojusznik namówił go do wyrzeczenia się pogaństwa i przyjęcia religii chrześcijańskiej. Chrztu udzielił mu biskup Finan w posiadłości Oswiu (w pobliżu pozostałości umocnień rzymskich, znanych jako Mur Hadriana). Badacze datują ceremonię na rok 653 lub 654 - w każdym razie przed najazdem armii Pendy na Nortumbrię.
Sigeberht był bardzo żarliwym neofitą i rozpoczął starania o chrystianizację całego swego królestwa. Za jego namową Oswiu poprosił biskupa Cedda, którego wcześniej wysłał z misją ewangelizacyjną na teren Mercji, aby udał się do Essex i tam nawracał. Cedd tak skutecznie wywiązał się ze swej powinności, że w nagrodę został przez Finana wyświęcony na biskupa Essex ok. 654 roku. Zaraz po powrocie z Lindisfarne, gdzie urzędował Finan, Cedd założył dwie wspólnoty - w Tilaburg (ob. East Tilbury) oraz w Ithancester (ob. Bradwell-on-Sea). Z tego ostatniego kierował dalszą chrystianizacją Essex.
Beda przytacza historię śmierci króla Sigeberhta, który miał zostać zamordowany przez dwóch krewniaków, ekskomunikowanych przez Cedda, którzy mieli mu za złe zbytnie sprzyjanie nowej religii i pobłażliwość dla wrogów. Cedd miał zakazać królowi kontaktów z krewniakami, a gdy ten zakaz złamał, przepowiedział, że umrze za swoje nieposłuszeństwo w ich domu. Tak też się stało.
Prawdopodobnie zabójstwo króla Sigeberhta miało tło polityczne i wiązało się z próbą uwolnienia się Essex spod wpływów Nortumbrii. Potwierdzają to działania jego następcy - Swithelma, który sojuszników szukał w Królestwie Wschodnich Anglów.

</doc>
<doc id="2099566" url="https://pl.wikipedia.org/wiki?curid=2099566" title="Bitwa o Lwów">
Bitwa o Lwów

Zobacz też:

</doc>
<doc id="2099568" url="https://pl.wikipedia.org/wiki?curid=2099568" title="Ryszard Apte">
Ryszard Apte

Ryszard Apte (ur. 1922 w Krakowie, zm. 1942 w Stalowej Woli) – poeta, pisarz, rysownik, muzyk pochodzenia żydowskiego.
Życiorys.
Uczeń Gimnazjum Hebrajskiego w Krakowie. Współpracował z pismami "Okienko na świat" i "Nowy Dziennik", w których publikował poezje i rysunki. Podczas okupacji hitlerowskiej napisał powieść o swoim pobycie we Lwowie, której rękopis zaginął i nigdy nie został odnaleziony. W latach 1939–1942 stworzył cykl "Niepokój". Zginął w Stalowej Woli w 1942 roku. "Niepokój" po raz ostatni został wydany w 2010 roku. W tym samym roku została opublikowana książka poświęcona artyście, autorstwa Marcina Kowalskiego i Piotra Głuchowskiego.
Publikacje.
Opracowania:

</doc>
<doc id="2099572" url="https://pl.wikipedia.org/wiki?curid=2099572" title="Cláudio Norberto Deodato">
Cláudio Norberto Deodato

Cláudio Norberto Deodato (ur. 27 sierpnia 1947 w São Paulo, zm. 11 września 2011) – brazylijski piłkarz, występujący podczas kariery na pozycji prawego obrońcy.
Kariera klubowa.
Cláudio Deodato karierę piłkarską rozpoczął w klubie São Paulo FC w 1968 roku. Z São Paulo zdobył mistrzostwo stanu São Paulo – Campeonato Paulista w 1970 roku. W 1971 roku był zawodnikiem Náutico Recife. W 1972 roku występował w Vitórii Salvador. Z Vitórią zdobył mistrzostwo Bahia – Campeonato Baiano. W lidze brazylijskiej zadebiutował 22 października 1972 w wygranym 2-0 spotkaniu z Sergipe Aracaju. W latach 1972–1974 występował w Athletico Paranaense, po czym wrócił do Vitórii.
Ostatni raz w lidze Cláudio Deodato wystąpił 14 grudnia 1977 w wygranym 2-0 meczu z Fluminense Feira de Santana. Ogółem w latach 1972–1977 wystąpił w niej w 72 meczach i strzelił 1 bramkę.
Kariera reprezentacyjna.
W 1968 roku Cláudio Deodato uczestniczył w Igrzyskach Olimpijskich w Meksyku. Na turnieju był podstawowym zawodnikiem i wystąpił w dwóch meczach grupowych reprezentacji Brazylii z Japonią i Nigerią.

</doc>
<doc id="2099573" url="https://pl.wikipedia.org/wiki?curid=2099573" title="Apte">
Apte



</doc>
<doc id="2099575" url="https://pl.wikipedia.org/wiki?curid=2099575" title="Zsolt Laczkó">
Zsolt Laczkó

Zsolt Laczkó (ur. 18 grudnia 1986 w Segedynie) – węgierski piłkarz, występujący na pozycji obrońcy.

</doc>
<doc id="2099576" url="https://pl.wikipedia.org/wiki?curid=2099576" title="Straż miejska">
Straż miejska



</doc>
<doc id="2099578" url="https://pl.wikipedia.org/wiki?curid=2099578" title="Bitwa o Wilno (1655)">
Bitwa o Wilno (1655)

Bitwa o Wilno miała miejsce w dniach 7-9 sierpnia 1655 w pobliżu Wilna. Była to jedna z bitew w czasie wojny polsko-rosyjskiej 1654–1667. Wojska litewskie pod dowództwem hetmanów Janusza Radziwiłła i Wincentego Korwina Gosiewskiego zostały pokonane przez wojska rosyjskie cara Aleksego, wspomagane przez Kozaków Iwana Zołotareńki. Po wygranej bitwie z regularnymi siłami litewskimi (7-8 sierpnia), wojska rosyjskie szybko złamały opór mieszkańców i 10 sierpnia car Aleksy tryumfalnie wjechał do Wilna.
Był to pierwszy raz, gdy obce wojska opanowały całe miasto, w tym zespół zamkowy. Na skutek pożarów, grabieży i rzezi mieszkańców (a także okolicznej ludności, która schroniła się w mieście), do której doszło na skutek rozpasania wojsk rosyjskich (głównie Kozaków), miasto zostało znacząco zniszczone; według szacunków zginęło ponad 20 tys. mieszkańców. Rzeź mieszkańców trwała 3 dni, a miasto płonęło przez 17 dni. Zniszczeniu uległo wiele cennych budowli, nigdy już nieodbudowanych. Wilno przez długi czas nie odzyskało swojej dawnej świetności (według szacunków historyków, ok. 1650 Wilno miało 45 tys. mieszkańców, a 50 lat później - tylko 4 tys., dopiero ok. 1850 populacja Wilna przekroczyła 45 tys.).
Podczaszy nowogródzki i pamiętnikarz Jan Cedrowski (1617-1688) tak pisał o okresie okupacji rosyjskiej: „Głód straszny tak nastąpił, że trwał aż do żniw 1657 r., tak że kotki wszystkie, psy zdechliny ludzie jadali, a na dodatek rżnęli ludzi i ciała ludzkie jedli i umarłym trupom ludzkim wyleżeć się w grobie nie dali”.
Miasto zostało odbite przez wojska Rzeczypospolitej pod dowództwem Michała Kazimierza Paca dopiero w sierpniu 1660 (zobacz: bitwa o Wilno (1660).

</doc>
<doc id="2099581" url="https://pl.wikipedia.org/wiki?curid=2099581" title="Abdiwahid Gonjeh">
Abdiwahid Gonjeh

Abdiwahid Elmi Gonjeh (lub "Abdi Wahid Goonjeeh"), somalijski polityk, minister i wicepremier, p.o. premiera Somalii od 21 września do 1 listopada 2010. 
Życiorys.
Abdiwahid Gonjeh jako polityk wszedł w skład uznawanego przez społeczność międzynarodową za reprezentanta państwa somalijskiego Tymczasowego Rządu Federalnego. 21 lutego 2009 objął stanowisko wicepremiera oraz ministra energii i ropy naftowej w gabinecie Omara Abdirashida Alego Sharmarke. 4 lipca 2010 został mianowany przez niego na stanowisko wicepremiera oraz ministra transportu powietrznego i drogowego. 
21 września 2010 został mianowany przez prezydenta Sharifa Sheikha Ahmeda p.o. premiera Somalii, po rezygnacji ze stanowiska przez premiera Sharmarke. Stanowisko zajmował do 1 listopada 2010.

</doc>
<doc id="2099591" url="https://pl.wikipedia.org/wiki?curid=2099591" title="Swithelm z Esseksu">
Swithelm z Esseksu

Swithelm z Esseksu (data urodzenia nieznana; zm. 664) – władca anglosaskiego Królestwa Essex w latach 660–664.
Około 660 roku Swithelm wraz z bratem zamordowali swojego krewniaka Zyberta. Swithelm zasiadł na tronie Esseksu jako jego następca. 
Bracia zamordowali króla, zarzucając mu zbytnie sprzyjanie religii chrześcijańskiej (zostali ekskomunikowani) oraz spolegliwość wobec władcy Nortumbrii Oswiu. Po objęciu władzy Swithelm doszedł jednak do wniosku, że warto się ponownie ochrzcić, by uniknąć zbrojnego „nawracania” kraju przez któregoś z chrześcijańskich sąsiadów. Zwrócił się jednak nie do Oswiu, ale do Ethelwolda z Królestwa Anglii Wschodniej, który został jego ojcem chrzestnym, gdy przyjmował chrzest z rąk biskupa Cedda.
Zmarł w 664 roku. Na tronie Esseksu zasiedli wówczas wspólnie jego kuzyni: Sighere i Sebbi.

</doc>
<doc id="2099593" url="https://pl.wikipedia.org/wiki?curid=2099593" title="Podróż apostolska Benedykta XVI do Wielkiej Brytanii">
Podróż apostolska Benedykta XVI do Wielkiej Brytanii

Podróż apostolska Benedykta XVI do Wielkiej Brytanii odbyła 16–19 września 2010. Była to siedemnasta wizyta zagraniczna tego papieża. W trakcie wizyty Benedykt XVI odwiedził cztery miasta Anglii i Szkocji: Edynburg, Glasgow, Londyn i Birmingham. Centralnym punktem podróży była msza połączona z beatyfikacją kardynała Johna Henry’ego Newmana. W programie wizyty znalazły się m.in.:

</doc>
<doc id="2099595" url="https://pl.wikipedia.org/wiki?curid=2099595" title="Aleksander Wiśniowiecki (zm. 1594)">
Aleksander Wiśniowiecki (zm. 1594)



</doc>
<doc id="2099596" url="https://pl.wikipedia.org/wiki?curid=2099596" title="Bitwa pod Wilnem (1655)">
Bitwa pod Wilnem (1655)



</doc>
<doc id="2099599" url="https://pl.wikipedia.org/wiki?curid=2099599" title="Bedford OY">
Bedford OY

Bedford OY – brytyjska 3-tonowa wielozadaniowa ciężarówka wojskowa z okresu II wojny światowej. Samochód przystosowany był do pełnienia wielu funkcji m.in. transportera żołnierzy i zaopatrzenia, cysterny, mobilnego warsztatu lub kantyny.
Był to najliczniej produkowany w Wielkiej Brytanii pojazd tego typu – w latach 1940-1945 zbudowano 72 385 jego egzemplarzy.

</doc>
<doc id="2099600" url="https://pl.wikipedia.org/wiki?curid=2099600" title="Bedford OYD">
Bedford OYD



</doc>
<doc id="2099602" url="https://pl.wikipedia.org/wiki?curid=2099602" title="Stubbs the Zombie in Rebel Without a Pulse">
Stubbs the Zombie in Rebel Without a Pulse

Stubbs the Zombie in Rebel Without a Pulse – gra akcji traktująca o Zombie, została wyprodukowana przez amerykańskie studio Wideload Games oraz wydana w 2005 roku przez Aspyr Media.
Rozgrywka.
Gra została wydana 15 listopada 2005 roku na komputery osobiste oraz 18 października 2005 roku na konsolę Xbox 360. Gracz może obserwować akcję z perspektywy pierwszej lub trzeciej osoby. Edward „Stubbs” Stubblefield był komiwojażerem, w latach trzydziestych dwudziestego wieku, szukał sposobu na zarobienie dużej ilości gotówki. Podczas jednej z wypraw do stanu Pensylwania został napadnięty, brutalnie pobity i zamordowany. 26 lat później (w 1959 roku) miliarder Andrew Monday chce zbudować monument który ma zaspokoić jego własne ego – miasto przyszłości o nazwie Punchbowl, w którym Amerykanie mogliby szukać rozrywki i szczęścia. Andrew Monday nie wiedział, że jego miasto zostało zbudowane na miejscu spoczynku Stubbsa, który został przebudzony do życia. Futurystyczne miasto jest pełne świateł, drapaczów chmur oraz wielu maszyn. Stubbs szuka odpowiedzi na pytanie, kto go zabił i dlaczego został przebudzony do życia. W grze zastosowano odpowiedni arsenał broni: eksplodujące granaty stworzone z jelit, plwocina do ataków na odległość, odrywana ręka, która potrafi przedostać się przez wąskie przejścia lub sama głowa. Gra została stworzona na bazie silnika wykorzystanego wcześniej w grze "".

</doc>
<doc id="2099603" url="https://pl.wikipedia.org/wiki?curid=2099603" title="Stubbs the Zombie">
Stubbs the Zombie



</doc>
<doc id="2099604" url="https://pl.wikipedia.org/wiki?curid=2099604" title="Brytyjska Korona Państwowa">
Brytyjska Korona Państwowa



</doc>
<doc id="2099608" url="https://pl.wikipedia.org/wiki?curid=2099608" title="Korona Moskiewska">
Korona Moskiewska



</doc>
<doc id="2099612" url="https://pl.wikipedia.org/wiki?curid=2099612" title="Korona Węgierska (atrybut)">
Korona Węgierska (atrybut)



</doc>
<doc id="2099615" url="https://pl.wikipedia.org/wiki?curid=2099615" title="Korona Świętego Wacława (atrybut)">
Korona Świętego Wacława (atrybut)



</doc>
<doc id="2099620" url="https://pl.wikipedia.org/wiki?curid=2099620" title="Duncan Jones">
Duncan Jones

Duncan Zowie Hayward Jones (ur. 30 maja 1971 w Londynie) – angielski reżyser filmowy, który zadebiutował w 2009 roku filmem "Moon".
Życiorys.
Jest synem Davida Bowiego i jego pierwszej żony Mary Angeli Barnett. Urodził się w Szpitalu Beckenham w południowej części Londynu. Dzieciństwo spędził w Berlinie, Londynie i Vevey. Po rozwodzie rodziców opiekę nad dzieckiem objął David Bowie. W wieku 14 lat rozpoczął naukę w prywatnej szkole Gordonstoun. W 1995 roku otrzymał tytuł licencjacki z filozofii na College of Wooster. Następnie rozpoczął studia doktoranckie na Vanderbilt University, które jednak porzucił na rzecz studiów w London Film School.
W 2006 roku wyreżyserował spoty reklamowe dla French Connection. W 2009 roku miał premierę jego debiutancki film pełnometrażowy, "Moon". Zachęcony jego sukcesem, planuje nakręcenie dwóch dalszych filmów w konwencji SF. W roku 2011 odbyła się premiera drugiego filmu Jonesa, "Kod nieśmiertelności" ("Source Code"). Nakręcił także film "Warcraft: Początek" będący filmową adaptacją serii gier komputerowych.

</doc>
<doc id="2099621" url="https://pl.wikipedia.org/wiki?curid=2099621" title="Kościół Wszystkich Świętych w Hodowicy">
Kościół Wszystkich Świętych w Hodowicy

Kościół Wszystkich Świętych w Hodowicy – rzymskokatolicki kościół we wsi Hodowica, ok. 6 km na południowy zachód od Lwowa.
Historia.
Parafia katolicka w Hodowicy powstała przed 1498, według niektórych opracowań w XIII w. Drewniany kościół parafialny padł ofiarą najazdu tatarskiego w 1621. Około 1631 roku zbudowano kościół murowany, który został konsekrowany przez sufragana lwowskiego Jerzego Giedzińskiego w 1685 roku. Kościół ten przetrwał do połowy XVIII wieku.
W latach 1751–1758 wzniesiono na jego miejscu nowy kościół w stylu późnobarokowym, ufundowany przez proboszcza z sąsiedniej Nawarii, ks. Szczepana Mikulskiego, kanonika lwowskiego a zaprojektowany przez architekta lwowskiego Bernarda Meretyna. Kościół ten posłużył za wzór dla późniejszych kościołów w Kołomyi, Busku, Łopatynie, i być może Buczaczu, Brzozdowcach, Rawie Ruskiej. Koncepcję wystroju wnętrza opracował także Meretyn. Dekorację rzeźbiarską wykonał najwybitniejszy lwowski rzeźbiarz Jan Jerzy Pinzel przy współpracy Macieja Polejowskiego. Polichromię ścienną wykonał Aleksander Roliński. Wysoką klasę artystyczną prezentował ołtarz główny, wykonany ok. 1758, skomponowany z rzeźb rozmieszczonych na tle iluzjonistycznej, malowanej struktury architektonicznej. W 1774 roku dokonano konsekracji kościoła.
W 1856 jeden z mieszkańców wsi zakupił na Morawach i ofiarował kościołowi drzeworyt Matki Boskiej Bolesnej. Od tej chwili kościół w Hodowicy zaczęli nawiedzać pielgrzymi i wkrótce stał się sanktuarium maryjnym.
W 1932 arcybiskup lwowski Bolesław Twardowski koronował obraz.
W 1946 wysiedleni ze wsi Polacy zabrali obraz ze sobą. Obecnie znajduje się on w kościele św. Augustyna we Wrocławiu. W kościele Bożego Ciała natomiast znalazł się krucyfiks (Chrystus Ukrzyżowany) wyrzeźbiony przez Pinzla, także dwa anioły z tabernakulum, relikwiarz, berło procesyjne.
W 1961 kościół został przez miejscowe władze ukraińskie ostatecznie zamknięty. Większość znajdujących się w nim rzeźb przejęła w 1965 Lwowska Galeria Obrazów. Obecnie znajdują się one w muzeum Jana Jerzego Pinzla urządzonym w 1996 w byłym kościele Klarysek we Lwowie. Najważniejsze z nich to "Samson" i "Ofiara Abrahama".
W 1974 kościół padł ofiarą pożaru; prawdopodobnie został celowo podpalony. W jego wyniku spłonął dach i większość sklepień. Od tamtego czasu pozostaje w stanie ruiny.
Architektura.
Kościół został wzniesiony na planie krzyża jako jednonawowa budowla z krótkim transeptem pośrodku i prostokątnie zamkniętym prezbiterium z umieszczoną za nim zakrystią, której odpowiednikiem po przeciwległej stronie jest podobnej wielkości kruchta. Zachowaną fasadę zdobią pilastry a wieńczy wysoki fronton wolutowy z trójkątnym naczółkiem, udekorowany kamiennymi wazonami. Trójkątny naczółek wieńczy też kruchtę.
W środku zachowały się fragmenty XVIII wiecznych malowideł Rolińskiego.

</doc>
<doc id="2099622" url="https://pl.wikipedia.org/wiki?curid=2099622" title="Wielka Korona Cesarska Rosji">
Wielka Korona Cesarska Rosji



</doc>
<doc id="2099624" url="https://pl.wikipedia.org/wiki?curid=2099624" title="Korona Szwedzka (atrybut)">
Korona Szwedzka (atrybut)



</doc>
<doc id="2099626" url="https://pl.wikipedia.org/wiki?curid=2099626" title="Kosmoceratops">
Kosmoceratops

Kosmoceratops – rodzaj ceratopsa z rodziny Ceratopsidae. Żył w późnej kredzie na terenach Laramidii, stanowiących obecnie zachód Ameryki Północnej. Został opisany w 2010 roku przez Scotta Sampsona i współpracowników w oparciu o niemal kompletną czaszkę oznaczoną numerem katalogowym UMNH VP 17000. Oprócz niej odnaleziono również szczątki trzech innych osobników, obejmujące szczątki czaszki i około 45% szkieletu pozaczaszkowego. Skamieniałości te wydobyto z dolnych i środkowych warstw górnokampańskiej formacji Kaiparowits w południowym Utah. "Kosmoceratops" charakteryzował się wydłużonymi, skierowanymi na boki rogami nadoczodołowymi i krótką, szeroką kryzą zakończoną dziesięcioma hakowatymi rogami. Spośród wszystkich znanych dinozaurów "Kosmoceratops" miał w największym stopniu zdobioną czaszkę. Analiza filogenetyczna przeprowadzona przez autorów sugeruje, że należy on do kladu Chasmosaurinae (Ceratopsinae), a jego najbliższym krewnym jest "Vagaceratops irvinensis" (wcześniej znany jako "Chasmosaurus irvinensis").
Longrich (2014) uznał niekompletną czaszkę oznaczoną CMN 8801, odkrytą w 1928 r. przez Charlesa Sternberga w osadach formacji Dinosaur Park w kanadyjskiej prowincji Alberta (pierwotnie identyfikowaną jako należącą do przedstawiciela gatunku "Chasmosaurus russelli"), za należącą do przedstawiciela rodzaju "Kosmoceratops"; potwierdziła to przeprowadzona przez autora analiza filogenetyczna, według której CMN 8801 jest taksonem siostrzanym do "K. richardsoni". Różnice w budowie czaszki "K. richardsoni" i CMN 8801 w ocenie Longricha sugerują jednak, że CMN 8801 nie jest przedstawicielem "K. richardsoni", lecz drugiego, dotąd nienazwanego gatunku z rodzaju "Kosmoceratops". Z wnioskami Longricha nie zgodzili się Campbell i współpracownicy (2016), w ocenie których anatomia CMN 8801 wskazuje, że jest to czaszka przedstawiciela rodzaju "Chasmosaurus" o niepewnej przynależności gatunkowej.
Nazwa rodzajowa "Kosmoceratops" pochodzi od greckich słów "kosmos" („zdobiony”, „udekorowany”) i "ceratops" („rogate oblicze”). Nazwa gatunkowa gatunku typowego, "richardsoni", honoruje Scotta Richardsona, który odnalazł holotyp "K. richardsoni" i odkrył wiele innych skamieniałości w Grand Staircase-Escalante National Monument.

</doc>
<doc id="2099627" url="https://pl.wikipedia.org/wiki?curid=2099627" title="Kosmoceratops richardsoni">
Kosmoceratops richardsoni



</doc>
<doc id="2099632" url="https://pl.wikipedia.org/wiki?curid=2099632" title="Jorge Villalpando">
Jorge Villalpando

Jorge Villalpando Romo (ur. 13 marca 1985 w mieście Meksyk) – meksykański piłkarz pochodzenia hiszpańskiego występujący na pozycji bramkarza, obecnie zawodnik Chiapas.
Kariera klubowa.
Villalpando jest wychowankiem klubu Puebla FC, do którego seniorskiej drużyny, występującej wówczas w drugiej lidze meksykańskiej, został włączony jako dwudziestolatek. Przez pierwszy rok pełnił głównie rolę rezerwowego, jednak bezpośrednio po tym wywalczył sobie pewne miejsce między słupkami i w jesiennym sezonie Apertura 2006 triumfował z ekipą prowadzoną przez José Luisa Sáncheza Solę w rozgrywkach Primera División A. Sukces ten zaowocował awansem Puebli do najwyższej klasy rozgrywkowej na koniec rozgrywek 2006/2007. Bezpośrednio po promocji na kilka miesięcy stracił miejsce w składzie na rzecz José Guadalupe Martíneza, w meksykańskiej Primera División debiutując dopiero 21 października 2007 w przegranym 0:2 spotkaniu z Tolucą, lecz później ponownie został pierwszym golkiperem Puebli i bez większych sukcesów reprezentował jej barwy przez kolejne dwa lata. W lipcu 2010 został wypożyczony do zespołu Jaguares de Chiapas z siedzibą w Tuxtla Gutiérrez, gdzie jako podstawowy bramkarz występował przez rok, również nie odnosząc większych osiągnięć.
Latem 2011 Villalpando, również na zasadzie wypożyczenia, przeniósł się do klubu Deportivo Toluca, gdzie jednak przez sześć miesięcy nie wystąpił w żadnym ligowym spotkaniu, będąc wyłącznie alternatywą dla reprezentanta kraju Alfredo Talavery. W późniejszym czasie udał się na kolejne półroczne wypożyczenie, tym razem do zespołu Club Atlas z miasta Guadalajara, gdzie bezskutecznie rywalizował o miejsce w wyjściowym składzie z Miguelem Pinto. W lipcu 2012 został wypożyczony do drużyny Atlante FC z siedzibą w Cancún, w którego barwach spędził rok, mając pewną pozycję między słupkami, a ponadto w wiosennym sezonie Clausura 2013 dotarł do finału krajowego pucharu – Copa MX. Bezpośrednio po tym powrócił został sprzedany do zespołu Monarcas Morelia, lecz od razu wypożyczono go do swojego macierzystego Puebla FC, gdzie występował przez rok jako pierwszy golkiper, jedka nie zdołał zanotować żadnych osiągnięć.
W lipcu 2014, również na zasadzie wypożyczenia, Villalpando został zawodnikiem ekipy CF Pachuca, w której spędził pół roku jako rezerwowy dla doświadczonego Óscara Péreza, po czym powrócił do Monarcas Morelia. Tam z kolei pełnił rolę rezerwowego dla Carlosa Felipe Rodrígueza, wobec czego po upływie sześciu miesięcy zmienił klub po raz kolejny, wracając do Chiapas FC.

</doc>
<doc id="2099637" url="https://pl.wikipedia.org/wiki?curid=2099637" title="Patrick McCourt">
Patrick McCourt

Patrick McCourt (ur. 16 grudnia 1983 w Londonderry) – piłkarz z Irlandii Północnej, pomocnika w Luton Town.

</doc>
<doc id="2099639" url="https://pl.wikipedia.org/wiki?curid=2099639" title="Europejska Nagroda Muzyczna MTV">
Europejska Nagroda Muzyczna MTV



</doc>
<doc id="2099641" url="https://pl.wikipedia.org/wiki?curid=2099641" title="Digimon Adventure (film)">
Digimon Adventure (film)

Digimon Adventure jest pierwszym filmem serii Digimon. Miał premierę w Japonii 6 marca 1999 roku, został też wydany w USA jako część filmu Digimon: The Movie, składającego się z czterech pierwszych japońskich filmów serii.
Opis fabuły.
Film Digimon Adventure jest odcinkiem pilotażowym serii anime Digimon Adventure. Skupia się na Taiu i Kari Kamiya, akcja ma miejsce cztery lata przed wydarzeniami z anime. Pokazuje ich pierwsze spotkanie z Digimonami i co się z nimi działo, podczas ich pierwszej walki Digimon, po szybkiej ewolucji Botamona. Digimon ten wykluwa się z jajka i ewoluuje w Greymona, by walczyć z Parrotmonem, który pojawił się w mieście. Urywki z filmu zostały użyte w anime, by wyjaśnić czemu Tai i reszta Digi Wybrańców trafiła do Cyfrowego Świata.

</doc>
<doc id="2099646" url="https://pl.wikipedia.org/wiki?curid=2099646" title="Podłatczyn Roesela">
Podłatczyn Roesela

Podłatczyn Roesela ("Metrioptera roeselii") – eurosyberyjski gatunek owada prostoskrzydłego z rodziny pasikonikowatych (Tettigoniidae). Nazwa gatunkowa honoruje niemieckiego entomologa A. J. Rösela.
W Polsce ten podłatczyn jest pospolity w różnego typu środowiskach (głównie tereny trawiaste, łąki, agrocenozy) na obszarze całego kraju.
Osiąga długość ciała 13–26 mm. W obrębie gatunku wyróżniane są formy krótkoskrzydłe i długoskrzydłe. Formy krótkoskrzydłe nie latają. Długoskrzydłe mogą wykonywać loty do kilkunastu metrów. Z form długoskrzydłych na terenie Polski rozpowszechniły się f. "diluta" i f. "prisca". Osobniki dorosłe pojawiają się od połowy lipca do jesieni. Jest to gatunek głównie roślinożerny.
Samce imago w letnie dni wydają bardzo charakterystyczne, świdrujące odgłosy godowe, pocierając jednym skrzydłem o drugie. 

</doc>
<doc id="2099647" url="https://pl.wikipedia.org/wiki?curid=2099647" title="Metrioptera roeselii">
Metrioptera roeselii



</doc>
<doc id="2099652" url="https://pl.wikipedia.org/wiki?curid=2099652" title="Ademir Ueta">
Ademir Ueta

China, właśc. Ademir Ueta (ur. 3 października 1948 w São Paulo) – piłkarz brazylijski, występujący podczas kariery na pozycji napastnika.
Kariera klubowa.
Karierę piłkarską China rozpoczął w SE Palmeiras w 1966 roku. Z Palmeiras zdobył mistrzostwo stanu São Paulo – Campeonato Paulista w 1966 oraz dwukrotnie wygrał Torneio Roberto Gomes Pedrosa w 1967 i 1969 roku. W latach 1969–1970 występował w Juventusie São Paulo. W latach 1970–1971 był zawodnikiem Náutico Recife.
Kolejnym jego klubem było Grêmio Catanduvense, gdzie występował w latach 1972–1976. W latach 1977–1978 występował w São Bernardo FC, z którego wyjechał do Portugalii do CS Marítimo. Po powrocie do Brazylii ponownie występował Grêmio Catanduvense. Karierę zakończył w Wenezueli w klubie Deportivo Portugal w 1982 roku.
Kariera reprezentacyjna.
W 1968 roku China uczestniczył w Igrzyskach Olimpijskich w Meksyku. Na turnieju China był rezerwowym i wystąpił w tylko meczu grupowym reprezentacji Brazylii z Hiszpanią.

</doc>
<doc id="2099653" url="https://pl.wikipedia.org/wiki?curid=2099653" title="Charlie Mulgrew">
Charlie Mulgrew

Charles Mulgrew (ur. 6 marca 1986 w Glasgow) - szkocki piłkarz grający na pozycji obrońcy w Celtic F.C.

</doc>
<doc id="2099659" url="https://pl.wikipedia.org/wiki?curid=2099659" title="I zbór Chrześcijan Baptystów w Krakowie">
I zbór Chrześcijan Baptystów w Krakowie



</doc>
<doc id="2099664" url="https://pl.wikipedia.org/wiki?curid=2099664" title="M274 Mechanical Mule">
M274 Mechanical Mule

M274 Mechanical Mule – lekki pojazd transportowy (samobieżna platforma transportowa), konstrukcji amerykańskiej, z okresu po II wojnie światowej.
Pojazd był uniwersalną konstrukcją, służącą głównie do przewozu dział bezodrzutowych i moździerzy. Były także wykorzystywane w oddziałach łączności oraz do ewakuacji rannych i przewozu lekkich ładunków. Wymiary platformy umożliwiały przewóz siedmiu żołnierzy w pozycji siedzącej lub czterech umieszczonych poprzecznie noszy z rannymi. Układ kierowniczy pojazdu mógł być łączony zarówno z przednimi jak i tylnymi kołami. Kolumna kierownicy mogła być dowolnie pochylana, co umożliwiało prowadzenie pojazdu nawet przez czołgającego się żołnierza.

</doc>
<doc id="2099668" url="https://pl.wikipedia.org/wiki?curid=2099668" title="Kontrowersje wokół Jana Pawła II">
Kontrowersje wokół Jana Pawła II



</doc>
<doc id="2099670" url="https://pl.wikipedia.org/wiki?curid=2099670" title="Rezolucje Rady Bezpieczeństwa ONZ z roku 1948">
Rezolucje Rady Bezpieczeństwa ONZ z roku 1948

Stałe miejsca w Radzie Bezpieczeństwa ONZ w 1948 posiadały:
W roku 1948 członkami niestałymi Rady były:
Rezolucje.
Rezolucje Rady Bezpieczeństwa ONZ przyjęte w roku 1948: 

</doc>
<doc id="2099674" url="https://pl.wikipedia.org/wiki?curid=2099674" title="Stigmata of Life">
Stigmata of Life

Stigmata of Life – drugi album studyjny polskiej grupy muzycznej Spinal Cord. Wydawnictwo ukazało się 12 grudnia 2004 roku nakładem wytwórni muzycznej Empire Records. 4 lutego 2008 nakładem Metal Mind Productions w Polsce ukazała się reedycja "Stigmata of Life". W Stanach Zjednoczonych płyta została wydana 15 kwietnia tego samego roku przez firmę MVD. Nagrania zostały zarejestrowane pomiędzy majem a listopadem 2004 roku w Screw Factory Studio w Dębicy. Natomiast mastering został wykonany w Hertz Studio w Białymstoku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2099675" url="https://pl.wikipedia.org/wiki?curid=2099675" title="Tony Abatemarco">
Tony Abatemarco

Anthony Michael "Tony" Abatemarco (ur. 15 marca 1952) − amerykański aktor sceniczny, filmowy i telewizyjny.
Kariera aktorska.
Karierę aktora telewizyjno-filmowego rozpoczął w 1983 r., debiutując na małym ekranie. W końcowym sezonie sitcomu CBS "One Day at a Time" wystąpił jako bohater epizodyczny. Pojawił się w kilkunastu filmach kinowych i video, z których popularniejsze to: thriller "Sypiając z wrogiem" ("Sleeping with the Enemy", 1991), dramat "Jestem Sam" ("I Am Sam", 2001), komedia romantyczna "All Over the Guy" (2001) i film przygodowy "Zatrzymani w czasie" ("Clockstoppers", 2002).
W 1995 r. poszerzył swoje horyzonty zawodowe jako reżyser filmu telewizyjnego "Lucifer's Child". Projekt adaptował sztukę broadwayowską pod tym samym tytułem, w której Abatemarco grał w kwietniu 1991 r.
Pojawia się na deskach scenicznych, występując głównie w teatrach Kalifornii. Grał w sztukach "War Letters" (luty 2002 r.), "You Can't Take It with You" (kwiecień 2005 r.), "Bach at Leipzig" (październik 2006 r.). Wyreżyserował adaptację Davida Mameta "The Voysey Inheritance" dla wydziału teatralnego Uniwersytetu Południowej Kalifornii. Na uczelni pełnił także funkcję profesora pomocniczego.
Filmografia.
Wybrane filmy i seriale telewizyjne, w których brał udział do roku 2018 włącznie:

</doc>
<doc id="2099680" url="https://pl.wikipedia.org/wiki?curid=2099680" title="Kojkowice">
Kojkowice

Kojkowice (czes. , niem. Kojkowitz) to część miasta Trzyńca w kraju morawsko-śląskim, w powiecie Frydek-Mistek w Czechach, tuż przy granicy z Polską. Jest to także gmina katastralna o nazwie Kojkovice u Třince (Kojkowice koło Trzyńca) i powierzchni 187,43 ha. 1 stycznia 2008 liczba mieszkańców wyniosła 287, a domów 85 (2009).
Kojkowice to stosunkowo młoda miejscowość na Śląsku Cieszyńskim, . Aż do początku XX w. miejscowe dzieci chcąc uczęszczać do szkoły musiały chodzić do pobliskich miejscowości, głównie Puńcowa. Zmieniło się to z wraz z wybudowaniem polskiej szkoły w latach 1902-1907, która następnie służyła przez 54 lata. Według austriackiego spisu ludności z 1910 roku miała 274 mieszkańców, z czego wszyscy byli polskojęzyczni, zaś w podziale według wyznania 57 (20,8%) było katolikami, 216 (78,8%) ewangelikami zaś 1 osoba (0,4%) była innego wyznania lub religii. Po podziale regionu w 1920 wieś znalazła się po stronie czechosłowackiej, a w październiku 1938 wraz z tzw. Zaolziem została zaanektowana przez Polskę, a na początku II wojny światowej do nazistowskich Niemiec. Po wojnie przywrócono stan sprzed października 1938. W 1960 Kojkowice znajdują się w administracyjnych granicach Trzyńca a rok później z powodu braku wystarczającej ilości dzieci zamknięte zostają obie miejscowe szkoły, polska i czeska (wybudowana w 1932, w tym okresie jedna z ostatnich czeskich szkół na Zaolziu).
Na terenie wsi, do 21 grudnia 2007 roku znajdowało się polsko-czeskie przejście graniczne Kojkovice - Puńców, które na mocy układu z Schengen zostało zlikwidowane.
Z Kojkowic pochodzą: 

</doc>
<doc id="2099682" url="https://pl.wikipedia.org/wiki?curid=2099682" title="Kojkovice">
Kojkovice



</doc>
<doc id="2099695" url="https://pl.wikipedia.org/wiki?curid=2099695" title="Park im. Tadeusza Kościuszki w Radomiu">
Park im. Tadeusza Kościuszki w Radomiu

Park im. Tadeusza Kościuszki – zabytkowy park miejski w Śródmieściu Radomia.
Lokalizacja.
Park usytuowany jest w centralnej części radomskiego śródmieścia i zajmuje obszar o powierzchni ok. 7 ha, ograniczony ulicami Mickiewicza, Sienkiewicza, Słowackiego i Żeromskiego. Główną osią założenia parkowego jest aleja im. bp. Jana Chrapka łącząca dwa charakterystyczne gmachy Radomia – znajdujący się przy ulicy Żeromskiego klasycystyczny Pałac Sandomierski oraz negotycki budynek katedry.
Historia.
Urządzenie w Radomiu nowego parku spacerowego związane było z realizacją założeń planu regulacyjnego z 1822 roku. Na ogród miejski przeznaczono teren naprzeciw ukończonego w 1827 roku gmachu ówczesnej sandomierskiej komisji wojewódzkiej. Ze względu na brak wystarczających środków finansowych prace budowlane rozpoczęto dopiero w 1866 roku z polecenia ówczesnego gubernatora radomskiego Dmitrija Anuczina. Ukończonemu w 1867 roku ogrodowi nadano formę angielskiego parku krajobrazowego, uzupełnionego elementami geometrycznymi. Ozdobą założenia były dodawane sukcesywnie elementy architektoniczne, tj. sztuczne, romantyczne ruiny (1870) wkomponowane w sztuczne wzgórze, altana (prawdopodobnie pierwszy w Radomiu budynek o konstrukcji żelbetowej, 1912), budynek kawiarniany (lata 20. XX wieku) i in. Jedynym obiektem architektonicznym znajdującym się na terenie parku powstałym przed 1867 rokiem jest budynek rogatki lubelskiej ukończony w 1840 roku. W latach 1881–1883 cały obszar otoczono parkanem z kutego żelaza. W 1909 roku ogród oświetliły pierwsze latarnie elektryczne. Wygląd parku nie zmienił się zasadniczo aż do końca II wojny światowej. Po 1945 roku nastąpił szereg negatywnych zmian, które poskutkowały degradacją całego założenia. W 1963 roku rozebrano ogrodzenie oraz sztuczne ruiny. Zubożeniu uległa też szata roślinna. Jedną z nielicznych inwestycji z okresu PRL było wybudowanie w latach 50. muszli koncertowej (obiekt spłonął w latach 80.). Gruntowną renowację przeszedł park dopiero w 2010 roku. Wówczas m.in. odbudowano sztuczne ruiny (w zmienionym kształcie), zrezygnowano jednak z odtworzenia parkanu. W grudniu 2015 roku zakończyła się budowa nowej muszli koncertowej. Inwestycja zyskała dofinansowanie z rezerwy budżetowej Kancelarii Prezesa Rady Ministrów.
Nazwy.
Aż do nadania obecnej nazwy w 1916 roku (rocznica przysięgi Tadeusza Kościuszki na rynku krakowskim) funkcjonowały różne określenia parku:
Pomniki.
Od końca XIX w. w parku im. Kościuszki ustawiono pięć pomników
Zieleń.
Park im. Tadeusza Kościuszki posiada zabytkowy drzewostan. Wśród rzadkich gatunków drzew występujących na obszarze parku wymienić warto m.in. tulipanowce amerykańskie, modrzewie japońskie oraz lipy krymskie. Innymi powszechnie występującymi gatunkami drzew są klony, wiązy, jawory oraz kasztanowce, których szpalery zdobią główną aleję założenia. Po renowacji w 2010 roku istniejące dotychczas nasadzenia uzupełniono m.in. o nowe partery kwiatowe (sezonowe i wieloletnie).

</doc>
<doc id="2099696" url="https://pl.wikipedia.org/wiki?curid=2099696" title="Sokołowo Budzyńskie (przystanek kolejowy)">
Sokołowo Budzyńskie (przystanek kolejowy)

Sokołowo Budzyńskie – przystanek kolejowy w Sokołowie Budzyńskim, w woj. wielkopolskim, w Polsce, leżący na linii kolejowej nr 354 Poznań POD - Piła Główna.
W roku 2017 przystanek obsługiwał 20–49 pasażerów na dobę.

</doc>
<doc id="2099697" url="https://pl.wikipedia.org/wiki?curid=2099697" title="Kotlina Zakopiańska">
Kotlina Zakopiańska

Kotlina Zakopiańska – kotlina pomiędzy Tatrami a Pogórzem Gubałowskim, środkowa część Rowu Zakopiańskiego. Znajduje się na niej główna, centralna część miasta Zakopane, a jej dnem spływa rzeka Zakopianka, która po połączeniu się z potokiem Poroniec tworzy Biały Dunajec.
Kotlina Zakopiańska zbudowana jest z trzech położonych na różnych wysokościach żwirowych pokryw naniesionych z Tatr przez trzy zlodowacenia. Jej dno jest nierówne. Ma niekorzystny klimat spowodowany przez silne wiatry halne i zimowe inwersje temperatur. Warunki dla rolnictwa były tutaj bardzo ciężkie z powodu krótkiego sezonu wegetacyjnego, surowego klimatu i jałowych gleb. Jednak bliskość wysokich gór, doskonałe warunki do uprawiania turystyki letniej i narciarstwa spowodowały, że znajdujące się na niej Zakopane przekształciło się w jeden z największych w Polsce ośrodków turystyczno-sportowo-rekreacyjnych. Lasy mieszane, które jeszcze w XIV wieku całkowicie pokrywały Kotlinę Zakopiańską, zostały w wyniku działalności ludzi zamienione na pola uprawne i pastwiska. Jeszcze przed II wojną światową lasy stanowiły ok. 40% powierzchni Zakopanego. W roku 2004 lasy stanowiły już tylko ok. 12%, łąki kośne 40%, reszta to tereny zabudowane.

</doc>
<doc id="2099698" url="https://pl.wikipedia.org/wiki?curid=2099698" title="Desire for Torment">
Desire for Torment

Desire for Torment – debiutancki album studyjny polskiej grupy muzycznej Pyorrhoea. Wydawnictwo ukazało się 25 sierpnia 2004 roku nakładem wytwórni muzycznej Empire Records. 4 lutego 2008 roku w Polsce i w Europie nakładem Metal Mind Productions została wydana reedycja płyty. W Stanach Zjednoczonych "Desire for Torment" 14 kwietnia tego samego roku wydała firma MVD.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2099700" url="https://pl.wikipedia.org/wiki?curid=2099700" title="Tarnowo Rogozińskie">
Tarnowo Rogozińskie

Tarnowo Rogozińskie – przystanek kolejowy w Tarnowie Rogozińskim, w woj. wielkopolskim, w Polsce, leżący na linii kolejowej nr 354 Poznań POD – Piła Główna.
W roku 2017 przystanek obsługiwał 20–49 pasażerów na dobę.

</doc>
<doc id="2099701" url="https://pl.wikipedia.org/wiki?curid=2099701" title="Miłość niebiańska i miłość ziemska">
Miłość niebiańska i miłość ziemska

Miłość niebiańska i miłość ziemska (niekiedy również "Miłość święta i pogańska") () – obraz renesansowego włoskiego malarza Tycjana.
Historia obrazu.
Obraz został namalowany na zamówienie księcia Ferrary, Alfonsa I d’Este. Tytuł obrazu nie pochodzi od Tycjana. Po raz pierwszy został wymieniony w 1613 roku w katalogu obrazów galerii kardynała Scipione Borghese pod innym tytułem: "Belta disornata e Belta ornata" ("Piękność naga i piękność ubrana" lub "Przyozdobiona i nieprzyozdobiona piękność"). W 1648 roku włoski historyk sztuki Ridolfi, pisząc o obrazie, zatytułował go: "Dwie kobiety u studni, w której przegląda się chłopczyk". Tytuł obecny został nadany przez Vasariego, autora monumentalnego dzieła "Żywoty najsławniejszych malarzy rzeźbiarzy i architektów".
Opis obrazu.
Na pierwszym planie Tycjan przedstawił dwie młode kobiety siedzące przy studni . Po lewej stronie siedzi kobieta w białym, atłasowym stroju, układającym się w fałdy, spod których wystaje czerwony rękaw spodniej szaty. W prawej ręce trzyma pęk róż, a jej lewa ręka spoczywa na brzegu studni, a dokładniej na wazie radości, która jest interpretowana jako symbol chwilowego szczęścia. W ten sposób łączy się pośrednio z drugą postacią siedzącą po drugiej stronie. Dziewczyna siedząca na skraju studni po prawej stronie wprowadza odmienny nastrój. Jej ciało jest zakryte jedynie szatą przykrywająca jej łono. Purpurowy płaszcz odkrywa nagość dziewczyny, spoczywając jedynie na jej ramieniu i opadając w fałdach aż do stóp. Dziewczyna w lewej dłoni trzyma naczynie ofiarne, z którego wydobywa się dym. Prawa ręka oparta jest na brzegu studni. Głowa i twarz nagiej kobiety skierowane są do siedzącej obok dziewczyny, co nasuwa przypuszczenie, iż toczy się konwersacja pomiędzy postaciami. Treść rozmowy jest nieznana, a jedyną wskazówką może być wychylający się pomiędzy nimi amorek, który rączkę zanurzył w wodzie. Za postaciami znajdują się zielone drzewa, a po prawej stronie rozciąga się bogaty północnowłoski krajobraz. Postacie są do siebie nachylone, co daje wrażenie monumentalności. Podobny zabieg połączenia krajobrazu z postaciami widoczny jest na późniejszych obrazach mistrza, głównie na płótnie "Wenus z Pardo".
Dominującym kolorem jest brąz, który tonuje świetlistą czerwień szat. Oświetlenie jest jednolite, płynące z głębi obrazu po prawej stronie. Postacie są zanurzone w tym świetle, ale pejzaż widoczny w tle oświetlony jest jedynie słabym światłem zachodzącego słońca.
Interpretacja dzieła.
W ciągu wieków wielu historyków próbowało zinterpretować i wyjaśnić przesłanie dzieła. Hippolyte Taine w 1865 roku w swojej "Filozofii sztuki" twierdził, że jest to obraz przedstawiający jedynie piękną kobietę ubraną i tę samą, ale nagą. Giulio Carlo Argan posunął się dalej w swej ocenie i stwierdził, iż obraz nie ma żadnej treści ideowej. Louis Hourticq wysunął hipotezę, jakoby Tycjan przedstawił alegorię swojej własnej miłości do córki Palmy Starego, nazywając obraz „modlitwa miłosną”. Prawdopodobnie Tycjan, malując "Miłość...", nawiązał do motywów zawartych w "Hypnerotomachii" domniemanego autorstwa Francesco Colonny, opublikowanej w Wenecji w 1499 roku.
Według Erwina Panofsky’ego, naga kobieta symbolizuje boginię Wenus, na co mają wskazywać jej atrybuty ukazane na płótnie: Amor, róże i widoczne w tle zające. Święty charakter niebiańskiej Wenus ma podkreślać widoczny w oddali kościół po jej prawej stronie. Naga kobieta ma również cechy posągów hellenistycznych, co kontrastuje z kobietą w szatach, z której bije życie i uroda. Na jej głowie z kolei widoczny jest mirtowy wianek symbolizujący wierność małżeńską. Kobietą w szatach miałaby być Medea.
Historyk sztuki Jacob Burckhardt tak mówił o płótnie: 

</doc>
<doc id="2099702" url="https://pl.wikipedia.org/wiki?curid=2099702" title="Kevin Korjus">
Kevin Korjus

Kevin Korjus (ur. 9 stycznia 1993 roku) – estoński kierowca wyścigowy.
Życiorys.
Estończyk karierę rozpoczął od startów w kartingu. Na międzynarodowej arenie pojawił się w 2006 roku. Dwa lata później zadebiutował w wyścigach samochodów jednomiejscowych. Startując w Finlandzkiej Formule Renault sięgnął po tytuł wicemistrzowski. Oprócz tego zajął 3. i 4. pozycję odpowiednio w Formule Renault NEZ 2.0 oraz (wystąpił w dwóch wyścigach) w Estońskiej Formule Renault.
W roku 2009 brał udział w Północnoeuropejskiej Formule Renault. Zmagania w niej zakończył na 5. miejscu. W ciągu dwóch lat startów współpracował z ekipą T.T. Racing Team. Rok później awansował do europejskiego cyklu, w której startował w barwach Koiranen Bros. Motorsport. Nieoczekiwanie Korjus w dominującym stylu sięgnął po tytuł mistrzowski, stając w dwunastu z szesnastu wyścigów na podium, z czego aż dziewięć razy na najwyższym stopniu. Poza tym sześciokrotnie zdobył pole position.
Na sezon 2011 Estończyk podpisał kontrakt z francuską stajnią Tech 1 Racing, na udział w Formule Renault 3.5. Kevin pokazał swój talent, będąc już w drugim wyścigu (w Aragonii) na najwyższym stopniu podium. Sukces powtórzył jeszcze dwukrotnie, na włoskim torze Monza oraz niemieckim Nürburgringu. Małe doświadczenie nie pozwoliło mu jednak skutecznie rywalizować o najwyższe cele i ostatecznie obiecujący rok zakończył na 6. miejscu (jego partner Arthur Pic był dopiero dwudziesty trzeci). Poza Formułą Renault 3.5 w sezonie 2011 Korjus startował także w Auto GP. Po startach w dwóch wyścigach uplasował się na 18 pozycji w klasyfikacji końcowej.
W sezonie 2012 Formuły Renault 3.5 Estończyk startował początkowo w zespole Tech 1 Racing, lecz po zakończeniu rundy na Silverstone zmienił zespół na Lotus. Jego największym osiągnięciem jest trzecia lokata podczas drugiego wyścigu na Nürburgringu. Sezon ukończył na 10 pozycji w klasyfikacji generalnej.
Na sezon 2013 podpisał kontrakt na starty w serii GP3 z zespołem Koiranen GP. W ciągu szesnastu wyścigów, w których wystartował, czterokrotnie stawał na podium, ale nigdy nie wygrywał. Z dorobkiem 107 punktów został sklasyfikowany na siódmej pozycji w klasyfikacji generalnej.

</doc>
<doc id="2099707" url="https://pl.wikipedia.org/wiki?curid=2099707" title="Awaryjne zrzucanie paliwa">
Awaryjne zrzucanie paliwa

Awaryjne zrzucanie paliwa – awaryjna procedura stosowana najczęściej w samolotach pasażerskich, która polega na wypuszczeniu paliwa ze zbiorników samolotu w celu jego odciążenia przed lądowaniem bądź też zmniejszenia prawdopodobieństwa wybuchu pożaru w przypadku konieczności awaryjnego lądowania.
Podczas procedury awaryjnego zrzutu paliwa w czasie lotu zgodnym z IFR, samolot powinien znajdować się na wysokości co najmniej 2000 stóp powyżej najwyższej przeszkody w promieniu 5 mil od planowanej trasy lotu. Żaden inny samolot nie może znaleźć się 2000 stóp pod, ani 1000 stóp nad nim w promieniu 5 mil. W czasie awaryjnego zrzutu paliwa kontrolerzy lotu, lub inna służba lotnicza, zobowiązani są nadawać w odstępach 3 min komunikat o tym, że zrzut paliwa ma miejsce. Informacja ta powinna zawierać dokładną pozycję, wysokość, typ statku powietrznego oraz jego kierunek lotu. Często w okolicach dużych lotnisk wyznaczane są strefy przeznaczone do zrzutu paliwa (nad oceanem, niezamieszkałym obszarem itp). Zazwyczaj zrzucone paliwo ulega rozproszeniu w atmosferze i nie spada na ziemię. Z reguły w instalację do zrzutu paliwa wyposaża się tylko duże samoloty długodystansowe, w których maksymalna masa startowa jest dużo większa od maksymalnej strukturalnej masy do lądowania, oraz gradienty wznoszenia na jednym silniku w przypadku odejścia na drugi krąg nie spełniają odpowiednich wymagań (np. Boeing 747, Airbus A340). Samoloty które nie posiadają takiej instalacji (np. Boeing 737, Airbus A320) muszą wypalić paliwo krążąc nad lotniskiem, lub wykonać awaryjne lądowanie z przekroczoną maksymalną masą do lądowania co może zakończyć się uszkodzeniem struktury statku powietrznego.

</doc>
<doc id="2099708" url="https://pl.wikipedia.org/wiki?curid=2099708" title="Kaczkowo (przystanek kolejowy)">
Kaczkowo (przystanek kolejowy)

Kaczkowo – przystanek kolejowy w Kaczkowie, w województwie wielkopolskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="2099709" url="https://pl.wikipedia.org/wiki?curid=2099709" title="Róża (film 2011)">
Róża (film 2011)

Róża – polski dramat wojenny z 2011 w reżyserii Wojciecha Smarzowskiego, zrealizowany według scenariusza Michała Szczerbica. Głównym bohaterem "Róży" jest Tadeusz (Marcin Dorociński), były oficer Armii Krajowej i uczestnik powstania warszawskiego, który po zakończeniu II wojny światowej opiekuje się Mazurką Różą Kwiatkowską (Agata Kulesza), ofiarą burzliwych wydarzeń wojennych. Tematem filmu, oprócz ukazania losów indywidualnych bohaterów, jest portret społeczności Mazurów pruskich, którzy w momencie wybuchu wojny oraz po jej zakończeniu nie byli w pełni akceptowani ani przez Niemców, ani przez Polaków.
"Róża" odniosła w Polsce znaczący sukces artystyczny, zdobywając siedem Polskich Nagród Filmowych, w tym dla najlepszego filmu oraz za reżyserię, a także Grand Prix w konkursie międzynarodowym 27. Warszawskiego Festiwalu Filmowego. Na Festiwalu Polskich Filmów Fabularnych w konkursie głównym uhonorowana została jednak jedynie pierwszoplanowa rola męska Dorocińskiego. Choć zarówno lewicowi, jak i prawicowi krytycy docenili sposób przedstawienia przez Smarzowskiego i Szczerbica traumatycznych doświadczeń wojennych, ze strony niektórych feministek padały zarzuty co do problematycznego ukazania kobiet wyłącznie jako ofiar gwałtów. Mimo to "Róża" okazała się jednym z najważniejszych osiągnięć w karierze Smarzowskiego, zdobywając – poza polskim obiegiem festiwalowym – również szereg nagród na zagranicznych międzynarodowych festiwalach filmowych (między innymi w Goa oraz w Kairze).
Opis fabuły.
Film rozpoczyna się sceną, w której Tadeusz, oficer Armii Krajowej i uczestnik powstania warszawskiego, leżąc wśród stosu trupów widzi, jak niemieccy żołnierze gwałcą jego żonę Annę. Dziewczyna zostaje zastrzelona. Gdy Niemcy odchodzą, Tadeusz czołga się w stronę Anny i czule obejmuje jej zwłoki. 
Po klęsce powstania Tadeusz udaje się na tułaczkę. Trafiając nad bagnami na wrak niemieckiego samochodu, zabiera ze sobą karabin wyborowy oraz pieniądze znalezione przy zabitym. Tułając się po lesie, jest świadkiem rozstrzeliwania przywiezionych ciężarówką żołnierzy niemieckich przez Sowietów. Dociera do mazurskiej wioski, gdzie spotyka pastora, który wskazuje mu drogę do niedołężnej Mazurki, Róży Kwiatkowskiej. Tadeusz przynosi Róży rzeczy, które pozostawił po sobie jej mąż, żołnierz Wehrmachtu uczestniczący w tłumieniu powstania. Tadeusz planuje początkowo przenocować u Róży na jedną dobę, jednak z czasem decyduje się pomóc jej prowadzić gospodarstwo na pustkowiu. Kobieta prosi Tadeusza o to, by rozbroił miny prowadzące do jej pola z kartoflami.
Tymczasem w pobliskim miasteczku panuje konsternacja wśród społeczności mazurskiej, która jest niemile widziana przez nową polską władzę komunistyczną. Coraz częściej w okolicy osiedlają się Polacy, natomiast Mazurzy otrzymują ultimatum, w ramach którego mają emigrować z Ziem Odzyskanych na Mazurach. Gdy przedstawiciel społeczności mazurskiej, Mateusz, szczerze wyraża swoją niechęć wobec nowej władzy, zostaje uderzony przez jednego z politruków. Tadeusz, oddalając się od zgromadzenia, goli się u początkującego fryzjera. Gdy wraca, dostrzega przybyłych radzieckich oficerów, sowicie goszczonych przez polskich ubeków. Tadeusz na prośbę Róży decyduje się rozbroić miny przy pomocy prymitywnych narzędzi: kij z nasadką w postaci noża staje się wykrywaczem min, natomiast drut – narzędziem do rozbrajania min. Wróciwszy z roboty, Tadeusz dostrzega jednak szabrowników pod przywództwem obsesyjnie pożądającego Róży enkawudzisty Wasyla, atakujących jej gospodarstwo. Jednemu z szabrowników zadaje cios, Wasyl zaś, zastany w trakcie gwałtu dokonywanego na Mazurce, zostaje przepędzony.
Zabezpieczywszy wstępnie poletko Róży, Tadeusz sadzi z nią kartofle. Zauważa po drodze grupę Mazurów i wdaje się w rozmowę z pastorem na temat przeszłości Róży. Pomimo bycia żoną niemieckiego żołnierza Róża uchodziła za propolską. Kiedy Niemcy wycofali się z Prus Wschodnich, Róża padła ofiarą zbiorowego gwałtu ze strony sowieckich żołnierzy, a przez to, że sowiecka jednostka wojskowa stacjonowała w jej gospodarstwie, lokalni Mazurzy patrzyli na nią z niechęcią. Poznawszy jej los i zdobywszy rower od lokalnego pasera, Tadeusz wraca do jej gospodarstwa, gdzie dowiaduje się, że Róża po raz kolejny padła ofiarą bandy Wasyla. Tadeusz próbuje złagodzić jej cierpienie. Na bagnach znajduje kolejne sztuki poniemieckiej broni, grodzi jej gospodarstwo i podarowuje jej pistolet. Wówczas jednak Róża doświadcza poronienia. Tadeusz prosi o pomoc zdekonspirowanego dawnego kolegę z Armii Krajowej, doktora Leliwę, który poddaje ją badaniu i przynosi morfinę dla uśmierzenia bólu.
Pewnej nocy obolała Róża prosi Tadeusza o to, aby przywołał jej ukrywającą się na strychu córkę, Jadwigę. Róża opowiada byłemu akowcowi o tym, jak została zgwałcona wraz z kilkunastoma innymi kobietami przez sowieckich żołnierzy. Jadwiga wychodzi ze strychu i pomaga Tadeuszowi w prowadzeniu gospodarstwa. Niebawem zyskują sąsiadów – repatriantów z Wileńszczyzny: Amelię oraz jej męża Władka wraz z kilkorgiem dzieci. Ugościwszy nowych sąsiadów, Tadeusz, Róża i Jadwiga cieszą się chwilą szczęścia. Zjawiają się na nabożeństwie w kościele ewangelickim, gdzie wezwanie pastora do asymilacji z nowo przybyłymi Polakami przerywa Mateusz, deklarujący pozostanie na ziemi mazurskiej ze swą żoną Gretchen. Niebawem listonosz przynosi Róży decyzję, iż Róża oraz Jadwiga zostały „negatywnie zweryfikowane” przez nową władzę jako Niemki i otrzymują nakaz wyjazdu. Tadeusz bezskutecznie próbuje się dogadać z lokalnym przedstawicielem władz komunistycznych. W tawernie spotyka Kazika, dawnego kolegę z Gwardii Ludowej, obecnie funkcjonariusza Urzędu Bezpieczeństwa. Ten lojalnie ostrzega Tadeusza o konsekwencjach wiązania się z Różą. Kiedy Tadeusz wraca wraz z pijanym Władkiem rowerem, zaczepia ich grupa sowieckich żołnierzy. Ci dotkliwie ich biją i zabierają rower, po czym odchodzą.
Tadeusz zostaje sprowadzony do domu Róży, gdzie leczy się z ran. Nocą, śpiąc w jednym łóżku, oboje próbują zbliżenia miłosnego, jednak Róża nagle przerywa stosunek. Wnet Tadeusz zauważa, że ktoś próbuje się dostać do jej gospodarstwa. Detonuje ładunek wybuchowy z pozostałych na polu min. Na miejscu wybuchu dostrzega martwego szabrownika, po czym zakopuje go z Władkiem. Tymczasem Róża zwija się z bólu. Przysłany do niej radziecki lekarz zauważa, że w jej ciele pozostały elementy płodu, po czym orzeka raka. Obudziwszy się ze snu, w którym spędzał szczęśliwie czas z Różą i Jadwigą, Tadeusz zostaje zawiadomiony o szabrownictwie bandy Wasyla, która podpala chałupę Władka. Biorąc do ręki karabin wyborowy, zabija kilku szabrowników, po czym gości repatriantów w gospodarstwie Róży. Desperacko próbuje kupować na czarnym rynku morfinę dla obolałej kobiety. Gdy zastaje na miejscu Kazika, którego podwładni gwałcą ponownie Różę, daje im łapówkę i każe im odejść.
Zimą 1945 Kazik informuje Tadeusza, że ten został „zgłoszony do centrali”. Ubek szantażuje akowca, iż władze o nim zapomną, jeśli ten pozwoli im wywieźć Różę i Jadwigę za granicę. Tadeusz odmawia, po czym kieruje się w stronę gospodarstwa, gdzie znów zastaje bandę Wasyla, dobierającą się tym razem do Amelii. Morduje wszystkich agresorów – w tym samego Wasyla – siekierą, a zwłoki wywozi daleko poza miasto i detonuje ciężarówkę, w której się znajdują. Amelia, Władek i ich rodzina, wiedząc, że nie są bezpieczni w okolicy, odchodzą w nieznanym kierunku. Tymczasem umierająca Róża prosi Tadeusza, by ten ożenił się z Jadwigą i pozwolił jej tym samym pozostać na ziemi mazurskiej. Gdy Róża umiera, Tadeusz spełnia jej życzenie. Zaraz potem zostaje aresztowany przez Urząd Bezpieczeństwa i poddany torturom. Wychodzi z więzienia po kilku latach – w momencie, gdy Mazurzy zostają wywiezieni za granicę. Zauważywszy, że gospodarstwo Jadwigi zostało już dawno zajęte przez rodzinę Władka, zabiera bez słowa chroniącą się u nich Mazurkę. Tadeusz i Jadwiga udają się na tułaczkę.
Obsada.
Opracowano na podstawie materiału źródłowego:
Produkcja.
"Róża" została wyreżyserowana przez Wojciecha Smarzowskiego na podstawie scenariusza Michała Szczerbica. Szczerbic, jako mieszkaniec ziemi mazurskiej, czuł się zobowiązany do napisania scenariusza traktującego o społeczności Mazurów. Jak twierdził w jednym z wywiadów, od początku przewidywał, że „ten film może zrobić tylko Wojtek Smarzowski. Nasze poglądy długo się ucierały. Dzisiaj wiem, że powstał film wybitny”.
Scenografie do filmu zaprojektował Marek Zawierucha, kostiumy – Ewa Helman-Szczerbic oraz Magdalena Jadwiga Rutkiewicz-Luterek, natomiast muzykę do filmu skomponował Mikołaj Trzaska. Producentem "Róży" był Włodzimierz Niderhaus, a sama produkcja odbywała się w warszawskiej Wytwórnia Filmów Dokumentalnych i Fabularnych. Film został dofinansowany ze środków Polskiego Instytutu Sztuki Filmowej.
Zdjęcia do filmu, przy których operatorem był Piotr Sobociński junior, rozpoczęły się 20 lipca 2010 i trwały do 20 stycznia 2011. Jak twierdził Sobociński, w swojej pracy nad filmem stawiał przede wszystkim na prostotę obrazu: „W "Róży" nie ma zbytniego chwalenia się kamerą, pięknych obrazków. To wycofana, skromnie, a nawet niemodnie opowiedziana historia”. Sobociński, kręcąc sceny do "Róży", operował ostrym światłem oraz – zgodnie ze stylem Smarzowskiego – ujęciami z ręki, nagranymi kamerą na taśmie 35 mm. 
Sceny retrospekcyjne z powstania warszawskiego zrealizowano w zrujnowanym budynku dawnej fabryki wyrobów metalowych (ślusarskich) Zagórnego i Ogórkiewicza, wzniesionej w 1903 przy ulicy Krowiej na warszawskiej Pradze. Za pozostałe plenery posłużyły: Dźwierzuty (kościół ewangelicki z XIV w.), Szczytno, okolice Olsztynka, Orneta, Pęglity, Pasym, Gietrzwałd. Gotowy materiał zmontował Paweł Laskowski, który zdaniem Smarzowskiego wpłynął na jego styl: „Być może, gdybym pracował z innym montażystą, te moje filmy byłyby grzeczniejsze”.
13 czerwca 2012 "Róża" ukazała się na płytach DVD i Blu-ray. Oprócz samego filmu do wydań dołączono materiały dodatkowe takie jak wywiady z twórcami, materiały z kulis produkcji, galeria zdjęć, zdjęcia z planu oraz relacja z premiery.
Odbiór.
Do września 2019 "Różę" obejrzało w polskich kinach 431 534 widzów, co umiejscawiało film Smarzowskiego i Szczerbica na piątej pozycji na liście polskich filmów o najwyższej frekwencji za rok 2012.
"Róża" została pozytywnie przyjęta przez polskich krytyków. Zdzisław Pietrasik z pisma „Polityka” chwalił wątek miłosny pokazany „z wielką czułością, zarazem bez sentymentalizmu i uproszczeń”, cały zaś film zdaniem niego ukazuje dobitnie „potworność historii, nie oszczędzając w najmniejszym stopniu widza”. Krzysztof Świrek w recenzji dla „Kina” stwierdzał, że "Róża" to film „wybitny, dotykający wyjątkowo ponurego okresu w najnowszych dziejach Polski”. Jednocześnie Świrek podkreślał, że Smarzowskiemu i Szczerbicowi udało się uniknąć niebezpieczeństwa sprowadzenia całej opowieści do heroizmu/martyrologii: „Tadeusz [...] nie jest ani pomnikowym bohaterem, ani przegranym, [...] chce odbudować normalne życie, podejmuje się na nowo odpowiedzialności za drugą osobę, co w tak trudnych okolicznościach może być wręcz samobójcze”. Również Joanna Ostrowska z pisma „Dwutygodnik” zauważyła, iż postać Tadeusza jest przykładem cierpienia za sprawę inną niż narodową: „Bity do nieprzytomności podczas przesłuchania Tadeusz w niczym nie przypomina ikonicznego żołnierza AK, który «nabożnie» wspomina okres walki z okupantem. Koncentruje się na Róży”. Zdaniem Ingi Iwasiów z „Tygodnika Powszechnego” film obrazuje grozę codzienności wojennej: „Nie ma ognia, który oczyszcza. Jest ogień, który sieje zniszczenie”. Malwina Grochowska z portalu Filmweb stwierdzała: „Smarzowski jest do bólu realistyczny i traktuje swoich bohaterów nad wyraz poważnie – tak, jak na to zasłużyli, bo ich losy były więcej niż ciężkie”. Łukasz Muszyński w recenzji dla pisma „Film” chwalił przede wszystkim rolę Dorocińskiego, który „gra tutaj jak Russell Crowe w "Gladiatorze" [2000] – jego Tadeusz jest facetem, którego można zabić, ale nie da się go złamać”. Film Smarzowskiego był porównywany do westernów w rodzaju "Prawa i pięści" (1965) Jerzego Hoffmana, choć sam Smarzowski odrzucał taką interpretację.
Na Festiwalu Polskich Filmów Fabularnych zagraniczne jury jednak zignorowało film Smarzowskiego. Przewodniczący jury Paweł Pawlikowski, choć osobiście oceniał "Różę" jako „prawdziwe kino”, w wywiadzie dla Informacyjnej Agencji Radiowej przyznawał, że długo musiał tłumaczyć innym jurorom bieg wydarzeń: „W końcu zrozumieli, bośmy im wytłumaczyli, że chodzi o Mazury, i że ta ludność jest zniemczona, a potem nadchodzi Polska; że bohaterem jest żołnierz AK, a komunista, ubek próbuje go zwerbować”. Zdaniem Krzysztofa Vargi decyzja międzynarodowego jury w Gdyni o uhonorowaniu – zamiast "Róży" – filmu "Essential Killing" (2011) Jerzego Skolimowskiego wynikła „ze zwykłego lenistwa, jak sądzę, z niechęci do zrozumienia polskiego, lokalnego kontekstu”. Celności uwagi Vargi dowodził również dalszy obieg festiwalowy. Na chicagowskim Festiwalu Filmu Polskiego w Ameryce Ben Sachs z „Chicago Readera” ocenił "Różę" jako „trzeciorzędną imitację Spielberga” i doradzał czytelnikom pisma, aby historii Polski uczyli się raczej z "Popiołu i diamentu" (1958) Andrzeja Wajdy oraz książek Normana Daviesa. Inaczej odebrała film publiczność na Festiwalu Polskich Filmów „Ekran” w Toronto w 2012. Jak relacjonowała Janina Falkowska, na tym festiwalu „oniemiała publiczność przez kilka minut siedziała w kompletnej ciszy, przetrawiając niedającą się opisać grozę przemocy, której ofiarą była główna bohaterka”.
Sceptycznie odniosły się do "Róży" także niektóre polskie feministki. Przykładowo, Agnieszka Wiśniewska, Weronika Szczawińska oraz Kinga Dunin na łamach „Krytyki Politycznej” zainicjowały dyskusję na temat portretów kobiecości w filmie Smarzowskiego i Szczerbica. Zdaniem Szczawińskiej „film, który ma podjąć zapomnianą historię Mazurów i tragiczną historię Mazurek, jest opowiadany z punktu widzenia Polaka”. Dunin dopowiadała, że również portretowanie masowych gwałtów na kobietach jest w filmie problematyczne: „Przemoc, szczególnie przemoc wobec kobiet ma dla mnie zawsze wymiar pornograficzny. Ona rajcuje ludzi. Z przemocą pokazywaną tak naturalistycznie trzeba bardzo uważać”. Agnieszka Morstin-Popławska stwierdziła: „Okaleczona jako filmowa protagonistka Róża wydaje się okaleczona również jako postać dramatu, w którym głównie milczy. [...] O ileż głębszy byłby film Smarzowskiego, gdybyśmy mieli dostęp do przeżyć bohaterki”. W odpowiedzi na zarzuty dotyczące ekranowego okrucieństwa Smarzowski twierdził: „W Gdyni pytano, dlaczego sceny gwałtu nie mogły być mniej drastyczne. Cóż, temperament filmowy nakazuje mi tak opowiadać. Dlaczego? Nie wiem. Lubię naturalizm i realizm. To moja baza w pracy nad filmami”.
Andrzej Szpulak podsumowywał odbiór "Róży" następująco: „Publicyści lewicowi i prawicowi dokonali w istocie zbieżnego odczytania filmu Wojciecha Smarzowskiego, choć ci z lewej strony poświęcili mu zdecydowanie więcej uwagi i lepiej sformułowali swoje zdanie. Pierwsi inkryminowali go za swoisty tradycjonalizm, drudzy chwalili za afirmację wartości heroicznych, pierwsi ganili za nazbyt uproszczony obraz historii, drudzy chwalili za brak jej relatywizowania. Obie strony, choć z różnych przyczyn, doceniły bezkompromisową ewokację wojennego zła”.
W 2015 "Róża" znalazła się na liście filmów zakazanych w Rosji (tzn. niedopuszczonych do tamtejszej oficjalnej dystrybucji w postaci płyt DVD ani online), czego przyczyną było ukazanie gwałtów dokonywanych przez żołnierzy Armii Czerwonej.
Analizy i interpretacje.
Krystyna Weiher-Sitkiewicz w analizie reprezentacji narodowości w "Róży" zauważyła, że „film Smarzowskiego w zasadzie nie atakuje Polaków nie będących komunistami”. Natomiast wyznawcom komunizmu przypisane zostają z reguły negatywne role, a wyjątek potwierdzający regułę stanowi pomagający Tadeuszowi w leczeniu Róży doktor Leliwa, niejako zmuszony wcześniej do przyjęcia nowej ideologii. Ten zaś – tak samo jak Tadeusz – zostaje poddany torturom przez komunistów. Weiher-Sitkiewicz dostrzegła natomiast w filmie Smarzowskiego i Szczerbica tropy proniemieckie, gdyż w części powojennej żaden z Niemców nie zostaje ukazany w sposób jednoznacznie negatywny, a Tadeusz pomimo zbrodni dokonanych na jego żonie przez Niemców wspiera swym czynem małżonkę żołnierza Wehrmachtu. Konkludując, publicystka „Panoptikum” stwierdziła, iż "Róża" „może stanowić kamień (albo raczej kamyczek) milowy w przedstawianiu wojennej i powojennej historii Niemców w Polsce – jako ofiar, a nie tylko katów”.
Katarzyna Żakieta, analizując film pod względem przekazu o traumie wojennej i powojennej, zwróciła uwagę na filmowe środki wyrazu, którymi posłużył się Smarzowski podczas realizacji "Róży". Zdaniem Żakiety podczas retrospekcji reżyser posłużył się fragmentaryzacją materiału filmowego, w szczególności podczas sceny, gdy Jadwiga ukryta w kamienicy patrzy na gwałconą matkę: „Niemożność przyswojenia tego widoku przez bohaterkę widoczna jest w celowo chaotycznej konstrukcji filmowej. Montaż jest urywany, czas jakby pocięty, a muzyka drażni widza i rozdziera nawet somatycznie”. Agnieszka Losor w swej analizie semiotycznej filmu podkreślała również, że w filmie Smarzowskiego i Szczerbica dominują ujęcia krótkie, fragmentaryczne, przy których kręceniu posłużono się kamerą „z ręki” oraz chłodną paletą kolorów.
Żakieta podkreślała również inność bohaterki jako osoby nieczującej się ani Polką, ani Niemką w kontekście losów Mazurów pruskich: „w XIX w. wcale nie czuli się [oni] Niemcami, posługiwali się własnym, odrębnym dialektem i zostali poddani przymusowej germanizacji. W roku 1945, po nowym wytyczeniu granic oraz przyznaniu zamieszkiwanego przez nich terytorium Polsce, przyczyniło się to do ich napiętnowania oraz wielu drastycznych konfliktów”.

</doc>
<doc id="2099712" url="https://pl.wikipedia.org/wiki?curid=2099712" title="Ammodytes">
Ammodytes

Ammodytes – rodzaj morskich ryb okoniokształtnych z rodziny dobijakowatych (Ammodytidae). Stanowią jeden z głównych składników pokarmowych waleni.
Klasyfikacja.
Gatunki zaliczane do tego rodzaju (stan na grudzień 2018):

</doc>
<doc id="2099713" url="https://pl.wikipedia.org/wiki?curid=2099713" title="Deba">
Deba

Deba (hiszp. "Deva") – miasto położone w północnej Hiszpanii, w baskijskiej prowincji Gipuzkoa/Guipúzcoa. Położone nad rzekami Deba i Urola. Nazwa pochodzi od Patricka Deby, członka korpusu obrony cywilnej Barcelony, który otrzymał te ziemie od króla Wiktora III w ramach za zasługi wojskowe.
Przez miasto przechodzi jeden ze szlaków Camino de Santiago: Camino del Norte.
Powierzchnia miasta wynosi 51,5 km².

</doc>
<doc id="2099714" url="https://pl.wikipedia.org/wiki?curid=2099714" title="Hotel Kaiserhof w Katowicach">
Hotel Kaiserhof w Katowicach

Hotel Kaiserhof w Katowicach (pol.: „Dwór Cesarski”) – hotel w Katowicach przy ulicy Stawowej 19, na rogu z ul. Młyńską. Hotel wraz z kamienicami przy ul. Stawowej, znajdującymi się za skrzyżowaniem z ulicą 3 Maja, wyburzono w latach sześćdziesiątych XX wieku na potrzeby budowy nowego dworca kolejowego.
Budynek posiadał hełm. W hotelu (na drugim piętrze) od 1894 mieściła się siedziba loży wolnomularskiej „Concordia”. W literaturze XX wieku pojawiały się informacje, że w dniach 6–11 listopada 1884 w hotelu odbyła się Konferencja Katowicka – zebranie żydowskich delegatów Ruchu Miłośników Syjonu – "Chowewej Syjon", na którym podjęto decyzje o założeniu nowych osad żydowskich w Palestynie. Informacje te są nieprawdziwe, ponieważ w 1892 istniał dopiero projekt budynku. W tym czasie właścicielem parceli i zbudowanego na niej hotelu był aptekarz E. Schultz. W dwudziestą piątą rocznicę tego wydarzenia w budynku zorganizowano uroczysty jubileusz.
W latach międzywojennych pod numerem "19" istniał bar „Carioka” i kino „Stylowy” oraz restauracja „Ziemiańska”. W 1920 przebudowano lożę „Concordii”; prace przeprowadziła firma Ignatz Grünfeld Baugeschäft według projektu katowickiego architekta Hugo Grünfelda. W tym czasie właścicielem hotelu był Leo Kaufmann.
Obiekt zburzono w latach 60. XX wieku, pod budowę nowego dworca kolejowego. Następnie w miejscu hotelu wybudowano Galerię Katowicką.
Odniesienia w kulturze.
Akcja powieści "Tylko martwi nie kłamią" Katarzyny Bondy, wydanej w 2010, rozgrywa się w katowickiej kamienicy przy ul. Stawowej 13, która w powieści nazywana jest "Kaiserhof".

</doc>
<doc id="2099715" url="https://pl.wikipedia.org/wiki?curid=2099715" title="Hrabstwo Pacific">
Hrabstwo Pacific

Hrabstwo Pacific (ang. "Pacific County") – hrabstwo w stanie Waszyngton w Stanach Zjednoczonych. Hrabstwo zajmuje powierzchnię 932,97 mil² (2416,38 km²). Według szacunków United States Census Bureau w roku 2009 miało 21 272 mieszkańców. Siedzibą hrabstwa jest South Bend.
Hrabstwo powstało w 1854.

</doc>
<doc id="2099717" url="https://pl.wikipedia.org/wiki?curid=2099717" title="Ammodytoides">
Ammodytoides

Ammodytoides – rodzaj morskich ryb okoniokształtnych z rodziny dobijakowatych (Ammodytidae).
Klasyfikacja.
Gatunki zaliczane do tego rodzaju :

</doc>
<doc id="2099718" url="https://pl.wikipedia.org/wiki?curid=2099718" title="Bleekeria">
Bleekeria

Bleekeria - rodzaj morskiej ryby z rodziny dobijakowatych.
Klasyfikacja.
Gatunki zaliczane do tego rodzaju :

</doc>
<doc id="2099719" url="https://pl.wikipedia.org/wiki?curid=2099719" title="Hrabstwo Pend Oreille">
Hrabstwo Pend Oreille

Hrabstwo Pend Oreille (ang. "Pend Oreille County") – hrabstwo w stanie Waszyngton w Stanach Zjednoczonych. Hrabstwo zajmuje powierzchnię 1400,27 mil² (3626,68 km²). Według szacunków United States Census Bureau w roku 2009 miało 12 946 mieszkańców. Siedzibą hrabstwa jest Newport.
Hrabstwo powstało w 1911.

</doc>
<doc id="2099720" url="https://pl.wikipedia.org/wiki?curid=2099720" title="Éric Salignon">
Éric Salignon

Éric Salignon (ur. 22 lipca 1982 w Carpentras) – francuski kierowca wyścigowy.
Kariera.
Formuła Renault.
Francuz karierę rozpoczął od startów w kartingu. Jednym z największych sukcesów Salignona w tej kategorii, było 2. miejsce w Monco Kart Cup. W roku 2000 przeniósł się do wyścigów single-seater. W latach 2000-2002 rywalizował równolegle we Francuskiej oraz Europejskiej Formule Renault. W obu seriach sięgnął po tytuł mistrzowski (w sezonie 2001 we francuskim cyklu, natomiast w 2002 w europejskim). Sukces osiągnął z zespołem Graff Racing.
Formuła 3.
W roku 2003 awansował do Brytyjskiej Formule 3. Startując w brytyjskiej ekipie Hitech Racing, zmagania zakończył na 12. miejscu. Z tym samym teamem wystąpił również w prestiżowym wyścigu Masters of Formuła 3. Ukończył go jednak dopiero na 36. pozycji.
W sezonie 2004 podpisał kontrakt z francuską stajnią ASM Formule 3, na udział w Formule 3 Euroseries. W ciągu 16 wyścigów pięciokrotnie stawał na podium, w tym trzykrotnie na najwyższym stopniu. Ostatecznie rywalizację zakończył na 6. lokacie. Z tym samym zespołem wystartował również w Grand Prix Makau (nie ukończył), Masters of Formuła 3 (2 msc) oraz Bahrain Superprix (16 msc).
Formuła Renault 3.5.
W 2005 roku przeniósł się do światowej serii Formuły Renault, w której jeździł w barwach Cram Competition. W ciągu 16 wyścigów siedmiokrotnie dojechał na punktowanej pozycji, najlepiej spisując się w drugim wyścigu we Francji, zajmując 3. miejsce. Zebrane punkty pozwoliły mu na zajęcia 10. lokaty w końcowej klasyfikacji.
W kolejnym sezonie przeszedł do austriackiej stajni Interwetten.com. Pomimo zdominowania pierwszej rundy sezonu, na torze w Belgii (zwyciężył w obu wyścigach), w kolejnych nie radził sobie już tak dobrze, w konsekwencji zajmując dopiero 9. pozycję w generalnej klasyfikacji. Po tym sezonie niespodziewanie zakończył sportową karierę.

</doc>
<doc id="2099722" url="https://pl.wikipedia.org/wiki?curid=2099722" title="Płat limbiczny">
Płat limbiczny

Płat limbiczny (łac. "lobus limbicus") – część kresomózgowia, często uważany za osobny płat kresomózgowia. Leży na powierzchni przyśrodkowej i dolnej półkul mózgowych. Otacza ciało modzelowate. Koniec przednio-dolny leży pod dziobem ciała modzelowatego. Koniec tylno-dolny leży w płacie skroniowym. Płat limbiczny wchodzi w skład układu limbicznego.
Budowa zewnętrzna.
W opisie płata limbicznego dzieli się go na część zewnętrzną i wewnętrzną.
Część zewnętrzna.
Część zewnętrzna zwana jest też obwodową. Składa się z dwóch zakrętów;
Zakręt obręczy.
Biegnie od dzioba ciała modzelowatego, jako przedłużenie pola podspoidłowego. Zewnątrz ogranicza go bruzda obręczy oraz bruzda podciemieniowa. Od strony wewnętrznej jego granicę wyznacza bruzda ciała modzelowatego. Zakręt kończy się cieśnią, wywołaną przez bruzdę ostrogową.
Zakręt hipokampa (przyhipokampowy).
Jest ograniczony od zewnątrz przez bruzdę poboczną oraz od wewnątrz przez bruzdę hipokampa. Przednia część tego zakrętu wytwarza hak ("uncus"), który jest zagięty ku tyłowi. Tylna część zakrętu hipokampa przechodzi w zakręt potyliczno-skroniowy przyśrodkowy ("gyrus occipitotemporalis medialis"), zwany też zakrętem języczkowym ("gyrus lingualis").
Pole podspoidłowe.
Leży pod dziobem ciała modzelowatego. Z tyłu graniczy z zakrętem przykrańcowym ("gyrus paraterminalis"), z przodu przechodzi w zakręt obręczy. Czasami jest zaliczane do węchomózgowia.
Część wewnętrzna.
Zwana jest również częścią dośrodkową. W jej skład wchodzą następujące struktury:
Nawleczka szara.
Pokrywa górną powierzchnię ciała modzelowatego, tworząc równoległe pasma – prążki podłużne przyśrodkowe i boczne, biegnące wzdłuż ciała modzelowatego.
Zakręt tasiemeczkowy.
Jest położony pomiędzy nawleczką szarą i zakrętem zębatym. Zakręt ten wciska się pomiędzy strzępki hipokampa i zakręt zębaty.
Zakręt zębaty.
Posiada poprzeczne wcięcia. Przyśrodkowo graniczy ze strzępkiem hipokampa, a od strony bocznej jest oddzielony od hipokampa bruzdą hipokampa. Zakręt łączy się z tyłu z zakrętem tasiemeczkowym, a z przodu kieruje się w stronę haka, tworząc na nim rąbek haka.
Hipokamp.
Jest to wyniosłość w ścianie rogu dolnego komory bocznej wywołana przez wpuklenie się w nią zakrętu hipokampa. Początkowy szeroki odcinek jest nazywany stopą hipokampa. Powierzchnia hipokampa zwrócona do komory bocznej jest pokryta blaszką istoty białej, która tworzy koryto. Z koryta wychodzą włókna nerwowe nazywane strzępkiem hipokampa, które dają początek sklepieniu.

</doc>
<doc id="2099723" url="https://pl.wikipedia.org/wiki?curid=2099723" title="Gymnammodytes">
Gymnammodytes

Gymnammodytes – rodzaj morskich ryb z rodziny dobijakowatych (Ammodytidae).
Klasyfikacja.
Gatunki zaliczane do tego rodzaju :

</doc>
<doc id="2099724" url="https://pl.wikipedia.org/wiki?curid=2099724" title="Pani Dziobek">
Pani Dziobek



</doc>
<doc id="2099725" url="https://pl.wikipedia.org/wiki?curid=2099725" title="Hrabstwo Pierce (Waszyngton)">
Hrabstwo Pierce (Waszyngton)

Hrabstwo Pierce (ang. "Pierce County") – hrabstwo w stanie Waszyngton w Stanach Zjednoczonych. Hrabstwo zajmuje powierzchnię 1678,91 mil² (4348,36 km²). Według szacunków United States Census Bureau w roku 2009 miało 796 836 mieszkańców. Siedzibą hrabstwa jest Tacoma.
Hrabstwo powstało w 1853.
Religia.
W 2010 roku do największych ugrupowań religijnych pod względem członkostwa należą: katolicy (8,75%), ewangelikalni bezdenominacyjni (5,88%), zielonoświątkowcy (4,66%), mormoni (4,21%), luteranie (2,36%), baptyści (2,29%), buddyści (1,7%) i kalwini (1,35%).

</doc>
<doc id="2099726" url="https://pl.wikipedia.org/wiki?curid=2099726" title="Hyperoplus">
Hyperoplus

Hyperoplus – rodzaj morskich ryb okoniokształtnych z rodziny dobijakowatych (Ammodytidae).
Klasyfikacja.
Gatunki zaliczane do tego rodzaju:

</doc>
<doc id="2099727" url="https://pl.wikipedia.org/wiki?curid=2099727" title="Kostis Chadzidakis">
Kostis Chadzidakis

Konstandinos (Kostis) Chadzidakis, gr. Κωνσταντίνος (Κωστής) Χατζηδάκης (ur. 20 kwietnia 1965 w Retimno na Krecie) – grecki polityk, w latach 1994–2007 poseł do Parlamentu Europejskiego, minister w różnych resortach, deputowany krajowy.
Życiorys.
Studiował prawo na Uniwersytecie Narodowym im. Kapodistriasa w Atenach, kształcił się następnie na University of Kent. Był sekretarzem generalnym organizacji młodzieżowej Nowej Demokracji.
W 1994, 1999 i 2004 z listy Nowej Demokracji był wybierany do Europarlamentu. Należał do frakcji chadeckiej. Od 1999 do 2002 przewodniczył Komisji ds. Polityki Regionalnej, Transportu i Turystyki.
W 2007 uzyskał mandat deputowanego do Parlamentu Hellenów, w konsekwencji odszedł z PE. We wrześniu tego samego roku odszedł z PE, obejmując urząd ministra transportu i łączności w rządzie Kostasa Karamanlisa. W styczniu 2009 przeszedł na stanowisko ministra rozwoju, które zajmował do października tego samego roku. Również w 2009 uzyskał reelekcję w wyborach krajowych. W grudniu 2010 w czasie zamieszek w okresie kryzysu gospodarczego został podczas opuszczania parlamentu pobity przez demonstrantów. W czerwcu 2012 objął urząd ministra rozwoju, konkurencyjności, infrastruktury, transportu i informatyzacji w rządzie Andonisa Samarasa, pełniąc tę funkcję (ze zmodyfikowanym zakresem obowiązków) do końca urzędowania gabinetu w 2015. W obu wyborach w 2012 oraz w obu wyborach w 2015 ponownie wybierany do krajowego parlamentu.
W styczniu 2016 został wiceprzewodniczącym ND. Mandat poselski utrzymał również w 2019. W lipcu tegoż roku powrócił do greckiego rządu – Kiriakos Mitsotakis powierzył mu funkcję ministra środowiska i energii. W styczniu 2021 przeszedł na stanowisko ministra pracy i spraw społecznych.

</doc>
<doc id="2099728" url="https://pl.wikipedia.org/wiki?curid=2099728" title="Lepidammodytes">
Lepidammodytes



</doc>
<doc id="2099730" url="https://pl.wikipedia.org/wiki?curid=2099730" title="Protammodytes">
Protammodytes

Protammodytes - rodzaj morskiej ryby z rodziny dobijakowatych. 
Klasyfikacja.
Gatunki zaliczane do tego rodzaju :

</doc>
<doc id="2099732" url="https://pl.wikipedia.org/wiki?curid=2099732" title="Obcowanie Świętych">
Obcowanie Świętych



</doc>
<doc id="2099735" url="https://pl.wikipedia.org/wiki?curid=2099735" title="Nebory">
Nebory



</doc>
<doc id="2099736" url="https://pl.wikipedia.org/wiki?curid=2099736" title="Hrabstwo Skagit">
Hrabstwo Skagit

Hrabstwo Skagit (ang. "Skagit County") – hrabstwo w stanie Waszyngton w Stanach Zjednoczonych. Hrabstwo zajmuje powierzchnię 1735,14 mil² (4493,99 km²). Według szacunków United States Census Bureau w roku 2009 miało 119 534 mieszkańców. Siedzibą hrabstwa jest Mount Vernon.
Hrabstwo powstało w 1883. Na terenie hrabstwa znajduje się wulkan Glacier Peak oraz duża część rezerwatu Glacier Peak Wilderness

</doc>
<doc id="2099737" url="https://pl.wikipedia.org/wiki?curid=2099737" title="Konská">
Konská



</doc>
<doc id="2099738" url="https://pl.wikipedia.org/wiki?curid=2099738" title="Deba (rzeka)">
Deba (rzeka)

Deba – rzeka w Hiszpanii, w prowincji Kraj Basków. Uchodzi do Zatoki Biskajskiej.

</doc>
<doc id="2099739" url="https://pl.wikipedia.org/wiki?curid=2099739" title="Ivo (album)">
Ivo (album)

IVO – szesnasty album studyjny czeskiej grupy muzycznej Umbrtka. Wydawnictwo ukazało się 27 lipca 2010 roku nakładem wytwórni muzycznej WereWolf Production. Gościnnie na albumie wystąpił saksofonista Radek Havel. 
Ponadto w nagraniach wzięli udział Tomáš Kofroň z formacji Trollech oraz František Štorm znany z występów w grupie Master’s Hammer. W ramach promocji do utworu "Popelář" został zrealizowany teledysk.
Utwory albumu.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2099740" url="https://pl.wikipedia.org/wiki?curid=2099740" title="Mercedes-Benz O530GL">
Mercedes-Benz O530GL



</doc>
<doc id="2099743" url="https://pl.wikipedia.org/wiki?curid=2099743" title="Stosunki polsko-niemieckie">
Stosunki polsko-niemieckie

Stosunki polsko-niemieckie – wzajemne relacje polityczne, kulturalne i gospodarcze między Polską i Niemcami od średniowiecza do współczesności, a także dzieje Niemców i mniejszości niemieckiej w Polsce oraz Polaków i mniejszości polskiej w Niemczech.
Historia.
Nowożytność.
W Polsce, począwszy od 1697 roku, panowało dwóch królów z dynastii Wettynów: August II Mocny i August III Sas. Konstytucja 3 maja powierzała tron polski tej właśnie niemieckiej dynastii.
Rzeczpospolita Obojga Narodów co do zasady dystansowała się od spraw Cesarstwa Rzymsko-Niemieckiego; nie zmieniła tej postawy nawet unia personalna z Saksonią.
Królestwo Prus wzięło udział we wszystkich trzech rozbiorach Polski.
Okres międzywojenny.
Niemcy jako pierwsze państwo uznały niepodległość Polski – 20 listopada 1918 roku. Kolejne miesiące i lata upłynęły pod znakiem sporów terytorialnych: o Wielkopolskę, Górny Śląsk, a przede wszystkim – o Pomorze Gdańskie (zwane przez Niemców „korytarzem”) i sam Gdańsk; ponadto źródło konfliktów stanowiła sytuacja mniejszości narodowych. Jedynie lata 1934–1938 stanowiły okres pozornego ocieplenia stosunków.
II wojna światowa.
II wojna światowa w Europie rozpoczęła się napaścią Niemiec hitlerowskich na Polskę 1 września 1939 roku. Od tego momentu walkę z Niemcami prowadziło regularne Wojsko Polskie, formacje konspiracyjne (przede wszystkim Armia Krajowa), Polskie Siły Zbrojne związane z aliantami zachodnimi oraz Armia Polska w ZSRR. 1 Armia Wojska Polskiego uczestniczyła w zdobyciu Berlina wiosną 1945 roku.
Polska Ludowa.
Na konferencji poczdamskiej przekazano Polsce tereny będące dotychczas częścią Niemiec. Postanowienie to nie miało być ostateczne, choć w praktyce takim się okazało. Jego teoretycznie tymczasowy charakter stanowił przez lata podstawę postulatu rewizji granicy, pojawiającego się po stronie niemieckiej.
W okresie powojennym państwo polskie nosiło nazwę Polska Rzeczpospolita Ludowa, państwa niemieckie były natomiast dwa: Republika Federalna Niemiec oraz Niemiecka Republika Demokratyczna.
Lata 1989–1990.
Dążenia Polski do integracji ze strukturami zachodnimi sformułowano po przełomie roku 1989, zaznaczając jednocześnie, że najlepszym rozwiązaniem byłoby uzyskanie wsparcia ze strony Republiki Federalnej Niemiec. W tych warunkach jako rację stanu określono budowanie przyjaznych stosunków z państwem niemieckim. Politykę otwarcia na zachód i zbliżenia z Niemcami podjął już rząd Tadeusza Mazowieckiego w 1989 roku, rozpoczynając etap przełomu we wzajemnych stosunkach.
Zjednoczenie a problem granicy.
9 listopada 1989 rozpoczęła się wizyta Helmuta Kohla w Polsce. Szefowie rządów obu państw wzięli m.in. udział we mszy świętej w Krzyżowej. Wizyta zaowocowała również podpisaniem 11 umów i porozumień oraz "Wspólnym oświadczeniem" – najobszerniejszą od 1970 roku deklaracją dotyczącą relacji polsko-niemieckich. Niepokój w Polsce budziły jednak sprzeciwy kanclerza wobec dodania do dokumentu sformułowań dotyczących granic uchwalonych przez Bundestag 8 listopada 1989. Udało się jednak stworzyć podstawy dla regulacji kwestii mniejszości niemieckiej oraz upamiętnienia miejsc związanych z historią Niemiec. Ponadto rząd federalny zobowiązał się do finansowego wsparcia polskich przemian. Przywódcy obu państw byli jednak we wspomnianym okresie mocno ograniczeni uwarunkowaniami międzynarodowymi – kanclerz Kohl nie mógł jeszcze reprezentować całych Niemiec, zaś premier Mazowiecki stał na czele rządu państwa należącego do Układu Warszawskiego. Przebieg wizyty został również zakłócony poprzez wydarzenia z 9 na 10 listopada w Berlinie.
Wsparcie strony polskiej dla zjednoczenia Niemiec wiązało się jednocześnie z obawami o nienaruszalność granicy na Odrze i Nysie Łużyckiej. Już od lata 1989 trwała tzw. "rewolucja trabantów", a rząd Polski nie czynił nic, by ją utrudniać. Przyspieszenie wydarzeń po stronie niemieckiej wymogło na rządzie Mazowieckiego przedstawienie oficjalnego stanowiska w kwestii zjednoczenia – opowiedziano się za zjednoczeniem, ale pod warunkiem, że "Wielkie Niemcy" nie staną się zagrożeniem dla żadnego państwa w Europie. Polska stała się tym samym pierwszym krajem Układu Warszawskiego, który wyraził poparcie dla likwidacji podziału Niemiec. Stanowisko takie wynikało z trzech zasadniczych przyczyn:
Zaskoczeniem, nie tylko dla strony polskiej, było tempo procesów zachodzących w Niemczech. Już 28 listopada 1989 kanclerz Kohl przedstawił plan zjednoczenia Niemiec, w którym pominięto jednak kwestię granic, co wzbudziło niepokój w Polsce i Europie. Od planu pomijającego sprawę nienaruszalności granic zdystansowały się SPD i FDP. Ogólnie kwestia zjednoczenia nie spotykała się z poparciem części aparatu PZPR-owskiego, zaś solidarnościowa część rządu popierała ten proces, ale podnosiła liczne zastrzeżenia – minister Krzysztof Skubiszewski mówił m.in. o potrzebie poprzedzenia zjednoczenia zgodą mocarstw i zgodą wszystkich państw Europy oraz koniecznością utrzymania całych Niemiec w ramach NATO – sprzeciwiano się natomiast sowieckim propozycjom "neutralizacji" Niemiec.
20 lutego 1990 roku premier Mazowiecki wystosował do rządów Wielkiej Brytanii, Francji, USA i ZSRR listy, w których wyraził nadzieję, że zjednoczenie Niemiec nie nastąpi kosztem bezpieczeństwa Polski. Zaproponował też zawarcie traktatu z państwami niemieckimi dotyczącymi potwierdzenia granicy, który w przyszłości podpisałyby zjednoczone Niemcy – miałoby to ostatecznie zakończyć erę niejednoznacznych deklaracji dotyczących granicy na Odrze i Nysie Łużyckiej. Politycy RFN skłaniali się raczej ku pomysłowi deklaracji w ramach KBWE, jednak strona polska wyraźnie akceptowała potrzebę potwierdzenia granicy umową międzynarodową. 28 kwietnia Polska przedstawiła też swoje stanowisko wobec przyszłego traktatu granicznego oraz konferencji 2 + 4 i polityczno-militarnych zagadnień związanych ze zjednoczeniem. W dniach 3, 18 i 29 maja doszło także do spotkań przedstawicieli Polski, NRD i RFN, na których rozpatrywano różne możliwości zamknięcia sprawy granicy.
Niepokojące dla strony polskiej były różne sygnały płynące z RFN, w tym wyrażone we wrześniu 1989 stanowisko CDU:
23 lutego 1990 doszło do rozmowy między szefami rządów obu państw – obydwaj przytaczali wiele argumentów natury psychologicznej. Kanclerz Kohl wyraził też obawę o powrót problemu reparacji wojennych, czego Niemcy chciały uniknąć.
Wśród powodów, dla których chadecki kanclerz zwlekał z uznaniem granicy, mimo nacisków m.in. prezydenta George’a Busha, wymienia się m.in.:
Po stronie niemieckiej pojawiły się również postulaty dotyczące Niemców mieszkających w Polsce oraz odszkodowań dla przesiedlonych. Pojawiły się także głosy nawołujące do powiązania problemu granicy z zagwarantowaniem praw mniejszości niemieckiej. Nie spotykało się to ze zrozumieniem Polski, która dążyła do uregulowania sprawy swej granicy zachodniej jeszcze przed zjednoczeniem Niemiec. Polska cieszyła się pod tym względem wsparciem zarówno Stanów Zjednoczonych, jak i Wielkiej Brytanii oraz Francji.
Wypracowaniem warunków zjednoczenia miała zająć się konferencja 2 + 4. Polski rząd domagał się możliwości przedstawienia swoich postulatów podczas jej obrad, w czym poparła go większość partii oraz Konferencja Episkopatu Polski. Ostatecznie zdecydowano się dopuścić Polskę do części obrad, do czego minister Krzysztof Skubiszewski odniósł się następująco:
21 czerwca 1990 roku parlamenty obu państw niemieckich wydały wspólne oświadczenie w sprawie granicy z Polską, w którym stwierdziły, że jej przebieg zostanie potwierdzony traktatem po mającym nastąpić zjednoczeniu Niemiec. Zapowiedziano też rezygnację z wysuwania roszczeń terytorialnych. 17 lipca 1990 stronę polską dopuszczono do konferencji mocarstw w Paryżu zakresie sprawy granic. Ustalono wówczas następujące zagadnienia:
12 września 1990 w Moskwie przyjęto "Układ o ostatecznej regulacji w odniesieniu do Niemiec". Potwierdzono w nim wszystkie postanowienia z Paryża, uzgodniono wycofanie Armii Radzieckiej z terenów NRD oraz ustalono limity zbrojeń dla Niemiec. Ustalono także, że we wschodnich landach nie będą mogły stacjonować jednostki wojskowe państw NATO (wyjąwszy "Bundeswehrę"). 1 października 1990 cztery mocarstwa zrzekły się odpowiedzialności za Niemcy, a 3 października tego samego roku nastąpiło zjednoczenie Niemiec.
Współczesne stosunki polityczne.
Podstawą współczesnych stosunków politycznych między Polską a Niemcami jest podpisany w 1991 roku Polsko-niemiecki traktat o dobrym sąsiedztwie. Dialog polityczny realizowany jest na różnych poziomach poprzez spotkania prezydentów, szefów rządów i przedstawicieli parlamentów obu państw, a także konsultacje międzyrządowe.
W latach 90. priorytetem polityki zagranicznej Polski było wejście do NATO i Unii Europejskiej, co determinowało także politykę Polski wobec Niemiec. Gdy akcesja do UE stawała się co bardziej realna i gdy została zrealizowana, wzajemne relacje stały się bardziej pragmatyczne. Wówczas wyraźniej pojawiły się kwestie sporne zarówno w kwestiach bilateralnych, jak i wielostronnych. Kontrowersje w Polsce budziła działalność Eriki Steinbach i koncepcja Centrum przeciwko Wypędzeniom.
W ostatnich latach do obszarów spornych należały m.in. polityka wschodnia i stosunek do Rosji (m.in. w kontekście gazociągu Nord Stream), polityka migracyjna oraz problem praworządności, a także różne wizji integracji europejskiej.
Z okazji 30-lecia podpisania polsko-niemieckiego traktatu doszło spotkania prezydentów obu państw w Warszawie.
Relacje gospodarcze.
Gospodarcze umowy dwustronne.
Ramy polsko-niemieckiej dwustronnej współpracy gospodarczej stworzone zostały przede wszystkim przez Traktat o dobrym sąsiedztwie i przyjaznej współpracy podpisany w dniu 17 czerwca 1991 r.
Szereg kwestii regulują też bilateralne umowy międzyrządowe. Są to m.in.:
Dwustronna wymiana handlowa.
W 2019 eksport z Polski do Niemiec wyniósł 57,6 mld euro, import z Niemiec do Polski 65,8 mld euro. Obroty handlowe wyniosły 123,4 mld euro. Niemcy uzyskały nadwyżkę 8,2 mld euro. Dynamika obrotów była na poziomie 3,9%, a dynamika polskiego eksportu do Niemiec na poziomie 4,6%.
Polska była w 2019 r. szóstym partnerem RFN pod względem obrotów handlowych na świecie i czwartym w UE.
Polska jest największym europejskim partnerem handlowym (pod względem obrotów) spoza strefy euro i największym w regionie Europy Środkowej i Europy Wschodniej. Handel polsko-niemiecki jest większy pod względem wartości obrotów od obrotów z drugim partnerem z regionu – Rep. Czeską (o 30,7 mld euro). Dla porównania wartość obrotów rosyjsko-niemieckich jest mniejsza niż polsko-niemieckich o 65,6 mld euro.
Handel towarami rolno-spożywczymi.
W 2020 roku wartość eksportu artykułów rolno-spożywczych do Niemiec wyniosła 8514 mln EUR i w porównaniu z 2019 roku był to wzrost o 10,2% (w 2019 r. – 7729 mln EUR). Eksport do Niemiec stanowił 25,0% wartości całego eksportu rolno-spożywczego zrealizowanego w 2020 roku. Na rynek niemiecki najwięcej (wartościowo) sprzedano: papierosów (udział 14%), ryb wędzonych (głównie łososia) (7%), mięsa drobiowego (6%), wyrobów piekarniczych i cukierniczych, w tym m.in. herbatników i wafli (5,4%), czekolady i wyrobów zawierających kakao (5%), karmy dla zwierząt – gł. dla psów i kotów (4,5%), filetów rybnych i mięsa rybiego (3,4%), ryb przetworzonych i zakonserwowanych (3,2%), kukurydzy (2,4%), surowego mleka i śmietany (2,4%), soków z owoców (gł. soku jabłkowego) – (2,4%) oraz mięsa wołowego (2,3%).
W 2020 roku wartość importu artykułów rolno-spożywczych z Niemiec wyniosła 4540 mln EUR i w porównaniu z 2019 roku wzrosła o 3,7% (w 2019 r. – 4378 mln EUR). Stanowił on 20% importu rolno-spożywczego ogółem. W całym 2020 roku najwięcej pod względem wartości sprowadzono z Niemiec: karmy dla zwierząt, czekolady i wyrobów zawierających kakao, mięsa wieprzowego, kawy, wyrobów piekarniczych i ciastkarskich (w tym m.in. pieczywa, herbatników i wafli), tytoniu przetworzonego (w tym tytoniu do palenia), przetworów spożywczych z mąki, kasz, mączki (w tym m.in. przetworów spożywczych dla niemowląt), serów, oleju palmowego, a także kakaowego: masła, tłuszczu i oleju oraz mleka i śmietany zagęszczonych (gł. w proszku), wyrobów cukierniczych (m.in. żelków, galaretek, cukierków i białej czekolady).
Wzajemne inwestycje.
Skumulowana wartość niemieckich inwestycji bezpośrednich w Polsce wynosi ponad 35 mld euro. Polska była nadal jednym z ważniejszych kierunków inwestycyjnych kapitału niemieckiego w UE.
Skumulowana wartość bezpośrednich polskich inwestycji w Niemczech wynosi 1,2 mld EUR.
Współpraca regionalna.
Podstawę dwustronnej współpracy regionalnej i przygranicznej wyznacza Europejska Konwencja Ramowa o Współpracy Transgranicznej pomiędzy Wspólnotami i Władzami Terytorialnymi przyjęta w Madrycie w maju 1980 r. oraz Traktat między RP a RFN o dobrym sąsiedztwie i przyjaznej współpracy z 17 czerwca 1991 r. Na mocy tego drugiego powołano Polsko-Niemiecką Komisję Międzyrządową ds. Współpracy Regionalnej i Przygranicznej. W jej ramach działają cztery komitety: ds. współpracy przygranicznej, współpracy międzyregionalnej, edukacji i gospodarki przestrzennej, które obradują regularnie, naprzemiennie w obu krajach.
Istnieje także szereg różnych form kooperacji na poziomie samorządów lokalnych (miast, powiatów i gmin). Łącznie według Fundacji Współpracy Polsko-Niemieckiej istnieje 842 partnerstw pomiędzy polskimi i niemieckimi miastami i gminami.
Społeczeństwo.
Instytucjami służącymi wspieraniu rozwoju wymiany młodzieżowej, akademickiej i naukowej są m.in.: Polsko-Niemiecka Współpraca Młodzieży, Fundacja Współpracy Polsko-Niemieckiej, Uniwersytet Europejski Viadrina we Frankfurcie nad Odrą, Polsko-Niemiecka Fundacja na rzecz Nauki, Fundacja „Polsko-Niemieckie Pojednanie” oraz ośrodki spotkań i pamięci.
Istotne znaczenie dla stosunków polsko-niemieckich odgrywa działalność Fundacji „Krzyżowa” dla Porozumienia Europejskiego i prowadzonego przez nią Międzynarodowego Domu Spotkań Młodzieży w Krzyżowej.
W 2004 r. ustanowiono funkcję Przedstawiciela Ministra Spraw Zagranicznych ds. Współpracy Polsko-Niemieckiej i Koordynatora ds. Niemiecko-Polskiej Współpracy Społecznej i Przygranicznej.
W 2011 roku zainicjowano Dzień Polsko-Niemiecki.

</doc>
<doc id="2099750" url="https://pl.wikipedia.org/wiki?curid=2099750" title="Yoshitada Ashikaga">
Yoshitada Ashikaga



</doc>
<doc id="2099752" url="https://pl.wikipedia.org/wiki?curid=2099752" title="Kofun (kurhan)">
Kofun (kurhan)

 – japoński kurhan w kształcie dziurki od klucza, tykwy lub ósemki, zawierający grobowiec wysokiego rangą urzędnika lub wpływowego człowieka. Otaczany był jedną lub dwiema fosami. Wewnątrz grobowca umieszczano brązowe lustra, żelazne zbroje, miecze, noże, groty strzał, przedmioty codziennego użytku, narzędzia rolnicze, ozdoby i ceramikę. W niektórych grobowcach zamiast oryginalnych przedmiotów znajdowano ich misternie wykonane kopie z kamienia. Powstawały od III do VII wieku. Odkryto ich ponad 10 tys. Od nich wziął swoją nazwę okres Kofun.
Od III do V wieku kofuny najczęściej powstawały na zboczach gór. W V wieku kurhany były usypywane w dolinach i ich rozmiar uległ znacznemu powiększeniu, tak że same wyglądały jak wzgórza i były widoczne z odległości kilku kilometrów. Od VI do VII wieku ich rozmiary ulegają zmniejszeniu. W drugiej połowie VII wieku zanikają całkowicie, co tłumaczone jest względami ekonomicznymi i rozpowszechnieniem się zwyczaju kremacji na modłę buddyjską. Powodem zanikania kurhanów mógł być także zakaz cesarza Kōtoku (596–654), o którym wspomina Nihongi pod datą 646 roku. W dekrecie tym cesarz zabrania budowy miejsc tymczasowego pochówku i wyposażania zmarłych w drogocenności. Wyznacza skalę wielkości kurhanu zależną od rangi społecznej zmarłego i nakazuje chowanie na wyznaczonych cmentarzach. Wskazuje budowę kurhanów jako powód nędzy narodu.
Największy kofun ("Daisenryō-kofun") znajduje się w Sakai. Ma on 486 m długości, 305 m szerokości u podstawy i 245 m średnicy. Pierwotnie otoczony był trzema fosami, dziś została jedna. Kurhan ten został uznany przez rząd japoński za grobowiec cesarza Nintoku (313–399).

</doc>
<doc id="2099753" url="https://pl.wikipedia.org/wiki?curid=2099753" title="Emma Rienas">
Emma Rienas

Emma Rienas (ur. 15 października 1982) – szwedzka lekkoatletka, sprinterka.
W 2010 ogłosiła zakończenie kariery lekkoatletycznej, planuje podjęcie pracy w charakterze biegłego rewidenta.
Rekordy życiowe.
27 sierpnia 2005 w Göteborgu szwedzka sztafeta 4 x 100 metrów w składzie: Rienas, Carolina Klüft, Jenny Kallur oraz Susanna Kallur ustanowiła aktualny rekord kraju w tej konkurencji – 43,61

</doc>
<doc id="2099759" url="https://pl.wikipedia.org/wiki?curid=2099759" title="Yoshiki Ashikaga">
Yoshiki Ashikaga



</doc>
<doc id="2099760" url="https://pl.wikipedia.org/wiki?curid=2099760" title="Port lotniczy Anatom">
Port lotniczy Anatom

Port lotniczy Anatom (IATA: AUY, ICAO: NVVA) – port lotniczy obsługujący wyspę Anatom (Vanuatu). Położony na maleńkiej wysepce Inyeug.

</doc>
<doc id="2099762" url="https://pl.wikipedia.org/wiki?curid=2099762" title="Port lotniczy Aniwa">
Port lotniczy Aniwa

Port lotniczy Aniwa (IATA: AWD, ICAO: NVVB) – port lotniczy obsługujący wyspę Aniwa (Vanuatu).

</doc>
<doc id="2099764" url="https://pl.wikipedia.org/wiki?curid=2099764" title="Utahceratops">
Utahceratops

Utahceratops – rodzaj ceratopsa z rodziny Ceratopsidae żyjącego w późnej kredzie (późny kampan) na terenie dzisiejszej Ameryki Północnej. Gatunkiem typowym jest "U. gettyi" opisany przez Scotta Sampsona i współpracowników w 2010 roku.
&lt;br&gt;
Charakterystyka gatunku.
Do autapomorfii wyróżniających ten gatunek należy róg nosowy rosnący stosunkowo blisko oczu, prawie w całości za nozdrzami; dwa krótkie, spłaszczone, tępo zakończone rogi nadoczodołowe, skierowane dorsolateralnie (w kierunku górno–bocznym); niskie wyrostki na środkowej części zewnętrznej krawędzi kryzy o wydłużonej podstawie (u niektórych przekraczającej 10 cm długości) oraz rostralnie (tj. dogłowowo) wgięta środkowa część poprzecznej kostnej przegrody kości ciemieniowej (ang. "transverse bar of parietal").
Odkrycie.
Holotypem "U. gettyi" jest niekompletna czaszka odkryta w osadach formacji Kaiparowits na południu amerykańskiego stanu Utah, oznaczona UMNH VP 16784. Autorzy jego opisu zidentyfikowali też szereg dodatkowych kości czaszek i szkieletów pozaczaszkowych z formacji Kaiparowits reprezentujących ten gatunek; w sumie znane jest ok. 96% czaszki i 70% szkieletu pozaczaszkowego.
Współcześnie z "U. gettyi" na terenach dzisiejszego południowego Utah żył też inny przedstawiciel rodziny Ceratopsidae opisany przez Sampsona i współpracowników, "Kosmoceratops richardsoni". Jednak według przeprowadzonej przez autorów opisu obu gatunków analizy kladystycznej "Utahceratops" i "Kosmoceratops" nie były dla siebie nawzajem najbliższymi krewnymi. Według tej analizy oba te rodzaje były przedstawicielami podrodziny Chasmosaurinae (Ceratopsinae), jednak "Utahceratops" był taksonem siostrzanym rodzaju "Pentaceratops", razem z którym tworzył klad siostrzany do kladu obejmującego wszystkich pozostałych przedstawicieli Chasmosaurinae (w tym "Kosmoceratops") poza bazalnymi rodzajami "Agujaceratops", "Mojoceratops" i "Chasmosaurus". "U. gettyi" i "K. richardsoni" należą do nielicznych znanych przypadków współistnienia dwóch gatunków z podrodziny Chasmosaurinae w tym samym czasie i zasiedlania przez nie tych samych ekosystemów; czegoś takiego jak dotąd w ogóle nie zaobserwowano u przedstawicieli drugiej podrodziny Ceratopsidae, Centrosaurinae.
Odkrycie "Utahceratops" i "Kosmoceratops" w połączeniu z rezultatami analizy kladystycznej Sampsona i współpracowników dostarcza dowodów na prowincjonalizm geograficzny faun dinozaurów żyjących w kampanie na terenie Laramidii (odpowiadającej dzisiejszemu zachodowi Ameryki Północnej, w kampanie oddzielonemu od części wschodniej – Appalachii – przez Morze Środkowego Zachodu). Z wyjątkiem najbardziej bazalnych taksonów – gatunków "Chasmosaurus russelli" i "C. belli" oraz rodzaju "Mojoceratops" – znanych wyłącznie z północy Laramidii (odkryto je w kanadyjskiej prowincji Alberta), wszyscy bazalni przedstawiciele Chasmosaurinae ("Agujaceratops", "Utahceratops", "Pentaceratops", "Coahuilaceratops") żyli w południowej części Laramidii (dzisiejszy południowy zachód Ameryki Północnej), natomiast nie są znani z jej części północnej. Autorzy interpretują to jako dowód na pojawienie się ok. 77 mln lat temu bariery uniemożliwiającej ceratopsom przemieszczanie się między północną, a południową częścią Laramidii, czego rezultatem zarówno na północy, jak i na południu Laramidii było wyodrębnienie się endemicznych gatunków z podrodziny Chasmosaurinae. Bariera istniała co najmniej 1,5 miliona lat i dopiero jej zniknięcie umożliwiło ceratopsom z południa skolonizowanie północy. Autorzy rozważali możliwość wystąpienia w kampanie fizycznej bariery, takiej jak nieznane pasmo górskie czy morze epikontynentalne między północą a południem Laramidii; jednak ich zdaniem obecnie nie ma dowodów na istnienie takiej bariery. Według nich najbardziej prawdopodobną przyczyną prowincjonalizmu geograficznego ceratopsów były zmiany klimatyczne prowadzące do wystąpienia w kampanie strefowości środowiska na różnych szerokościach geograficznych na Laramidii. Autorzy podkreślili konieczność badań nad innych grupami dinozaurów zasiedlającymi Laramidię w kampanie (jak centrozaury, hadrozaury czy tyranozaury) w celu stwierdzenia, czy i u nich występował prowincjonalizm geograficzny.
Nazwa rodzajowa "Utahceratops" pochodzi od nazwy stanu, w którym odkryto jego skamieniałości, oraz od greckiego słowa "ceratops" („rogate oblicze”). Epitet gatunkowy "gettyi" honoruje odkrywcę holotypu gatunku, Mike’a Getty’ego.

</doc>
<doc id="2099768" url="https://pl.wikipedia.org/wiki?curid=2099768" title="Aleksander Drej">
Aleksander Drej

Aleksander Drej (ur. 27 listopada 1905 w Warszawie, zm. 25 grudnia 1974) – polski kat w czasach PRL, funkcjonariusz UB.
Życiorys.
Urodził się 27 listopada 1905 w Warszawie w rodzinie Bronisławy i Wincentego Drejów. W okresie II wojny światowej żołnierz Armii Ludowej w stopniu starszego sierżanta. 15 lutego 1945 został funkcjonariuszem sekcji VII wydziału I Wojewódzkiego Urzędu Bezpieczeństwa Publicznego w Warszawie w randze młodszego wywiadowcy, podobnie jak niecały miesiąc wcześniej Piotr Śmietański. W latach 1945–1947 pełnił funkcje referenta i kuriera a 1 lutego 1947 został przydzielony do dyspozycji szefa. W latach 1947–1954 będąc oficjalnie przydzielonym do dyspozycji Szefa Urzędu, Wydziału I, Ekspozytury Kolejowej, Wydziału II, Wydziału Ogólnego, Wydziału IV Warszawskiego WUBP pracował jako kat w więzieniu na Mokotowie wykonując wyroki śmierci strzałem w potylicę. 1 marca 1951 w piwnicach domku gospodarczego w więzieniu na Mokotowie, jako dowódca plutonu egzekucyjnego wykonał wyrok na członkach IV Zarządu organizacji Wolność i Niezawisłość. 1 kwietnia 1955, kiedy Służba Więzienna przeszła pod nadzór Ministerstwa Sprawiedliwości, został etatowym katem będąc oficjalnie do dyspozycji kierownika WUdsBP (następnie oficjalnie pracował na stanowiskach konwojenta od 1 stycznia 1956 i dyżurnego pomocnika od 15 listopada 1956). Zarządzeniem nr 19 MBP za ofiarną pracę w zwalczaniu wrogiego podziemia otrzymał premię w wysokości 30 tys. zł. Od 1 stycznia 1957 do chwili zwolnienia ze służby 30 listopada 1957 „"w związku z brakiem przygotowania do służby w MO, gdyż przez okres służby w BP st. sierż. Drej wykonywał zlecenia specjalne"” pełnił swoją funkcję jako etatowy funkcjonariusz MO w stopniu starszego sierżanta. Był ostatnim polskim katem, którego imię i nazwisko są publicznie znane.

</doc>
<doc id="2099769" url="https://pl.wikipedia.org/wiki?curid=2099769" title="Światowy Zjazd Sybiraków">
Światowy Zjazd Sybiraków



</doc>
<doc id="2099771" url="https://pl.wikipedia.org/wiki?curid=2099771" title="Dynamo Proskurów">
Dynamo Proskurów



</doc>
<doc id="2099773" url="https://pl.wikipedia.org/wiki?curid=2099773" title="Port lotniczy Ailuk">
Port lotniczy Ailuk

Port lotniczy Ailuk (IATA: AIM) – port lotniczy zlokalizowany na atolu Ailuk (Wyspy Marshalla).

</doc>
<doc id="2099774" url="https://pl.wikipedia.org/wiki?curid=2099774" title="Port lotniczy Aur">
Port lotniczy Aur

Port lotniczy Aur (IATA: AUL) – port lotniczy zlokalizowany na atolu Aur (Wyspy Marshalla).

</doc>
<doc id="2099775" url="https://pl.wikipedia.org/wiki?curid=2099775" title="DJ World">
DJ World

DJ World – kwartalnik ogólnopolski dla DJ-ów, producentów, muzyków, radiostacji, klubów. Wydawany przez wydawnictwo Play Music w nakładzie 10.000 egzemplarzy. Wydawcą jest PM Group Krzysztof Rządek, redaktorem naczelnym: Karolina Szklarczyk. Czasopismo jest przeznaczone przede wszystkim dla profesjonalistów. 
W czasopiśmie zamieszczane są opisy nowości, recenzje, testy i porównania produktów, wskazówki i techniki, wywiady z polskimi i zagranicznymi muzykami, DJ-ami, producentami, osobami z branży muzycznej. Relacje z imprez branżowych. Zagadnienia prawne związane z muzyką i produkcją.
Historia.
Początki magazynu to październik roku 1999. Od 2001 roku do niektórych wydań, do pisma dołączane były płyty CD. 
Magazyn DJ WORLD patronuje i współorganizuje wiele wydarzeń kulturalnych m.in. targi Music Media, targi INTERMEDIA, targi Musik Messe, pierwszą polską platformę na Love Parade, Mistrzostwa Polski DJ-ów i Prezenterów Muzyki.
Funkcje redaktora naczelnego w kolejności chronologicznej pełnili: Anna Szymborska, Krzysztof BBX Rządek, Wiesław Kajm, Karolina Szklarczyk.
Magazyn w formie papierowej po raz ostatni został wydany w 2009 roku. 

</doc>
<doc id="2099776" url="https://pl.wikipedia.org/wiki?curid=2099776" title="Mazda Sentia">
Mazda Sentia

Mazda Sentia – samochód osobowy klasy średniej-wyższej produkowany przez japońską firmę Mazda w latach 1991–1999. Dostępny jako 4-drzwiowy sedan. Następca modelu Luce. Do napędu użyto silnika V6 o pojemności trzech litrów. Moc przenoszona była na oś tylną poprzez 4-biegową automatyczną skrzynię biegów.

</doc>
<doc id="2099777" url="https://pl.wikipedia.org/wiki?curid=2099777" title="Swietłana Szimkowa">
Swietłana Szimkowa

Swietłana Szimkowa (ur. 18 września 1983 w Bugulmie) – rosyjska sztangistka, mistrzyni świata, mistrzyni Europy.
Jej największym sukcesem jest złoty medal mistrzostw świata w Antalyi, w 2010 roku w kategorii do 69 kilogramów. Na mistrzostwach Europy zdobyła dwa złote medale, w Sofii (2005) i we Władysławowie (2006) w kategorii do 63 kg.

</doc>
<doc id="2099778" url="https://pl.wikipedia.org/wiki?curid=2099778" title="Norbert Mészáros">
Norbert Mészáros

Norbert Mészáros (ur. 19 sierpnia 1980 w Pápa) – węgierski piłkarz, występujący na pozycji obrońcy.

</doc>
<doc id="2099779" url="https://pl.wikipedia.org/wiki?curid=2099779" title="Stolbud">
Stolbud

Zjednoczenie Przemysłu Stolarki Budowlanej „Stolbud” – organ zarządzania branżą w okresie PRL (1954–1982), z siedzibą w Warszawie. Następnie funkcjonowało jako Krajowe Zrzeszenie Producentów Stolarki Budowlanej i Obiektów Kubaturowych „Stolbud” (1982–1987).

</doc>
<doc id="2099780" url="https://pl.wikipedia.org/wiki?curid=2099780" title="Glyn Ford">
Glyn Ford

Glyn Ford (ur. 28 stycznia 1950 w Gloucester) – brytyjski polityk, nauczyciel akademicki, deputowany do Parlamentu Europejskiego II, III, IV, V i VI kadencji.
Życiorys.
W 1971 uzyskał licencjat z geologii, a dwa lata później magisterium w tej samej dziedzinie. Pracował jako pracownik naukowy na University of Manchester (do 1984). Był również profesorem wizytującym na Uniwersytecie w Tokio. W latach 1978–1986 zasiadał w radzie okręgu Tameside.
W 1984 z listy laburzystów po raz pierwszy uzyskał mandat posła do Parlamentu Europejskiego. Z powodzeniem ubiegał się o reelekcję w kolejnych wyborach europejskich (w 1989, 1994, 1999 i 2004). Był m.in. wiceprzewodniczącym Grupy Socjalistów (1989–1993), pracował w komisjach gospodarczych. W 2009 nie udało mu się odnowić mandatu na kolejną kadencję.

</doc>
<doc id="2099782" url="https://pl.wikipedia.org/wiki?curid=2099782" title="Pokój w Poznaniu">
Pokój w Poznaniu

Pokój w Poznaniu – układ pokojowy, podpisany dnia 11 grudnia 1806 roku w Poznaniu. Zakończył on wojnę między Francją a, sprzymierzonym z Prusami, księstwem Saksonii podczas IV koalicji antyfrancuskiej. Saksonia musiała przyłączyć się do Związku Reńskiego, przy czym elektor Fryderyk August III złożył swój tytuł i przyjął tytuł króla. Fryderyk August I rządził odtąd Saksonią jako królestwem. Na polecenie Napoleona, cesarza Francji, musiał przyznać swoim poddanym wolność wyznania, a jako książę Związku Reńskiego nakazać walkę korpusu saksońskiego w wojnie prowadzonej przeciwko Prusom. Francja zrezygnowała z płatności dalszych kontrybucji, a Saksonia otrzymała ekspektatywę na należący do Prus powiat Cottbus za przyszłą cesję terenów w ramach oczekiwanego poprowadzenia nowych granic.
Wydarzenia poprzedzające.
W roku 1806 Saksonia u boku Prus brała udział w wojnie przeciwko Francji napoleońskiej. W bitwie pod Jeną i Auerstedt w październiku 1806 r. walczyły 22 000 żołnierzy saksońskich. Bitwa ta zakończyła się dla Prus i ich sojuszników katastrofalną porażką. Saksonia znalazła się na krótko pod okupacją francuską. Poprzez zawarcie pokoju w Poznaniu został zakończony stan wojny między Saksonią a Francją.

</doc>
<doc id="2099783" url="https://pl.wikipedia.org/wiki?curid=2099783" title="Esteban Guerrieri">
Esteban Guerrieri

Esteban Guerrieri (ur. 19 stycznia 1985 w Buenos Aires) – argentyński kierowca wyścigowy.
Kariera.
Formuła Renault.
Argentyńczyk karierę rozpoczął od startów w kartingu. W roku 2000 został mistrzem Argentyńskiej Formuły Renault. Rok później, w zespole Lucidi Motorsport, brał udział w europejskim odpowiedniku tej serii. Ostatecznie zmagania w niej zakończył na 10. miejscu. W sezonie 2002 przeniósł się do Niemieckiej Formuły Renault. W zespole Jenzer Motorsport odniósł cztery zwycięstwa, a w generalnej klasyfikacji zajął 3. lokatę. W tym samym roku wystąpił w jednej rundzie europejskiego cyklu, jednakże bez sukcesu. W 2003 roku dzielił starty pomiędzy europejską a włoską Formułę Renault. W obu spisał się znakomicie, sięgając po tytuł mistrzowski w europejskiej oraz po tytuł wicemistrzowski we włoskiej edycji, odnosząc odpowiednio trzy i cztery zwycięstwa. Po raz kolejny zaliczył gościnny występ, tym razem w niemieckim cyklu.
Formuła 3000.
W sezonie 2004 podpisał kontrakt ze stajnią BCN Competition na udział w Międzynarodowej Formule 3000. Punktując w siedmiu z dziesięciu wyścigach (najlepiej zaprezentował się na niemieckim torze Hockenheimring, w którym dojechał na trzeciej pozycji), rywalizację zakończył na 7. miejscu. Za sprawą dawnego pracodawcy Cram Competition Argentyńczyk wziął udział również w jednej rundzie Formuły Renault V6 Eurocup (bez sukcesu).
Formuła 3 Euroseries.
W latach 2005-2006 rywalizował w Formule 3 Euroseries. W pierwszym podejściu, reprezentując Team Midland Euroseries, zmagania ukończył na 16. pozycji. W drugim roku startów reprezentował dużo bardziej konkurencyjny Manor Motorsport, dzięki czemu zajął wysokie 4. miejsce. W obu sezonach wystartował w prestiżowym wyścigu Masters of Formula 3 (w tych samych zespołach), jednakże bez sukcesu.
W sezonie 2007 przeniósł się do brytyjskiego cyklu F3. Startując w barwach Ultimate Motorsport został sklasyfikowany na odległym 13. miejscu. Z tą samą stajnią wziął udział w jednej rundzie europejskiej F3 oraz Masters of Formula 3. Ponownie jednak z miernym skutkiem. Na koniec roku razem z francuską ekipą Signature-Plus, wziął udział w prestiżowym wyścigu o Grand Prix Makau. Ostatecznie udział w nim okazał się niezbyt udany i Esteban zajął dopiero 21. pozycję.
Formuła Renault 3.5.
W roku 2007 Guerrieri (w zespole Fortec Motorsport) wziął udział w jednej rundzie Formuły Renault 3.5. Pierwszego z wyścigów jednak nie ukończył, natomiast w drugim zajął odległe 21. miejsce.
Sezon później, po zaprzestaniu startów w Brytyjskiej Formule 3 (ostatecznie zajął w niej 12. pozycję), rozpoczął ściganie w światowej serii Formuły Renault, w zespole Ultimate Signature (w tej samej ekipie startował w brytyjskiej F3), począwszy od czwartej rundy w Wielkiej Brytanii. Ostatecznie w klasyfikacji generalnej zajął przyzwoitą 8. lokatę, z dorobkiem dwóch pole position i jednego zwycięstwa.
Na sezon 2009 przeniósł się do Superleague Formula. W ciągu dziesięciu wyścigów trzykrotnie stanął na podium, z czego dwa razy na najwyższym stopniu. Poza tym trzykrotnie zmieniał klub/zespół (przez jedną rundę reprezentował Al Ain oraz Sevilla FC, natomiast z Olympiacos CFP przejeździł sześć eliminacji). Pod koniec sezonu Argentyńczyk zastąpił Rumuna Mihai Marinescu na stanowisku etatowego kierowcy włoskiego zespołu RC Motorsport. Oba wyścigi zakończył wysoko, na 5. i 4. miejscu, uzyskując przy tym najszybsze okrążenie wyścigu numer jeden. Oprócz tego wystąpił w trzech wyścigach argentyńskiej serii samochodów turystycznych TC 2000. Żadnego z nich nie ukończył jednak na premiowanej punktami pozycji.
W roku 2010 podpisał kontrakt z czeską ekipą ISR Racing. Po trzech nieudanych wyścigach, Argentyńczyk zwyciężył w deszczowych warunkach drugi wyścig na torze Spa-Francorchamps. Po absencji jego zespołu na ulicznym torze w Monako, Esteban podczas kwalifikacji na czeskim torze Masaryk Circuit w Brnie, zajął dwukrotnie drugie miejsce, za zespołowym partnerem, Czechem Filipem Salaquardą. W wyścigach spisał się rewelacyjnie, wygrywając z dominującą przewagą oba wyścigi. Po kolejnej przerwie na Węgrzech, powrócił na trzy ostatnie rundy. Dzięki zwycięstwu w pierwszym wyścigu na torze Silverstone, przy jednoczesnym nieszczęściu rywali, Esteban znacząco zmniejszył swoją stratę do prowadzących w klasyfikacji generalnej Rosjanina Michaiła Aloszyna oraz Australijczyka Daniela Ricciardo. W wyniku nieprzepisowej białej taśmy, zasłaniającej amortyzatory, został zdyskwalifikowany, co oddaliło go od upragnionego tytułu. Szansę na mistrzostwo stracił w przedostatnim wyścigu na hiszpańskim torze Circuit de Catalunya. Dzień później sezon zakończył w najlepszy możliwy sposób, wygrywając z ogromną przewagą nad drugim Jeanem-Érikiem Vergne'em. Ostatecznie z dorobkiem ośmiu miejsc na podium, w tym aż sześciu zwycięstw, zmagania zakończył na 3. miejscu.
Statystyki.
† – zmiana zespołu.
‡ – Guerrieri nie był klasyfikowany.

</doc>
<doc id="2099785" url="https://pl.wikipedia.org/wiki?curid=2099785" title="Pozytywny chrystianizm">
Pozytywny chrystianizm

 #PATRZPozytywne chrześcijaństwo

</doc>
<doc id="2099788" url="https://pl.wikipedia.org/wiki?curid=2099788" title="John C. Woods">
John C. Woods

John Clarence Woods (ur. 5 czerwca 1911 w Wichita, zm. 21 lipca 1950 w Eniwetok) – amerykański wojskowy w stopniu starszego sierżanta, kat.
Wraz z Josephem Maltą 16 października 1946 przeprowadził egzekucję 10 nazistowskich zbrodniarzy wojennych skazanych przez Międzynarodowy Trybunał Wojskowy w Norymberdze. Łącznie w trakcie 15-letniej kariery wykonał wyroki kary śmierci na 347 skazańcach. Zginął tragicznie w wyniku porażenia prądem.
Skazańcy.
Wśród osób, na których wykonał wyroki kary śmierci byli:

</doc>
<doc id="2099790" url="https://pl.wikipedia.org/wiki?curid=2099790" title="Raul Marcel">
Raul Marcel

Raul Marcel, właśc. Raul Marcel Barreto (ur. 6 lutego 1948 w São Paulo, zm. 30 marca 2011 w Montes Claros) – brazylijski piłkarz, występował na pozycji bramkarza.
Kariera klubowa.
Karierę piłkarską rozpoczynał w klubie SE Palmeiras. W latach 1965–1966 występował w Américe São José do Rio Preto. W 1967 powrócił do Palmeiras, w którym z krótką przerwę na grę w Noroeste Bauru, do 1974. Z Palmeiras dwukrotnie zdobył mistrzostwo Brazylii 1972 i 1973 oraz dwukrotnie mistrzostwo stanu São Paulo - Campeonato Paulista w 1972 i 1974. W Palmeiras 10 listopada 1971 w zremisowanym 0:0 meczu z EC Bahia Raul Marcel zadebiutował w lidze brazylijskiej. Ostatni raz w lidze wystąpił 27 marca 1974 w przegranym 1:2 meczu z Nacionalem Manaus. Ogółem w lidze brazylijskiej wystąpił w 13 spotkaniach. W latach 1974–1975 występował w Santa Cruz Recife. Później występował w kanadyjskim Windsor Stars w 1976 oraz Portuguesie Santista Santos w 1977 i 1978.
Kariera reprezentacyjna.
W 1968 Raul Marcel uczestniczył w Igrzyskach Olimpijskich w Meksyku. Na turnieju Raul Marcel Dias był rezerwowym zawodnikiem i nie wystąpił w żadnym meczu grupowym reprezentacji Brazylii.

</doc>
<doc id="2099792" url="https://pl.wikipedia.org/wiki?curid=2099792" title="Leszna Dolna">
Leszna Dolna

Leszna Dolna (czes. , niem. Nieder-Lischna) – część miasta Trzyńca w kraju morawsko-śląskim, w powiecie Frydek-Mistek w Czechach. Jest to także gmina katastralna o powierzchni 479,58 ha. Populacja w 2008 wynosiła 4600 osób, zaś w 2009 odnotowano 405 adresów. Najgęściej zaludniony obszar gminy katastralnej to sąsiadujące z centrum miasta w Łyżbicach osiedle "Sosna", wybudowane w czasach ustroju komunistycznego dla 3000 mieszkańców.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Lesna Snessonis". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). W przeciwieństwie do (zapewne starszej) Lesznej Górnej oznaczonej jako "Lesna principis" była wsią rycerską (niejakiego "Snessona"). Wieś politycznie znajdowała się wówczas w granicach utworzonego w 1290 piastowskiego (polskiego) Księstwa Cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Według austriackiego spisu ludności z 1910 roku Leszna Dolna miała 1632 mieszkańców, z czego 1599 zameldowanych na stałe, 1556 (97,3%) polsko-, 28 (1,7%) niemiecko- i 15 (0,9%) czeskojęzycznych, 808 (49,5%) katolików, 806 (49,4%) ewangelików oraz 18 (1,1%) wyznawców judaizmu.
W granicach administracyjnych Trzyńca od 17 maja 1946 roku.
Zobacz też.
Osoby pochodzące z Lesznej Dolnej.
Ludwik Cienciała - gawędziarz, twórca scenicznej postaci Macieja, działający na Zaolziu na Śląsku Cieszyńskim.

</doc>
<doc id="2099793" url="https://pl.wikipedia.org/wiki?curid=2099793" title="Dolní Líštná">
Dolní Líštná



</doc>
<doc id="2099795" url="https://pl.wikipedia.org/wiki?curid=2099795" title="Utahceratops gettyi">
Utahceratops gettyi



</doc>
<doc id="2099796" url="https://pl.wikipedia.org/wiki?curid=2099796" title="Łoko-Ekspres Charków">
Łoko-Ekspres Charków

Łoko-Ekspres Charków – ukraiński męski klub siatkarski z Charkowa założony w 2010 roku. Obecnie występuje w najwyższej klasie rozgrywek ligowych na Ukrainie.
Historia.
Klub Łoko-Ekspres Charków powstał w 2010 roku jako następca klubu Łokomotyw Charków 2, który w sezonie 2009/2010 wygrał rozgrywki Wyższej Ligi i wywalczył awans do Superligi.

</doc>
<doc id="2099801" url="https://pl.wikipedia.org/wiki?curid=2099801" title="Malbork Wąskotorowy">
Malbork Wąskotorowy

Malbork Wąskotorowy – zlikwidowana wąskotorowa stacja kolejowa w Malborku, województwo pomorskie. Położona była na linii kolejowej z Malborka Kałdowa Wąskotorowego do Świetlik. Odcinek do Królewa został otwarty w 1903 roku.

</doc>
<doc id="2099802" url="https://pl.wikipedia.org/wiki?curid=2099802" title="Jerzy Jędrzejewicz">
Jerzy Jędrzejewicz

Jerzy Jędrzejewicz (ur. 2 marca 1902 w Bawarii koło Końskich, zm. 19 listopada 1975) — polski pisarz i tłumacz, autor książek biograficznych, autor „Nocy ukraińskich albo rodowodu Geniusza. Rzecz o Tarasie Szewczence”, eseista, literaturoznawca, członek kolegium redakcyjnego miesięcznika Ziemia Kielecka.
Tłumaczył z języka ukraińskiego utwory Iwana Dracza, Liny Kostenko, Mychajła Kociubyńskiego, Maksyma Rylskiego, Tarasa Szewczenki.
Odznaczony Orderem „Znak Honoru”.
Pochowany na cmentarzu ewangelicko-reformowanym w Warszawie (kwatera W-1-7).

</doc>
<doc id="2099804" url="https://pl.wikipedia.org/wiki?curid=2099804" title="Głowica (Równina Gryficka)">
Głowica (Równina Gryficka)

Głowica – wzniesienie o wysokości 57 m n.p.m. na Równinie Gryfickiej, położone w woj. zachodniopomorskim, w powiecie kołobrzeskim, w gminie Rymań. 
Przy południowo-zachodnim podnóżu góry przepływa rzeka Mołstowa.
Ok. 1,5 km na północ leży wieś Starnin, a ok. 0,9 na północny zachód osada Bębnikąt.
Nazwę "Głowica" wprowadzono urzędowo rozporządzeniem w 1949 roku, zastępując poprzednią niemiecką nazwę "Klöter Topf".

</doc>
<doc id="2099806" url="https://pl.wikipedia.org/wiki?curid=2099806" title="Bronisław Michalski (poeta)">
Bronisław Michalski (poeta)

Bronisław Ludwik Michalski (ur. 19 września 1903 w Sieniawie, zm. 27 lipca 1935 w Warszawie) – polski pisarz, poeta.
Życiorys.
Pochodził z wielodzietniej rodziny wiejskiego kowala. Ukończył gimnazjum w Jarosławiu, a następnie walczył w wojnie polsko-bolszewickiej. W 1922 po zdaniu matury rozpoczął studia medyczne na Uniwersytecie im. Jana Kazimierza we Lwowie, które przerwał ze względów finansowych po śmierci ojca w 1924. Po przerwie powrócił na uczelnię, zmieniając wydział na weterynarię, a następnie na humanistykę. Jego wykładowcami byli m.in. Juliusz Kleiner, Roman Ingarden i Tadeusz Lehr-Spławiński, a kolegą szkolnym Jan Zahradnik. Po zakończeniu nauki został powołany do wojska, po odbyciu służby osiedlił się w Lublinie, tam poznał młodych poetów, m.in. Franciszkę Arnsztajnową i Józefa Czechowicza. Publikował w „Kurierze Lubelskim”, „Trybunie” i „Kurierze Naukowo-Literackim”. We wrześniu 1932 ukazał się pierwszy tomik jego poezji pt. "Wczoraj". Drugi tom wierszy pt. "Zielony cień" poeta wycofał z księgarń i wyjechał do Sieniawy leczyć załamanie nerwowe. Po roku wyjechał do Krakowa, następnie przeniósł się do Warszawy, ale nie znalazł zatrudnienia. Utrzymywał się z udzielania korepetycji i publikowania w prasie, ale były to skromne środki. Ponownie zaczął mieć problemy emocjonalne, które sprawiły, że popadł w alkoholizm. Sytuacja zmienia się w 1935, kiedy to otrzymał stypendium z Funduszu Kultury Narodowej. Prawdopodobnie dały o sobie znać problemy psychiczne i alkoholizm, ostatnie dni życia przeżył niespokojnie. Istnieją dwie wersje jego śmierci, jedna mówi o nieszczęśliwym wypadku podczas kąpieli w Wiśle, druga o samobójstwie przez utopienie. Pochowany na cmentarzu Bródnowskim w Warszawie (kwatera 75C-2-13). 

</doc>
<doc id="2099814" url="https://pl.wikipedia.org/wiki?curid=2099814" title="Caravan (utwór jazzowy)">
Caravan (utwór jazzowy)

Caravan – standard jazzowy autorstwa Duke’a Ellingtona i Juana Tizola, nagrany pierwotnie przez Barneya Bigarda w grudniu 1936. W lipcu 1937 utwór znalazł się na liście przebojów "Pop Memories", docierając do 4. miejsca. Miesiąc później został wykonany przez orkiestrę Duke Ellingtona, osiągając miejsce 20. zestawienia. Utwór istnieje w formie piosenki (wykonywana m.in. przez Ellę Fitzgerald), jak i instrumental. Wykonywany był przez muzyków różnych odłamów jazzu.

</doc>
<doc id="2099815" url="https://pl.wikipedia.org/wiki?curid=2099815" title="Karawana (ujednoznacznienie)">
Karawana (ujednoznacznienie)



</doc>
<doc id="2099817" url="https://pl.wikipedia.org/wiki?curid=2099817" title="Errol Zimmerman">
Errol Zimmerman

Errol Zimmerman (ur. 20 kwietnia 1986 w Willemstad) − holenderski kick-boxer wagi ciężkiej pochodzenia Curaçao, zawodnik K-1. Reprezentuje klub Golden Glory.
Sportowa kariera.
Urodził się w Curaçao w mieszanej antylskiej-surinamsko rodzinie. W młodości wyjechał do Holandii, gdzie podjął treningi kick-boxingu i boksu tajskiego. W 2005 roku został mistrzem Holandii w boksie tajskim w kategorii 85 kg. W tym samym roku rozpoczął starty w regionalnych turniejach w formule K-1. 
W lutym 2008 roku zadebiutował w prestiżowym cyklu K-1 WGP, gdy podczas gali eliminacyjnej K-1 World GP w Bukareszcie znokautował chorwackiego boksera Damira Tovarovicia. Dzięki temu awansował do rozegranego 26 kwietnia GP Europy w Amsterdamie. Zimmerman wygrał turniej, pokonując w finale przez decyzję Zabita Samiedowa. Tryumf ten dał mu kwalifikację do gali K-1 World Grand Prix 2008 Final 16 w Seulu, podczas której zmierzył się z Glaube Feitosą w walce o awans do Finału K-1 WGP. Zimmerman zwyciężył zdecydowanie na punkty (w pierwszej i drugiej rundzie Brazylijczyk był liczony). 
W rozegranym w grudniu w Jokohamie Finale WGP w walce ćwierćfinałowej pokonał Ewertona Teixeirę, odpadł jednak potem w półfinale, przegrawszy przez nokaut w trzeciej rundzie z Badrem Hari (w drugiej obaj - najpierw Hari, a potem Zimmerman - byli liczeni).
W 2009 roku ponownie awansował do turnieju o mistrzostwo K-1 (podczas Final 16 pokonał w walce rewanżowej Feitosę). Odpadł w ćwierćfinale, przegrywając z Remym Bonjaskym. 
3 kwietnia 2010 zmierzył się w Jokohamie z Semmym Schiltem o jego pas mistrza K-1 w wadze superciężkiej. Przegrał przez jednogłośną decyzję sędziów (27-30, 27-30, 28-30). Nie zdołał też po raz trzeci z rzędu awansować do Finału K-1 WGP, gdyż w Final 16 został znokautowany przez Daniela Ghiţę. Mimo to otrzymał szansę występu w walce rewanżowej przeciwko Teixeirze, którą przegrał przez jednogłośną decyzję.
Swoją pozycję czołowego kick-boxera świata w wadze ciężkiej odbudował w 2011 roku, gdy odniósł sześć zwycięstw z rzędu (w tym 5 przed czasem) i zwyciężył w 8-osobowym turnieju Sper Kombat Fight Club w Rumunii. W maju 2012 roku w Sztokholmie po raz drugi w karierze zmierzył się z Semmym Schiltem. Stawką było inaugurujące mistrzostwo Glory w wadze ciężkiej. Przegrał przez techniczny nokaut w 3. rundzie.
18 czerwca 2022 roku podczas gali wygrał przez TKO w drugiej rundzie, nokdaunując czterokrotnie Marcina Różalskiego. Pojedynek odbył się na zasadach K-1 w małych rękawicach. 

</doc>
<doc id="2099818" url="https://pl.wikipedia.org/wiki?curid=2099818" title="Nadieżda (kanonierka)">
Nadieżda (kanonierka)



</doc>
<doc id="2099819" url="https://pl.wikipedia.org/wiki?curid=2099819" title="Piotr Dubrowski (bibliofil)">
Piotr Dubrowski (bibliofil)

Piotr Pietrowicz Dubrowski (ros. "Пётр Петрович Дубровский"; ur. 9 (?) stycznia 1754 roku w Kijowie, zm. 9 stycznia 1816 roku w Petersburgu) – rosyjski bibliofil, dyplomata, paleograf amator, sekretarz w rosyjskiej ambasadzie we Francji, kolekcjoner rękopisów i książek. Przez całe swoje życie zgromadził około 2000 rękopisów. W latach 1805–1812 pracował w Cesarskiej Bibliotece Publicznej.
Życiorys.
W 1772 roku Dubrowski ukończył studia na Akademii Mohylańskiej w Kijowie (ros. Киево-Могилянская духовная академия). W 1773 roku służył jako kopista na synodzie. W latach 1780–1805 pracował w rosyjskiej ambasadzie w Paryżu jako sekretarz i tłumacz.
Podczas rewolucji francuskiej pozyskał wiele rękopisów i dokumentów, które zostały skradzione z bibliotek publicznych we Francji. Większość z nich pochodziła z Bastylii, Saint-Germain-des-Prés oraz biblioteki klasztornej opactwa w Corbie. Księgozbiory tych bibliotek nie były bezpieczne z powodu plądrowania francuskich miast przez jakobinów.
W lutym 1800 roku Dubrowski powrócił do Petersburga z kolekcją 400 zachodnioeuropejskich średniowiecznych rękopisów, zbiorem miniatur, oraz inkunabułów. Ponadto wszedł w posiadanie 94 orientalnych (greckich, perskich, arabskich, hebrajskich oraz 11 w innych językach) jak też około 50 słowiańskich rękopisów W Anglii oferowano mu wielką sumę za jego kolekcję, nie chciał jednak się jej wyzbywać.
W jego kolekcji znajdowały się pojedyncze rękopisy pisane pismem runicznym ze zbioru Anny Stuart (cała kolekcja zaginęła) oraz Sankt Petersburski Beda, z VIII wieku zawierający tekst "Historia ecclesiastica gentis Anglorum", napisany przez Bedę Czcigodnego.
W 1805 roku Dubrowski przekazał swoje rękopisy Cesarskiej Bibliotece Publicznej, gdzie jego kolekcja stała się podstawą Działu Rękopisów (ros. Депо манускриптов). Własnoręcznie sporządził opisy każdego rękopisu, lecz część tych opisów zaginęła. Za swoje zasługi otrzymał Order św. Anny drugiej klasy. 
Zbadał i opisał również 11 000 rękopisów, sprowadzonych z Biblioteki Załuskich, po powstaniu kościuszkowskim.
Zwolniony został z pracy w bibliotece 5 kwietnia 1812 roku. Dubrowski napisał: 
Po jego śmierci nie znaleziono żadnych wartościowych dokumentów w jego prywatnym księgozbiorze. Tajemnicę pism runicznych zabrał z sobą do grobu.
Graham Stewart, dziennikarz, wyraził o nim opinię, że położył zasługi nie tylko dla Rosji, ale dla całego świata, ponieważ uratował wiele rękopisów przed prawdopodobnym zniszczeniem.

</doc>
<doc id="2099823" url="https://pl.wikipedia.org/wiki?curid=2099823" title="Tankietka TK-2">
Tankietka TK-2



</doc>
<doc id="2099824" url="https://pl.wikipedia.org/wiki?curid=2099824" title="Mike Green (hokeista ur. 1985)">
Mike Green (hokeista ur. 1985)

Mike Green (ur. 12 października 1985 w Calgary) – kanadyjski hokeista.
Kariera klubowa.
Przebieg kariery.
Pierwszym profesjonalnym klubem w karierze Mike’a była drużyna grająca w WHL - Saskatoon Blades. Po kilku sezonach spędzonych w Kanadzie znalazł się w Stanach Zjednoczonych w lidze AHL w drużynie Hershey Bears. Grał tam tylko dwa sezony, ale już podczas drugiego z nich zadebiutował w drużynie NHL - Washington Capitals. Będąc graczem drużyny z Waszyngtonu, został trzykrotnie nominowany do pierwszej drużyny gwiazd ligi (NHL All-Star Team) - w sezonach 08-09, 09-10 oraz 10-11, gdzie został wybrany asystentem kapitana "Drużyny Staala"
W połowie 2015 został zawodnikiem Detroit Red Wings, podpisując trzyletni kontrakt. W połowie 2018 przedłużył umowę o dwa lata. W lutym 2020 przeszedł do Edmonton Oilers.
Kariera reprezentacyjna.
Reprezentacja Kanady z Mikiem w składzie zdobyła srebrny medal na Mistrzostwach Świata w hokeju na lodzie w 2008 roku.

</doc>
<doc id="2099827" url="https://pl.wikipedia.org/wiki?curid=2099827" title="Otto Frisch">
Otto Frisch

Otto Robert Frisch (ur. 1 października 1904 w Wiedniu, zm. 22 września 1979 w Cambridge) – austriacko-brytyjski fizyk jądrowy.
Życiorys.
W roku 1938, Frisch i Lise Meitner (jego ciotka) wspólnie zinterpretowali wyniki pierwszego sztucznego rozszczepienia jądra atomowego, przeprowadzonego przez Otto Hahna i Fritza Strassmanna (rozszczepienie uranu pod wpływem bombardowania neutronami z wytworzeniem baru).
W roku 1940, Frisch razem z Rudolfem Peierlsem napisali (wtedy ściśle tajne) memorandum wskazujące na możliwość produkcji "superbomby" (tzn. bomby atomowej). Przyczynili się tym do przyspieszenia programu produkcji broni nuklearnej. Ich obliczenia z tego czasu wskazywały, że bomba o równoważniku 1 kT TNT może zostać skonstruowana z użyciem masy krytycznej około 0.5 kg izotopu uranu-235. (Później ustalona dokładniej, przez zespół pod kierunkiem Frischa, masa krytyczna 235U okazała się większa.) Memorandum to opisało w dalszej części, generalnie poprawnie, przewidywane skutki eksplozji nuklearnej: od początkowej detonacji do opadu promieniotwórczego.

</doc>
<doc id="2099830" url="https://pl.wikipedia.org/wiki?curid=2099830" title="Otto Robert Frisch">
Otto Robert Frisch



</doc>
<doc id="2099832" url="https://pl.wikipedia.org/wiki?curid=2099832" title="Semen Zabołotny">
Semen Zabołotny

Semen Zabołotny, ukr. Семен Заболотний (ur. w 1892 lub 1894 r. we wsi Triduby lub Obżyla guberni chersońskiej, zm. w lutym 1922 r.) – ukraiński wojskowy (pułkownik), ataman Czarnomorskiego Powstańczego Wojska Kozackiego.
Ukończył szkołę sadowniczą. Następnie służył w armii rosyjskiej jako podoficer lejbgwardii pułku konnego. Brał udział w I wojnie światowej. Po rewolucji lutowej 1917 r. stanął na czele ruchu chłopskiego powiatu bałckiego. Był jednym z inicjatorów rozdzielania ziemi między miejscowych chłopów. Po objęciu władzy na południowej Ukrainie przez bolszewików zaczął tworzyć przeciwko nim w II poł. 1919 r. kozacki ruch powstańczy. Walczył też z Białymi. Objął w stopniu pułkownika dowództwo Pułku Czarnych Hajdamaków. Na pocz. 1920 r. jego oddziały oczyściły prawie cały powiat bałcki z wojsk gen. Antona I. Denikina. Następnie stanął na czele zorganizowanej przez siebie Brygady Naddnieprzańskiej 4 Dywizji Powstańczej Armii Czynnej URL. Jednocześnie dowodził wszystkimi kozackimi oddziałami powstańczymi działającymi na obszarze odeskiej i południowej części guberni podolskiej. Podczas I marszu zimowego wojsk ukraińskich pośredniczył w kontaktach między gen. Mychajłem Omelianowiczem-Pawlenką i gen. Jurko Tiutiunnykiem a Semenem Petlurą. 
Po ponownym objęciu władzy na południowej Ukrainie przez bolszewików z oddziałów powstańczych utworzył Czarnomorskie Powstańcze Wojsko Kozackie, stając na jego czele. Został jednocześnie dowódcą jednego z najsilniejszych oddziałów Wojska. Bolszewikom udało się wprowadzić do niego swojego agenta Dmitrija Buźkę. Latem 1921 r. oddział S. Zabołotnego poniósł bardzo poważne straty. Atamanowi wraz z niewielką grupą podkomendnych, wśród których był D. Buźko, udało się wyrwać z okrążenia i ukryć w lasach. Jednakże napór oddziałów bolszewickich był tak duży, że ludzie S. Zabołotnego byli zmuszeni stale przemieszczać się, zmieniać miejsca ukrycia, unikać starć z wojskiem. Dzięki sieci agenturalnej w terenie bolszewikom udało się pomimo tego namierzyć powstańców. Został za nimi posłany tzw. oddział pościgowy, który zaatakował obozowisko powstańców. Ponownie udało się atamanowi i kilku powstańcom zbiec (znowu był wśród nich D. Buźko). Zimą 1922 r. bolszewicy zastosowali nową taktykę, aby namierzyć atamana S. Zabołotnego, a mianowicie zaczęli rozstrzeliwać chłopów. W tej sytuacji 7 lutego 1922 r. sam wydał się on w ich ręce, po czym natychmiast został zabity.

</doc>
<doc id="2099835" url="https://pl.wikipedia.org/wiki?curid=2099835" title="Powstanie w rejonie muromcewskim">
Powstanie w rejonie muromcewskim

Powstanie w rejonie muromcewskim (ros. Восстание в Муромцевском районе) - antysowieckie wystąpienie zbrojne na Syberii na pocz. 1930 r.
Od marca 1929 r. na Syberii trwała kolektywizacja rolnictwa. Pod koniec lutego 1930 r. we wsi Tarmakła, na północny wschód od Muromcewa, została utworzona grupa ok. 15 chłopów pod wodzą leśnika Iwana M. Szawarnajewa, która 1 marca we wsi Kondratiewskoje przy pomocy miejscowych chłopów uwolniła kilka aresztowanych kułackich rodzin. Następnie przybyła do wsi Tarmakłinskoje, gdzie został sformowany 150-osobowy oddział. 
Doprowadziło to do wybuchu powstania zbrojnego, które objęło swoim zasięgiem 28 wsi w rejonie muromcewskim obwodu omskiego. Powstańcy domagali się zaprzestania wysiedlania kułaków. Centrum powstania została wieś Riazany, gdzie zgromadziło się ok. 500 powstańców. Na ich czele stanął I. M. Szarnajew. Utworzono sztab powstańczy. Powstały oddziały powstańcze, które rozbijały areszty, uwalniając aresztowanych, wyganiały ze wsi aktywistów partyjnych i działaczy kołchozowych, grabiły kołchozy, likwidowały sielsowiety, zdobywały uzbrojenie. Próbowano nieskutecznie zdobyć wieś Muromcewo. Przy pierwszych starciach z siłami wojskowymi powstańcy rozwiązywali jednak swoje oddziały i wracali do domów. Siły powstańcze zostały rozbite po kilku-kilkunastu dniach. Po upadku powstania 442 powstańców zostało skazanych przez tzw. trójki NKWD, w tym 62 rozstrzelano.

</doc>
<doc id="2099836" url="https://pl.wikipedia.org/wiki?curid=2099836" title="Wstęgówka bagienka">
Wstęgówka bagienka

Wstęgówka bagienka ("Catocala pacta") – eurosyberyjski gatunek motyla z rodziny mrocznicowatych i podrodziny Erebinae. Jest oligofagiem. W Polsce jest rzadko spotykany, objęty częściową ochroną gatunkową. W Polskiej czerwonej księdze zwierząt. Bezkręgowce, został zaliczony do kategorii CR (gatunki skrajnie zagrożone).

</doc>
<doc id="2099837" url="https://pl.wikipedia.org/wiki?curid=2099837" title="Wstęgówka karmazynka">
Wstęgówka karmazynka

Wstęgówka karmazynka ("Catocala sponsa") – gatunek motyla z rodziny mrocznicowatych i podrodziny Erebinae.
Występowanie.
Znany z zachodniej części palearktyki. W Polsce spotykany w całym kraju od końca lipca do końca września.
Morfologia i ekologia.
Przednia para skrzydeł o rozpiętości od 62 do 72 mm. Zabarwienie tła przednich skrzydeł zmienne, od oliwkowobrunatnego do czarnobrunatnego. Tylne skrzydła u nasady karminowoczerwone, w części zewnętrznej występuje czarne pole oraz biegnąca do niego równolegle przepaska dochodząca prawie do tylnej krawędzi skrzydła.
Gąsienice rozwijają się na dębach, rzadko na topoli osice, kasztanie jadalnym oraz olszach.
Filatelistyka.
Poczta Polska wyemitowała 16 listopada 1991 r. znaczek pocztowy przedstawiający wstęgówkę karmazynkę o nominale 1000 zł, w serii "Motyle z kolekcji Instytutu Zoologii PAN w Warszawie". Autorem projektu znaczka był Ovidiu Oprescu. Znaczek pozostawał w obiegu do 15 stycznia 1994 r..

</doc>
<doc id="2099841" url="https://pl.wikipedia.org/wiki?curid=2099841" title="Święto Opet">
Święto Opet

Święto Opet - w starożytnym Egipcie święto poświęcone boskiej triadzie Amona-Re, Mut i Chonsu. W trakcie tego święta faraon składał ofiarę w świątyni w Karnaku, następnie ofiarowywał kadzidło i wodę przed barkami kultowymi Amona, Mut i Chonsu. Następnie wraz z królewskim orszakiem barki były holowane brzegiem Nilu do Luksoru. W Luksorze faraon wraz z kapłanami składał ofiarę Amonowi-Re i Mut. W podobny sposób odbywano podróż powrotną do świątyni w Karnaku. Uroczystości kończyło ofiarowanie przez faraona bukietu papirusu Amonowi-Re.
Święto trwało od 11 dni (w czasach Tutanchamona) do 27 dni za panowania Ramzesa III. 

</doc>
<doc id="2099842" url="https://pl.wikipedia.org/wiki?curid=2099842" title="Mistrzostwa Europy Kadetów w Piłce Siatkowej 1999">
Mistrzostwa Europy Kadetów w Piłce Siatkowej 1999

Mistrzostwa Europy Kadetów w Piłce Siatkowej 1999 - były III. edycją tych mistrzostw, które odbyły się w Gdańsku (grupa A) oraz Pucku (grupa B). Mistrzem Europy kadetów została (po raz drugi) drużyna Rosji. Zawody trwały w dniach 30 marca - 4 kwietnia 1999 roku.
Grupa A.
&lt;br&gt;
Grupa B.
&lt;br&gt;

</doc>
<doc id="2099849" url="https://pl.wikipedia.org/wiki?curid=2099849" title="Piotr Sobotta">
Piotr Sobotta

Piotr Jürgen Sobotta znany także jako Pierre Sobotta (ur. 12 listopada 1940 w Gliwicach) – polski lekkoatleta specjalizujący się w skoku wzwyż, mistrz i rekordzista Polski, olimpijczyk.
Życiorys.
Syn Otto i Elżbiety Noglik. Startował na igrzyskach olimpijskich w 1960 w Rzymie, gdzie zajął 15. miejsce w finale skoku wzwyż. Wystąpił również na mistrzostwach Europy w 1962 w Belgradzie, ale odpadł w eliminacjach.
Był dwukrotnym mistrzem Polski w 1960 i 1962. Był rekordzistą Polski (2,09 m 3 czerwca 1962 w Krakowie, jest to również jego rekord życiowy).
W latach 1960–1963 dziewięć razy startował w meczach reprezentacji Polski w skoku wzwyż, odnosząc 1 zwycięstwo. W 1962 w meczu Polski ze Stanami Zjednoczonymi z konieczności wystąpił również w skoku o tyczce, w którym zajął ostatnie miejsce, ale zdobył tym samym punkt dla reprezentacji.
Był zawodnikiem AZS Katowice (1955), AZS Gliwice (1956–1960) i AZS Kraków (1961–1965).
Był mężem Barbary Lerczakówny.
Studiował na Politechnice Krakowskiej na Wydziale Architektury. Przerwał studia na 5. roku. W 1965 wyjechał do Włoch. Kontynuował studia architektonicznych w Mediolanie. W 1968 roku uzyskał stopień inżyniera architekta. Następnie przeniósł się do Francji, otworzył biura projektowe w Annecy i Paryżu.
Obecnie mieszka w Nicei.

</doc>
<doc id="2099851" url="https://pl.wikipedia.org/wiki?curid=2099851" title="Johann Czirenberg">
Johann Czirenberg



</doc>
<doc id="2099852" url="https://pl.wikipedia.org/wiki?curid=2099852" title="Nippon Cargo Airlines">
Nippon Cargo Airlines

Nippon Cargo Airlines – japońskie linie lotnicze cargo z siedzibą w Tokio, oferujące loty do krajów azjatyckich, a także połączenia z Europą i Ameryką Północną. Głównym węzłem jest port lotniczy Narita.
Porty docelowe.
Lista portów docelowych linii Nippon Cargo Airways – stan na wrzesień 2010

</doc>
<doc id="2099856" url="https://pl.wikipedia.org/wiki?curid=2099856" title="Muromcewo">
Muromcewo

Muromcewo (ros. Муромцево) – osiedle typu miejskiego w obwodzie omskim, centrum administracyjne rejonu rejonu muromcewskiego. Przystań na rzece Tara. Znajduje się tu rejonowe muzeum historyczno-krajoznawcze.

</doc>
<doc id="2099859" url="https://pl.wikipedia.org/wiki?curid=2099859" title="Polskie Stronnictwo Ludowe – Zjednoczenie Niezawisłych Ludowców">
Polskie Stronnictwo Ludowe – Zjednoczenie Niezawisłych Ludowców

Polskie Stronnictwo Ludowe – Zjednoczenie Niezawisłych Ludowców – polska partia polityczna powołana w 1912 w wyniku rozłamu w galicyjskim Polskim Stronnictwie Ludowym. Utworzyli ją działacze tzw. "frondy lwowskiej", czyli liberalnej inteligencji w PSL, którzy nie godzili się na kompromisową politykę wobec austriackiego rządu oraz galicyjskich konserwatystów, prowadzoną przez prezesa PSL Jana Stapińskiego. Prezesem PSL-ZNL był Bolesław Wysłouch, a sekretarzem Jan Dąbski. Organem prasowym ugrupowania była „Gazeta Lwowska”. W 1914 partia weszła w skład Polskiego Stronnictwa Ludowego „Piast”.

</doc>
<doc id="2099860" url="https://pl.wikipedia.org/wiki?curid=2099860" title="Katie Olsovsky">
Katie Olsovsky



</doc>
<doc id="2099865" url="https://pl.wikipedia.org/wiki?curid=2099865" title="Eparchia buczacka">
Eparchia buczacka

Eparchia buczacka – eparchia kościoła greckokatolickiego na Ukrainie, utworzona 21 lipca 2000 z terytorium eparchii tarnopolskiej. 
Pierwszym ordynariuszem był biskup Irynej Biłyk, który tę funkcję pełnił do 2007. Obecnie ordynariuszem eparchii od roku 2011 jest Dmytro Hryhorak (w latach 2007-2011 administrator apostolski eparchii).

</doc>
<doc id="2099867" url="https://pl.wikipedia.org/wiki?curid=2099867" title="Eparchia kołomyjska">
Eparchia kołomyjska

Eparchia kołomyjska – katolicka eparchia obrządku bizantyjsko-ukraińskiego ze stolicą w Kołomyi, w obwodzie iwanofrankiwskim, na Ukrainie. Biskupstwo jest sufraganią archieparchii iwano-frankiwskiej.
Historia.
20 kwietnia 1993 papież św. Jan Paweł II erygował eparchię kołomyjsko-czerniowiecką. Dotychczas wierni z tych terenów należeli do eparchii iwano-frankowskiej (obecnie archieparchia iwano-frankiwska).
12 września 2017 wydzielono z niej eparchię czerniowiecką i zmieniono nazwę na obecną.
Biskupami ordynariuszami byli kolejno: Pawło Wasyłyk (1993-2004), Wołodymyr Wijtyszyn (2004-2005), Mykoła Symkajło (2005-2013) i Wasyl Iwasiuk (od 2014).

</doc>
<doc id="2099870" url="https://pl.wikipedia.org/wiki?curid=2099870" title="Archieparchia iwano-frankiwska">
Archieparchia iwano-frankiwska

Archieparchia iwano-frankiwska – archieparchia kościoła greckokatolickiego na Ukrainie. 
Odtworzona w 1991 jako kontynuatorka eparchii stanisławowskiej. 29 listopada 2011 podniesiona do rangi archieparchi. Obecnym ordynariuszem jest Wołodymyr Wijtyszyn. Kościołem katedralnym jest Sobór katedralny Zmartwychwstania Chrystusa w Iwano-Frankiwsku.

</doc>
<doc id="2099871" url="https://pl.wikipedia.org/wiki?curid=2099871" title="Alberich">
Alberich

Alberich – kodowa nazwa powłoki mającej za zadanie utrudnić wykrycie okrętu podwodnego, opracowanej przez Niemców w czasie drugiej wojny światowej. "Alberich" był pierwowzorem powłok anechoicznych stosowanych na okrętach podwodnych z napędem jądrowym od lat 70. XX wieku. Powłoka "Alberich" była warstwą paneli perforowanego kauczuku syntetycznego (poliizobutylen o handlowej nazwie Oppanol) grubości około 4 mm przytwierdzaną do zewnętrznej powierzchni kadłuba okrętu podwodnego. Powłoka zmniejszała w sprzyjających warunkach o około 15% echo odbicia w zakresie 10–18 kHz. Obok rozmazywania echa sonarów aktywnych alianckich okrętów (ASDIC), powłoka ta wytłumiała również dźwięki generowane przez okręt, co utrudniało jego wykrycie za pomocą urządzeń nasłuchowych.
Pierwsze testy powłoki będącej pierwowzorem "Alberich" prowadzono od 1940 roku na U-11, a później U-67; do prób wykorzystywano również ex-holenderski UD-4. Ujawniły się wówczas wady pomysłu: nie potrafiono wystarczająco trwale przymocować powłoki do kadłuba, odrywające się płaty gumy zwiększały hałas generowany przez okręt; zmieniała swoje właściwości w zależności od ciśnienia otaczającej ją wody; następował również spadek prędkości jednostki. W kolejnych latach pracę nad wynalazkiem ograniczono, skupiając się na szukaniu innych sposobów ochrony przed sonarem.
W późniejszym czasie rozwiązano jednak zasadnicze problemy. W październiku 1943 roku do służby wszedł U-480 wyposażony w powłokę z ulepszonym spoiwem. Pod koniec maja 1944 roku na wodach norweskich wykorzystywano go do testów porównawczych z U-247 i U-999. Na przełomie sierpnia i września tego samego roku okręt operował na niebezpiecznych wodach kanału La Manche. Uwagę zwracają osiągnięcia U-480: w czasie, gdy sukcesy U-Bootów były wyjątkiem, a nie regułą, jak we wczesnych latach wojny, zdołał on zatopić cztery jednostki przeciwnika. W opinii dowódcy jednostki – Oblt. Hansa Joachima Förstera, sukces osiągnięto głównie dzięki zastosowaniu powłoki "Alberich". 
Tylko pojedyncze U-Booty zostały wyposażone w tę technologię: typu "VIIC" – U-480, U-485 i U-486; typu "VIIC/41" – U-1105, U-1106, U-1107, U-1304, U-1306 i U-1308; typu "XXIII" – U-4704, U-4708 i U-4709. U-1105 po kapitulacji III Rzeszy został przejęty przez Royal Navy, a następnie przekazany US Navy, celem zbadania powłoki wytłumiającej.
Wpływ powłoki Alberich na konstrukcje powojenne.
Po wojnie powłoka "Alberich" traktowana była jedynie jako pewna ciekawostka, do momentu gdy w latach 70. XX wieku jej odpowiedniki zaczęła stosować radziecka marynarka wojenna. W Stanach Zjednoczonych wciąż jednak nie traktowano powłok anechoicznych poważnie - odpadające od kadłubów płytki powłoki radzieckich okrętów stały się nawet przedmiotem żartów wśród zachodnich analityków. Sowieci jednak poprawili technologię, płytki przestały odpadać, a powłoka wzbudziła zainteresowanie, gdy okazało się, że jest jednym z powodów, dla których radzieckie okręty stały się trudniejsze do wykrycia. O znaczeniu powłoki wykonanej z takich płytek świadczy fakt, iż płytki zastosowane na okrętach typu "Akuła" (projekt "971") i "Sierra" (projekt "945") zmniejszają sygnaturę akustyczną tych jednostek od 10 do 20 dB. W zakresie zaś częstotliwości pracy amerykańskiego sonaru AN/BQQ-5 zapewniają zmniejszenie możliwości detekcji o 25 do 50%.
Pierwszymi amerykańskimi okrętami pokrytymi powłoką anechoiczną znaną pod nazwą "Special Hull Treatments" były jednostki typu "Improved Los Angeles (688i)", które weszły do służby w 1988 roku. Po zakończeniu zimnej wojny, powłoki anechoiczne zaczęli stosować także niektórzy producenci okrętów podwodnych z napędem konwencjonalnym.

</doc>
<doc id="2099873" url="https://pl.wikipedia.org/wiki?curid=2099873" title="Eparchia samborsko-drohobycka">
Eparchia samborsko-drohobycka

Eparchia samborsko-drohobycka – eparchia kościoła greckokatolickiego na Ukrainie, utworzona w 1993 z terytorium archieparchii lwowskiej. 
Ordynariuszem od 2011 jest biskup Jarosław Pryriz.

</doc>
<doc id="2099874" url="https://pl.wikipedia.org/wiki?curid=2099874" title="Mistrzostwa Europy Kadetów w Piłce Siatkowej 2001">
Mistrzostwa Europy Kadetów w Piłce Siatkowej 2001

Mistrzostwa Europy Kadetów w Piłce Siatkowej 2001 - były IV. edycją tych mistrzostw, które odbyły się w Libercu. Mistrzem Europy kadetów została (po raz trzeci) drużyna Rosji. Zawody trwały w dniach 16 - 21 kwietnia 2001 roku.
Grupa A.
&lt;br&gt;
Grupa B.
&lt;br&gt;

</doc>
<doc id="2099875" url="https://pl.wikipedia.org/wiki?curid=2099875" title="Herb gminy Jastków">
Herb gminy Jastków

Herb gminy Jastków przedstawia w polu czerwonym w obu pobocznicach ukoronowane złote łby lamparcie, w podstawie srebrna pelta z odznaki legionowej.
Herb został ustanowiony przez Radę Gminy 17 lutego 2017 r.
Historia.
Do 2017 r. gmina posługiwała się herbem przedstawiającym srebrnego "orła legionowego", umieszczonego na panoplium, składającym się z dwóch skrzyżowanych szabel, skierowanych głowniami do góry, a ostrzami na zewnątrz, w polu dwudzielnym tarczy dzielonym w słup, gdzie pole heraldyczne prawe - białe, zaś lewe barwy czerwonej. Pod orłem, dwa liście dębu barwy zielonej, połączone pośrodku żołędziem złotym, ułożone w pas.
Symbolika herbu.
Herb gminy nawiązywał do symboliki legionowej i bitewnej. Symbolem bitewnym były dwie skrzyżowane szable, umieszczone jako "panoplia" pod orzełkiem legionowym. Na tym bowiem terenie, w dniach 31 VII - 3 VIII 1915 stoczona była bitwa, w której brali udział legioniści, i tu też znajduje się cmentarz gdzie pochowani zostali żołnierze tej formacji. Liście dębu umieszczone w dolnej części herbu, to wywodzący się z antycznej greckiej tradycji, symbol nieśmiertelnej chwały. W tym znaku, oddanej poległym legionistom za ich wierność ojczyźnie. Symbolika herbu gminy Jastków, nawiązywała ponadto do funkcjonującego na tym terenie w okresie II RP, 8 Pułku Piechoty Legionów, który we wrześniu 1939 roku, w Jastkowie, przeprowadzał koncentrację mobilizacyjną, po tym gdy zostały zbombardowane koszary tej jednostki mieszczące się na Czechowie - (obecnie dzielnica Lublina).

</doc>
<doc id="2099876" url="https://pl.wikipedia.org/wiki?curid=2099876" title="Archieparchia tarnopolsko-zborowska">
Archieparchia tarnopolsko-zborowska

Archieparchia tarnopolsko-zborowska – archieparchia katolicka obrządku bizantyjsko-ukraińskiego na Ukrainie, utworzona w 2000 w wyniku połączenia istniejących od 1993 eparchii tarnopolskiej i zborowskiej. W 2011 podniesiona do rangi archieparchii.
Biskupi eparchialni: Mychajło Sabryha (1993-2006) i Wasyl Semeniuk (od 2006, od 2011 – arcybiskup metropolita). Katedrą archieparchii jest sobór archikatedralny Niepokalanego Poczęcia Najświętszej Maryi Panny – dawny kościół dominikanów.

</doc>
<doc id="2099877" url="https://pl.wikipedia.org/wiki?curid=2099877" title="Tiedeman Giese">
Tiedeman Giese



</doc>
<doc id="2099880" url="https://pl.wikipedia.org/wiki?curid=2099880" title="Eparchia sokalsko-żółkiewska">
Eparchia sokalsko-żółkiewska

Eparchia sokalsko-żółkiewska – eparchia kościoła greckokatolickiego na Ukrainie, została utworzona w 2000 jako eparchia sokalska. W 2006 przemianowana na eparchię sokalsko-żółkiewską. Główną świątynią jest katedra Świętych Apostołów Piotra i Pawła w Sokalu. Ordynariuszem eparchii od 2000 roku jest Mychajło Kołtun.

</doc>
<doc id="2099881" url="https://pl.wikipedia.org/wiki?curid=2099881" title="Eparchia tarnopolska">
Eparchia tarnopolska



</doc>
<doc id="2099882" url="https://pl.wikipedia.org/wiki?curid=2099882" title="Mihály Munkácsy">
Mihály Munkácsy

Mihály Munkácsy (także Mihály von Munkácsy, niem. Michael Lieb) (ur. 20 lutego 1844 w Mukaczewie na Węgrzech, zm. 1 maja 1900 w Endenich (dzielnica Bonn)) – węgierski malarz-realista, twórca fresków.
Mihály von Munkácsy pochodził z osiadłej przed dwustu laty na Węgrzech bawarskiej rodziny. W roku 1863 przybrał nazwisko od nazwy miejsca urodzenia.
Początkowo przez cztery lata uczył się rzemiosła stolarskiego. W roku 1863 rozpoczął studia malarskie w Budapeszcie, od roku 1864 na Akademii Sztuk Pięknych w Wiedniu. Studia kontynuował w latach 1866-1868 w Monachium, w latach 1868-1870 w Düsseldorfie. 
Lata 1872-1896 spędził w Paryżu, gdzie wystawiał obrazy na salonach malarstwa.
Munkácsy tworzył niewielkie krajobrazy w stylu szkoły z Barbizon, a także sceny rodzajowe, martwe natury i portrety. 
Wczesne dzieła Munkácsy’ego były poświęcone walkom narodu węgierskiego o wolność. Od przeniesienia do Paryża zaczął tworzyć obrazy przeznaczone dla konserwatywnej publiczności. W roku 1874 poślubił zamożną Baronessę de Marches, co zapewniło mu życie w dostatku. Dopiero pod koniec życia powrócił do młodzieńczych ideałów społecznych i politycznych.
W sierpniu 1887 został odznaczony ustanowioną wówczas Odznaką Honorową za Dzieła Sztuki i Umiejętności.

</doc>
<doc id="2099883" url="https://pl.wikipedia.org/wiki?curid=2099883" title="Archeon">
Archeon



</doc>
<doc id="2099884" url="https://pl.wikipedia.org/wiki?curid=2099884" title="Tiedemann Giese (ujednoznacznienie)">
Tiedemann Giese (ujednoznacznienie)



</doc>
<doc id="2099886" url="https://pl.wikipedia.org/wiki?curid=2099886" title="Eparchia stryjska">
Eparchia stryjska

Eparchia stryjska – greckokatolicka eparchia na Ukrainie, wydzielona w 2000 roku z terytorium archieparchii lwowskiej. 
Pierwszym biskupem-ordynariuszem od początku jej istnienia był Julian Gbur. Od 2014 ordynariuszem jest biskup Taras Senkiw.

</doc>
<doc id="2099887" url="https://pl.wikipedia.org/wiki?curid=2099887" title="Eparchia sokalska">
Eparchia sokalska



</doc>
<doc id="2099889" url="https://pl.wikipedia.org/wiki?curid=2099889" title="Reprezentacja Kazachstanu w piłce siatkowej kobiet">
Reprezentacja Kazachstanu w piłce siatkowej kobiet

Reprezentacja Kazachstanu w piłce siatkowej kobiet to narodowa reprezentacja tego kraju, reprezentująca go na arenie międzynarodowej.
Osiągnięcia.
Igrzyska azjatyckie.
 3. miejsce - 2010
Mistrzostwa Azji.
 2. miejsce - 2005
Puchar Azji.
 3. miejsce - 2012, 2014

</doc>
<doc id="2099891" url="https://pl.wikipedia.org/wiki?curid=2099891" title="Carlos Augusto Rodrigues">
Carlos Augusto Rodrigues

Carlinhos, właśc. Carlos Augusto Rodrigues lub Carlinhos Paulista (ur. 5 grudnia 1974 w Campinas) – piłkarz brazylijski, występujący na pozycji środkowego obrońcy.
Kariera klubowa.
Karierę piłkarską Carlinhos zaczął w klubie Guarani FC w 1994 roku. W lidze brazylijskiej zadebiutował 24 września 1995 w przegranym 0-1 meczu z EC Juventude. W 1996 był zawodnikiem EC Juventude, a w pierwszej połowie 1997 Juventusu São Paulo. W 1997 roku wyjechał do niemieckiego drugoligowego Waldhofu Mannheim. W Waldhofie występował przez półtora roku i na początku 1999 powrócił do Brazylii do Figueirense Florianópolis. Z Figueirense zdobył mistrzostwo stanu Santa Catarina - Campeonato Catarinense w 1999 roku.
W latach 2000–2001 występował w EC Bahia. Z Bahią zdobył mistrzostwo stanu Bahia - Campeonato Baiano w 2001 roku. W 2002 roku po raz kolejny występował w Figueirense, z którym zdobył kolejne mistrzostwo stanu. W 2004 roku powrócił do Guarani. W latach 2005–2006 występował w Santa Cruz Recife. Z Santa Cruz zdobył mistrzostwo stanu Bahia - Campeonato Baiano oraz awansował do I ligi w 2005 roku. W Santa Cruz 24 maja 2006 w przegranym 1-4 meczu z EC Juventude Carlinhos rozegrał ostatni mecz w lidze brazylijskiej. W lidze brazylijskiej rozegrał 98 meczów. W późniejszych latach występował w klubach z niższych lig.
W latach 2009–2011 był zawodnikiem Red Bull Brasil.
Kariera reprezentacyjna.
W reprezentacji Brazylii Carlinhos zadebiutował 20 grudnia 1995 w wygranym 3-1 towarzyskim meczu z reprezentacją Kolumbii. Był to udany debiut, gdyż strzelił bramkę w 83 min. meczu. W 1996 Carlinhos wystąpił w Złotym Pucharze CONCACAF 1996, na którym Brazylia zajęła drugie miejsca. Carlinhos na turnieju wystąpił w czterech meczach z Kanadą, Hondurasem, USA i Meksykiem, który był jego ostatnim meczem w reprezentacji.

</doc>
<doc id="2099899" url="https://pl.wikipedia.org/wiki?curid=2099899" title="Kątski">
Kątski



</doc>
<doc id="2099903" url="https://pl.wikipedia.org/wiki?curid=2099903" title="Ciara (ujednoznacznienie)">
Ciara (ujednoznacznienie)

Imię żeńskie:
Polskie nazwisko:

</doc>
<doc id="2099906" url="https://pl.wikipedia.org/wiki?curid=2099906" title="Schiling">
Schiling

Schiling ("Szyling") – polski herb szlachecki z nobilitacji.
Opis herbu.
Opis herbu z wykorzystaniem zasad blazonowania, zaproponowanych przez Alfreda Znamierowskiego:
W polu czerwonym toczenica srebrna, w której gałązka lipy z dwoma sękami i trzema listkami srebrnymi.
Klejnot: nad hełmem bez korony dwa skrzydła orle czerwone, na których godło.
Labry czerwone, podbite srebrem.
Powyższy opis pochodzi od Tadeusza Gajla. Józef Szymański przypisuje listkom barwę zieloną. W artykule wyróżniamy wersję Gajla, ponieważ zgodna jest z zasadą alternacji.
Najwcześniejsze wzmianki.
Pierwotnie nadany przez cesarza Maksymiliana I 10 maja 1507. W Polsce nadany Erazmowi i Jodokowi Schilingom, rajcom krakowskim oraz Krzysztofowi, Jerzemu i Fryderykowi Schiligom 29 czerwca 1543.
Herbowni.
Ponieważ herb Schiling był herbem własnym, prawo do posługiwania się nim przysługuje tylko jednemu rodowi herbownemu:
Schiling (Szyling).

</doc>
<doc id="2099911" url="https://pl.wikipedia.org/wiki?curid=2099911" title="Guty (Trzyniec)">
Guty (Trzyniec)

Guty (czes. Guty, niem. Gutty) – część miasta Trzyńca w kraju morawsko-śląskim, w powiecie Frydek-Mistek w Czechach. Jest to także gmina katastralna o powierzchni 947,21 ha. Położona około 6 kilometrów na południowy zachód od centrum miasta, u podnóża gór Beskidu Śląsko-Morawskiego. Populacja w 2008 wynosiła 762 osoby, zaś w 2010 odnotowano 279 adresów.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Gutha". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W 1557 liczyła jedynie 13 osadników ze swoimi rodzinami. W 1563 wybudowany został luterański drewniany kościół, z którego miejscowość słynie do dziś, z tym że od 1654 jest on rzymskokatolicki. 
Pierwsza drewniana, ewangelicka szkoła została wybudowana w 1775 i służyła aż do 1866, kiedy to wzniesiono nowy budynek z wieżą i dzwonem. Ta budowla pełniła swą funkcję do 1903. Ostatnia polska szkoła wybudowana w 1903 służyła do 1973, tak jak pierwsza czeska od 1923. Obie zostały zamknięte z powodu niedostatecznej ilości dzieci, które obecnie uczęszczają głównie do szkół w Oldrzychowicach.
Według austriackiego spisu ludności z 1910 roku Guty miału 832 mieszkańców, z czego 824 (99%) było polsko-, 7 (0,8%) czesko- i 1 (0,1%) niemieckojęzyczna, 65 (7,8%) katolików, 754 (90,6%) ewangelików oraz 13 (1,6%) innej religii lub wyznania.
W granicach administracyjnych Trzyńca znajduje się od 1980.

</doc>
<doc id="2099913" url="https://pl.wikipedia.org/wiki?curid=2099913" title="Seinosuke Uchida">
Seinosuke Uchida

 – japoński ornitolog. 
Profesor Uniwersytetu Tokijskiego, ekspert japońskiego Ministerstwa Rolnictwa i Leśnictwa. Autor wielu książek poświęconych awifaunie Japonii, w języku japońskim i angielskim. Zajmował się też pasożytami ptaków. Uczeń Akiry Iizuki.

</doc>
<doc id="2099915" url="https://pl.wikipedia.org/wiki?curid=2099915" title="Polanka (Równina Gryficka)">
Polanka (Równina Gryficka)

Polanka – wzniesienie o wysokości 56,3 m n.p.m. na Równinie Gryfickiej, położone w woj. zachodniopomorskim, w powiecie kołobrzeskim, w gminie Siemyśl, między wsią Trzynik a jeziorem Kamienica. 
Nazwę "Polanka" wprowadzono urzędowo rozporządzeniem w 1949 roku, zastępując poprzednią niemiecką nazwę "Groß Kavels Berg".

</doc>
<doc id="2099916" url="https://pl.wikipedia.org/wiki?curid=2099916" title="Rezerwat Archeologiczny Zawodzie">
Rezerwat Archeologiczny Zawodzie

Rezerwat Archeologiczny Zawodzie – rezerwat archeologiczny w Kaliszu, na Zawodziu, oddział Muzeum Okręgowego Ziemi Kaliskiej w Kaliszu; dokumentuje historię badań archeologicznych prowadzonych na terenie wczesnośredniowiecznego grodu na Zawodziu.
Pierwszy gród na Zawodziu został wzniesiony w latach około 850–860.
Historia.
Główną część rezerwatu archeologicznego stanowi częściowo zrekonstruowany gród, otoczony wałem obronnym, sięgającym miejscami 5 metrów wysokości. Pierwsze wzmianki o grodzie znalazły się już w 1106 w kronice Galla Anonima. Badania archeologiczne pozostałości grodu rozpoczął w 1903 Włodzimierz Demetrykiewicz. Kolejne, w związku obchodami 1800-lecia miasta, prowadzono w latach 1958–1965. W ich wyniku odsłonięto relikty palatium, kolegiaty św. Pawła Apostoła, przykościelnego cmentarza, konstrukcji obronnych.
W trakcie kolejnych badań przeprowadzonych w latach 1983–1992 odsłonięto pozostałości kościoła drewniano-glinianego. Po zakończeniu ostatnich badań przystąpiono do zagospodarowania wykopalisk w celu dokonania ich kompleksowej ochrony z jednoczesnym wykorzystaniem ich w celach ekspozycyjnych. Pierwszy pawilon (tzw. budynek bramy) w nowym rezerwacie otwarto w czerwcu 1995 roku. Pierwsza wystawa obejmowała makiety kaliskich zabytków, fotografie, rysunki i plansze informacyjne. W roku 2007 dzięki środkom pozyskanym z Europejskiego Funduszu Rozwoju Regionalnego zrekonstruowano zabudowania grodu.

</doc>
<doc id="2099918" url="https://pl.wikipedia.org/wiki?curid=2099918" title="Estrella (stacja metra)">
Estrella (stacja metra)

Estrella – stacja metra w Madrycie, na linii 9. Znajduje się na granicy dzielnic Retiro i Moratalaz, w Madrycie i zlokalizowana jest pomiędzy stacjami Sainz de Baranda i Vinateros. Została otwarta 31 stycznia 1980.

</doc>
<doc id="2099919" url="https://pl.wikipedia.org/wiki?curid=2099919" title="Vinateros">
Vinateros

Vinateros – stacja metra w Madrycie, na linii 9. Znajduje się w dzielnicy Moratalaz, w Madrycie i zlokalizowana jest pomiędzy stacjami Estrella i Artilleros. Została otwarta 31 stycznia 1980.

</doc>
<doc id="2099922" url="https://pl.wikipedia.org/wiki?curid=2099922" title="Ulica Nowe Zawady w Poznaniu">
Ulica Nowe Zawady w Poznaniu



</doc>
<doc id="2099925" url="https://pl.wikipedia.org/wiki?curid=2099925" title="The Old Gum Tree">
The Old Gum Tree

The Old Gum Tree (ang. „Stary eukaliptus”) – historyczne miejsce obecnie położone w dzielnicy Glenelg North w Adelaide, w którym 28 grudnia 1836 gubernator John Hindmarsh ogłosił proklamację, ustanawiającą kolonię Australia Południowa. W tym samym miejscu corocznie obchodzona jest uroczystość założenia stanu, podczas której urzędujący gubernator Australii Południowej ponownie odczytuje proklamację Hindmarsha.
Hindmarsh przybył do brzegów Australii Południowej na pokładzie po wcześniejszym zbadaniu okolic dzisiejszej Adelajdy i Wyspy Kangura przez poprzednie ekspedycje i założeniu kilku mniejszych osad. 28 grudnia 1836 około godziny 14 Hindmarsh po raz pierwszy stanął na ziemi australijskiej i wraz ze swoim sekretarzem George'em Stevensonem, grupą oficjeli i 20 żołnierzy piechoty morskiej udał się do przygotowanego wcześniej namiotu. Tam, w cieniu starego eukaliptusa, sekretarz Hindmarsha, George Stevenson, uroczyście odczytał proklamację ustanawiającą Australię Południową jako brytyjską kolonię.
Miejsce, w którym odbyła się ta uroczystość, nie zostało w tamtym czasie w żaden sposób oznaczone, ale w 1855 zostało ono odnalezione i rozpoznane przez przebywających na wakacjach w Glenelg George'a Stevensona i jego rodzinę. Dwa lata później, w 1857, John Hector, który był właścicielem działki, na której znajdował się historyczny eukaliptus, przekazał 62 stopy kwadratowe tej ziemi na rzecz Australii Południowej, później jeszcze kilkukrotnie dokupowano ziemi, powiększając to historyczne miejsce. Kontrowersje co do tożsamości historycznego drzewa zaczęły się prawie od razu po jego odnalezieniu i trwają do dziś, choć z analizy zachowanych dokumentów źródłowych, relacji pisemnych i ustnych świadków oraz z zachowanych szkiców wynika z dużą dozą prawdopodobieństwa, że „stary eukaliptus” jest tym drzewem, pod którym została założona Australia Południowa.
Do czasów współczesnych „stary eukaliptus”, najprawdopodobniej należący do gatunku "Eucalyptus camaldulensis", się nie zachował. Wielokrotnie podejmowano próby jego ratowania, aby ostatecznie w 1963 zacementować całkowicie resztki próchniejącego drzewa, na powierzchni betonu odwzorowując charakterystyczną korę eukaliptusa.

</doc>
<doc id="2099926" url="https://pl.wikipedia.org/wiki?curid=2099926" title="Bohmte (stacja kolejowa)">
Bohmte (stacja kolejowa)

Bohmte (niem: "Bahnhof Bohmte") – stacja kolejowa w Bohmte, w kraju związkowym Dolna Saksonia, w Niemczech. Znajduje się na linii Wanne-Eickel–Hamburg. Została zbudowana w 1871/72 i otwarta 15 maja 1873 roku. Według klasyfikacji Deutsche Bahn posiada kategorię 6.
W 2004 cały teren dworca kolejowego w centrum dzielnicy został odnowiony. Koszt modernizacji to około 10 mln €. Projekt został sfinansowany przez Deutsche Bahn i Dolną Saksonię.

</doc>
<doc id="2099929" url="https://pl.wikipedia.org/wiki?curid=2099929" title="Antoni Wisłocki">
Antoni Wisłocki

Antoni Wisłocki herbu Sas (ur. ok. 1770, zm. 3 marca 1823 w Kątach) – właściciel Frampola. Syn Jana Wisłockiego i Anny z.d. Butler, mąż Katarzyny Puchała. Na mocy porozumienia z bratem Ignacym, został 3 czerwca 1798 roku jedynym właścicielem Frampola i okolicznych gruntów. Pozostawił dzieci Karola - późniejszego właściciela dóbr frampolskich i Pulcherię (która wyszła za Tomasza Puchałę) - właścicielkę dóbr kąteckich.

</doc>
<doc id="2099931" url="https://pl.wikipedia.org/wiki?curid=2099931" title="4 podróż apostolska Benedykta XVI">
4 podróż apostolska Benedykta XVI



</doc>
<doc id="2099932" url="https://pl.wikipedia.org/wiki?curid=2099932" title="Schlichting (herb szlachecki)">
Schlichting (herb szlachecki)

Schlichting – polski herb szlachecki z nobilitacji.
Opis herbu.
Poniższa rekonstrukcja herbu pochodzi od Józefa Szymańskiego, za nim przytoczył ją Tadeusz Gajl. Jest to najpoprawniejsza możliwa rekonstrukcja, ponieważ pochodzi bezpośrednio z dokumentu nobilitacyjnego. Opis herbu z wykorzystaniem zasad blazonowania, zaproponowanych przez Alfreda Znamierowskiego:
W polu czarnym, między dwoma rogami jelenimi srebrnymi, na trzecim takimż rogu w pas na taśmie złotej trąba myśliwska czerwona.
Klejnot: trzy pióra strusie czarne.
Labry czarne, podbite srebrem.
Józef Szymański przytacza też opinię Wdowiszewskiego, według której w herbie nie było trąby. Tak też wyglądać miał herb śląskiej rodziny von der Schlichting.
Kasper Niesiecki w swoim opisie podaje pole czerwone i również brak trąby. Nie określa barw rogów ani klejnotu.
W "Tablicach odmian herbowych" Chrząńskiego, herb jest bez trąby, pole czerwone, rogi czarne.
Natomiast według "Wappen und handbuch...", zawierającego wizerunki szlachty śląskiej, herb Freiherrów von Schlichting z Bukowca miał pole srebrne, rogi czarne, brak trąby, klejnot na zawoju srebrno-czarnym i środkowe pióro srebrne.
Kwestia obecności rogu myśliwskiego.
Róg myśliwski wiszący na jelenim porożu miał być specjalnym dodatkiem do rodowego herbu Schlichtingów od króla, zgodnie z tym co mówi cytowany przez Barbarę Trelińską fragment dokumentu nobilitacyjnego:
Zatem autorzy rekonstruujący herb bez rogu myśliwskiego, sięgający prawdopodobnie do źródeł niemieckich, przypisując taki herb polskim Schlichitingom, popełniają błąd. Polski herb Schlichting, w odróżnieniu od niemieckiego (czy raczej śląskiego), powinien być rysowany z trąbą myśliwską.
Najwcześniejsze wzmianki.
Nadany Ambrożemu, sekretarzowi królewskiemu i Filipowi Schlichtingom 8 kwietnia 1567. 
Herbowni.
Ponieważ herb Schlichting był herbem własnym, prawo do posługiwania się nim przysługuje tylko jednemu rodowi herbownemu:
Schlichting (Szyling).
Występowanie poza heraldyką szlachecką.
Zmodyfikowany herb Schlichtingów posłużył za wzór herbu założonej przez Jana Szlichtynga Szlichtyngowej.

</doc>
<doc id="2099933" url="https://pl.wikipedia.org/wiki?curid=2099933" title="Port lotniczy Samsun-Çarşamba">
Port lotniczy Samsun-Çarşamba

Port lotniczy Samsun-Çarşamba (IATA: SZF, ICAO: LTFH) – port lotniczy położony 23 km od Samsun, w prowincji Samsun, w Turcji.

</doc>
<doc id="2099934" url="https://pl.wikipedia.org/wiki?curid=2099934" title="5 podróż apostolska Benedykta XVI">
5 podróż apostolska Benedykta XVI



</doc>
<doc id="2099935" url="https://pl.wikipedia.org/wiki?curid=2099935" title="6 podróż apostolska Benedykta XVI">
6 podróż apostolska Benedykta XVI



</doc>
<doc id="2099936" url="https://pl.wikipedia.org/wiki?curid=2099936" title="7 podróż apostolska Benedykta XVI">
7 podróż apostolska Benedykta XVI



</doc>
<doc id="2099937" url="https://pl.wikipedia.org/wiki?curid=2099937" title="Corbin Fisher">
Corbin Fisher

Corbin Fisher - amerykańska wytwórnia filmowa zajmująca się produkcją gejowskich filmów pornograficznych, z siedzibą w Las Vegas w stanie Nevada. Studio prowadziło strony internetowe pod adresem CorbinFisher.com, a także AmateurCollegeMen.com, AmateurCollegeSex.com, CFSelect.com, CorbinFisherLive.com, CorbinsCoeds.com i ShopCorbinFisher.com. Jason Gibson, założyciel Corbin Fisher, który użył tego samego nazwiska jako pseudonimu, wcześniej był policjantem i zajmował się zarządzaniem zasobami ludzkimi. Zaczął filmować mężczyzn i robić filmy w wolnym czasie, a w 2004 założył stronę internetową CorbinFisher.com. We wrześniu 2008 firma wydała swoje pierwsze pełnometrażowe DVD. Od 2009 firma współpracowała z europejskim studiem Bel Ami przy produkcji i dystrybucji filmów.
Produkty Corbin Fisher zostały dobrze przyjęte, zarówno przez innych w branży, jak i przez komentatorów medialnych. W 2006 Corbin Fisher zdobył nagrodę Cybersocket Awards w kategorii Adult Gay Megasite. Od tego czasu był wielokrotnie nagradzany w branży; zarówno za treści wideo, jak i stron internetowych. Firma otrzymała nagrodę doskonałości Free Speech Coalition (FSC) podczas gali wręczenia Cybersocket Awards w 2010 i Xbiz Awards w kategorii „Gejowska witryna roku” w 2011.
Swoją karierę w wytwórni Corbin Fisher rozpoczął m.in. Johnny Castle.

</doc>
<doc id="2099938" url="https://pl.wikipedia.org/wiki?curid=2099938" title="8 podróż apostolska Benedykta XVI">
8 podróż apostolska Benedykta XVI



</doc>
<doc id="2099939" url="https://pl.wikipedia.org/wiki?curid=2099939" title="9 podróż apostolska Benedykta XVI">
9 podróż apostolska Benedykta XVI



</doc>
<doc id="2099940" url="https://pl.wikipedia.org/wiki?curid=2099940" title="10 podróż apostolska Benedykta XVI">
10 podróż apostolska Benedykta XVI



</doc>
<doc id="2099941" url="https://pl.wikipedia.org/wiki?curid=2099941" title="Linia kolejowa Lyon – Grenoble">
Linia kolejowa Lyon – Grenoble

Linia kolejowa Lyon-Grenoble – linia kolejowa we Francji, łącząca Lyon z Grenoble. Była budowana w latach 1857-1862. Jej długość wynosi 130 km i jest zelektryfikowana napięciem 1500 V na odcinku Lyon-Heyrieux oraz 25 kV - 50 Hz na odcinku Heyrieux-Grenoble.

</doc>
<doc id="2099942" url="https://pl.wikipedia.org/wiki?curid=2099942" title="11 podróż apostolska Benedykta XVI">
11 podróż apostolska Benedykta XVI



</doc>
<doc id="2099944" url="https://pl.wikipedia.org/wiki?curid=2099944" title="12 podróż apostolska Benedykta XVI">
12 podróż apostolska Benedykta XVI



</doc>
<doc id="2099945" url="https://pl.wikipedia.org/wiki?curid=2099945" title="13 podróż apostolska Benedykta XVI">
13 podróż apostolska Benedykta XVI



</doc>
<doc id="2099946" url="https://pl.wikipedia.org/wiki?curid=2099946" title="14 podróż apostolska Benedykta XVI">
14 podróż apostolska Benedykta XVI



</doc>
<doc id="2099947" url="https://pl.wikipedia.org/wiki?curid=2099947" title="15 podróż apostolska Benedykta XVI">
15 podróż apostolska Benedykta XVI



</doc>
<doc id="2099948" url="https://pl.wikipedia.org/wiki?curid=2099948" title="16 podróż apostolska Benedykta XVI">
16 podróż apostolska Benedykta XVI



</doc>
<doc id="2099950" url="https://pl.wikipedia.org/wiki?curid=2099950" title="VolAir">
VolAir

VolAir – dominikańska linia lotnicza z siedzibą w Santo Domingo. Swoją działalność rozpoczęła w 2003 roku. W 2011 roku zaprzestała działalności.

</doc>
<doc id="2099951" url="https://pl.wikipedia.org/wiki?curid=2099951" title="Schlieffen">
Schlieffen

Schlieffen – rodzina szlachecka pochodząca z Pomorza oraz nazwa jej herbu własnego z nobilitacji.
Opis herbu.
Opis herbu z wykorzystaniem klasycznych zasad blazonowania:
"W polu błękitnym, dwudzielnym w pas, od czoła lew wyskakujący barwy naturalnej między zielonymi wzgórzami. Od podstawy mąż od pasa w szacie czerwonej i takiejż czapce. Klejnot: nieznany. Labry nieznane."
Opis ten pochodzi od Józefa Szymańskiego, który jednak w rysunku kilka stron dalej pomija wzgórza.
Najwcześniejsze wzmianki.
Nadany Lampartowi Schlieffen, opatowi Cystersów w Oliwie i jego braciom Jakubowi, Jerzemu i Wigboldowi 19 czerwca 1555.
Herbowni.
Ponieważ herb Schlieffen był herbem własnym, prawo do posługiwania się nim przysługuje tylko jednemu rodowi herbownemu:
Schlieffen.

</doc>
<doc id="2099952" url="https://pl.wikipedia.org/wiki?curid=2099952" title="Justyn (Popović)">
Justyn (Popović)

Justyn, imię świeckie Błagoje Popović (ur. 25 marca 1894 w Vranje, zm. 25 marca 1979 w Ćelije) – serbski mnich prawosławny, teolog, święty Serbskiego Kościoła Prawosławnego.
Życiorys.
Młodość.
Urodził się w rodzinie kapłana prawosławnego Spiridona Popovicia i jego żony Anastazji. Od swoich rodziców przejął głęboką wiarę: wielokrotnie udawał się razem z nimi na pielgrzymki, od czternastego roku życia czytał regularnie Biblię.
Po ukończeniu czterech klas szkoły podstawowej w rodzinnym Vranje został skierowany, zgodnie z rodzinną tradycją, na naukę w dziewięcioletnim seminarium św. Sawy w Belgradzie. Tam jednym z jego nauczycieli był późniejszy święty Mikołaj (Velimirović), którego poglądy miały ogromny wpływ na postawę przyszłego mnicha. W 1914 Blagoje Popović ukończył naukę w seminarium. Pragnął wstąpić do monasteru, jednak z powodu wybuchu I wojny światowej i pogarszającego się zdrowia rodziców musiał przełożyć tę decyzję. Po wybuchu wojny służył jako pielęgniarz w szpitalach wojskowych w Nisz oraz na terenie Kosowa. W czasie służby, zimą 1914, zaraził się tyfusem i do stycznia 1915 przebywał w szpitalu w Niszu. W tym samym roku udał się do Skadaru, gdzie złożył wieczyste śluby zakonne, przyjmując imię Justyn na cześć św. Justyna Męczennika.
Mnich.
Po wstąpieniu do monasteru mnich Justyn udał się do Piotrogrodu, gdzie przez rok uczył się w seminarium duchownym. W tym czasie zapoznał się również z duchowością prawosławia rosyjskiego i z postaciami jego najbardziej czczonych świętych. Następnie, za radą Mikołaja (Velimirovicia), podjął studia w Szkole Teologicznej w Oxfordzie. Studiował tam do maja 1919, jednak nie obronił końcowej dysertacji doktorskiej poświęconej filozofii i religii w twórczości Fiodora Dostojewskiego. Wówczas duchowny wrócił do Belgradu, a następnie udał się do Sremskich Karłowic, gdzie wykładał w seminarium duchownym. We wrześniu 1919 rozpoczął naukę w szkole teologicznej w Atenach i po dwóch latach uzyskał dyplom doktora teologii. W 1920 przyjął święcenia diakońskie. W 1921 ponownie podjął pracę w seminarium w Karłowicach Sremskich. W 1922 patriarcha serbski Dymitr wyświęcił go na kapłana.
Hieromnich Justyn, ze względu na prowadzony ascetyczny tryb życia, zaczął zyskiwać w swoim kraju znaczny autorytet duchowy. Wielu duchownych i świeckich zwracało się do niego z prośbami o rady i wsparcie duchowe. Sam mnich utrzymywał bliskie kontakty ze przebywającym w Królestwie SHS zwierzchnikiem Rosyjskiego Kościoła Prawosławnego poza granicami Rosji metropolitą Antonim (Chrapowickim) oraz biskupem Janem (Maksymowiczem).
Teolog.
W 1923 został redaktorem naczelnym pisma prawosławnego "Życie chrześcijańskie", na łamach którego opublikował swoje prace doktorskie (nieprzyjętą z Oxfordu i obronioną z Aten), opracowane przez siebie przekłady żywotów świętych greckich, syryjskich i słowiańskich oraz artykuły patrologiczne. W 1930, po krótkim okresie pracy jako wykładowca Akademii Teologicznej w Prizrenie, hieromnich Justyn udał się razem z biskupem Józefem (Cvijoviciem) na Zakarpacie, gdzie miał pomagać hierarsze w organizacji Kościoła prawosławnego na terenie zdominowanym przez grekokatolików. Doświadczenia z Zakarpacia skłoniły go do opracowania trzytomowej pracy poświęconej prawosławnej teologii dogmatycznej. Już po publikacji pierwszego tomu uzyskał tytuł profesora dogmatyki w seminarium św. Sawy w Belgradzie.
W 1938 współtworzył Serbskie Towarzystwo Filozoficzne (Srpsko filosofsko društvo). Od tego czasu ważny element jego prac i wystąpień publicznych stanowiły analizy i komentarze dotyczące bieżących wydarzeń politycznych i społecznych. W pracach publikowanych przez II wojną światową szczególnie krytycznie odnosił się do cywilizacji zachodnioeuropejskiej.
Po II wojnie światowej.
Po proklamowaniu Socjalistycznej Federacyjnej Republiki Jugosławii hieromnich Justyn (Popović) został zmuszony do rezygnacji z pracy akademickiej. Zamieszkiwał odtąd w różnych monasterach: Kaleniciu, Ovćarze, Sukovie i Rawanicy. 14 maja 1948 osiedlił się w monasterze Ćelije, gdzie żył do swojej śmierci. W klasztorze Ćelije otrzymał godność archimnadryty. Doprowadził do założenia w nim pracowni ikonograficznej oraz wzniesienia kaplicy św. Jana Chryzostoma, spisał 12 tomów żywotów świętych. Pozostawał autorytetem moralnym dla wiernych Serbskiego Kościoła Prawosławnego, którzy nadal odwiedzali go z prośbami o wsparcie duchowe. Wśród jego uczniów duchowych byli późniejsi hierarchowie Cerkwi serbskiej: metropolita Amfilochiusz (Radović), metropolita Atanazy (Jevtić), biskup Artemiusz (Radosavljević), biskup Ireneusz (Bulović) oraz przyszły arcybiskup Rosyjskiego Kościoła Prawosławnego poza granicami Rosji Marek (Arndt).
Poglądy.
Justyn (Popović) szczególną czcią otaczał św. Sawę, którego uważał za "największego architekta bogoczłowieczej kultury prawosławnej". Był współtwórcą koncepcji świętosawia – ideologii łączącej prawosławie z nacjonalizmem serbskim. Jego koncepcje teologiczne bliskie są filozofii personalizmu chrześcijańskiego. Wypowiadał się przy tym zdecydowanie przeciwko ekumenizmowi, twierdząc, że Kościoły prawosławne powinny dążyć jedynie do nawrócenia na prawosławie chrześcijan innych wyznań. W 1968 przeciwstawił się również koncepcji zwołania soboru panprawosławnego (przyczyniając się znacznie do upadku tejże inicjatywy), argumentując, że część Cerkwi lokalnych pozostaje pod wpływem partii komunistycznych i nie reprezentuje pełni nauki swojej religii. Katolicyzm określał natomiast jako "watykanizm", groźną herezję, która miała zgubny wpływ na rozwój cywilizacji zachodnioeuropejskiej.
Bogaty dorobek Justyna (Popovicia), poruszającego w swoich tekstach zarówno tematykę prawosławnej dogmatyki, historii Kościoła i hagiografii, jak i komentującego współczesne wydarzenia na świecie, stał się inspiracją dla serbskiego ruchu nacjonalistycznego formującego się w latach 80. i 90. XX wieku. Archimandryta razem ze swoim nauczycielem duchowym Mikołajem (Velimiroviciem) został wówczas uznany za głównego wyraziciela duchowości serbskiego prawosławia, jednak z jego tekstów upowszechniane były jedynie te, w których występował przeciwko cywilizacji zachodniej oraz odwoływał się do serbskich mitów narodowych.
Kanonizacja.
Po śmierci Justyna (Popovicia) jego nieformalny kult pojawił się w monasterach góry Athos (głównie Simonopetra). W 2010 kanonizował go Serbski Kościół Prawosławny.

</doc>
<doc id="2099953" url="https://pl.wikipedia.org/wiki?curid=2099953" title="Jan Wisłocki">
Jan Wisłocki

Jan Wisłocki herbu Sas (zm. 1775) – chorąży bydgoski.
Syn Michała Wisłockiego i Anny z d. Fredro. Od 30 sierpnia 1773 roku właściciel części dóbr frampolskich dzięki ślubowi z Anną Butler córką Józefa Butlera.

</doc>
<doc id="2099954" url="https://pl.wikipedia.org/wiki?curid=2099954" title="Schrappfer">
Schrappfer

Schrappfer – polski herb szlachecki z nobilitacji, o niepewnym rysunku.
Opis herbu.
Opis herbu z wykorzystaniem zasad blazonowania, zaproponowanych przez Alfreda Znamierowskiego:
"W polu srebrnym dwie odwrócone od siebie łapy niedźwiedzie czarne w słup. Klejnot: nad hełmem bez korony, orzeł czarny z pierścieniem złotym w dziobie. Labry srebrne, podbite czernią."
Należy zwrócić uwagę, że Szymański skłania się raczej ku ułożeniu łap niedźwiedzich w pas (jednakże Wdowiszewski i Konarski przedstawiają ich ułożenie w słup). Dodatkowo według Konarskiego pierścień trzymany w dziobie przez orła w klejnocie jest z rubinem. Oryginalny opis herbu w języku łacińskim znaleźć można u Piekosińskiego .
Najwcześniejsze wzmianki.
Herb nadany 26 listopada 1582 w Warszawie Chrystianowi Schrappferowi, konsyliarzowi Magnusa, dziedzica Norwegii, ks. szlezwicko-holsztyńskiego.
Herbowni.
Ponieważ herb Schrappfer był herbem własnym, prawo do posługiwania się nim przysługuje tylko jednemu rodowi herbownemu:
Schrappfer.

</doc>
<doc id="2099956" url="https://pl.wikipedia.org/wiki?curid=2099956" title="Mychajło Małynowski">
Mychajło Małynowski

Mychajło Małynowski, czasem "Michał Malinowski" (, ur. 1812, zm. 1894) – ksiądz greckokatolicki, członek lwowskiego kryłosu, poseł do Sejmu Krajowego Galicji I i III kadencji.
Życiorys.
Na I kadencję Sejmu wybrany z IV kurii obwodu Stanisławów, z okręgu wyborczego nr 30 Manasterzyska–Buczacz.
W latach 1869–1870 był administratorem archieparchii lwowskiej. Napisał kilka prac z historii cerkwi greckokatolickiej, m.in. "Die Kirchen- und Staats-Satzungen bezüglich des griechisch-katholischen Ritus in Galizien" (1861), w 1863 wydał "Annales Ecclesiae Ruthenae" Mychajła Harasewycza.

</doc>
<doc id="2099957" url="https://pl.wikipedia.org/wiki?curid=2099957" title="Schymberg">
Schymberg

Schymberg – polski herb szlachecki z nobilitacji, o nieznanym rysunku.
Opis herbu.
Wizerunek nieznany.
Najwcześniejsze wzmianki.
Nadany Michałowi Schymbergowi z Miśni 3 marca 1578.
Herbowni.
Ponieważ herb Schymberg był herbem własnym, prawo do posługiwania się nim przysługuje tylko jednemu rodowi herbownemu:
Schymberg.

</doc>
<doc id="2099959" url="https://pl.wikipedia.org/wiki?curid=2099959" title="17 podróż apostolska Benedykta XVI">
17 podróż apostolska Benedykta XVI



</doc>
<doc id="2099960" url="https://pl.wikipedia.org/wiki?curid=2099960" title="Seffler">
Seffler

Seffler – polski herb szlachecki z nobilitacji.
Opis herbu.
Opis herbu z wykorzystaniem zasad blazonowania, zaproponowanych przez Alfreda Znamierowskiego:
W polu czerwonym dwie wieże połączone o dołu.
Klejnot: samo godło.
Labry czerwone, podbite srebrem.
Najwcześniejsze wzmianki.
Nadany Grzegorzowi Stanisławowi Sefflerowi, mieszczaninowi krakowskiemu 17 marca 1597.
Herbowni.
Ponieważ herb Seffler był herbem własnym, prawo do posługiwania się nim przysługuje tylko jednemu rodowi herbownemu:
Seffler (Scheffler).

</doc>
<doc id="2099966" url="https://pl.wikipedia.org/wiki?curid=2099966" title="Reprezentacja Kostaryki w piłce siatkowej kobiet">
Reprezentacja Kostaryki w piłce siatkowej kobiet

Reprezentacja Kostaryki w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="2099968" url="https://pl.wikipedia.org/wiki?curid=2099968" title="Dmytro Markow">
Dmytro Markow

Dmytro Markow, ros. "Dmitrij Markow", ur. w 1864 w Hruszowie, zm. w 1938 w Bratysławie) – ukraiński polityk i publicysta, poseł do Rady Państwa XI i XII kadencji oraz do Sejmu Krajowego Galicji X kadencji.
Życiorys.
W 1886 ukończył VII klasę w C. K. Drugim Wyższym Gimnazjum we Lwowie (niem. K. K. Zweites Ober-Gymnasium in Lemberg). Potem ukończył greckokatolickie seminarium duchowne, ożenił się i przyjął święcenia kapłańskie. Dwa lata później, w wieku dwudziestu sześciu lat, po śmierci żony został zwolniony z obowiązków duchownego. Podjął wówczas studia prawnicze, a następnie został adwokatem.
Działacz ruchu moskalofilskiego, brat Josypa Markowa. Był jednym z liderów tzw. "nowego kursu" w polityce moskalofilów galicyjskich, głoszącego pełną unifikację Słowian wschodnich pod berłem carów i w jednym narodzie rosyjskim. Publicznie deklarował się jako Rosjanin, opowiadał się za upowszechnieniem języka rosyjskiego wśród galicyjskich Ukraińców. W Sejmie Krajowym Galicji i w parlamencie Austro-Węgier wygłaszał mowy po rosyjsku i twierdził, że jest to autentyczny język galicyjskiej ludności ruskiej.
W 1911 brał udział w spotkaniu liderów moskalofilów z rosyjskimi działaczami nacjonalistycznymi oraz z mnichem Ławry Poczajowskiej archimandrytą Witalisem, w czasie którego uzgadniany był sposób przeprowadzenia w Galicji kampanii na rzecz rozkrzewiania prawosławia. Twierdził wówczas, że rusofile byliby w stanie doprowadzić do konwersji 20-30 gmin. Sam Markow wyraził gotowość przejścia na prawosławie i ponownego podjęcia pracy kapłańskiej w razie potrzeby.
W 1914 był jedynym posłem moskalofilskim wybranym do Sejmu Krajowego Galicji.
W czasie rosyjskiej okupacji Galicji w latach 1914-1915 wypowiadał się przeciwko planom sprowadzenia do regionu osadników z Rosji.
Autor opracowania "Russkaja i ukrainskaja idieja w Awstrii", wydanego w 1915 w Moskwie.

</doc>
<doc id="2099969" url="https://pl.wikipedia.org/wiki?curid=2099969" title="Egzarchat łucki">
Egzarchat łucki

Egzarchat łucki (, ) – egzarchat Ukraińskiego Kościoła greckokatolickiego, ustanowiony 15 stycznia 2008, jako kontynuacja istniejącej w latach 1596-1839 eparchii łucko-ostrogskiej. Pierwszym egzarchą został Jozafat Ołeh Howera.

</doc>
<doc id="2099971" url="https://pl.wikipedia.org/wiki?curid=2099971" title="Marek Antoni Butler">
Marek Antoni Butler

Marek Antoni Butler herbu Butler, starosta drohicki w 1708 roku, starosta preński. 
Syn Aleksandra Butlera i Konstancji Krassowskiej, wnuk Gotarda. Założyciel Frampola. Ożenił się z Franciszką Szczuką (ok. 1690–1767) – wnuczką Stanisława Antoniego Szczuki, z którą miał synów Józefa (1710–1749), Michała i Aleksandra Łukasza (1711–1783).
Poseł sejmiku drohickiego na sejm koronacyjny 1676 roku, sejm 1685 roku, poseł sejmiku inflanckiego na sejm 1681 roku.
W 1717 roku, na drodze nabycia spadku stał się właścicielem klucza dóbr radzięckich. Z uwagi na brak większych ośrodków miejskich w okolicy postanowił on lokować miasto Franopole, którego nazwa pochodziła od imienia jego żony – Franciszki (późniejsza nazwa Frampol).

</doc>
<doc id="2099972" url="https://pl.wikipedia.org/wiki?curid=2099972" title="Podróż apostolska Benedykta XVI do Szkocji i Anglii">
Podróż apostolska Benedykta XVI do Szkocji i Anglii



</doc>
<doc id="2099973" url="https://pl.wikipedia.org/wiki?curid=2099973" title="Orzełek legionowy">
Orzełek legionowy

Orzełek legionowy – był graficznym symbolem Legionów Polskich
Opis symbolu.
Srebrny orzeł, z wzniesionymi do wysokości głowy skrzydłami, obrócony w heraldycznie prawą stronę, trzymający w szponach "tarczę Amazonek" zwaną peltarionem. Na tejże tarczy, centralnie, litera L, wpisana w mniejszą tarczę herbową typu szwajcarskiego.
Autor projektu.
Autorem projektu orła legionowego był Czesław Jarnuszkiewicz - późniejszy generał brygady Wojska Polskiego. Projekt ten był wzorowany na orzełku bez korony noszonym przez członków paramilitarnej organizacji "Strzelec", tego samego autora.

</doc>
<doc id="2099977" url="https://pl.wikipedia.org/wiki?curid=2099977" title="Jaakow Landau">
Jaakow Landau

Jaakow Landau (hebr. יעקב לאנדא; ur. 1834, zm. 28 grudnia 1893) – rabin chasydzki, w latach 1858–1893 cadyk z Jeżowa.
Był synem Abrahama Landau z Ciechanowa, założyciela dynastii ciechanowskiej. Nauczycielami Jaakowa w młodości byli jego ojciec oraz Mordechaj Menachem Mendel Kalisz z Warki. Po śmierci ojca został cadykiem i szybko zdobył popularność. Jego następcą został syn, Menachem Mendel Chaim Landau z Zawiercia (1862–1935).
Pochowany jest wraz z synem w ohelu na cmentarzu żydowskim przy ulicy Okopowej w Warszawie (kwatera 49, rząd 13). Obecnie jego grób nie jest obiektem licznych pielgrzymek chasydów.

</doc>
<doc id="2099978" url="https://pl.wikipedia.org/wiki?curid=2099978" title="Class of ’99">
Class of ’99

Class of ’99 (wym. []) − efemeryczny projekt muzyczny, supergrupa rockowa utworzona w 1998 w Los Angeles w Kalifornii z inicjatywy klawiszowca Matchbox Twenty, Matta Serletica i gitarzysty Rage Against the Machine, Toma Morello. Skład projektu uzupełnili wokalista Alice in Chains, Layne Staley, basista Porno for Pyros, Martyn LeNoble i perkusista Jane’s Addiction, Stephen Perkins. Muzycy zarejestrowali własną interpretację utworu „Another Brick in the Wall” (część 2) z repertuaru angielskiego zespołu rockowego Pink Floyd, wykorzystaną na ścieżce dźwiękowej do horroru-science-fiction "Oni" (1998).
Nazwa supergrupy nawiązuje do amerykańskiego filmu science fiction "Klasa 1999" (1990) w reżyserii Marka L. Lestera. Class of ’99 był ostatnim projektem muzycznym w karierze Layne’a Staleya, przed jego śmiercią w 2002.
Historia.
Późnym latem lub wczesną jesienią 1998 autor tekstów, producent i klawiszowiec zespołu Matchbox Twenty, Matt Serletic, oraz gitarzysta Rage Against the Machine, Tom Morello, założyli supergrupę Class of ’99. Projekt powstał specjalnie z myślą o zarejestrowaniu coveru „Another Brick in the Wall” (część 2) angielskiej grupy Pink Floyd na potrzeby ścieżki dźwiękowej do horroru-science-fiction "Oni" (1998, reż. Robert Rodriguez). „Pomyślałem: Jak wziąć typowo angielski utwór – od produkcji, przez angielskie dzieciaki do wszystkiego, co się z nim wiąże, mroczną angielską rzecz – i stworzyć, na przykład, mroczną amerykańską wersję tego utworu?” – wspominał Serletic.
Skład formacji uzupełnili basista Porno for Pyros, Martyn LeNoble i perkusista Jane’s Addiction, Stephen Perkins. Muzycy nagrali swoje partie w Conway Studios w Los Angeles w stanie Kalifornia. Trent Reznor, frontman Nine Inch Nails, asystował przy programowaniu keyboardu. Wytwórnia Sony wysłała do studia ekipę, by ta sfilmowała proces rejestracji utworu przez muzyków. Początkowo planowano realizację filmu dokumentalnego, lecz ostatecznie nagrany materiał użyto w teledysku.
Wśród kandydatów na stanowisko wokalisty rozważano zatrudnienie Zacka de la Rochy, jednak Morello zasugerował Layne’a Staleya z Alice in Chains, na co pozostali członkowie wyrazili zgodę. „To było jakby natychmiastowe tak, jeśli jest na to gotowy, jeśli może to zrobić” – twierdził Serletic, który skontaktował się z Sony i działał jako łącznik między wytwórnią, a Staleyem. Wokalista Alice in Chains wyraził zgodę na udział w projekcie.
Mając napięty grafik i jedynie trzy dni na ukończenie nagrania, do którego brakowało partii głównego wokalu i chóru dziecięcego, Serletic poleciał w towarzystwie inżyniera dźwięku i edytora Pro Tools do Seattle w stanie Waszyngton, by Staley mógł zarejestrować swoje partie. Pierwotnie proces nagrań miał się rozpocząć o godzinie czwartej po południu, lecz wokalista przybył do studia po północy, w asyście Todda Shussa, pracownika menedżerki Susan Silver. „To był pierwszy raz, kiedy spotkałem Layne’a. Nie wiedziałem, czego się spodziewać, ale wyglądał szorstko. W tym momencie stracił większość zębów. Był niesamowicie nieśmiały. Widząc go, było to dla mnie szokiem” – wspominał Serletic. Podobne wrażenie odnośnie wyglądu i stanu fizycznego muzyka odniosła Silver, która nie widziała Staleya od dłuższego czasu. „Nie poznałbym go. Wyglądał inaczej – nie wyglądał już jak on sam”.
Nagrania wokalu zarejestrowano o trzeciej lub czwartej nad ranem. Staley nie chciał obecności nikogo w trakcie prac. Serletic kazał swojemu inżynierowi ukryć się pod konsolą do pracy z poziomami przedwzmacniacza i mikrofonu, gdy prowadził Pro Tools, by – jak uważał Serletic – „uczynić to bardziej bezpośrednim doświadczeniem jeden na jednego, aby [Staley] nie czuł się, jakby był obserwowany i osądzany”. Z początku głos Staleya brzmiał niepewnie; potrzebował on kilku prób na rozgrzanie strun głosowych. Jak wspominał Serletic, poczuwszy się pewniej, Staley przejął kontrolę i nie potrzebował wskazówek. Sam zaproponował podwojenie wokalu i dogranie harmonii. „Wciąż był wystarczająco świadomy, by być profesjonalistą” – uważał. Podwojone partie wokalu, zdaniem Serletica, przypominały klasyczny styl Alice in Chains.
Seplenienie Staleya – mające związek z utratą części uzębienia przez wokalistę – stanowiło problemem w trakcie nagrań, przez co Serletic był zmuszony przerobić część materiału, w którym litera „s” była szczególnie słyszalna. Zakończywszy nagrania w Seattle, Serletic powrócił do Los Angeles, gdzie chór dziecięcy kilka godzin później dograł swoje partie wokalne.
Premiera ścieżki dźwiękowej do filmu odbyła się w Boże Narodzenie 1998. W styczniu 1999 Columbia i Sony opublikowały singel z interpretacją utworu w wykonaniu Class of ’99. Prócz drugiej części, muzycy nagrali także instrumentalną wersję części pierwszej kompozycji. Na stronie B zamieszczono „Haunting Me” zespołu Stabbing Westward. Do coveru zrealizowano teledysk w reżyserii Jima Shea, którego premiera miała miejsce w styczniu (za sceny ukazujące Staleya posłużyły materiały zapożyczone z koncertowego VHS Mad Season – "Live at The Moore" z 1995). Singel osiągnął umiarkowany sukces na listach przebojów, plasując się na 34. lokacie Alternative Airplay i 18. Mainstream Rock Songs, notowaniach, opracowywanych przez tygodnik branżowy „Billboard”.
Tom Morello, wspominając okres działalności Class of ’99, napisał za pośrednictwem swojego konta na Twitterze w 2013, że współpraca ze Staleyem była w „większości smutna”. Z kolei Serletic wspominał, że „w końcowym wokalu, który nagrał, jest upiorna jakość, która moim zdaniem jest naprawdę nawiedzająca i poruszająca sama w sobie. Z produkcyjnego punktu widzenia był facetem, który stracił wszystkie zęby; nie był w dobrej formie. To było naprawdę smutne”. 
Class of ’99 był ostatnim projektem muzycznym, w którym udział wziął Staley, przed swoją śmiercią w kwietniu 2002, z powodu przedawkowania narkotyków ("speedball").

</doc>
<doc id="2099979" url="https://pl.wikipedia.org/wiki?curid=2099979" title="Santiago Morero">
Santiago Morero

Santiago Eduardo Morero (ur. 18 kwietnia 1982 w Venado Tuerto) – argentyński piłkarz występujący na pozycji obrońcy. Zawodnik klubu Nocerina.
Kariera piłkarska.
Santiago Morero jest wychowankiem Douglas Haig. W 2005 roku przeszedł do Tigre. We wrześniu 2008 trafił do włoskiego Chievo Werona, gdzie zadebiutował w Serie A. Pierwszą bramkę na tym poziomie strzelił 22 lutego 2009, w przegranym 1:2 meczu z Fiorentiną.
W lecie 2009 Morero podpisał nowy, 4-letni kontrakt z Chievo.

</doc>
<doc id="2099980" url="https://pl.wikipedia.org/wiki?curid=2099980" title="Xavier Carter">
Xavier Carter

Xavier Carter (ur. 8 grudnia 1985 roku w Palm Bay, Floryda) - amerykański lekkoatleta, sprinter.
11 lipca 2006 roku, podczas zawodów Grand Prix w Lozannie, w Szwajcarii, Xavier ustanowił drugi wynik w historii lekkoatletyki, 19,63, w biegu na 200 metrów (wcześniej lepszy rezultat osiągnął tylko jego rodak Michael Johnson, a w późniejszym czasie szybsi okazali się jeszcze Jamajczyk Usain Bolt i innych Amerykanin Tyson Gay). 

</doc>
<doc id="2099981" url="https://pl.wikipedia.org/wiki?curid=2099981" title="Santiago Eduardo Morero">
Santiago Eduardo Morero



</doc>
<doc id="2099982" url="https://pl.wikipedia.org/wiki?curid=2099982" title="Digital Himalaya">
Digital Himalaya

Digital Himalaya – projekt naukowy mający na celu zarchiwizowanie i udostępnienie w formacie cyfrowym (oraz poprzez internet) danych etnograficznych, demograficznych itp. rejonu Himalajów.
Projekt w grudniu 2000 roku zainicjowali Alan Macfarlane i Mark Turin na Wydziale Antropologii Społecznej Uniwersytetu w Cambridge. W latach 2002-2005 projekt działał na Wydziale Antropologii Uniwersytetu Cornell i w tym czasie rozpoczął współpracę z Uniwersytetem Virginia. Od 2009 roku projekt działa z powrotem w Cambridge.
Główne założenia projektu to zachowanie w archiwum cyfrowym materiałów antropologicznych z rejonu Himalajów, ze szczególnym uwzględnieniem materiałów wrażliwych na upływ czasu (filmy w różnym formacie, fotografie, zapisy audio, notatki, mapy, rzadkie czasopisma) oraz udostępnienie ich poprzez internet wraz z niezbędnymi narzędziami do wyszukiwania i pozyskiwania tych zasobów. Projekt zakłada także wydanie zbiorów na płytach DVD celem udostępnienia kolekcji potomkom autorów oryginalnych materiałów, a także by uczynić je łatwo dostępnymi dla muzeów cyfrowych.
W pierwszej fazie swojej działalności projekt skupił się na pięciu głównych kolekcjach materiałów źródłowych wraz z danymi towarzyszącymi, jak mapy, czasopisma, dane demograficzne etc.
Projekt udostępnia swoje zasoby w oparciu o licencję Creative Commons "Uznanie Autorstwa – Użycie Niekomercyjne – Bez Utworów Zależnych" w wersji 3.0.

</doc>
<doc id="2099984" url="https://pl.wikipedia.org/wiki?curid=2099984" title="Wargacz zielony">
Wargacz zielony

Wargacz zielony ("Labrus viridis") – gatunek ryby z rodziny wargaczowatych ("Labridae").
Występowanie.
Występuje w północnym Atlantyku od Portugalii do Maroka i w Morzu Śródziemnym.
Ryba żyjąca u skalistych wybrzeży i na łąkach trawy morskiej na głębokości od 2 do 50 m. 
Opis.
Dorasta maksymalnie do 45 cm. Ciało wydłużone o długim pysku i głowie. Szczęki daleko wysuwalne z grubymi, mięsistymi wargami, na każdej z nich uzębienie w postaci rzędu stożkowatych zębów, kość podniebienia bezzębna, natomiast dolna kości gardłowe zrośnięte w silną płytkę żującą. Łuski duże koliste, wzdłuż linii bocznej od 41-49 łusek przebiegających równolegle do linii grzbietu. Płetwa grzbietowe długa, niepodzielona podparta 17–19 twardymi i 10–14 miękkimi promieniami. Płetwa odbytowa podparta 3 twardymi i 9–12 miękkimi promieniami. Płetwa ogonowa prosta.
Ubarwienie bardzo zmienne. Najczęściej całkowicie zielone ze szmaragdowymi plamami lub żółtozielone z białymi podłużnymi smugami ciągnącymi się od głowy do płetwy ogonowej. Spotykane jest również ubarwienie od winnoczerwonego do pomarańczowego z białymi smugami i plamami.
Odżywianie.
Odżywia się drobnymi zwierzętami żyjącymi na dnie zwłaszcza wieloszczetami, skorupiakami oraz małymi ślimakami i małżami.
Rozród.
Tarło odbywa się w miesiącach zimowych i wiosennych. Ryby tego gatunku mają zdolność zmiany płci, choć nie stwierdzono obojnactwa.

</doc>
<doc id="2099985" url="https://pl.wikipedia.org/wiki?curid=2099985" title="Labrus viridis">
Labrus viridis



</doc>
<doc id="2099986" url="https://pl.wikipedia.org/wiki?curid=2099986" title="Broń szkolna">
Broń szkolna



</doc>
<doc id="2099991" url="https://pl.wikipedia.org/wiki?curid=2099991" title="Davide Mandelli">
Davide Mandelli

Davide Mandelli (ur. 28 czerwca 1977 w Monzy) – włoski piłkarz występujący na pozycji obrońcy.
Kariera piłkarska.
Davide Mandelli jest wychowankiem Monza. Od 1996 roku był zawodnikiem Biellese, w którym występował przez trzy sezony - w Serie D i Serie C2. Potem grał w Varese, Torino FC (Serie B), Sienie (Serie B) i ponownie w Torino FC (nadal Serie B).
Przed sezonem 2004/2005 Mandelli podpisał kontrakt z Chievo Werona. W Serie A zadebiutował tu 12 września 2004, w zremisowanym 2:2 meczu 1. kolejki z Interem. Pierwszego gola strzelił w tym samym sezonie, 23 stycznia 2005, także przeciw Interowi. Tym razem jego trafienie dało remis 1:1. Wraz z Chievo piłkarz ten występował zarówno w najwyższej lidze włoskiej jak i ligę niżej. Obecnie, w razie nieobecności Sergio Pellissiera jest kapitanem drużyny z Werony.

</doc>
<doc id="2099992" url="https://pl.wikipedia.org/wiki?curid=2099992" title="Wisłocki">
Wisłocki

Osoby o nazwisku Wisłocki:

</doc>
<doc id="2099998" url="https://pl.wikipedia.org/wiki?curid=2099998" title="Echo Moskwy">
Echo Moskwy

Echo Moskwy () – rosyjska rozgłośnia radiowa z siedzibą w Moskwie. Założone w 1990 roku całodobowe radio ma profil informacyjno-publicystyczny.
Echo Moskwy otrzymało licencję z numerem jeden i zostało pierwszym niepaństwowym radiem w ZSRR. 9 sierpnia 1990 roku zakończył się proces rejestracji. Pierwszy przekaz radiowy został nadany 22 sierpnia 1990 roku w Moskwie pod nazwą Radio-M.
Rozgłośnia zyskała dużą popularność w czasie tzw. puczu moskiewskiego w 1991 roku. Echo było jedną z niewielu stacji radiowych, które wystąpiły przeciw puczystom.
Większość programów jest tworzona na podstawie pytań nadesłanych przez słuchaczy.
Rozgłośnia została zablokowana w Rosji 2 marca 2022 r. przez Prokuraturę Generalną. Prokuratura uznała, że publikowane na temat inwazji Rosji na Ukrainę treści zawierają "nawoływania do ekstremizmu, przemocy wobec obywateli Federacji Rosyjskiej, masowych naruszeń porządku publicznego i próby obalenia systemu konstytucyjnego". W odpowiedzi redaktor naczelny stwierdził, że zarzuty "nie są poparte żadnymi przykładami, żadnymi dowodami, są bezpodstawne i obraźliwe dla dziennikarzy i obywateli Rosji".

</doc>
<doc id="2100001" url="https://pl.wikipedia.org/wiki?curid=2100001" title="Mete Binay">
Mete Binay

Mete Binay (ur. 19 stycznia 1985 w Tokacie) – turecki sztangista, mistrz świata i brązowy medalista mistrzostw Europy.
Kariera.
Największy sukces w karierze osiągnął w 2010 roku, kiedy na mistrzostwach świata w Antalyi zdobył złoty medal w wadze lekkiej (do 69 kg). Pierwotnie w zawodach triumfował Chińczyk Liao Hui przed Rumunem Ninelem Miculescu, jednak obaj zostali zdyskwalifikowani za stosowanie dopingu. Ostatecznie obu zawodnikom odebrano medale, a złoto otrzymał Binay. Pozostałe miejsca na podium zajęli Rosjanin Armen Ghazarjan oraz Triyatno z Indonezji. W tym samym roku Turek zdobył też brązowy medal podczas mistrzostw Europy w Mińsku, plasując się za Miculescu i Rosjaninem Michaiłem Gobiejewem. W 2012 roku Binay wystartował na igrzyskach olimpijskich w Londynie, gdzie zajął szóste miejsce w wadze lekkiej. W 2020 roku wynik Binaya z Londynu został anulowany, a on sam zdyskwalifikowany po tym jak w jego organizmie wykryto doping.

</doc>
<doc id="2100003" url="https://pl.wikipedia.org/wiki?curid=2100003" title="Zhang Jie">
Zhang Jie

Zhang Jie (; ur. 26 sierpnia 1987 w Changle) – chiński sztangista, dwukrotny medalista mistrzostw świata.
Kariera.
Pierwszy sukces osiągnął w 2010 roku, kiedy na mistrzostwach świata w Antalyi zdobył srebrny medal w wadze piórkowej (do 62 kg). W zawodach tych rozdzielił na podium Kim Un-guka z Korei Północnej oraz Turka Erola Bilgina. Podczas rozgrywanych rok później mistrzostw świata w Paryżu w tej samej kategorii zdobył złoty medal. Pokonał tam Kim Un-guka i Eko Yuli Irawana z Indonezji. W 2012 roku wystąpił na igrzyskach olimpijskich w Londynie, gdzie zajął czwarte miejsce. Walkę o medal przegrał tam z Irawanem o 3 kg. Ponadto Zhang zdobył złoty medal na igrzyskach azjatyckich w Kantonie w 2010 roku.

</doc>
<doc id="2100006" url="https://pl.wikipedia.org/wiki?curid=2100006" title="Kang Yue">
Kang Yue

Kang Yue (; ur. 8 października 1991) – chińska sztangistka, wicemistrzyni świata.
Największym sukcesem zawodniczki jest srebrny medal mistrzostw świata w Antalyi w 2010 roku w kategorii do 69 kilogramów.

</doc>
<doc id="2100008" url="https://pl.wikipedia.org/wiki?curid=2100008" title="Henry Kaiser">
Henry Kaiser



</doc>
<doc id="2100009" url="https://pl.wikipedia.org/wiki?curid=2100009" title="Remedy">
Remedy



</doc>
<doc id="2100011" url="https://pl.wikipedia.org/wiki?curid=2100011" title="Herb diecezji świdnickiej">
Herb diecezji świdnickiej

Herb diecezji świdnickiej - symbol heraldyczny diecezji świdnickiej.
Przedstawia na tarczy "francuskiej starej" pole dzielone klinem na opak.
W polu górnym, złotym, umieszczono otwartą księgę srebrną, (Pismo Święte) pod czarnym monogramem XP, z którego rozchodzi się sześć promieni: z prawej - trzy czerwone z lewa w skos, z lewej- trzy błękitne w skos. Pole dolne, dwudzielne w słup; w polu prawym, błękitnym ma cieniowaną na czarno postać Najświętszej Maryi Panny z Dzieciątkiem Jezus, stojącą na półksiężycu,otoczoną promienistą mandrolą; w polu lewym, błękitnym,postać błogosławiącego biskupa z pastorałem w dłoni, przedstawioną za pomocą czarnego cieniowania.
Otwarte Pismo Święte świadczy o tym, że Słowo Boże jest żywe i stanowi niezachwiany autorytet.
Promienie nawiązują do ikonografii obrazu "Jezu ufam Tobie" z objawień s. Faustyny Kowalskiej.
Godło z pola prawego jest wizerunkiem z XIV- wiecznego obrazu Matki Bożej Świdnickiej, zwanej niekiedy "Panią w słońcu", który znajduje się w kościele katedralnym pod wezwaniem św.Stanisława i św. Wojciecha.
Postać biskupa,rzeźba z tegoż kościoła, przedstawia św. Stanisława.
Herb utworzonej 25 marca 2004 roku diecezji świdnickiej jest herbem pierwszego biskupa ordynariusza diecezji bpa. Ignacego Deca. Tylko pierwszy biskup nowo powstałej diecezji ma przywilej tworzenia i daje początek tradycji, na danym obszarze, gdzie dotychczas nie erygowano diecezji.

</doc>
<doc id="2100014" url="https://pl.wikipedia.org/wiki?curid=2100014" title="Butler (herb szlachecki)">
Butler (herb szlachecki)

Butler ("Butlar, Buttler") – polski herb szlachecki pochodzenia angielskiego, irlandzkiego bądź niemieckiego.
Opis herbu.
Herb Butler występował w wielu wariantach. Poniżej warianty przytaczane przez J. K. Ostrowskiego. Opisy z wykorzystaniem zasad blazonowania, zaproponowanych przez Alfreda Znamierowskiego:
Butler: W polu kosz z kwiatami. Klejnot nieznany.
Buttler I ("Butlar"): W polu czerwonym kosz srebrny ze złotymi obręczami i uchem, napełniony owocami. Klejnot: trzy pióra strusie, srebrne między czerwonymi, na środkowym trąba myśliwska srebrna ze złotymi okuciami.
Buttler II ("Le Boutelier"). Godło jak poprzedni, ale kosz pusty. Klejnot jak poprzedni, ale dodatkowo umieszczony na kolumnie czerwonej, stojącej na zawoju czerwono-srebrnym.
Tarcza czerwona ze skrajami tegoż koloru, na niej kosz z kwiatami, lub dzbanek srebrny o jednem uchu napełniony winogronem; na hełmie w koronie trzy pióra strusie, środkowe białe, skrajne czerwone.
Buttler III (odmiana hrabiowska)
Kasper Niesiecki opisuje też herb bliżej nieokreślonych angielskich Butlerów, który miał przedstawiać w polu błękitnym pięć zaostrzonych słupów złotych (sztachet). Herb taki, jako "Butler c", zamieścił w "Tablicach odmian herbowych" Chrząński.
Historia herbu.
Najwcześniejsze wzmianki.
Juliusz Karol Ostrowski podaje, że herby Buttler I i II zasiliły poczet herbów polskich w XVII wieku. Według niego, herb opisywany jako Butler jest "niewiadomego początku", zaś Buttler II pochodzi z Francji. Z kolei wersja wielopolowa, Buttler III, miała zostać zatwierdzona w Polsce indygenatem 23 listopada 1627 roku. Używający tego herbu Jakub Butler otrzymał też tytuł hrabiowski Świętego Cesarstwa Rzymskiego w roku 1651 z nowym, pięciopolowym herbem (Buttler III). Adam Boniecki precyzuje tę informację, pisząc, że herb pięciopolowy powstał dopiero na okazję nadania tytułu hrabiowskiego w 1651 roku (tzw. herb genealogiczny, służący za wywód szlachectwa na potrzeby nadania tytułu), co oznacza, że indygenat otrzymał Jakub Butler na herb z samym tylko koszem.
Przedstawienia na przestrzeni wieków.
Wizerunek herbu po raz pierwszy pojawił się u Kaspra Niesieckiego, autorzy wcześniejsi go nie znają. Jedynie Wojciech Wijuk Kojałowicz, XVII-wieczny heraldyk, w informacjach na temat rodzin pruskich, podał opis tego herbu, na którym wzorował się Niesiecki tworząc swój rysunek. Zastanawiające jest, że Kojałowicz wspomniał o klejnocie, który całkiem pominął Niesiecki – trąba złota na trzech piórach strusich czerwonych. Autor nie podał barw ani klejnotu herbu. Godłem według Niesieckiego był kosz z kwiatami. Minęło ponad sto lat od prac Niesieckiego, zanim herb Butler nie pojawił się ponownie w polskim herbarzu. Mowa o wzmiance w herbarzu Pawliszczewa. Tutaj jednak autor podał rysunek i opis jedynie pięciopolowej wersji herbu, co ciekawe nie wymieniając jej pośród herbów hrabiowskich. Kolejnym źródłem wymieniającym herb Butler jest "Księga herbowa rodów polskich" Ostrowskiego. Autor zamieścił tu wprawdzie wersję Niesieckiego (jako "Butler"), ale poinformował także jako pierwszy o wersjach pełnych – z barwami i klejnotem w dwóch wariantach ("Buttler I i II", godłem są kosze srebrne z okuciami złotymi, wypełnione owocami), oraz o wersji hrabiowskiej ("Buttler III"). Stanisław Teodor Chrząński, w "Tablicach odmian" zamieścił wizerunki koszy bez okuć, które bardziej przypominały dzbanki, w polach srebrnych, "Butler a" miał dwa uchwyty, "Butler b" – jeden. Oba miały klejnoty jak u Kojałowicza. Autor przytoczył też wersję pięciopolową oraz wzmiankowany przez Niesieckiego herb angielskich Butlerów ("Butler c") z klejnotem jak w wersjach a i b. Autorzy nowszych herbarzy, wobec niepewności co do tego, jak powinien wyglądać herb, pisali po prostu "koszyk srebrny z winogronami lub kwiatami". Tak uczynił Zbigniew Leszczyc. Pole herbu dał Leszczyc czerwone, klejnot taki jak u Kojałowicza. Autor współczesnego herbarza, Tadeusz Gajl, przyjął wykładnię Ostrowskiego, pomijając jednak rozróżnienie na herby "Butler, Buttler I i Buttler II", przyjmując, że wszystkie one to w istocie jeden i ten sam herb, rysowany tylko nieco inaczej przez różnych autorów.
Herbowni.
Tadeusz Gajl podaje 4 nazwiska:
Busz, Butler, Butowicz, Buttler.
Spośród nich, to Butlerowie (Buttlerowie) byli tymi, którzy przynieśli ten herb do Polski. Kasper Niesiecki twierdził, że rodzina Butlerów przywędrowała do Rzeczypospolitej z Irlandii, przez Kurlandię. Jednakże, jak pisze Jan Ciechanowicz, wspólne pochodzenie z Butlerami z Wysp Brytyjskich, earlami Ormondu, nie jest pewne. Za tezą taką opowiadają się między innymi sami zainteresowani, czyli współcześni Butlerowie. Na ich stronie internetowej można nawet znaleźć szczegółową rekonstrukcję wydarzeń opisującą drogę uchodźców z Irlandii do Niderlandów, następnie do wojska szwedzkiego, a stamtąd – po zmianie stron, na służbę u Zygmunta III Wazy. Istnieje też teza, że polscy Butlerowie przywędrowali z Hesji przez Kurlandię.
Herb i nazwisko Butler przyjęła prawdopodobnie jakaś rodzina tatarska na pamiątkę służby w poczcie jednego z oryginalnych Butlerów. Tatarscy Butlerowie znani są od XVIII wieku, kiedy żył Mustafa i jego synowie: Aleksander, w 1792 towarzysz w chorągwi lekkiej pułkownika Azulewicza, oraz Jan, wylegitymowany w 1819 przed deputacją wileńską. Protoplaści tej rodziny mieli przybyć na Litwę już w XV wieku, jako prości żołnierze.
Nazwisko Busz pojawia się z herbem Butler w spisie szlachty guberni wileńskiej. Jest to przekłamanie powstałe w czasie legitymacji szlachectwa w zaborze rosyjskim. Według Uruskiego, herb tej rodziny przedstawiał w polu błękitnym dwie strzały żeleźcami w górę na krzyż, w klejnocie dwie trąby. Z herbem Butler wylegitymowali się w 1841 Buszowie: Mikołaj z synami Fryderykiem, Julianem, Polikarpem i Bolesławem oraz Michał z synem Adolfem.
Nazwisko Butowicz zapisano z herbem Butler do ksiąg szlachty guberni kowieńskiej w 1798. Wylegitymowali się Andrzej z synami: Konstantym, Julianem i Bolesławem.
Z uwagi na nadużycia w czasie legitymacji szlachectwa oraz ponieważ Butler był herbem własnym, nazwiska te prawdopodobnie figurują na liście herbownych błędnie.

</doc>
<doc id="2100020" url="https://pl.wikipedia.org/wiki?curid=2100020" title="Cotulla">
Cotulla

Cotulla – miasto w Stanach Zjednoczonych, w stanie Teksas, w hrabstwie La Salle. W 2000 roku liczyło 3 614 mieszkańców.
Miejscowość założył w 1882 Józef Kotula (Joseph Cotulla, 1844-1923), imigrant ze Strzelec Opolskich.

</doc>
<doc id="2100021" url="https://pl.wikipedia.org/wiki?curid=2100021" title="Paris (Teksas)">
Paris (Teksas)

Paris – miasto w Stanach Zjednoczonych, w stanie Teksas, w hrabstwie Lamar. Według spisu w 2020 roku liczy 24,5 tys. mieszkańców. 

</doc>
<doc id="2100025" url="https://pl.wikipedia.org/wiki?curid=2100025" title="Kościół Przemienienia Pańskiego w Tarnogrodzie">
Kościół Przemienienia Pańskiego w Tarnogrodzie

Kościół Przemienienia Pańskiego w Tarnogrodzie – kościół parafialny w parafii o tej samej nazwie, znajdujący się przy ul Kościelnej 14 w Tarnogrodzie.
Historia.
Obecny kościół jest trzecim na tym miejscu. Pierwszy, drewniany kościół Zwiastowania Najświętszej Marii Panny, św. Anny i św. Wawrzyńca spłonął w 1629, drugi, pw. Przemienienia Pańskiego, Najświętszej Marii Panny, św. Anny i św. Wawrzyńca, zbudowano w latach 1630–1632 i rozebrano przed 1764.
Budowę obecnego kościoła rozpoczęto po 1750 z inicjatywy ks. Józefa Łysakowskiego i z fundacji wojewody lubelskiego Tomasza Antoniego Zamoyskiego. Projekt sporządził lwowski architekt Bernard Meretyn. Kościół ukończono po 1771 staraniem ks. Baltazara Dulewskiego i przy finansowym wsparciu wojewody podolskiego Jana Jakuba Zamoyskiego.
W latach 1839 i 1897 kościół był remontowany. Polichromię wykonał w latach 1880-1889 Szymon Zin. W XX w. dach kościoła pokryto blachą. W latach 1973–1974 odnowiono polichromię.
Architektura.
Kościół Przemienienia Pańskiego jest trzynawową, orientowaną bazyliką wzniesioną w stylu późnobarokowym z rokokową dekoracją wnętrza. Kościół zbudowano z cegły i otynkowano, detale architektoniczne wykonano z piaskowca.
Fasada kościoła jest trójdzielna z wysuniętą wyższą częścią środkową opartą na wysokim cokole, ujętą parami pilastrów o rokokowych głowicach i zwieńczoną szczytem ze spływami i postumentami, na których umieszczono kamienne, rzeźbione latarnie. W wypuklej części cokołu znajduje się arkadowy portal. Części boczne fasady są niższe i zwieńczone attyką z parami latarń. Elewacje boczne kościoła zostały rozczłonkowane pilastrami i ożywione płycinami, z profilowanymi gzymsami wieńczącymi. Otwory okienne są umieszczone profilowanych obramieniach.
Nawa główna została nakryta dachem dwuspadowym, niższym nad prezbiterium, natomiast nawy boczne dachem pulpitowym. Nad nawą główną znajduje się sygnaturka zwieńczona cebulastym hełmem.
Korpus kościoła jest prostokątny, czteroprzęsłowy. W przęśle zachodnim pod chórem muzycznym jest kruchta. Nawy boczne zostały utworzone z rzędów kaplic połączonych arkadowymi przejściami. Do nawy głównej otwierają się one filarowymi arkadami. W południowym przedłożeniu nawy bocznej są schody prowadzące na chór muzyczny, wsparty na trzech filarowych arkadach. Prezbiterium jest nieco węższe, jednoprzęsłowe i zamknięte półkoliście, z zakrystią od strony północnej i kaplicą Matki Boskiej od strony południowej.
Ściany nawy i prezbiterium rozczłonkowane pilastrami o kapitelach kompozytowych, podtrzymującymi belkowanie z ząbkowanym gzymsem. Sklepienia nawy i prezbiterium reprezentują typ mieszany krzyżowo–kolebkowy i wspierają się na łękach sklepiennych, sklepienia w nawach bocznych stanowią eliptyczne kopułki, natomiast w zakrystii i kaplicy Matki Boskiej jest sklepienie kolebkowe z lunetami.
Wystrój wnętrza.
Na program ikonograficzny polichromii w prezbiterium i nawie składają się sceny z życia Chrystusa (Przemienienie Pańskie, Ukrzyżowanie, Zmartwychwstanie, Wniebowstąpienie) natomiast w kaplicy Matki Boskiej – sceny z życia Matki Boskiej (Zwiastowanie, Wniebowzięcie, Koronacja).
Ołtarz główny jest dziełem Fabiana Möllera powstałym ok. poł. XVII w., przeniesionym w 1783 z kolegiaty zamojskiej. Jego dekoracje stanowią rzeźby Matki Boskiej z Dzieciątkiem, Michała Archanioła i czterech aniołów; w polu środkowym umieszczony jest obraz Przemienienia Pańskiego pochodzący przypuszczalnie z I. poł. XVII w.; na zasuwie obraz Zwiastowanie Murilla. Po bokach znajdują się dwa oryginalne obrazy Domenica Tintoretta, zamówione w Wenecji: św. Jana Chrzciciela i św. Jana Ewangelisty; w zwieńczeniu umieszczony jest obraz Boga Ojca.
Tabernakulum pochodzi z XVIII w. Barokowe i rokokowe ołtarze w nawach bocznych mają bogatą dekorację rzeźbiarską. Umieszczone w nich obrazy przedstawiają Matkę Boską i świętych.
W rokokowym ołtarzu w kaplicy Matki Boskiej znajduje się kopia obrazu Matki Bożej Dzikowskiej pochodzącym przypuszczalnie z przełomu XVII/XVIII w. w sukienkach z początku XVIII w. (oryginał znajduje się w Sanktuarium Matki Bożej Dzikowskiej oo. Dominikanów w Tarnobrzegu).
Dzwonnica.
Obok kościoła wznosi się dwukondygnacyjna dzwonnica wzniesiona z cegły prawdopodobnie razem z kościołem. Została ona zbudowana na planie kwadratu o ściętych narożach. W dolnej kondygnacji znajduje się sklepione kolebkowo przejście. Naroża obu kondygnacji są ujęte pilastrami podtrzymującymi belkowanie. Kondygnacje oddzielone są podwójnym gzymsem z daszkiem okapowym. Dzwonnica jest nakryta dwuspadowym, blaszanym dachem, ujętym w trójkątne szczyty.

</doc>
<doc id="2100026" url="https://pl.wikipedia.org/wiki?curid=2100026" title="Perieres">
Perieres



</doc>
<doc id="2100029" url="https://pl.wikipedia.org/wiki?curid=2100029" title="Arno Schirokauer">
Arno Schirokauer

Arnold „Arno“ Fritz Kurt Schirokauer (ur. 20 lipca 1899 w Chociebużu, zm. 24 maja 1954 w Baltimore) – niemiecki pisarz i germanista pochodzenia żydowskiego. Wyemigrował w 1939 przez Kubę do USA.

</doc>
<doc id="2100031" url="https://pl.wikipedia.org/wiki?curid=2100031" title="Józef Butler">
Józef Butler

Józef hr. Butler (? - 1749), herbu Butler, starosta kwieciński i dziedzic Radzięcina, starosta witagolski.
Syn Marka i Franciszki Szczuki. Właściciel części ziem klucza frampolskiego. W 1740 ufundował pierwszy drewniany kościół we Frampolu.
Ożenił się z Teresą Urbańską, z którą miał troje dzieci: Józefę za Krzysztofem Niemirowiczem-Szczyttem, Annę za Janem Wisłockim i Antoninę za Kazimierzem Ossolińskim.
Po śmierci męża Teresa Butlerowa w 1753 wyszła ponownie za mąż za Józefa Fredro, z którym miała czworo dzieci: Konstantego, Elżbietę, Zofię i Jacka. Trzecim mężem Teresy z Urbańskich był Józef baron Bobowski,

</doc>
<doc id="2100032" url="https://pl.wikipedia.org/wiki?curid=2100032" title="M-101">
M-101

M-101 – monofoniczny magnetofon kasetowy produkowany w latach siedemdziesiątych i osiemdziesiątych XX wieku przez Zakłady Mechaniki Precyzyjnej „UNITRA-MAGMOR” z Gdańska. Magnetofon przystosowany był do zasilania zarówno z sieci, poprzez zewnętrzny zasilacz, jak i za pomocą 4 baterii typu „paluszek”. Przy zachowaniu równocześnie stosunkowo niewielkich wymiarów, wynoszących odpowiednio 105 × 154 × 45 mm i wyposażeniu tego modelu w gniazdo słuchawkowe, mógł on być eksploatowany jako magnetofon przenośny typu walkman, choć od tych ostatnich był nieznacznie większy, a jego prostopadłościenny kształt zmniejszał walory użytkowe w zakresie ergonomii takiej eksploatacji. Oprócz gniazda słuchawkowego, w przeciwieństwie do walkmanów, wyposażony był również w głośnik GD5/0,2/8 om.
Był to magnetofon dwuścieżkowy, monofoniczny. Pracował z prędkością przesuwu taśmy wynoszącą 4,76 cm/sek. Zakres przenoszonych częstotliwości wynosił od 80 do 8000 Hz. Magnetofon przeznaczony był do użytku z kasetami „COMPACT” (zalecane Low Noise) z taśmą żelazową, C-60 oraz C-90, przy czym w instrukcji dodatkową pieczątką informowano, że nie zaleca się stosować tych ostatnich. Mógł być użytkowany w dowolnym położeniu. Jego masa bez baterii wynosiła 0,55 kg.
Magnetofon miał również możliwość zapisu dźwięku ze źródła zewnętrznego przez gniazdo radio-magnetofon lub z wbudowanego w magnetofonie mikrofonu. Klawisz PAUZA, układ regulacji wzmocnienia ARW i system AUTO-STOP dawał możliwość użytkowania urządzenia jako dyktafonu.
Gniazdo radio-magnetofon umożliwiało wprowadzenie do urządzenia zewnętrznego sygnału dźwiękowego, np. z radia, telewizora, mikrofonu itd., który mógł zostać także zapisany na taśmie kasety. Możliwa była także transmisja sygnału dźwiękowego do urządzeń zewnętrznych, np. podanie sygnału na zewnętrzny wzmacniacz. Umieszczenie wtyku w tym gnieździe automatycznie odłączało wbudowany mikrofon.
Jak wyżej zaznaczono, magnetofon mógł być zasilany 4 bateriami typu R6 lub akumulatorami. Można było także za pomocą zewnętrznego zasilacza, użytkować magnetofon zasilany z sieci. Ponadto magnetofon mógł pełnić funkcję ładowarki akumulatorów. Umieszczenie w pojemniku akumulatorów i zasilenie urządzenia z sieci poprzez zasilacz, umożliwiało ładowanie akumulatorów.

</doc>
<doc id="2100037" url="https://pl.wikipedia.org/wiki?curid=2100037" title="Młoda kobieta podczas toalety">
Młoda kobieta podczas toalety

Młoda kobieta podczas toalety – portret renesansowego włoskiego malarza Tycjana.
Jeden z pierwszych portretów Tycjana przedstawiający i hołdujący urodzie kobiety. Portret jest wstępem do późniejszych portretów kobiet. Obraz początkowo posiadał inne tytuły: "Tycjan i jego kochanka" lub "Alfonso d'Este i Laura Dianti". Tycjan przedstawił młoda dziewczynę podczas toalety. Jej postać - twarz i dekolt jest jasno oświetlona. Z jasną cerą i biela sukni kontrastuje czerń sukni wierzchniej. W ciemnościach po lewej stronie stoi postać mężczyzny (kochanka) podtrzymującego dwa lustra. Jego postać jak i lustro ma akcentować postać kobiety będącej w centrum obrazu.

</doc>
<doc id="2100039" url="https://pl.wikipedia.org/wiki?curid=2100039" title="HMS Inflexible (1907)">
HMS Inflexible (1907)

HMS Inflexible − brytyjski krążownik liniowy z okresu I wojny światowej, należący do typu "Invincible".
Okręt wszedł do służby w 1908 roku. Uczestniczył w działaniach Royal Navy, w 1914 roku biorąc udział w pościgu za niemieckimi krążownikami i na Morzu Śródziemnym a następnie poszukiwaniach niemieckiej Eskadry Wschodnioazjatyckiej na południowym Atlantyku, zakończonym zwycięstwem w bitwie koło Falklandów. Po powrocie na Morze Śródziemne brał udział w bombardowaniu tureckich fortów w Dardanelach i odniósł uszkodzenia po wybuchu miny 18 marca 1915 roku. Po remoncie i powrocie do linii wszedł w skład Grand Fleet i uczestniczył w bitwie jutlandzkiej. Po zakończeniu wojny został przesunięty do rezerwy, a w 1921 roku sprzedany do stoczni złomowej.
Projektowanie i budowa.
W 1906 roku, po zaledwie czternastu miesiącach od położenia stępki, wszedł do służby w Royal Navy nowatorski, zbudowany według koncepcji "all-big-gun" (same wielkie działa – jednolite uzbrojenie głównego kalibru), pancernik . Nieco wcześniej w tym samym roku rozpoczęto w brytyjskich stoczniach konstruowanie trzech okrętów, które dały początek nowej klasie krążowników liniowych. Łączyły one w sobie uzbrojenie nowych pancerników (drednotów) z prędkością właściwą krążownikom. Projekt nowych okrętów, klasyfikowanych początkowo jako wielkie krążowniki pancerne, został przyjęty w połowie 1905 roku.
Budowę przyszłego „Inflexible” rozpoczęto 5 lutego 1906 roku w stoczni John Brown &amp; Co. w Clydebank. Wodowanie nastąpiło 26 czerwca 1907 roku, a nazwa okrętu została użyta po raz piąty w historii Royal Navy. 20 października 1908 roku w Chatham krążownik został oficjalnie przyjęty w skład brytyjskiej marynarki wojennej. Koszt budowy, bez uzbrojenia, wyniósł 1 630 739 funtów.
Opis konstrukcji.
Krążowniki liniowe typu "Invincible" miały kadłub o długości całkowitej 172,8 m i szerokości maksymalnej 23,9 m. Wyporność konstrukcyjna miała wynosić według projektu 17 250 ts, po wejściu do służby określoną ją na „Inflexible” na 17 290 ts, zaś pełną na 19 975 ts. Przeciętne zanurzenie przy wyporności konstrukcyjnej wynosiło 8 m, a przy pełnym obciążeniu 9,1 m.
Napęd okrętu stanowiły dwa zdwojone zespoły turbin parowych Parsonsa, umieszczone w oddzielnych maszynowniach. Każdy składał się z dwóch turbin wysokiego ciśnienia, napędzających zewnętrzny wał napędowy oraz dwóch turbin niskiego ciśnienia, napędzających wał wewnętrzny. Ponadto okręty zostały wyposażone w dwie turbiny marszowe, dla niskich prędkości, również napędzające wały wewnętrzne. Sprawiały one jednak kłopoty w eksploatacji i nie były używane. Parę do turbin dostarczało 31 kotłów wodnorurkowych typu Babcock &amp; Wilcox, opalanych węglem z zainstalowanym systemem wtryskiwaczy paliwa płynnego, rozmieszczonych w czterech oddzielnych kotłowniach. Łączna moc siłowni wynosiła 41 000 shp, co miało zapewnić projektowaną prędkość 25 węzłów. Na próbach „Inflexible” osiągnął 26,48 węzła przy mocy maksymalnej 46 947 shp. Okręt posiadał dwa stery, umocowane równolegle na rufie bezpośrednio za śrubami wewnętrznych wałów napędowych.
Głównym uzbrojeniem krążownika było osiem armat BL Mk X kalibru 305 mm (12 cali), o długości lufy 45 kalibrów, umieszczonych w czterech wieżach artyleryjskich Mk BVIII, o klasycznym, hydraulicznym napędzie obrotu i podniesienia, identycznych jak montowane na „Dreadnoughcie” i pancernikach typów "Lord Nelson" oraz "Bellerophon". Ich producentem był koncern Vickersa. Były one rozmieszczone po jednej na dziobie (wieża „A”) i rufie („X”), w osi symetrii okrętów oraz dwie diagonalnie na burtach na śródokręciu (wieże „P” na prawej i „Q” na lewej burcie). Do zwalczania lżejszych jednostek zainstalowano armaty QF Mk III kalibru 102 mm (4 cale). W momencie wejścia do służby krążownik miał szesnaście takich dział, montowanych na podstawach PI* po cztery na nadbudówkach dziobowej i rufowej oraz po dwa na dachach wież artyleryjskich. W toku służby były one wymieniane na nowsze modele dział tego samego kalibru, a ich liczba była stopniowo redukowana na korzyść wprowadzanego na pokłady uzbrojenia przeciwlotniczego. Dwa działa kal. 102 mm na dachach skrajnych wież artyleryjskich zostały w październiku 1914 roku przystosowane do prowadzenia ognia przeciwlotniczego przez oficera artyleryjskiego okrętu, komandora Vernera i użyte do strzelania stromotorowego podczas ostrzeliwania tureckich umocnień w Dardanelach. Podczas modernizacji na przełomie 1915 i 1916 roku zostały one zastąpione przez trzy działa kal. 76 mm, uzupełnione w 1917 roku dwoma kolejnymi. W 1917 roku „Inflexible” otrzymał jedno nowe działo BL Mk VII kal. 102 mm na podstawie przystosowanej do prowadzenia ognia przeciwlotniczego.
Broń podwodną stanowiło pięć podwodnych wyrzutni torpedowych kalibru 450 mm (18 cali), jedna na rufie, cztery prostopadle do osi podłużnej okrętów, po dwie na burcie, w części dziobowej. Zapas torped wynosił 23 sztuki. Uzbrojenie uzupełniało pięć (według innych źródeł siedem) przenośnych karabinów maszynowych Maxim kal. 7,7 mm.
Wobec założeń przyjętych podczas projektowania okrętów typu "Invincible" oraz konieczności poczynienia znacznych oszczędności tonażowych dla zrównoważenia masy rozbudowanej siłowni, ochrona pancerna nowych jednostek pozostała niemal na poziomie starszych krążowników pancernych typu "Minotaur". Główny pas pancerny na burcie miał grubość 152 mm (6 cali) i rozciągał się pomiędzy dziobową i rufową wieżą artyleryjską. Tworzył on pancerną cytadelę, chroniącą najważniejsze mechanizmy okrętów, zamkniętą z przodu i z tyłu grodziami pancernymi o grubościach odpowiednio 178 i 152 mm (7 i 6 cali). Pancerz na dziobie, poza obszarem cytadeli, miał grubość 102 mm (4 cali). Czoła wież artyleryjskich i ich barbety poza obszarem chronionym głównym pasem pancernym miały grubość 178 mm, dachy wież 76 mm (3 cale), a boki 64 mm (2,5 cala). Ochronę poziomą stanowiły dwa pokłady pancerne: górny o grubości 19−25 mm i dolny, gruby na 38−64 mm. Zabezpieczeniem przed skutkami wybuchów podwodnych były pancerne osłony komór amunicyjnych o grubości 64 mm. Przestrzeń pomiędzy osłonami a burtami była wypełniona węglem. Całość opancerzenia wykonana była z utwardzanej powierzchniowo stali Kruppa.
Po bitwie jutlandzkiej wzmocniono ochronę pokładu, dodając dodatkowe opancerzenie o masie nie przekraczającej 100 ton nad komorami amunicyjnymi. Na przełomie 1917 i 1918 roku okręt otrzymał platformy startowe na wieżach artyleryjskich na śródokręciu i po jednym samolocie Sopwith Camel i Sopwith 1½ Strutter.
Planowana załoga okrętu miała liczyć 779 oficerów, podoficerów i marynarzy.
Przebieg służby.
Przed I wojną światową.
Pierwszym dowódcą „Inflexible” został komandor Henry H. Torlesse. Podczas strzelań próbnych pod koniec 1908 roku na krążowniku wystąpiły nieznaczne uszkodzenia, usunięte przed końcem stycznia 1909 roku w stoczni w Chatham. Po jej opuszczeniu okręt wszedł w skład Nore Division Home Fleet. W marcu 1909 roku przetransferowano go do 1. Eskadry Krążowników, grupującej wszystkie trzy jednostki typu "Invincible". W tym samym miesiącu na okręcie nastąpił niewielki wybuch w jednym z bunkrów węglowych, jeden z palaczy odniósł w tym wypadku obrażenia.
16 września 1909 roku na „Inflexible” podniósł swą flagę admirał floty sir Edward Hobart Seymour, udający się z kurtuazyjną wizytą do Nowego Jorku, na obchody trzechsetlecia odkrycia rzeki Hudson oraz stulecia pierwszych okrętów parowych konstrukcji Roberta Fultona (Hudson-Fulton Celebration). Po powrocie, 11 października, krążownik został odstawiony do stoczni celem dokonania niewielkich napraw. Opuścił ją w grudniu i tego samego miesiąca nastąpiła zmiana na stanowisku dowódcy: nowym został komandor Charles L. Napier. 26 maja 1911 roku „Inflexible” zderzył się z pancernikiem , uszkadzając dziób. Naprawy, połączone z nieznaczną modernizacją, trwały do 25 listopada, a kolizja (pomimo że winą za nią obarczono załogę pancernika) kosztowała komandora Napiera utratę stanowiska; zastąpił go komandor Richard F. Phillimore. Równocześnie krążownik został, na czas pobytu w stoczni bliźniaczego , okrętem flagowym dowódcy 1. Eskadry Krążowników, kontradmirała Lewisa Bayly'ego. Pełnił tę funkcję do maja 1912 roku, gdy kontradmirał przeszedł na nowo wcielony do linii . Jednocześnie nowym dowódcą jednostki został komandor Robert Stewart Phipps Hornby.
5 listopada 1912 roku „Inflexible” został okrętem flagowym admirała Archibalda Milne’a, dowódcy Floty Śródziemnomorskiej. Otrzymał też nowego dowódcę – komandora Arthura N. Loxleya.
We Flocie Śródziemnomorskiej.
Po przejściu na Morze Śródziemne „Inflexible” stacjonował głównie na Malcie i w Aleksandrii, odbywając również wizyty kurtuazyjne w portach regionu. 28 czerwca 1914 roku, w dniu zamachu w Sarajewie, admirał Milne ze swym okrętem flagowym przebywał w Konstantynopolu. W lipcu połączył się z częścią sił Floty Śródziemnomorskiej w Aleksandrii i 28 tego miesiąca popłynął na Maltę, gdzie zarządził koncentrację na wypadek spodziewanej wojny. Potencjalnie najpoważniejszym zagrożeniem dla brytyjskich i francuskich działań na obszarze Morza Śródziemnego była niemiecka Eskadra Śródziemnomorska, składająca się z krążowników: liniowego „Goeben” i lekkiego „Breslau”. Według zamierzeń brytyjskiej Admiralicji zespół admirała Milne’a miał współdziałać z francuską Flotą Śródziemnomorską w osłonie transportów wojsk kolonialnych z francuskiej Algierii do Europy. W tym celu po rozpoczęciu działań wojennych brytyjskie krążowniki liniowe rozpoczęły patrolowanie rejonu Cieśniny Otranto i Cieśniny Mesyńskiej.
4 sierpnia rano, tuż po wypowiedzeniu Francji wojny przez II Rzeszę, niemieckie okręty zbombardowały dwa algierskie porty: Philippeville i Bône. Powracające do włoskiej Mesyny napotkały na swej drodze płynące przeciwnym kursem „Indomitable” i . Ponieważ w tamtej chwili Wielka Brytania nie była jeszcze w stanie wojny z Niemcami (wypowiedzenie wojny nastąpiło o północy czasu niemieckiego, po upłynięciu terminu brytyjskiego ultimatum i niemieckiej agresji na neutralną Belgię), okręty brytyjskie rozpoczęły jedynie, po zmianie kursu, śledzenie niemieckiej eskadry. Jednak z powodu kłopotów z urządzeniami napędowymi (prędkość maksymalna „Indefatigable” nie przekraczała wówczas 23 węzłów) nie były w stanie utrzymać kontaktu wzrokowego.
Spodziewając się kolejnej akcji Niemców przeciwko francuskim transportom, admirał Milne zgrupował większość swoich okrętów na zachód od Mesyny. Tymczasem niemiecki dowódca, kontradmirał Wilhelm Souchon, opuścił 6 sierpnia po południu port w Mesynie i skierował się w stronę Konstantynopola. Admirał Milne, nie będąc pewien intencji przeciwnika, pozostawił swe krążowniki liniowe na miejscu, a później powrócił z „Inflexible” na Maltę celem uzupełnienia paliwa. Ponownie wyszedł w morze dopiero po północy 8 sierpnia, kierując się początkowo w stronę cieśniny Otranto. Dopiero 9 sierpnia otrzymał od Admiralicji wyraźny rozkaz podjęcia pościgu za niemiecką eskadrą, która jednak minęła już przylądek Matapan i 11 sierpnia wpłynęła bezpiecznie do Konstantynopola, gdzie wkrótce obydwa krążowniki zostały formalnie wcielone do tureckiej marynarki wojennej.
12 sierpnia brytyjskie okręty dotarły w rejon Dardaneli, blokując Niemcom możliwość ewentualnego powrotu na Morze Śródziemne. W związku z fiaskiem akcji poszukiwawczej admirał Milne został odwołany do Londynu i jeszcze tego samego dnia popłynął na pokładzie „Inflexible” na Maltę, a 18 sierpnia do Wielkiej Brytanii. Dotarł tam 24 sierpnia, a w dwa dni później otrzymał oficjalną dymisję ze stanowiska dowódcy Floty Śródziemnomorskiej. „Inflexible” miał pozostać na wodach brytyjskich i we wrześniu dołączył do 2. Eskadry Krążowników Liniowych Grand Fleet. Dowódcą okrętu został, po raz drugi w swojej karierze, komandor Richard F. Phillimore. Na początku października 2. Eskadra patrolowała cieśninę pomiędzy Szetlandami a Wyspami Owczymi, osłaniając transport wojsk kanadyjskich płynących do Europy. W drugiej połowie miesiąca wyszła w rejon Zatoki Helgolandzkiej, dla wsparcia planowanego rajdu wodnosamolotów na bazę w Cuxhaven. Po jego odwołaniu z powodu złej pogody okręty powróciły do portów 25 października.
Bitwa koło Falklandów.
4 listopada 1914 roku Admiralicja otrzymała wiadomość o rozgromieniu brytyjskiej Eskadry Indii Zachodnich przez okręty admirała Maximiliana von Spee. W obliczu kolejnej porażki i zagrożenia, jakie stwarzały dla żeglugi alianckiej jednostki niemieckie (krążowniki pancerne „Scharnhorst” i „Gneisenau” oraz trzy krążowniki lekkie), już następnego dnia zapadła decyzja o wysłaniu na południowy Atlantyk dwóch krążowników liniowych, wydzielonych ze składu Grand Fleet. Były to bliźniacze i „Inflexible”. Dowódcą eskadry został mianowany wiceadmirał Frederick Doveton Sturdee.
5 listopada obydwa okręty przeszły z Cromarty do Devonport, gdzie zostały poddane drobnym naprawom i zaopatrzone w zapasy i amunicję. 11 listopada eskadra wypłynęła na poszukiwanie niemieckich krążowników. Przez Wyspy Zielonego Przylądka i bezludny archipelag Abrolhos dotarła 7 grudnia do Port Stanley na Falklandach. Następnego dnia w rejon wysp dotarła Niemiecka Eskadra Dalekowschodnia, której dowódca, nie spodziewając się obecności zespołu admirała Sturdee, planował wysadzenie w porcie desantu i aresztowanie gubernatora archipelagu. Po zaobserwowaniu zbliżających się okrętów niemieckich jako pierwsi otworzyli ogień artylerzyści starego pancernika , osadzonego na mieliźnie. Rozpoznając niebezpieczeństwo, admirał von Spee rozkazał swojej eskadrze zawrócić na południowy wschód.
Brytyjskie okręty wyszły z Port Stanley po około godzinie i rozpoczęły pościg za oddalającymi się Niemcami. Korzystając z przewagi prędkości, doszły po kolejnych dwóch godzinach na odległość maksymalnego skutecznego strzału (około 15 000 m). „Inflexible” otworzył ogień z wieży dziobowej o 12.55 czasu lokalnego. Początkowo był on niecelny, dopiero w dalszej fazie bitwy, po zmniejszeniu dystansu i wejściu do walki pozostałych wież artyleryjskich, brytyjskie pociski zaczęły poważniej uszkadzać okręty przeciwnika. Postrzelany i płonący „Scharnhorst” zatonął o 16.17, wraz z całą załogą. Brytyjskie krążowniki liniowe kontynuowały pościg za uszkodzonym „Gneisenau”, płynącym ze zmniejszoną prędkością. Wystrzeliwując niemal całą dostępną amunicję, „Invincible” i „Inflexible” zatopiły wreszcie, kilka minut po godzinie 20.00, niemiecki okręt, po czym przystąpiły do akcji ratowniczej.
W równoległym pościgu towarzyszące admirałowi Sturdee krążowniki lekkie dogoniły i zatopiły dwa z trzech niemieckich odpowiedników. Trzeci, „Dresden”, uszedł i został osaczony przez brytyjskie okręty dopiero 9 marca 1915 roku u wybrzeży Chile.
„Inflexible” wystrzelił podczas bitwy 661 pocisków kalibru 305 mm, podobną liczbę wystrzelili również artylerzyści „Invincible”, notując łącznie 74 trafienia na obydwu niemieckich krążownikach pancernych (według ocalałych Niemców było ich mniej). Podczas pierwszej fazy starcia na dużym dystansie „Inflexible” ulokował jedynie trzy celne pociski na „Gneisenau”. Brytyjski krążownik został trzykrotnie trafiony, notując niegroźne uszkodzenia dział kalibru 102 mm na dachach dziobowej i rufowej wieży artyleryjskiej. Jeden marynarz poniósł śmierć, trzech zostało rannych.
Po bitwie, do 19 grudnia, okręt przebywał jeszcze na wodach wokół Ameryki Południowej, prowadząc poszukiwania krążownika „Dresden”, później został odwołany do Europy. Po krótkim remoncie w Gibraltarze przeszedł ponownie na Morze Śródziemne, by wziąć udział w operacji dardanelskiej.
Dardanele.
24 stycznia 1915 roku „Inflexible” dotarł w rejon Dardaneli, zastępując „Indefatigable” w roli okrętu flagowego dowódcy Floty Sprzymierzonej, wiceadmirała Sackville’a Cardena. Alianckie okręty prowadziły stałą blokadę cieśniny, a 19 i 25 lutego przeprowadziły bombardowania fortów wejściowych, broniących dostępu do Dardaneli. W wyniku drugiego z nich umocnienia tureckie zostały zniszczone, co umożliwiło sprzymierzonym wpłynięcie do początkowego odcinka cieśniny. W obydwu akcjach uczestniczył również „Inflexible”, wystrzeliwując odpowiednio 47 i 10 pocisków z dział artylerii głównej. Dalsza droga wodna była jednak broniona przez kolejne linie fortów, nieporównanie silniejsze od poprzednich. Były one usytuowane w najwęższym odcinku i wzmocnione ruchomymi stanowiskami artyleryjskimi oraz zagrodami minowymi, blokującymi przejście.
10 marca krążownik opuścił rejon Dardaneli, kierując się na Maltę w celu wymiany luf dział wieży dziobowej, które po oddaniu kilkuset strzałów (213 jedno działo i 183 drugie), wykazywały objawy zużycia. Po krótkim pobycie w dokach wyspy okręt powrócił w skład floty przygotowującej się do głównego natarcia.
16 marca ustąpił ze stanowiska wiceadmirał Carden, tłumacząc się złym stanem zdrowia. Przygotowany przez niego plan forsowania Dardaneli, którego data została określona na 18 marca, miał zrealizować nowy dowódca, kontradmirał John de Robeck. Flota została podzielona na trzy eskadry, które miały wpłynąć do cieśniny w trzech równoległych liniach i związać ogniem stałe umocnienia oraz ruchome stanowiska artyleryjskie. W tym czasie lżejsze jednostki, głównie przystosowane kutry rybackie, powinny rozpocząć trałowanie drogi wodnej. „Inflexible”, z kontradmirałem de Robeckiem na pokładzie, był wyznaczony do pierwszej linii okrętów.
Operacja rozpoczęła się rankiem 18 marca 1915 roku. Okręt admiralski rozpoczął działania od ostrzeliwania z dużej odległości fortów Rumeli Hamidiye i Rumeli Mecidiye na brzegu azjatyckim. O ile prowadzony na dużym dystansie ogień brytyjski nie wyrządził większych szkód, to wczesnym popołudniem tureccy artylerzyści ulokowali w ciągu kilku minut cztery celne pociski na „Inflexible”. Dwa z nich trafiły w rejon mostku dziobowej nadbudówki, wywołując pożar, co zmusiło dowódcę do wycofania okrętu z linii. Wkrótce potem trafiły dwa kolejne pociski, powiększając uszkodzenia, zaś następny zatopił płynący w pobliżu kuter parowy, mający chronić okręt przed dryfującymi minami. Niemal cztery godziny później przy prawej burcie krążownika wybuchła mina z nierozpoznanej zagrody, postawionej 8 marca przez turecki stawiacz min „Nusret”, niszcząc przedział wyrzutni torpedowych i zabijając przebywających tam 27 marynarzy. Płynąc ze sporym przegłębieniem na dziób okręt opuścił szyk i skierował się do wyjścia z cieśniny. Celem dowódcy była zatoka na wyspie Tenedos, gdzie znajdowała się baza floty. „Inflexible” dotarł tam w ciągu półtorej godziny i, dla zapobieżenia zatonięciu, został osadzony na mieliźnie. Po prowizorycznym naprawieniu uszkodzeń został odesłany na remont na Maltę, zakończony w czerwcu.
Ogółem podczas bitwy 18 marca artyleria „Inflexible” wystrzeliła 182 pociski kalibru 305 mm. Największym sukcesem było unieszkodliwienie dwóch tureckich dział fortu Rumeli Hamidiye. Okręt stracił w wyniku ostrzału i wybuchu miny 33 zabitych i 13 rannych członków załogi. Akcja zakończyła się porażką Floty Sprzymierzonej: na minach zatonęły dwa pancerniki brytyjskie i jeden francuski, trzy dalsze jednostki (oprócz „Inflexible”) zostały uszkodzone ogniem artyleryjskim. W efekcie głównodowodzący brytyjskimi wojskami lądowymi na tym obszarze, generał Ian Hamilton, w porozumieniu z marszałkiem Horatio Kitchenerem, zdecydowali o rezygnacji z operacji morskiej na rzecz desantu, co doprowadziło do lądowania pod Gallipoli.
Bitwa jutlandzka.
19 czerwca 1915 roku, po dotarciu na wody brytyjskie, „Inflexible” pod komendą nowego dowódcy, komandora Edwarda H.F. Heaton-Ellisa, wszedł w skład nowo utworzonej 3. Eskadry Krążowników Liniowych Grand Fleet, grupującej wszystkie trzy jednostki typu "Invincible". Dowodził nią kontradmirał Horace Hood na „Invincible”. Najbliższe miesiące, w związku ze znikomą aktywnością niemieckiej Hochseeflotte w tym okresie, upływały okrętom brytyjskim na prowadzeniu ćwiczeń i manewrów floty. W maju 1916 roku wszystkie trzy krążowniki 3. Eskadry przeszły z Rosyth do Scapa Flow, dołączając do głównych sił Grand Fleet na czas ćwiczeń artyleryjskich. 30 maja flota brytyjska otrzymała rozkaz wyjścia w morze, spowodowany przechwyceniem i rozszyfrowaniem niemieckiej korespondencji radiowej. Wynikało z niej, że Hochseeflotte przygotowuje na najbliższe dni akcję ofensywną. 3. Eskadra Krążowników Liniowych, przebywająca na akwenie ćwiczeń, miała je natychmiast przerwać i dołączyć do sił głównych.
Bitwę rozpoczęły po obydwu stronach krążowniki liniowe. W pierwszej fazie starcia Brytyjczycy ponieśli poważne straty: w eksplozjach komór amunicyjnych zatonęły „Indefatigable” i . W kolejnych godzinach, gdy na pole walki dotarła całość sił Grand Fleet, admirał John Jellicoe zdecydował dołączyć 3. Eskadrę do pozostałych okrętów Davida Beatty’ego, po raz kolejny atakujących linię jednostek niemieckich. O godzinie 5.36 (czasu GMT) zespół kontradmirała Hooda starł się z niemieckimi krążownikami lekkimi 2. Grupy Rozpoznawczej. Wkrótce potem, jako awangarda floty brytyjskiej, związały się walką z groźniejszym przeciwnikiem: niemieckimi krążownikami liniowymi admirała Hippera. Niemieccy artylerzyści po raz kolejny udowodnili swą skuteczność: kilka minut po 6.30 salwy nakryły „Invincible”, powodując, podobnie jak na wcześniej zniszczonych okrętach, eksplozję ładunków i zatopienie jednostki z niemal całą załogą.
Przepływając przez miejsce tragedii, dwa ocalałe krążowniki 3. Eskadry, zgodnie z brytyjską zasadą wojenną, nie poświęciły ani chwili na akcję ratowniczą. W dalszej części bitwy towarzyszyły pozostałym okrętom wiceadmirała Beatty’ego, a „Inflexible” związał się w krótkim starciu z niemieckim krążownikiem liniowym „Moltke”. Ogółem w ciągu całej bitwy artylerzyści okrętu wystrzelili 88 pocisków kalibru 305 mm, uzyskując w pierwszej fazie walki celne trafienie w kotłownię krążownika lekkiego „Pillau”, które zniszczyło lub czasowo wyłączyło z akcji część kotłów na niemieckiej jednostce i znacząco ograniczyło jej prędkość. Brytyjski okręt nie poniósł w bitwie żadnych strat.
Służba po bitwie jutlandzkiej.
W wyniku strat, poniesionych przez Royal Navy w bitwie jutlandzkiej, konieczne było przeorganizowanie sił wiceadmirała Beatty’ego. 5 czerwca „Indomitable” i „Inflexible” wraz z flagowym utworzyły 2. Eskadrę Krążowników Liniowych, później dołączył do nich jeszcze . 19 sierpnia 1916 roku okręt był nieskutecznie atakowany przez niemieckiego U-Boota, U-65. Wobec braku aktywności Hochseeflotte, krążownik nie brał już udziału w żadnej akcji bojowej. W nocy z 31 stycznia na 1 lutego 1918 roku, podczas wychodzenia zespołu floty z Rosyth, „Inflexible” uczestniczył w serii kolizji, znanej jako „bitwa koło wyspy May”. Krążownik liniowy zderzył się z okrętem podwodnym K22, poważnie go uszkadzając. W narastającym chaosie doszło do kolejnych wypadków, już bez udziału „Inflexible”. Spowodowały one zatonięcie dwóch okrętów podwodnych, szereg uszkodzeń na innych jednostkach i śmierć 109 marynarzy. „Inflexible” nie odniósł uszkodzeń w zderzeniu.
21 listopada 1918 roku krążownik wchodził w skład floty przyjmującej płynące na internowanie okręty niemieckie. Na początku 1919 roku został przeniesiony do Floty Rezerwowej w Nore, pełniąc przez pewien czas funkcję jej jednostki flagowej. Formalnie wycofany z linii 31 marca 1920 roku, 1 grudnia 1921 roku został sprzedany do stoczni złomowej Stanlee Shipbreaking w Dover, która z kolei odsprzedała go dalej do Niemiec, gdzie ostatecznie został rozebrany w następnym roku.
W 1917 roku jednemu ze szczytów w paśmie Canadian Rockies (Góry Skaliste) na cześć okrętu nadano nazwę Mount Inflexible (3000 m n.p.m.).

</doc>
<doc id="2100043" url="https://pl.wikipedia.org/wiki?curid=2100043" title="Chuetas">
Chuetas



</doc>
<doc id="2100046" url="https://pl.wikipedia.org/wiki?curid=2100046" title="Katarzyna Warszycka">
Katarzyna Warszycka

Katarzyna Warszycka z Rokszyckich herbu Pobóg (zm. koniec lat 20. XVII wieku) – polska szlachcianka, dziedziczka Rokszyc, fundatorka klasztoru dominikanek w Piotrkowie Trybunalskim.
Była żoną podkomorzego sieradzkiego Andrzeja Warszyckiego herbu Abdank – syna Macieja i Anny z Romiszewskich, brata wojewody podlaskiego Stanisława Warszyckiego i siostrzeńca kasztelana rospierskiego Jana Romiszewskiego.
Jej synami byli Adam, Paweł i Stanisław Warszyccy. W 1608 roku dokonała fundacji klasztoru dominikanek w Piotrkowie, kupując dom i place od piotrkowskich dominikanów. Budowa klasztoru z różnych przyczyn opóźniała się i dopiero po 1627 roku położono jego fundamenty. Niedługo potem Warszycka zmarła.

</doc>
<doc id="2100047" url="https://pl.wikipedia.org/wiki?curid=2100047" title="Zespół Hughesa-Stovina">
Zespół Hughesa-Stovina

Zespół Hughesa-Stovina (ang. Hughes-Stovin syndrome) – rzadka choroba o nieznanej etiologii, objawiająca się tętniakami tętnic płucnych i zakrzepicą żył głębokich. Rokowanie jest złe. Chorobę opisali jako pierwsi John Patterson Hughes i Peter George Ingle Stovin w 1959 roku. Zespół Hughesa-Stovina uważany jest niekiedy za wariant choroby Behçeta. Chorują głównie młodzi mężczyźni, w wieku 12-40 lat. Najczęstszymi objawami są krwioplucie, kaszel, duszność, ból w klatce piersiowej, objawy nadciśnienia płucnego, czasem gorączka i objawy wzmożonego ciśnienia śródczaszkowego.

</doc>
<doc id="2100049" url="https://pl.wikipedia.org/wiki?curid=2100049" title="Edward FitzGerald">
Edward FitzGerald



</doc>
<doc id="2100050" url="https://pl.wikipedia.org/wiki?curid=2100050" title="Richard Tauber">
Richard Tauber

Richard Tauber (ur. 16 maja 1891 w Linzu, zm. 8 stycznia 1948 w Londynie) – austriacki śpiewak (tenor) i aktor.
Życiorys.
Urodził się w Linzu 16 maja 1891 roku jako nieślubny syn sopranistki Elisabeth Dennemie i prowincjonalnego aktora Richarda Taubera. Ojciec Richarda podczas gościnnych występów w Linzu uwiódł 42-letnią śpiewaczkę, po czym wraz z zespołem ruszył w dalszą drogę, od czasu do czasu przesyłając pocztówki i trochę pieniędzy. Matka wychowywała Richarda przez dłuższy czas samotnie. Po kilku latach poznała kolejnego mężczyznę, który ją poślubił, a chłopcu dał nazwisko – Seiffert. Po niepowodzeniu z nauką w szkole Publicznej w Wiesbaden chłopak został oddany pod opiekę prywatnego nauczyciela, a z racji dobrego słuchu i głosu zaczął też pobierać lekcje śpiewu u profesora Beinesa. Po półtorarocznej nauce profesor zaproponował chłopca do drugoplanowej roli w teatrze w Wiesbaden. W tym czasie Richard zaczął dojeżdżać do konserwatorium we Frankfurcie, gdzie rozpoczął studia w klasie kapelmistrzowskiej. W trakcie studiów przypomniał sobie o nim ojciec i zaproponował mu pracę w teatrze w Chemnitz, w którym objął funkcję dyrektora. Richard skuszony wizją większych zarobków przystał na propozycję i przez pewien czas pełnił w teatrze w Chemnitz rozmaite funkcje, głównie korepetytora. 2 marca 1913 roku do Chemnitz nie dojechał tenor, zaproszony na gościnne występy i Richard zaśpiewał zamiast niego rolę Tamina w "Czarodziejskim flecie". Obecny na przestawieniu dyrektor Opery Dworskiej w Dreźnie hrabia Seebach i dyrektor muzyczny Ernst von Schuch natychmiast podpisali z nim kontrakt. Ojciec dumny z syna stojącego u progu scenicznej kariery pozwolił mu używać nazwiska Tauber.
W Dreźnie podbił publiczność śpiewając repertuar liryczny. Zachwycano się jego niepowtarzalnym sposobem operowania głosem i subtelnymi, rozpływającymi się w powietrzu pianami. Jego atutami okazały się znakomite warunki fizyczne, zdolności aktorskie i muzykalność. Uważano go za niezrównanego interpretatora partii Mozartowskich. W krótkim czasie stał się bożyszczem drezdeńskiej publiczności. Jego gaża była pięciokrotnie podnoszona w ciągu pięciu lat spędzonych w Dreźnie. W krótkim czasie Tauber zmienił styl życia: kupił sobie samochód, garnitury zaczął zamawiać u najdroższych krawców w Berlinie. Zarobione pieniądze wydawał łatwo. Jednocześnie bardzo dużo pracował. Opowiadano, jak w ciągu jednego dnia śpiewał dwukrotnie Jenika w "Sprzedanej narzeczonej" po południu w Dreźnie, a wieczorem w Lipsku; jak w pociągu z Drezna do Budapesztu nauczył się roli ze "Zmarłych oczu" d'Alberta i nazajutrz ją zaśpiewał; jak w Pradze poproszono go z widowni, by zaśpiewał rolę Rudolfa w "Cyganerii", bo jej wykonawca nagle zasłabł.
W 1919 roku przeniósł się do Opery Berlińskiej, śpiewał też czasem na festiwalach salzburskich. Jednocześnie zainteresował się operetką. W 1920 roku korzystając z przerwy urlopowej w Operze Berlińskiej zaśpiewał rolę Josziego w "Cygańskiej miłości". Usłyszał go wówczas Lehár i zachwycony jego głosem zaprosił na cykl występów we "Frasquicie" w lipcu 1922 roku. Od 1925 roku kontrakt z Tauberem podpisała również Opera Wiedeńska. Tauber tymczasem na dobre zainteresował się operetką: wystąpił w premierach "Ostatniego walca" i "Pereł Kleopatry" Oscara Strausa, zaczął nagrywać przeboje operetkowe na płyty i występować z nimi w radiu. W 1926 roku zaangażował się w walkę o wystawienie w Berlinie operetki Lehára "Paganini" i odniósł ogromny sukces w roli tytułowej. Odtąd Lehár pisał swoje kolejne utwory z myślą o Tauberze, albo nawet we współpracy z nim: "Carewicza" (1927), "Fryderykę" (1928), "Krainę uśmiechu" (1929). Każda z nich okazywała się wielkim sukcesem śpiewaka i kompozytora.
Tauber został pochowany na cmentarzu Brompton w Londynie.

</doc>
<doc id="2100051" url="https://pl.wikipedia.org/wiki?curid=2100051" title="PZInż 152">
PZInż 152

PZInż 152 – polski projekt gąsienicowego ciągnika artyleryjskiego z okresu przed II wojną światową. Przewidziany do holowania armat artylerii ciężkiej, uciąg na haku 5000 kg. Wyposażony w silnik gaźnikowy PZInż. 725 o mocy 100 KM (73,6 kW) przy 2800 obr./min. Większość podzespołów pojazdu była zunifikowana z zatwierdzonym do produkcji czołgiem rozpoznawczym 4TP. Do wybuchu wojny zdołano wyprodukować parę prototypów.

</doc>
<doc id="2100052" url="https://pl.wikipedia.org/wiki?curid=2100052" title="Mazda RX-3">
Mazda RX-3

Mazda RX-3 – sportowy samochód osobowy produkowany przez japońską firmę Mazda w latach 1971–1978. Dostępny jako 2-drzwiowe coupé. Do napędu używano silników Wankla. Moc przenoszona była na oś tylną poprzez 4-biegową manualną skrzynię biegów. 

</doc>
<doc id="2100057" url="https://pl.wikipedia.org/wiki?curid=2100057" title="Mazda Verisa">
Mazda Verisa

Mazda Verisa – subkompaktowy samochód osobowy typu minivan produkowany przez japońską firmę Mazda od roku 2004. Model dostępny jest jedynie na rynku japońskim. Do napędu użyto silnika R4 o pojemności 1,5 litra. Moc przenoszona jest na oś przednią lub obie osie poprzez 4-biegową automatyczną skrzynię biegów.
Dane techniczne.
"Źródło:"

</doc>
<doc id="2100058" url="https://pl.wikipedia.org/wiki?curid=2100058" title="Obtocznica pasterka">
Obtocznica pasterka

Obtocznica pasterka ("Lygephila pastinum") – gatunek motyla z rodziny mrocznicowatych i podrodziny Erebinae.

</doc>
<doc id="2100060" url="https://pl.wikipedia.org/wiki?curid=2100060" title="PZInż 202">
PZInż 202

PZInż 202 – polski projekt kołowo-gąsienicowego ciężkiego ciągnika artyleryjskiego z okresu przed II wojną światową. Przewidziany do holowania przyczepy lub działa o masie do 5000 kg, jednocześnie przewożąc ładunek o masie do 1900 kg. Pojazd przewidziano też jako podstawę samobieżnego działa przeciwlotniczego. Wyposażony w silnik wysokoprężny PZInż. 135 (Saurer CR1D) o mocy 65 KM (47,8 kW). W planie było też użycie silnika gaźnikowego, PZInż. 705 o mocy 75 KM (55,2 kW). Koła nośne gąsienic zawieszone były na drążkach skrętnych, a koła przedniej osi niezależnie, na wahaczach i resorze poprzecznym. Wyprodukowano do wojny kilka prototypów, które pomyślnie przeszły próby i badania, jednakże wybuch wojny uniemożliwił rozpoczęcie produkcji seryjnej.

</doc>
<doc id="2100062" url="https://pl.wikipedia.org/wiki?curid=2100062" title="Wygłoba koniczynówka">
Wygłoba koniczynówka

Wygłoba koniczynówka ("Euclidia glyphica") – gatunek motyla z rodziny mrocznicowatych i podrodziny Erebinae.

</doc>
<doc id="2100063" url="https://pl.wikipedia.org/wiki?curid=2100063" title="Stanisław Tołłoczko">
Stanisław Tołłoczko

Stanisław Tołłoczko (ur. 22 sierpnia 1868 w Czelejowie k. Brześcia, zm. 5 marca 1935 we Lwowie) – polski chemik, profesor.
Życiorys.
Syn Jana Tołłoczki i Karoliny z Jaskłowskich. Jego ojciec brał udział w powstaniu styczniowym w 1863 za co został przez Rosjan zesłany na Sybir, a majątek Rakowica koło Brześcia miał być skonfiskowany. Stanisław w 1893 ukończył Cesarski Uniwersytet Warszawski z tytułem kandydata nauk przyrodniczych. W 1896 uzyskał tytuł naukowy doktora filozofii na Uniwersytecie w Getyndze. Został asystentem na Uniwersytecie Jagiellońskim, gdzie w 1901 habilitował się uzyskując tytuł docenta chemii fizycznej. W 1905 powołany na profesora Uniwersytetu Lwowskiego, a w jego strukturze został kierownikiem Katedry Chemii Nieorganicznej, od 1918 do 1935 w ramach Wydziału Matematyczno-Przyrodniczego Uniwersytetu Jana Kazimierza. Od 1914 do 1917 pełnił funkcję dziekana Wydziału Filozoficznego lwowskiego uniwersytetu.
W 1923 był wiceprezesem zarządu lwowskiego Polskiego Towarzystwa Chemicznego. W 1935 wybrany na prezesa PTCh. Był kierownikiem I Instytutu Chemicznego Uniwersytetu Jana Kazimierza we Lwowie. Członek przybrany Towarzystwa Naukowego we Lwowie, członek czynny Towarzystwa Naukowego w Warszawie, w latach 1912–1913 prezes Polskiego Towarzystwa Przyrodników im. Kopernika. W latach 1908–1914 redaktor „Kosmosu”.
Zajmował się głównie kinetyką reakcji chemicznych. Wraz z Ludwikiem Brunerem był autorem wielokrotnie wznawianych podręczników chemii nieorganicznej (przy współpracy Wiktora Kemuli) i organicznej (wydania powojenne w opracowaniu Bogusława Bobrańskiego). 
Zmarł 5 marca 1935, a 7 marca odbył się jego pogrzeb. Pochowany w kaplicy w pobliżu majątku rodzinnego w Rakowicy (obecnie na terenie Białorusi).

</doc>
<doc id="2100064" url="https://pl.wikipedia.org/wiki?curid=2100064" title="Littlefield (Teksas)">
Littlefield (Teksas)

Littlefield – miasto w Stanach Zjednoczonych, w stanie Teksas, w hrabstwie Lamb. W 2000 roku liczyło 6 507 mieszkańców.

</doc>
<doc id="2100065" url="https://pl.wikipedia.org/wiki?curid=2100065" title="Parafia Ścięcia św. Jana Chrzciciela w Chojnicy-Morasku">
Parafia Ścięcia św. Jana Chrzciciela w Chojnicy-Morasku

Parafia pw. Ścięcia Świętego Jana Chrzciciela w Chojnicy-Morasku – parafia rzymskokatolicka znajdująca się w archidiecezji poznańskiej w dekanacie Poznań-Piątkowo. Erygowana w XI/XII wieku w nieistniejącej już wsi Chojnica; w 1945 przeniesiona do Moraska – obecnie dzielnicy Poznania. W 1952 siedziba parafii przeniesiona została do Suchego Lasu, gdzie rozpoczęto budowę nowego kościoła przy ul. Bogusławskiego. W dniu 1 września 2014 roku decyzją księdza arcybiskupa Stanisława Gądeckiego w Suchym Lesie erygowano oddzielną parafię pw. Najświętszego Serca Pana Jezusa. Terytorialnie parafia obejmuje dzielnice Morasko i Radojewo. Proboszczem jest ks. Matei Catargiu TChr.

</doc>
<doc id="2100067" url="https://pl.wikipedia.org/wiki?curid=2100067" title="Jack Goody">
Jack Goody

Sir John (Jack) Rankine Goody (ur. 27 lipca 1919 - zm. 16 lipca 2015 w Cambridge) – brytyjski antropolog kulturowy, związany z Uniwersytetem w Cambridge. 
Studiował i uzyskał doktorat w St John’s College na Uniwersytecie Cambridge. Przez wiele następnych lat był członkiem i wykładowcą tego kolegium.
Zainteresowany antropologią jako nauką porównawczą poświęcał się studiom nad takimi zjawiskami jak piśmienność, rodzina, pokrewieństwo, a w ostatnim czasie pożywienie i kwiaty. Badania terenowe prowadził w Afryce, jednak to Eurazja, szczególnie Europa, stanowiła jego główny obszar zainteresowań.
Poglądy.
Goody uważał, że istnieją wyraźne powiązania między tworzeniem się mocarstw biurokratycznych a waloryzowaniem świata intelektu. Zauważył, że pismu „towarzyszy uściślanie pojęć przeciwstawności i rozwój form swoiście rozumianej logiki, w tym sylogizmu, jak również innych typów argumentacji i dowodzenia”.
Publikacje po polsku.
Artykuły:

</doc>
<doc id="2100068" url="https://pl.wikipedia.org/wiki?curid=2100068" title="Aleksander Butler">
Aleksander Butler

Aleksander Butler – hrabia, starosta preński, starosta drohicki. Czwarty syn Gotarda Wilhelma Butlera i Konstancji Wodyńskiej herbu Kościesza. 
Był posłem ziemi drohickiej na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Był członkiem konfederacji warszawskiej 1704 roku. 
Ożenił się z Konstancją Krassowską herbu Jastrzębiec. Ze związku tego miał tylko jednego syna – Marka Antoniego.

</doc>
<doc id="2100069" url="https://pl.wikipedia.org/wiki?curid=2100069" title="Tadeusz Błociszewski">
Tadeusz Błociszewski

Tadeusz Błociszewski herbu Ostoja (ur. ok. 1721, zm. 8 kwietnia 1807 w Kaskach) – generał major wojsk koronnych, poseł na Sejm Czteroletni.
Życiorys.
Urodził się ok. 1721 roku w szlacheckiej rodzinie Franciszka Błociszewskiego i Wiktorii z domu Drzewickiej herbu Ciołek. Po śmierci matki w 1753, odziedziczył po niej dobra Witów i Konarzewo w województwie łęczyckim. Zamieszkał w Witowie. 
W służbie wojskowej przeszedł przez następujące stopnie. W 1758 roku był podpułkownikiem wojsk Wielkiego Księstwa Litewskiego. W 1760 roku był podpułkownikiem wojsk koronnych. W 1761 roku był generałem adiutantem buławy wielkiej Wielkiego Księstwa Litewskiego. W latach 1766 - 1790 był generałem majorem wojsk koronnych Stanisława Augusta.
Został kawalerem Orderu św. Stanisława w 1790 r.. Był posłem województwa łęczyckiego na Sejm Czteroletni w 1790 roku. Protestował przeciwko konstytucji 3 maja.
W aktach Sejmu Czteroletniego zachowały się jego wypowiedzi z 15 lutego 1791 roku przeciwko wyborowi wojskowych na posłów do sejmu oraz z 17 lutego 1791 roku w sprawie ustawy o sejmikach.

</doc>
<doc id="2100070" url="https://pl.wikipedia.org/wiki?curid=2100070" title="Lampasas (Teksas)">
Lampasas (Teksas)

Lampasas – miasto w Stanach Zjednoczonych, w stanie Teksas, w hrabstwie Lampasas. W 2000 roku liczyło 6 786 mieszkańców.

</doc>
<doc id="2100071" url="https://pl.wikipedia.org/wiki?curid=2100071" title="Zamek cesarski we Wrocławiu">
Zamek cesarski we Wrocławiu

Zamek cesarski we Wrocławiu, in. zamek książąt śląskich − niezachowany zamek we Wrocławiu, położony w miejscu obecnego gmachu głównego Uniwersytetu Wrocławskiego.
W miejscu zamku wybudowano główny gmach Uniwersytetu Wrocławskiego, a jedynymi zachowanymi częściami zamku są zakrystia uniwersyteckiego kościoła Imienia Jezus oraz tzw. Brama Cesarska.

</doc>
<doc id="2100075" url="https://pl.wikipedia.org/wiki?curid=2100075" title="Hallettsville">
Hallettsville

Hallettsville – miasto w Stanach Zjednoczonych, w stanie Teksas, w hrabstwie Lavaca. W 2000 roku liczyło 2 345 mieszkańców.

</doc>
<doc id="2100078" url="https://pl.wikipedia.org/wiki?curid=2100078" title="Giddings (Teksas)">
Giddings (Teksas)

Giddings – miasto w Stanach Zjednoczonych, w stanie Teksas, w hrabstwie Lee. W 2000 roku liczyło 5105 mieszkańców.

</doc>
<doc id="2100082" url="https://pl.wikipedia.org/wiki?curid=2100082" title="Centerville (Teksas)">
Centerville (Teksas)

Centerville – miasto w Stanach Zjednoczonych, w stanie Teksas, w hrabstwie Leon. W 2000 roku liczyło 903 mieszkańców.

</doc>
<doc id="2100083" url="https://pl.wikipedia.org/wiki?curid=2100083" title="Żeglarstwo na Letnich Igrzyskach Olimpijskich 1920">
Żeglarstwo na Letnich Igrzyskach Olimpijskich 1920

Żeglarstwo na Letnich Igrzyskach Olimpijskich 1920 w Antwerpii rozgrywane było w dniach 7–10 lipca w Ostendzie, zaś 3 sierpnia w Amsterdamie przeprowadzono dodatkowy wyścig między dwoma holenderskimi żaglówkami. W programie było aż 14 konkurencji. Tylko w jednej wystartowały więcej, niż 3 jachty, natomiast w połowie zgłosiła się zaledwie jedna załoga.
Kraje uczestniczące.
W zawodach wzięły udział 24 załogi, łącznie ponad 100 żeglarzy (w tym 1 kobieta) z 6 krajów:

</doc>
<doc id="2100084" url="https://pl.wikipedia.org/wiki?curid=2100084" title="Soichi Noguchi">
Soichi Noguchi



</doc>
<doc id="2100087" url="https://pl.wikipedia.org/wiki?curid=2100087" title="Aminoetanol">
Aminoetanol



</doc>
<doc id="2100088" url="https://pl.wikipedia.org/wiki?curid=2100088" title="Liberty (Teksas)">
Liberty (Teksas)

Liberty – miasto w Stanach Zjednoczonych, w stanie Teksas, w hrabstwie Liberty. W 2000 roku liczyło 8 033 mieszkańców.

</doc>
<doc id="2100089" url="https://pl.wikipedia.org/wiki?curid=2100089" title="José Germano de Sales">
José Germano de Sales

Germano, właśc. José Germano de Sales (ur. 25 marca 1942 w Conselheiro Pena, zm. 30 września 1998 tamże) – piłkarz brazylijski występujący na pozycji napastnika.
Kariera klubowa.
Karierę piłkarską Germano rozpoczął w klubie CR Flamengo w 1959 roku. W latach 1962–1965 występował we Włoszech w A.C. Milan i krótko w 1963 w Genoi CFC. Z Milanem zdobył Puchar Europy 1963 (Germano zdobył w tych rozgrywkach 2 bramki w I rundzie). Po powrocie do Brazylii występował w SE Palmeiras. Z Palmeiras zdobył mistrzostwo stanu São Paulo – Campeonato Paulista w 1966 roku. W latach 1966–1970 Germano ponownie występował w Europie w Standardzie Liège. Ze Standardem dwukrotnie zdobył mistrzostwo Belgii w 1969 i 1970 oraz Puchar Belgii w 1967 roku.
Kariera reprezentacyjna.
W reprezentacji Brazylii Germano zadebiutował 6 maja 1962 w wygranym 2-1 towarzyskim meczu z reprezentacją Portugalii. Ostatni raz w reprezentacji Germano wystąpił 7 września 1965 w wygranym 3-0 towarzyskim meczu z reprezentacją Urugwaju, którym w 75 min. zdobył bramkę.
W 1959 roku Germano uczestniczył w eliminacjach Igrzysk Olimpijskich w Rzymie. Na turniej finałowy jednak nie pojechał.
W 1959 roku uczestniczył w Igrzyskach Panamerykańskich, na których Brazylia zajęła drugie miejsce.

</doc>
<doc id="2100090" url="https://pl.wikipedia.org/wiki?curid=2100090" title="Jankowska">
Jankowska



</doc>
<doc id="2100092" url="https://pl.wikipedia.org/wiki?curid=2100092" title="Port lotniczy Afutara">
Port lotniczy Afutara

Port lotniczy Afutara (ang. "Afutara Airport") – port lotniczy zlokalizowany w miejscowości Afutara, na Wyspach Salomona.

</doc>
<doc id="2100093" url="https://pl.wikipedia.org/wiki?curid=2100093" title="U-3501">
U-3501

U-3501 – niemiecki okręt podwodny z okresu II wojny światowej, pierwsza zwodowana jednostka typu "XXI".
Okręt został zwodowany 19 kwietnia 1944 roku w stoczni Schichauwert w Gdańsku, z uwagi jednak na powodowany chęcią zwodowania prototypu przed przypadającymi na 20 kwietnia urodzinami Adolfa Hitlera pośpiech, jednostka zeszła z pochylni w stanie niezdatnym do samodzielnego utrzymywania się na wodzie. Po zwodowaniu okręt zaczął nabierać wody - toteż znalezione w jego kadłubie szczeliny zostały tymczasowo zaczopowane drewnianymi kołkami, a utrzymujący się na powierzchni dzięki naprędce podczepionym pływakom okręt odholowano do pływającego doku. Do służby został przyjęty dopiero 29 lipca 1944 roku.

</doc>
<doc id="2100095" url="https://pl.wikipedia.org/wiki?curid=2100095" title="Port lotniczy Ulawa">
Port lotniczy Ulawa

Port lotniczy Ulawa (ang. "Ulawa Airport") – port lotniczy zlokalizowany w miejscowości Arona, na wyspie Ulawa, na Wyspach Salomona.

</doc>
<doc id="2100098" url="https://pl.wikipedia.org/wiki?curid=2100098" title="Trojka">
Trojka



</doc>
<doc id="2100102" url="https://pl.wikipedia.org/wiki?curid=2100102" title="Port lotniczy Bałchasz">
Port lotniczy Bałchasz

Port lotniczy Bałchasz (IATA: BXH, ICAO: UAAX) – port lotniczy położony w Bałchaszu, w Kazachstanie.

</doc>
<doc id="2100103" url="https://pl.wikipedia.org/wiki?curid=2100103" title="Juliusz Florkowski">
Juliusz Florkowski

Juliusz (Julian) Florkowski (ur. 1856, zm. 1924) – polski działacz organizacji ziemiańskich, poseł do Dumy
Życiorys.
Juliusz Florkowski urodził się w 1856 r. w majątku Skała (gubernia kijowska) w domu Wiktora i Marceliny ze Smoleńskich. Po ukończeniu gimnazjum w Kijowie kontynuował naukę na Uniwersytecie w Petersburgu, którą ukończył w 1879 r. ze stopniem kandydata praw. Po studiach mieszkał przez kilka lat w Kijowie, gdzie współpracował z Kijowskim Towarzystwem Rolniczym, skupiającym wówczas wielu polskich właścicieli ziemskich. W latach 1886-1887 był członkiem rady tegoż Towarzystwa. Związany z rolnictwem, postanowił zgłębić wiedzę teoretyczną, w związku z czym odbył kilka semestrów studiów rolniczych w Hohenheim i Lipsku. Najprawdopodobniej pod koniec lat 80. XIX w. Florkowscy przybyli na teren guberni lubelskiej, a Juliusz nabył wspólnie z bratem Józefem majątek Fajsławice w powiecie krasnostawskim. Matka Juliusza Marcelina Florkowska zakupiła część majątku Wygnanowice położonego w sąsiedniej gminie Rybczewice. Poza pracą we własnym majątku Florkowski aktywnie włączył się w działalność organizacji gospodarczych powstających w guberni lubelskiej, m.in. poświęcił się organizowaniu przemysłu gorzelniczego i został dyrektorem Towarzystwa Właścicieli Zakładów Gorzelniczych w Królestwie Polskim. Z jego inicjatywy Warszawski Związek Gorzelniczy rozpoczął na szerszą skalę eksport spirytusu do Niemiec i w głąb Rosji. W latach 1902-1903 Juliusz wchodził w skład lubelskiego komitetu gubernialnego Rady Nadzwyczajnej do spraw związanych z potrzebami produkcji rolnej. W maju 1904 r. został powołany na radcę Dyrekcji Głównej Towarzystwa Kredytowego Ziemskiego. Także w 1904 r. został wiceprezesem Lubelskiego Towarzystwa Rolniczego. Prowadził również działalność publicystyczną, opublikował szereg artykułów dotyczących organizacji przemysłu rolnego, głównie w wydawnictwach okolicznościowych, ale też i lokalnych jak „Ziemia Krasnostawska”. 
Działalność w Dumie.
Juliusz Florkowski jako kandydat na posła do Dumy Państwowej znalazł się na lubelskiej liście endeckiej z kurii ziemiańskiej. Podczas wyborów elektorskich odbytych w Lublinie 3 maja 1906 r. zdobył mandat uzyskując 74 głosów poparcia. Juliusz Florkowski był jednym z trzech posłów (obok Józefa Suchorzewskiego i Władysława hr. Tyszkiewicza) reprezentujących Związek Pracy Narodowej organizacji zrzeszającej gł. ziemian i inteligencję, założonej dla obrony narodowo-kulturalnych i ekonomicznych interesów społeczeństwa, a pozostającej pod wpływami Narodowej Demokracji. Po zatwierdzeniu i uznaniu wyboru Florkowskiego do Dumy za prawidłowy został on przydzielony w dniu 12 maja do VIII oddziału. W Dumie Florkowski był jednym z delegatów Koła Polskiego do komisji agrarnej. Doświadczenie, przygotowanie praktyczne jak i wiedza teoretyczna z zakresu rolnictwa niejako predysponowały Florkowskiego do tej komisji, choć nie był on w Dumie szczególnie aktywny. Florkowski bardziej za to angażował się w kwestii zniesienia najwyższego wymiaru kary. Podpisy posła z Wygnanowic widnieją pod kilkoma wnioskami gł. dotyczącymi zaprzestania wykonywania wyroków kary śmierci. Florkowski sygnował także interpelacje dotyczące aresztowań, zsyłek na Syberię czy konkretnej sprawy zwolnienia ze stanowiska nauczyciela z guberni połtawskiej. 
Wraz z końcem pierwszej Dumy Państwowej Florkowski zakończył krótką karierę parlamentarną. Z racji posiadanego majątku co prawda wciąż zachowywał prawa wyborcze, ale więcej nie kandydował. Nazwisko Florkowskiego pojawiło się jeszcze wśród nazwisk kandydatów, tym razem do drugiej kadencji Rady Państwa. Stało się to za sprawą Eustachego Dobieckiego, znanego polityka Stronnictwa Polityki Realnej, który postanowił nie startować w kolejnych wyborach w 1909 r., a na swoje miejsce proponował kilku polityków, w tym m.in. Juliusza Florkowskiego. 
Po rozwiązaniu Dumy Florkowski skupił się na prowadzeniu Lubelskiego Towarzystwa Rolniczego, w którym od 1906 do 1916 r. pełnił funkcję prezesa, a w 1913 r. otrzymał godność prezesa honorowego. Od początku powstania LTR Florkowski dzielił przewodnictwo z Maksymilianem Dobrskim i zajmował się sprawami społeczno-ekonomicznymi oraz kontaktami z władzami. Po śmierci Dobrskiego przejął samodzielnie ster Towarzystwa, doprowadzając go wkrótce do rozkwitu, a okres jego prezesury zaczęto określać mianem „złotego wieku”. Wciągnął do współpracy i pracy społecznej najlepszych działaczy z dziedziny rolnictwa na Lubelszczyźnie. Organizował ciekawe zebrania dotyczące organizacji pracy i podniesienia produkcji zarówno w małych i większych gospodarstwach. W 1907 r. zwołał zjazd 77 kółek rolniczych działających w guberni lubelskiej. Nakłonił ziemian do podjęcia pewnych ustalonych norm pracy robotników folwarcznych. Podczas jego prezesury odbywały się liczne pokazy, próby łąkowe i polowe z nawozami sztucznymi, lustracje gospodarstw włościańskich, systematyczna poprawa inwentarza żywego, rozwój spółdzielczości oraz czytelnictwa. Wchodził również w skład Rady Zapisu Dóbr Kajetana hr. Kickiego. W latach 1907-1912 był też członkiem Komitetu Towarzystwa Kredytowego Ziemskiego. Florkowski był jednym z założycieli Centralnego Towarzystwa Rolniczego. W dniu 12 marca 1907 r. na pierwszym zebraniu Rady CTR odbyły się wybory prezydium i komitetu. Florkowski wszedł do komitetu (1907-1916), gromadząc trzecią liczbę głosów. W skład Komitetu wchodzili delegaci oraz prezesi poszczególnych Wydziałów i Sekcji. Zadaniem tego ciała były sprawy ogólne jak np. przygotowywanie budżetów i wniosków na zebranie Rady Głównej. Juliusz Florkowski wraz z bratem Józefem weszli również do Rady Głównej CTR. 
Kolejną inicjatywą Florkowskiego podjętą wraz z Leonem Przanowskim, Tadeuszem Rojewskim i in. było zorganizowanie Towarzystwa Doświadczeń Rolniczych przy LTR. Florkowski był też prezesem lubelskiego Oddziału Towarzystwa Wzajemnej Pomocy Pracowników Rolnych. Florkowscy wspomagali, w latach 1906–1910, zarówno finansowo jak i personalnie, działalność Lubelskiego Towarzystwa Dobroczynności, Juliusz ponadto wspierał datkami budżet CTR. Juliusz Florkowski znalazł się też w grupie założycieli w dniu 15 listopada 1910 r. Towarzystwa Straży Ogniowych w Piaskach. 
Florkowski wspólnie z Janem Steckim i Józefem Targowskim zasiadali w zarządzie Wydziału Rolnego Głównego Komitetu Ratunkowego oraz byli kierownikami ekspozytury CTR w Lublinie. Od 1916 r. Florkowski należał do Związku Ziemian. Podczas wojny tak jak większość narodowych demokratów i ziemian zachowywał postawę pasywistyczną. Jednak w obliczu manifestu dwóch cesarzy Florkowski podobnie jak przywódcy Klubu Polskiego i Związku Ziemian z Janem Steckim na czele stanął po stronie aktywistów i był sygnatariuszem rezolucji GKR aprobującej tzw. akt 5 listopada przyjętej w czasie zjazdu w Lublinie. Florkowski wszedł w skład utworzonej 7 listopada 1916 r. Komisji Organizacyjnej Instytutu Rolniczego w Puławach. W 1919 r. zmarła Maria Florkowska, żona Juliusza. Była szanowaną i kochaną w okolicy filantropką, udzielała pomocy mieszkańcom wsi, jak i fornalom, leczyła chorych przez co zaraziła się tyfusem. Po śmierci żony Florkowski wycofał się z życia publicznego, zmarł po długich cierpieniach 27 grudnia 1924 r. w Wygnanowicach. Pochowany został 30 grudnia na cmentarzu parafialnym (starym) w Fajsławicach w rodzinnej kaplicy grobowej wybudowanej wspólnie z bratem Józefem. Jedynym spadkobiercą Juliusza został syn Wiktor.

</doc>
<doc id="2100104" url="https://pl.wikipedia.org/wiki?curid=2100104" title="Port lotniczy Żezkazgan">
Port lotniczy Żezkazgan

Port lotniczy Żezkazgan (IATA: DZN, ICAO: UAKD) – port lotniczy położony w Żezkazganie, w Kazachstanie.

</doc>
<doc id="2100106" url="https://pl.wikipedia.org/wiki?curid=2100106" title="Karol Podgorski">
Karol Podgorski

Karol Podgorski herbu Ostoja (zm. 1781 r.) – generał major wojsk pruskich w Warmii. Rodzina pochodzi z województwa poznańskiego, majątek Sarbinowo.

</doc>
<doc id="2100107" url="https://pl.wikipedia.org/wiki?curid=2100107" title="Przejście graniczne Głuchołazy-Jindřichov ve Slezsku">
Przejście graniczne Głuchołazy-Jindřichov ve Slezsku

Przejście graniczne Głuchołazy-Jindřichov ve Slezsku – polsko-czeskie kolejowe przejście graniczne położone w województwie opolskim, w powiecie nyskim, w gminie Głuchołazy, w miejscowości Pokrzywna, zlikwidowane w 2007 roku.
Opis.
Przejście graniczne Głuchołazy-Jindřichov ve Slezsku zostało utworzone 9 grudnia 2006 rokuw rejonie znaku granicznego nr "II/140/13", z miejscem odprawy granicznej i celnej w miejscowości Głuchołazy (stacja kolejowa Głuchołazy Główne). Czynne było całą dobę. Dopuszczone było przekraczanie granicy przez osoby, towary i mały ruch graniczny. Kontrolę graniczną osób, towarów i środków transportu wykonywała Placówka Straży Granicznej w Głuchołazach (Placówka SG w Głuchołazach).
Przejście graniczne położone było na wspólnym odcinku polskiej linii kolejowej nr 333 Głuchołazy–Jindřichov ve Slezsku i czeskiej linii nr292.
21 grudnia 2007 roku na mocy układu z Schengen przejście graniczne zostało zlikwidowane.

</doc>
<doc id="2100115" url="https://pl.wikipedia.org/wiki?curid=2100115" title="Abdou Razack Traoré">
Abdou Razack Traoré

Abdou Razack Traoré (ur. 28 grudnia 1988 w Abidżanie) – pochodzący z Burkina Faso piłkarz występujący na pozycji pomocnika. Posiada także paszport Wybrzeża Kości Słoniowej.
Kariera.
Wczesne lata.
Do Rosenborga trafił jako wolny zawodnik, pół roku po odejściu z Raja Casablanca. W Rosenborgu zaliczył występy w Pucharze UEFA i Lidze Mistrzów. W listopadzie 2007 roku magazyn World Soccer umieścił go na liście 50 najbardziej ekscytujących nastolatków na świecie.
Lechia Gdańsk.
20 sierpnia 2010 roku przeszedł na zasadzie wypożyczenia z opcją transferu definitywnego do Lechii Gdańsk. W tym klubie zadebiutował 28 sierpnia w zwycięskim spotkaniu przeciwko Śląskowi Wrocław, zaliczając asystę. Od tego czasu był podstawowym zawodnikiem drużyny. Pierwszego gola dla Lechii strzelił 21 września, w wygranym 2:0 wyjazdowym meczu 1/16 finału Pucharu Polski z Górnikiem Zabrze. W październiku podpisał kontrakt z Lechią do końca 2012 roku. 21 maja 2011 roku, w ciągu 2. minut strzelił dwa gole Lechowi Poznań, decydując o zwycięstwie zespołu. Pierwszy sezon Ekstraklasy zakończył z 27 występami, zdobywając 12 bramek. W kolejnych rozgrywkach, w 24 meczach strzelił 4 gole. W sezonie 2012/2013 Traoré reprezentował klub tylko przez rundę jesienną, w której zdobył dziewięć bramek. Z końcem 2012 roku postanowił nie przedłużać wygasającej umowy.
Gaziantepspor.
15 stycznia 2013 roku podpisał 3,5-letni kontrakt z Gaziantepsporem.
Reprezentacja.
28 marca 2011 roku zadebiutował w reprezentacji Burkiny Faso, wchodząc na boisko w 72. minucie spotkania przeciwko Namibii.
Na początku 2012 roku został powołany przez Paulo Duarte do kadry Burkina Faso na Puchar Narodów Afryki. Jednakże zamieszanie związane z jego miejscem urodzenia oraz dostępnością dla drużyny "Ogierów" sprawiło, że podczas turnieju w ewidencji FIFA figurował jako obywatel Wybrzeża Kości Słoniowej. Pomimo interwencji samego zawodnika i sztabu reprezentacji, a nawet Lechii Gdańsk, Traoré w żadnym z trzech meczów swojego zespołu nie był nawet wpisany do meczowego protokołu. Piłkarz otrzymał także powołanie na Puchar Narodów Afryki 2013.

</doc>
<doc id="2100116" url="https://pl.wikipedia.org/wiki?curid=2100116" title="Linia Kirowsko-Wyborska">
Linia Kirowsko-Wyborska

Linia Kirowsko-Wyborska (ros. Кировско-Выборгская линия) – pierwsza linia metra w Petersburgu, otwarta 15 listopada 1955 roku. Jej długość wynosi 29,57 kilometrów i dysponuje ona 19 stacjami. Na mapie jest oznaczana literą 1 i czerwonym kolorem.
Historia i specyfikacja.
Poszczególne stacje były otwierane w tej kolejności:
Linia jest obsługiwana przez trzy zajezdnie - TCz-1 Awtowo (ТЧ-1 «Автово»), TCz-2 Dacznoje (ТЧ-2 «Дачное») i TCz-4 Sewernoje (ТЧ-4 «Северное»).
W XXI wieku w fazie projektowej znajdują się plany odnogi linii w północnej części miasta i przedłużenia w południowej.

</doc>
<doc id="2100117" url="https://pl.wikipedia.org/wiki?curid=2100117" title="Eerste klasse (2001/2002)">
Eerste klasse (2001/2002)

Eerste klasse (2001/2002) był 99. sezonem najwyższej piłkarskiej klasy rozgrywkowej w Belgii. Rozpoczął się 11 sierpnia 2001 roku i skończył 5 maja 2002. Mistrzostwo zdobyła drużyna KRC Genk. Z pierwszej do trzeciej ligi spadły zespoły RWD Molenbeek – beniaminek rozgrywek i Eendracht Aalst – będący w trakcie likwidacji. Obie drużyny nie otrzymały licencji na grę w kolejnych rozgrywkach, co spowodowało, że w lidze utrzymał się zespół KSK Beveren, który ostatecznie zajął ostatnią lokatę w lidze. Drugi z beniaminków – Lommel SK zajął 13. pozycję. Do eliminacji Ligi Mistrzów, dzięki wynikom rywalizacji awansował Mistrz Belgii – KRC Genk oraz Club Brugge. Do Pucharu UEFA awansował zespół z ostatniego miejsca podium – RSC Anderlecht oraz zwycięzca Pucharu Belgii Excelsior Mouscron. Prawo gry w Pucharze Intertoto przypadło drużynom KAA Gent oraz KSC Lokeren.
Tabela końcowa.
Do następnych rozgrywek awansował lider drugiej ligi belgijskiej KV Mechelen oraz zwycięzca baraży, zespół z trzeciego miejsca - RAEC Mons

</doc>
<doc id="2100120" url="https://pl.wikipedia.org/wiki?curid=2100120" title="Maria Mamczur">
Maria Mamczur

Maria Jolanta Mamczur (z domu Chojnacka) – polska dziennikarka, reporterka, malarka.
Z wykształcenia jest magistrem socjologii (specjalizacja - socjologia religii) Uniwersytetu Warszawskiego.
Kariera dziennikarska.
Karierę dziennikarską zaczęła od współpracy z "Tygodnikiem Pracy Twórczej Radar", gdzie zaczynała jako felietonista i publicysta. Następne kroki stawiała w "Sztandarze Młodych", niezależnym miesięczniku "Konfrontacje" oraz "Telewizyjnym Kurierze Warszawskim" i "Teleexpressie". Na początku lat 90. objęła kierownictwo działu "Cywilizacja" w pierwszym kolorowym dzienniku w Polsce "Glob24". 
Po krótkim epizodzie i upadłości pisma, powróciła do "Sztandaru", a następnie rozpoczęła współpracę z tytułami pism kobiecych wydawnictwa Axel Springer (później Marquard Media), takimi jak: "Olivia", "Pani Domu", "Na Żywo". 
Przez ponad 5 lat prowadziła warsztaty prasowe ze studentami wydziału dziennikarstwa i nauk politycznych w Wyższej Szkole Humanistycznej w Pułtusku.
Obecnie głównie poświęca się malarstwu, jednak dalej współpracuje z popularnymi tytułami prasowymi.
Nagrody i wyróżnienia
Wybrane reportaże
Jako jedna z pierwszych osób, zeszła do kanałów ciepłowniczych, opisując podziemne życie bezdomnych. U schyłku lat 80. poruszała w reportażach problem narkomanii, narkobiznesu, mechanizmów psychologicznych uzależnienia do narkotyków, w czasie, kiedy oficjalnie głoszono, że problem narkomanii Polsce nie istnieje („Radar”, 1986)
W 1991 roku opisała skandal związany z importem toksycznych i biologicznych odpadów do Polski i uwikłania w ten proceder funkcjonariuszy MSW (Sztandar Młodych).
Od stycznia 2015, redaktor naczelna tytułu "Wyjątkowa Mama".
Malarstwo.
Występuje pod pseudonimem artystycznym Laura Verde. Jest członkiem Polskiego Związku Artystów Malarzy i Grafików. Uprawia głównie malarstwo sztalugowe.
Wystawy
Jej obrazy znajdują się w kolekcjach prywatnych w Polsce, USA, Hiszpanii, Francji i Wielkiej Brytanii.

</doc>
<doc id="2100122" url="https://pl.wikipedia.org/wiki?curid=2100122" title="Kajakarstwo na Letnich Igrzyskach Olimpijskich 1980">
Kajakarstwo na Letnich Igrzyskach Olimpijskich 1980

Wyniki zawodów w kajakarstwie na Letnich Igrzyskach Olimpijskich 1980.

</doc>
<doc id="2100124" url="https://pl.wikipedia.org/wiki?curid=2100124" title="Ahornspitze">
Ahornspitze

Ahornspitze – szczyt w Alpach Zillertalskich, położonych w Alpach Wschodnich. Znajduje się w dolinie Zillertal w Austrii.

</doc>
<doc id="2100125" url="https://pl.wikipedia.org/wiki?curid=2100125" title="Dawenkou">
Dawenkou



</doc>
<doc id="2100126" url="https://pl.wikipedia.org/wiki?curid=2100126" title="Jewhen Łemeszko">
Jewhen Łemeszko

Jewhen Pyłypowycz Łemeszko, ukr. Євген Пилипович Лемешко, ros. Евгений Филиппович Лемешко, "Jewgienij Filippowicz Lemieszko" (ur. 11 grudnia 1930 w Mikołajowie, zm. 2 czerwca 2016 w Kijowie) – ukraiński piłkarz, grający na pozycji bramkarza, trener piłkarski.
Kariera piłkarska.
Kariera klubowa.
Wychowanek klubu Sudnobudiwnyk Mikołajów, w którym rozpoczął karierę piłkarską. W 1950 przeszedł najpierw do Łokomotywu Charków, a potem do Dynama Kijów. Zakończył karierę zawodową w Szachtarze Stalino.
Kariera trenerska.
Po zakończeniu kariery zawodniczej rozpoczął pracę trenerską. Najpierw trenował Dynamo Chmielnicki. W lipcu 1966 został wyznaczony na stanowisko głównego trenera Karpat Lwów z którymi pracował do września 1967. W 1968 powrócił do Dynama Chmielnicki. W latach 1971-1974 prowadził Sudnobudiwnyk Mikołajów, a potem w latach 1975-1976 Krystał Chersoń. W 1976 objął stanowisko głównego trenera Metalista Charków. Przez 13 lat pracy w klubie zdobył z nim wiele sukcesów. W kwietniu 1989 rozpoczął trenować Torpedo Zaporoże, a od maja do czerwca 1993 pełnił obowiązki głównego trenera Nord-AM-Podilla Chmielnicki. Następnie ponownie pracował do końca 1993 z Metalistem Charków.
2 czerwca 2016 zmarł w wieku 86 lat w Kijowie po długiej chorobie i udaru mózgu.

</doc>
<doc id="2100127" url="https://pl.wikipedia.org/wiki?curid=2100127" title="Aidan Zingel">
Aidan Zingel

Aidan Zingel (ur. 19 listopada 1990 w Kiamie, Nowa Południowa Walia) – australijski siatkarz grający na pozycji środkowego; reprezentant Australii.
Kariera klubowa.
Aidan Zingel jest wychowankiem Australian Institute of Sport. W sezonie 2009/2010 grał w szwedzkim klubie Linköpings VC, z którym zdobył mistrzostwo kraju. Od 2010 roku przez kolejne siedem lat był zawodnikiem Blu Volley Werona. W sezonie 2017/2018 występował w drużynie Diatec Trentino. W sezonie 2018/2019 zawodnik BCC Castellana Grotte. Od sezonu 2019/2020 siatkarz Conad Reggio Emilia.
Kariera reprezentacyjna.
W reprezentacji narodowej Aidan Zingel zadebiutował 22 maja 2009 roku w towarzyskim meczu przeciwko Słowacji. W tym samym roku brał udział w eliminacjach do Mistrzostw Świata 2010 i Mistrzostwach Azji.
W 2010 roku został powołany na Puchar Azji i Mistrzostwa Świata.
Sukcesy klubowe.
Mistrzostwo Szwecji:
Puchar Challenge:

</doc>
<doc id="2100128" url="https://pl.wikipedia.org/wiki?curid=2100128" title="Mistrzostwa Świata w Biathlonie Letnim 2010">
Mistrzostwa Świata w Biathlonie Letnim 2010

14. Mistrzostwa Świata w Biathlonie Letnim odbyły się w dniach 19 - 26 września 2010 r. w Dusznikach-Zdroju, w Polsce. Początkowo zawody miały być rozgrywane w Bansku, lecz na skutek powodzi w Bułgarii ośrodek został zniszczony i zawody przełożono. Zawodnicy rywalizowali w dwóch konkurencjach indywidualnych, zarówno wśród kobiet i mężczyzn, oraz jednej drużynowej, sztafecie mieszanej. Podczas mistrzostw o medale walczyli będą również juniorzy. Z racji przeniesienia dwa tygodnie przed terminem zawodów do Polski, na starcie zabrakło biathlonistów z czołowych ekip biathlonowych, w tym z Norwegii, Niemiec czy Szwecji.
Terminarz.
Opracowano na podstawie materiału źródłowego:

</doc>
<doc id="2100130" url="https://pl.wikipedia.org/wiki?curid=2100130" title="Józef Siemoński">
Józef Siemoński

Józef Siemoński herbu Ostoja – generał major milicji sandomierskiej w czasie powstania kościuszkowskiego, generał adiutant Departamentu Wojskowego z rangą podpułkownika.
Syn Michała Siemiońskiego z Siemionii (1797), stolnika wiślickiego i Boguckiej. Razem ze Stanisławem Wodzickim został mianowany w r. 1794 przez Tadeusza Kościuszkę na przywódcę powstania w sandomierskim.

</doc>
<doc id="2100131" url="https://pl.wikipedia.org/wiki?curid=2100131" title="Dobijak amerykański">
Dobijak amerykański

Dobijak amerykański ("Ammodytes americanus") - gatunek morskiej ryby z rodziny dobijakowatych.
Zasięg występowania.
Występuje w północno-zachodniej części Oceanu Atlantyckiego u wybrzeży Stanów Zjednoczonych i Kanady. Spotyka się go najczęściej w płytkich otwartych wodach o głębokości do 70 metrów, choć wpływa także do zatok i ujść rzek.
Opis.
Osiąga do 23,5 cm długości, ciało silnie wydłużone, smukłe, spłaszczone bocznie. Ubarwienie złotawo-żółte. Jeden z głównych składników pokarmowych dużych waleni takich jak humbak.
Żywi się głównie skorupiakami planktonowymi, rzadziej narybkiem. Występuje w ławicach, zagrożony ukrywa się w piaszczystym dnie. Tarło na przełomie jesieni i zimy.

</doc>
<doc id="2100132" url="https://pl.wikipedia.org/wiki?curid=2100132" title="Pfeifturm">
Pfeifturm

Pfeifturm (niem. "der Pfeifturm") – dawna miejska wieża strażnicza w Ingolstadt w Bawarii, w Niemczech. Wznosi się w centrum starego miasta, przylegając do najstarszego kościoła w Ingolstadt – kościoła św. Maurycego.
Historia.
Murowana na planie kwadratu, wysoka na 63 m gotycka budowla powstała w XIV w., chociaż pierwsza wzmianka pisemna o niej pochodzi dopiero z 1497 r. Dach, zwieńczony barokowym hełmem, został ukończony w 1720 r. 201 stopni prowadzi na ganek widokowy obiegający wieżę na wysokości 45 m, który po gruntownych pracach konserwacyjnych w 2006 r. umożliwia turystom podziwianie rozległej panoramy miasta. Co drugi tydzień na ganku koncertuje orkiestra dęta, a w noc sylwestrową zespół trębaczy donośnym hejnałem ogłasza nadejście Nowego Roku.
Nazwa wieży pochodzi od niemieckiego czasownika "pfeifen" (gwizdać, świstać, grać na fujarze), a ten z kolei od rzeczownika "die Pfeife" (piszczałka, fujara, długa i cienka trąba). W takie fujary (trąby) byli zaopatrzeni dawni strażnicy na wieży, którzy mieli obowiązek ostrzegać mieszkańców przed pożarami, najazdami wroga lub innymi zagrożeniami. Strażnicy mieszkali w pomieszczeniach w dolnych kondygnacjach wieży. Urząd strażnika wieżowego (niem. "der Türmer") zniesiono w Ingolstadt dopiero z dniem 1 marca 1938 r.

</doc>
<doc id="2100135" url="https://pl.wikipedia.org/wiki?curid=2100135" title="Escuinapa">
Escuinapa

Escuinapa, Escuinapa de Hidalgo – miasto w południowej części meksykańskiego stanu Sinaloa, położone w odległości około 15 kilometrów od wybrzeża Pacyfiku nad Zatoką Kalifornijską. Escuinapa leży w dolinie pomiędzy przybrzeżnymi jeziorami (Laguna Grande i Agua Grande) a wzgórzami należącymi do Sierra Madre Occidental. Miasto w 2005 roku liczyło 28 789 mieszkańców.
Gmina Escuinapa.
Miasto jest siedzibą władz gminy Escuinapa, jednej z 18 gmin w stanie Sinaloa. Gmina jest gminą graniczną ze stanem Nayarit. Według spisu z 2005 roku ludność gminy liczyła 49 655 mieszkańców. Gminę utworzono w 1915 roku decyzją gubernatora stanu Sinaloa. Ludność gminy, szeregując pod względem ważności, jest zatrudniona w następujących gałęziach: rolnictwie, hodowli, pszczelnictwie, rybołówstwie, przemyśle i usługach turystycznych. Najczęściej uprawia się ryż, fasolę a także szereg drzew owocowych takich jak mango, cytrusy, śliwki, kokosy, daktyle i awokado.

</doc>
<doc id="2100137" url="https://pl.wikipedia.org/wiki?curid=2100137" title="Moussoulou">
Moussoulou

Moussoulou – debiutancki album malijskiej piosenkarki Oumou Sangaré wydany w 1989 roku w Afryce Zachodniej. W 1991 roku płyta została wydana w wielu innych krajach.

</doc>
<doc id="2100139" url="https://pl.wikipedia.org/wiki?curid=2100139" title="Kościół Wniebowzięcia Najświętszej Marii Panny w Nawarii">
Kościół Wniebowzięcia Najświętszej Marii Panny w Nawarii

Kościół Wniebowzięcia Najświętszej Marii Panny w Nawarii – rzymskokatolicki kościół w Nawarii, ok. 6 km na południowy zachód od Lwowa, należący do najcenniejszych zabytków sakralnych w jego rejonie.
Historia.
Parafia katolicka w Nawarii powstała przed r. 1600. Drewniany kościół parafialny został zniszczony w 1621 roku przez najazd Tatarów. Odbudowany w 1627 roku spłonął 3 lata później w pożarze. Nowy, murowany kościół ufundowała żona podkomorzego wielkiego koronnego, Zygmunta Kazanowskiego, Elżbieta Humnicka z Zimnej Wody. Świątynia ta została zniszczona w 1648 roku podczas najazdu Chmielnickiego i rozebrana w 1739; pozostało jedynie prezbiterium. W latach 1739–1748 zbudowano nowy kościół według projektu lwowskiego architekta Bernarda Meretyna (było to jego pierwsze stwierdzone dzieło). Kościół ufundował chorąży przemyski Marcin Wieniawski i jego syn Roch a wyposażenie m.in. kanonik lwowski Szczepan Mikulski. Rokokowe ołtarze i ambonę wykonał w latach 1763–1768 Piotr Polejowski.
Po drugiej wojnie światowej kościół został zamieniony na magazyn i stopniowo niszczał. Część jego wyposażenia trafiła do kościoła w Urazie pod Wrocławiem oraz do muzeów we Lwowie i w Olesku. W latach 90. XX w. kościół odremontowano. Obecnie służy on miejscowym katolikom.
Architektura.
Kościół w Nawarii to trzynawowa świątynia w typie bazyliki z niższym, wielobocznie zamkniętym prezbiterium, odznaczająca się smukłą sylwetką i wyrafinowaną dekoracją. Obok niej znajduje się trochę późniejsza (1766) dzwonnica parawanowa projektu Piotra Polejowskiego.
Wnętrze kościoła zdobią pilastry i stiukowe ornamenty. W prezbiterium zachowały się iluzjonistyczne malowidła Antonia Tavellia z ok. 1770, w które wpleciono wyobrażenia scen biblijnych i kartusze herbowe fundatorów: Rocha i Urszuli Wieniawskich. Z wyposażenia zachowały się trzy drewniane ołtarze i cztery konfesjonały oraz marmurowy nagrobek Elżbiety Humnickiej w prezbiterium.

</doc>
<doc id="2100141" url="https://pl.wikipedia.org/wiki?curid=2100141" title="Franck Dubosc">
Franck Dubosc

Franck Dubosc (ur. 7 listopada 1963 w Le Petit-Quevilly) – francuski komik i aktor, scenarzysta.
Życiorys.
Wczesne lata.
Urodził się w Le Petit-Quevilly, w regionie Górna Normandia jako syn Janine Dubosc, urzędniczki miejskiej, i Luciena Dubosca, urzędnika celnego. Dorastał w Le Petit-Quevilly w Normandii, gdzie uczęszczał do college’u im. Claude’a Bernarda, a następnie do liceum Val De Seine. Aby nabrać pewności siebie jako nastolatek trenował judo. Po maturze rozpoczął trzymiesięczną naukę języka angielskiego, a następnie wstąpić do konserwatorium w Rouen, gdzie poznał Valérie Lemercier i Karin Viard.
Kariera.
W 1979 karierę rozpoczął od tworzenia filmów i programów telewizyjnych. Po debiucie w filmie fabularnym w roli Cyrila w komedii "Dla nas wszyscy chłopcy" ("À nous les garçons", 1985), wystąpił jako Hervé w dramacie kryminalnym "Poza prawem" ("Justice de flic", 1986). Po wyjeździe do Anglii, dostał rolę jako stereotypowy francuski kochanek Patric Podevin i stał się gwiazdą w cieszącej się ogromnym powodzeniem brytyjskiej operze mydlanej ITV "Coronation Street" (1987–1988). Wystąpił też gościnnie w serialu kryminalnym BBC "Bergerac" (1991)jako Gerard Cossec i w roli Michela de Bourgogne w serialu fantasy produkcji francusko-kanadyjskiej Gaumont "Nieśmiertelny" (1994). 
Po powrocie do Francji został obsadzony w rolach zalotnego mitomana w cyklu komedii prezentowanych na kasetach wideo VHS "Ogłoszenia Eliasza" ("Les petites annonces d’Élie", 1995–1997). Popularność zdobył jako komik, uprawiający komedię typu stand-up i występujący w rozrywkowych programach telewizyjnych. W 1998 w Théâtre de Dix-Heures zaprezentował swój pierwszy solowy występ pt. "Du beau, du bon, Dubosc". Po zdobyciu nagrody jako „Nowicjusz roku” na festiwalu Just for Laughs w Montrealu, w 2003 wydał swoje DVD "Pour toi, public".
Następnie napisał scenariusz i zagrał rolę Patricka Chiraca w przebojowej komedii "Kemping" ("Camping", 2006), za którą został uhonorowany nagrodą NRJ Ciné jako najlepszy odpowiednik. Film doczekał się kontynuacji – "Kemping 2" ("Camping 2", 2010) i "Kemping 3" ("Camping 3", 2016). Był współautorem scenariusza komedii muzycznej "Disco" (2008) z Gérardem Depardieu.
Życie prywatne.
W wieku 45 lat, w dniu 19 czerwca 2009 wziął ślub z Danièle, młodą kobietą pochodzenia libańskiego, którą w kwietniu 2007 poznał w Monako. Mają dwóch synów – Raphaëla (ur. 6 stycznia 2010) i Milhana (ur. 28 października 2012).

</doc>
<doc id="2100142" url="https://pl.wikipedia.org/wiki?curid=2100142" title="Zespół Szkół Katolickich im. ks. Jana Długosza we Włocławku">
Zespół Szkół Katolickich im. ks. Jana Długosza we Włocławku

Zespół Szkół Katolickich im. ks. Jana Długosza zaczął funkcjonować 1 września 2003 roku. Historia funkcjonowania placówki szkolnej im. ks Jana Długosza we Włocławku sięga jednak roku 1916, kiedy to ówczesny biskup włocławski, Stanisław Zdzitowiecki, otrzymał zezwolenie od okupacyjnych władz niemieckich na otwarcie szkoły w Pałacu Biskupim. Szkoła wyposażona jest w internat bezpośrednio dobudowany do budynku szkoły. Placówka jako jedna z dwóch szkół w Polsce wyposażona jest w najnowocześniejszy sprzęt dydaktyczny – w każdej sali lekcyjnej zamontowane są tablice interaktywne z dostępem do internetu. W szkole zamontowanych zostało 28 tablic o przekątnej 88 cali. Od 2001 roku w szkole funkcjonuje monitoring, który obejmuje prawie każdą salę lekcyjną, korytarze, szatnie i inne pomieszczenia szkolne. Uczniowie wraz z nauczycielami mają ujednolicone stroje (mundurki).
Historia.
Pierwsze informacje nt. szkoły im. ks. Jana Długosza we Włocławku pochodzą z 1916 roku, kiedy to biskup włocławski uruchomił w swoim pałacu szkołę. Szkoła w Pałacu funkcjonowała do 1920 roku, kiedy to bolszewicy spalili Pałac Biskupi. Nie oznaczało to zawieszenia funkcjonowania ówczesnego Gimnazjum im. ks. Jana Długosza. Szkoła została przeniesiona naprzeciw włocławskiej katedry, do budynku dawnej sufraganii biskupa pomocniczego diecezji włocławskiej, biskupa Feliksa Lewińskiego i funkcjonowała tam aż do 1926 roku.
W tym czasie, a dokładniej 29 września 1925 roku, biskup Stanisław Zdzitowiecki poświęcił kamień węgielny pod budowę nowego gmachu szkoły przy ulicy Łęgskiej 26, w którym nadal mieści się szkoła. Budynek wzniesiony został dzięki ofiarności całej Diecezji Włocławskiej. Jednak biskup Zdzitowiecki nie doczekał dnia poświęcenia nowego budynku szkoły, dokonał tego biskup Władysław Krynicki 7 października 1927 roku. Szkoła działała do 1939 roku. W tym czasie dokończono budowę sali gimnastycznej i internatu, które poświęcił biskup Karol Radoński 4 października 1934 roku.
II Wojna światowa spowodowała zawieszenie działalności szkoły. Niemieckie władze Włocławka (ówczesnego Leslau) zajęły budynek i przemianowały go na szpital wojskowy. Po zakończeniu wojny obiekt przejęła Armia Radziecka. Następowały wtedy częste zmiany właściciela budynku – na krótki czas zwrócono budynek Kościołowi, następnie na krótko szkołę zajęło wojsko ludowe, po czym ponownie oddano obiekt Diecezji Włocławskiej, która zaczęła prowadzić w tym gmachu Szkołę Podstawową, Gimnazjum i Liceum. Ostateczny kres działalności placówki podczas lat PRL dał rok 1949, kiedy komunistyczna władza zamknęła Szkołę im. ks. Jana Długosza. Część gmachu zajęła państwowa Szkoła powszechna, a część Niższe Seminarium Duchowne (1949–1961) i Wyższe Seminarium Duchowne (1954–1958). W 1961 roku władza ostatecznie przejęła cały obiekt na własność. W tym samym roku też w gmachu przy Łęgskiej otwarto Studium Nauczycielskie, a w 1965 roku gmach oddano na użytek Zespołu Szkół Mechanicznych. Od 1972 roku z obiektu korzystała również młodzież Zespołu Szkół Samochodowych.
Diecezja włocławska dopiero w 1989 roku odzyskała prawo własności do całego gmachu. Budynek został wydzierżawiony na użytek Zespołu Szkół Samochodowych do czasu budowy nowego obiektu dla tej szkoły. Cały budynek Władze Miasta Włocławek przekazały diecezji w 2001 roku. Diecezja od razu przystąpiła do reaktywacji działalności szkoły i 1 września 2001 roku funkcjonowało już Publiczne Gimnazjum im. ks. Jana Długosza, rok później (1 IX 2002) uruchomiono działalność Publicznego Liceum im. ks. Jana Długosza, a od 1 września 2003 roku funkcjonuje już Zespół Szkół Katolickich ks. Jana Długosza.
W 2000 roku biskup Bronisław Dembowski powołał Komisję ds. Gimnazjum i Liceum im. ks. Jana Długosza oraz mianował dyrektorem szkoły ks. dr. Jacka Kędzierskiego. Przewodniczącym komisji został biskup pomocniczy Roman Andrzejewski. Komisja utworzyła Fundację im. ks. Jana Długosza, której celem było wspieranie diecezji w przeprowadzeniu remontu i urządzaniu szkoły.
Od 2013 roku w Zespole Szkól Katolickich funkcjonuje również szkoła podstawowa.
Od 1 września 2016 roku w ramach ZSK działa publiczne przedszkole „Pod Aniołem Stróżem”, podobnie jak podstawówka ulokowane w budynku przy ul. Wojska Polskiego 2a.
W 2016 roku odbyło się uroczyste upamiętnienie 100-lecia szkoły.
Remont budynku i dziedzińca.
Budynek przekazany przez miasto w 2001 roku znacząco różnił się stanem od tego, który obecnie jest. Generalnego remontu wymagał cały obiekt. Wykonano remont głównego holu, wszystkich korytarzy, sal lekcyjnych, wszystkich pomieszczeń i szatni. Wymienione zostały wszystkie drzwi, okna. Uczniom stworzono na poziomie -1 szatnie z szafkami, sale lekcyjne, świetlicę oraz stołówkę. Podłogi w budynku zostały częściowo wymienione, a większości zaniedbany parkiet został wycyklinowany. Szkoła została wyposażona w najnowocześniejszy sprzęt dydaktyczny (tablice interaktywne w każdej sali).
Od 21 maja 2012 roku do 21 maja 2013 starą salę gimnastyczną zmodernizowano, a na jej dachu powstała druga sala gimnastyczna o lekkiej konstrukcji. Wyremontowana została także nieużywana wcześniej klatka schodowa, prowadząca do nowej sali oraz wszystkie pomieszczenia zaplecza sportowego; powstały tam także łazienki. Inicjatorem inwestycji był biskup włocławski Wiesław Mering. Przypomina o tym pamiątkowa tablica wmurowana od strony dziedzińca. Remont i budowę częściowo sfinansowało Ministerstwo Sportu i Turystyki.
W roku 2015 wykonano parking od strony internatu, gdzie przeniesiono dotychczasowe miejsca parkingowe usytuowane na dziedzińcu. W wakacje 2015 ogłoszono dwa przetargi: na remont cokołu elewacji wraz ze schodami zewnętrznymi oraz na obniżenie poziomu dziedzińca do stanu sprzed lat 40./50. Na dziedzińcu została wyłożona kostka brukowa barwy pomarańczowej, współgrająca z kolorem tynków elewacji.
W roku 2016 ogłoszono kolejny przetarg na przygotowanie boiska sportowego wraz z zapleczem, pokrytego nawierzchnią poliuretanową, położonego na dawnym parkingu szkoły. Budynek dawnych garaży zostanie zamieniony w szatnie, toalety, magazynki sprzętu sportowego i pomieszczenia dla trenerów, a na piętrze, które zostanie dobudowane, powstanie sala ćwiczeń. Ponadto zostaną zamocowane maszty oświetleniowe dla boiska i powstanie wiata ze stojakami do parkowania rowerów. Na dziedziniec powrócą również trawniki.
Profile liceum.
Uczniowie Liceum im. ks. Jana Długosza kształcą się na następujących profilach.
Uczniowie mają możliwość wyboru dowolnych rozszerzeń, jednakże muszą oni spełnić wymagania Ministerstwa w tym zakresie.

</doc>
<doc id="2100144" url="https://pl.wikipedia.org/wiki?curid=2100144" title="Bogactwa naturalne">
Bogactwa naturalne



</doc>
<doc id="2100145" url="https://pl.wikipedia.org/wiki?curid=2100145" title="Zasoby naturalne">
Zasoby naturalne

Bogactwa naturalne – wszystkie użyteczne elementy środowiska, które człowiek może pozyskiwać. Dzieli się je na nieorganiczne (minerały, woda, atmosfera) i organiczne (pochodzenia roślinnego, zwierzęcego, ekosystemy), a także nieodnawialne (np. minerały i paliwa kopalne) oraz odnawialne (nie wyczerpują się, ponieważ istnieje w nich zamknięty obieg materii, np. w wodzie i atmosferze). 
Podział ze względu na możliwość odnowienia się.
Zasoby odnawialne.
Do odnawialnych bogactw przyrody należy między innymi woda, która krąży i nieustannie odnawia się w tak zwanym cyklu hydrologicznym. Parująca znad mórz woda transportowana jest atmosferą w kierunku lądu, gdzie spada w postaci deszczu lub śniegu, a następnie z powrotem przemieszcza się ku morzu. Odnawialnym bogactwem naturalnym może być również dobrze uprawiana gleba, ponieważ wierzchnie warstwy litej skały ulegają ciągłemu wietrzeniu, dzięki czemu warstwa gleby niejako "przyrasta" od dołu. Podobnie, właściwie zarządzane lasy zabezpieczają stałe dostawy drewna. Do zasobów odnawialnych należą również wszystkie organizmy żywe, które podtrzymują swoje gatunki dzięki procesom rozmnażania.
Zasoby nieodnawialne.
Nieodnawialne zasoby przyrody tworzyły się wiele milionów lat. Powstają tak powoli, że z perspektywy długości ludzkiego życia ich zapasy są skończone, wyczerpywalne. Do surowców nieodnawialnych należą między innymi paliwa kopalne (węgiel, ropa naftowa, gaz ziemny), które potrzebowały wielu milionów lat na powstanie z materii organicznej. Wydobyte z wnętrza ziemi są albo spalane i zamieniane na energię, albo są surowcem do produkcji różnych tworzyw, np. plastiku i farb, nie nadających się do powtórnego przetworzenia.
Za nieodnawialne uważa się również metale, chociaż nie są one spalane jak paliwa, to jednak raz użyte, z punktu widzenia środowiska, do którego miałyby wrócić, są niczym więcej niż złomem. W ciągu ostatnich dwudziestu lat ludzie stali się bardziej świadomi ogromnego marnotrawstwa surowców naturalnych. W wielu krajach znaczną część surowców wykorzystuje się powtórnie. Aluminiowy i żelazny złom staje się głównym źródłem surowców dla stale rozwijającego się przemysłu.
Powtórne wykorzystanie metali pomaga również zaoszczędzić energię. Uzyskanie tony aluminium z aluminiowego złomu wymaga 1/20 energii, która potrzebna by była do uzyskania tej samej ilości aluminium z boksytu. Inne nieodnawialne zasoby to surowce skalne.
Można się obawiać, że za ok. 100 lat wyczerpią się niektóre z nieodnawialnych zasobów Ziemi.
Podział ze względu na formę zasobów.
Zasoby te dzielą się na materię żywą, materię nieożywioną, oraz energię.

</doc>
<doc id="2100146" url="https://pl.wikipedia.org/wiki?curid=2100146" title="Oldrzychowice">
Oldrzychowice

Oldrzychowice (cz. , ) – część miasta Trzyńca w kraju morawsko-śląskim, w powiecie Frydek-Mistek w Czechach. 
Jest to także gmina katastralna o nazwie Oldřichovice u Třince (Oldrzychowice koło Trzyńca) i powierzchni 1520,61 ha. Położona około 3,5 kilometra na południowy zachód od centrum miasta, nad potokiem Tyrką. Populacja w 2008 wynosiła 3182 osoby, zaś w 2010 odnotowano 923 adresów.
Na terenie Oldrzychowic znajduje się cmentarz komunalny.
Nazwa.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Ulrici villa". Następnie nazwa miejscowości pojawiała się w formach: "Oldrzichowicze" (1523), "na gruntie Oldrzychowskem" (1563), "wes Oldrzychowicze" (1577), "Oldrzychowitz" (1657), "Oldrzichowitz" (1722), "Oldrzychowice" (1736). Jest to nazwa patronimiczna, pochodząca od imienia "Oldrzych" // "Ołdrzych" (z niemieckiego "Ulrich").
Historia.
Pierwszy zapis dotyczący wsi (z 1305 r.), w którym brak jest określenia liczby łanów, z których będzie płacony podatek wskazuje, że wieś była wówczas w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Według austriackiego spisu ludności z 1910 roku Oldrzychowice miały 2009 mieszkańców, z czego 2002 było zameldowanych na stałe, 1924 (96,1%) było polsko-, 57 (2,8%) niemiecko- i 21 (1,1%) czeskojęzycznych, 225 (11,2%) katolików, 1765 (87,8%) ewangelików oraz 19 (1%) wyznawców judaizmu.
W granicach administracyjnych Trzyńca znajduje się od 1980.
W 1957 roku uruchomiono kolejkę linową z Oldrzychowic na górę Jaworowy. Od 1979 roku w Oldrzychowicach działa Zespół taneczny Oldrzychowice.

</doc>
<doc id="2100147" url="https://pl.wikipedia.org/wiki?curid=2100147" title="Oldřichovice">
Oldřichovice

Miejscowości w Czechach:

</doc>
<doc id="2100149" url="https://pl.wikipedia.org/wiki?curid=2100149" title="Jan Stachurski (generał)">
Jan Stachurski (generał)

Jan Stachurski herbu Ostoja (zm. 1669) – generał major wojsk koronnych. Był właścicielem wsi Kikół w Ziemi Dobrzyńskiej.
Służąc w królewskiej gwardii pieszej walczył przeciwko armii szwedzkiej w czasach potopu szwedzkiego. Następnie uczestniczył w kampanii ukraińskiej pod wodzą Stefana Czarnieckiego i w 1660 roku został ranny w bitwie pod Cudnowem. 
W latach 1664–1668 był komendantem twierdzy w Białej Cerkwi będącej jednym z nielicznych polskich punktów oporu w czasie sprawowania władzy nad Lewobrzeżem przez hetmana Doroszenkę. Za szczególne zasługi i swoją lojalność został rekomendowany przez Stanisława Jabłonowskiego do awansu na generała majora, zatwierdzonego przez króla Jana Kazimierza w kwietniu 1665. Gdy był komendantem Białej Cerkwi w 1666 roku przyczynił się do pojmania kozackiego hetmana Opary i wyboru na nowego hetmana Doroszenki. 13 września Jan Kazimierz nadał mu za zasługi miasta Olszanka i Kamienny Bród. 
Był elektorem Michała Korybuta Wiśniowieckiego z ziemi dobrzyńskiej w 1669 roku.
Z pierwszego małżeństwa pozostawił córkę Franciszkę Mariannę.

</doc>
<doc id="2100151" url="https://pl.wikipedia.org/wiki?curid=2100151" title="Instrumentalny wzmacniacz lampowy">
Instrumentalny wzmacniacz lampowy



</doc>
<doc id="2100153" url="https://pl.wikipedia.org/wiki?curid=2100153" title="Wzmacniacz gitarowy">
Wzmacniacz gitarowy

Wzmacniacz gitarowy, wzmacniacz instrumentalny – wzmacniacz elektroakustyczny przeznaczony do wzmacniania sygnału elektroakustycznego pochodzącego z gitary elektrycznej, akustycznej, a ogólnie jakiegokolwiek instrumentu muzycznego wyposażonego w przetwornik elektroakustyczny. Większość wzmacniaczy gitarowych zawiera dodatkowe układy przetwarzające i modyfikujące dźwięk, jak np. przester i pogłos.
Historia.
Pierwsze wzmacniacze gitarowe wykorzystywano na początku lat trzydziestych XX w jako narzędzie pomagające gitarzyście przebić się przez orkiestrę jazzową. Do ogólnego użytku wzmacniacze gitarowe weszły w roku 1949, kiedy Leo Fender wypuścił na rynek pierwszą seryjnie produkowaną gitarę elektryczną typu solid body.
Konstrukcja.
Każdy wzmacniacz gitarowy składa się z dwóch stopni: przedwzmacniacza i wzmacniacza mocy. Podstawową funkcją przedwzmacniacza jest zwiększenie poziomu sygnału z przystawek elektroakustycznych gitary, tak by mógł wysterować wzmacniacz mocy. W przedwzmacniaczu odbywa się, wzmocnienie aż do przesterowania, korekta barwy. Pomiędzy przedwzmacniaczem a końcówką mocy znajduje się pętla elementów toru dźwiękowego dająca regulowane efekty dźwiękowe, dotyczy to nowszych, zazwyczaj większych konstrukcji. Wzmacniacz ma zadanie wzmocnić sygnał na tyle, by wysterować podłączone do wzmacniacza głośniki.
We wzmacniaczach typu combo trzecim elementem jest głośnik.
Wzmacniacz lampowy.
We wzmacniaczach lampowych zarówno w przedwzmacniaczu jak i w wzmacniaczu mocy wykorzystuje się lampy elektronowe. 
Wzmacniacz tranzystorowy.
We wzmacniaczach tranzystorowych przedwzmacniacz i wzmacniacz mocy oparte są wyłącznie na tranzystorach. Początek ery wzmacniaczy tranzystorowych to lata 50 XX w., późniejszy okres (do lat 80 XX w.) to czas walki pomiędzy odchodzącymi do lamusa lampami elektronowymi a tranzystorami.
Wzmacniacze tranzystorowe mogą być wykonane przy wykorzystaniu elementów dyskretnych (osobnych tranzystorów) bądź z użyciem przeznaczonych do tego celu układu scalonego. Technika dyskretna jest bardziej pracochłonna, pozwala jednak na uzyskanie niepowtarzalnych rezultatów i umożliwia szersze i bardziej szczegółowe kształtowanie brzmienia.
Wzmacniacz hybrydowy.
Ma mieszaną konstrukcję przedwzmacniacz i wzmacniacz mocy. Najczęściej spotykanym rozwiązaniem (tzw. hybryda standardowa) jest lampowy przedwzmacniacz i tranzystorowy wzmacniacz mocy, co pozwala uzyskać bardzo dużą moc muzyczną i stosunkowo niewielki ciężar urządzenia. W przypadku wzmacniaczy basowych, hybrydy stosuje się na porządku dziennym.
Rzadko spotykanym rozwiązaniem, jest zastosowanie tranzystorowego przedwzmacniacza i lampowego wzmacniacza mocy (tzw. hybryda odwrotna). Rozwiązanie to ma wielu zwolenników z uwagi na to, że lampowy wzmacniacz mocy ociepla brzmienie. Odwrotne hybrydy zaprzestano produkować w latach osiemdziesiątych XX w..

</doc>
<doc id="2100155" url="https://pl.wikipedia.org/wiki?curid=2100155" title="Nathan Roberts">
Nathan Roberts

Nathan Roberts (ur. 17 lutego 1986 w Adelaide, Australia Południowa) – australijski siatkarz grający na pozycji przyjmującego; reprezentant Australii. 
Kariera reprezentacyjna.
W 2002 roku został powołany do reprezentacji U-18 na mistrzostwa świata. W 2003 roku grał w mistrzostwach Azji i mistrzostwach świata kadetów, a w 2004 roku w mistrzostwach Azji juniorów.
W reprezentacji seniorów zadebiutował 23 kwietnia 2003 roku w meczu przeciwko reprezentacji Nowej Zelandii. Znalazł się w szerokim składzie na Igrzyska Olimpijskie 2004.
W 2005 roku występował w pierwszym składzie w Mistrzostwach Azji i w eliminacjach do mistrzostw świata. Został powołany na Mistrzostwa Świata 2006.
W 2007 roku zdobył z reprezentacją złoty medal na Mistrzostwach Azji i zajął 8. miejsce w Pucharze Świata.
Brał udział w turnieju kwalifikacyjnym do Igrzysk Olimpijskich 2008.
Występował również dwa razy w Pucharze Azji (w 2008 i 2010 roku).
Sukcesy klubowe.
Mistrzostwo Australii:
Mistrzostwo Danii:
Mistrzostwo Szwajcarii:
MEVZA:
Puchar Słowenii:
Mistrzostwo Słowenii:
Sukcesy reprezentacyjne.
Mistrzostwa Azji:

</doc>
<doc id="2100156" url="https://pl.wikipedia.org/wiki?curid=2100156" title="Péter Szakály">
Péter Szakály

Péter Szakály (ur. 17 sierpnia 1986 w Nagyatád) – węgierski piłkarz występujący na pozycji pomocnika.

</doc>
<doc id="2100158" url="https://pl.wikipedia.org/wiki?curid=2100158" title="Monitor (Meritum I)">
Monitor (Meritum I)

Monitor komputera Meritum I model 1, to program zawarty w pamięci stałej (eprom numer 6) komputera Meritum I, będący prostym narzędziem umożliwiającym przeglądanie, modyfikację, testowanie pamięci operacyjnej oraz ułatwiający uruchamianie programów napisanych w języku maszynowym tego komputera. 
W modelach produkowanych po sierpniu 1985 roku zastąpiony procedurami obsługi stacji dysków.
Program w terminologii Mera–Elzab nazywał się DEBIT. Opis programu znajdował się "Biuletynie użytkowników komputerów osobistych Meritum" nr 3 (1985) i w czasopiśmie Radioelektronik numer 05/86. 
Uruchomienie programu następowało następującą sekwencją komend:
&gt;SYSTEM (ENTER)
przy czym:
Monitor obsługuje siedem poleceń wprowadzanych z klawiatury w postaci skrótu literowego i odpowiednich argumentów. Argumenty umieszczane w wywołaniu podprogramów w miejscu odpowiednich parametrów poleceń należało wyrażać w postaci liczb szesnastkowych. Program używał bloku pamięci operacyjnej komputera od 7F90hex do 7FD0hex. Obszar ten nie powinien być wykorzystywany przez wczytywane programy.

</doc>
<doc id="2100159" url="https://pl.wikipedia.org/wiki?curid=2100159" title="CONSUL 253">
CONSUL 253

CONSUL 253, to tranzystorowy automat organizacyjny produkowany w latach siedemdziesiątych XX wieku przez czechosłowackie zakłady Zbrojovka Brno, należący do kategorii urządzeń z zakresu tzw. małej informatyki. W Polsce automat ten przeznaczony był do współpracy z dużymi systemami komputerowymi serii Odra 1300, z wykorzystaniem kodu Odra 1304.
Automat posiadał następujące zastosowanie:
Zestaw CONSUL 253 składał się z podstawowych modułów:
Wybrane dane techniczne:
Cały zestaw ważył około 200 kg. Zasilany był ze standardowej sieli 220 V, 50 Hz, przy czym moc pobierana wynosiła 190 W.

</doc>
<doc id="2100160" url="https://pl.wikipedia.org/wiki?curid=2100160" title="Mirco Gasparetto">
Mirco Gasparetto

Mirco Gasparetto (ur. 2 lutego 1980 w Asolo) – włoski piłkarz występujący na pozycji napastnika. Od 2011 roku gra w drużynie AC Lumezzane.
Kariera klubowa.
Mirco Gasparetto jest wychowankiem drużyny z Montebelluny, jako junior grał także w A.C. Milanie. W 2003 roku trafił do Empoli FC i tam zadebiutował w Serie A. Było to 14 września 2003, w zremisowanym 1:1 meczu 2. kolejki z Regginą. Pierwszą bramkę w najlepszej lidze we Włoszech strzelił 18 kwietnia 2004, w meczu 30. kolejki. Jego gol dał remis drużynie Empoli z Brescią.
W 2007 roku Gasparetto został wykupiony przez drużynę Genoi (gdzie rundę wcześniej grał na zasadzie wypożyczenia z Empoli). Szybko jednak trafił do innego zespołu. Pozyskał go zespół Chievo Werona. W pierwszym sezonie zanotował 22 występy w Serie B, a na koniec sezonu Chievo wywalczyło awans do Serie A.
W sezonach 2008/2009 oraz 2009/2010 piłkarz był wypożyczany do Pisy i Padovy. Przed kolejnym sezonem powrócił jednak do klubu z Werony. W 2011 roku wypożyczono go do US Cremonese, a latem 2011 przeszedł do AC Lumezzane.
Kariera reprezentacyjna.
W 1998 roku Mirco Gasparetto rozegrał trzy mecze w barwach drużyny narodowej do lat 17. Nie strzelił bramki.

</doc>
<doc id="2100161" url="https://pl.wikipedia.org/wiki?curid=2100161" title="Stary ratusz w Ingolstadt">
Stary ratusz w Ingolstadt

Stary ratusz (niem: "das Alte Rathaus") – zabytkowa budowla w centrum starego miasta w Ingolstadt w Bawarii, w Niemczech. Obecnie siedziba burmistrza miasta (niem. "Oberbürgermeister") i m.in. miejskiego biura informacji turystycznej.
Najstarsze wątki murów w budowli pochodzą z XIV w. Przez następne kilka wieków stały tu domy mieszkalne. W latach 1882-1884 r. Gabriel von Seidl rozbudował grupę czterech z tych domów w malowniczą budowlę w stylu neorenesansowym o niezwykle urozmaiconej bryle, z przeznaczeniem na siedzibę władz miasta. W 1923 r. budynek częściowo przebudowano, a ostatnie rozleglejsze prace renowacyjne miały miejsce w 1984 r.
Nazwa „Stary ratusz” pojawiła się po 1960 r., kiedy to w bezpośrednim sąsiedztwie budynku, przy tym samym Placu Ratuszowym (niem. "Rathausplatz") powstała nowoczesna budowla „Nowego” ratusza.

</doc>
<doc id="2100162" url="https://pl.wikipedia.org/wiki?curid=2100162" title="Wał szkwałowy">
Wał szkwałowy

arcus ("arc)" (łac. łuk, arkada, sklepienie), pol. wał szkwałowy, ang. "shelf cloud") – szczególna forma chmury przypominająca poprzecznym przekrojem swego czoła poziomy klin lub taran. Jest ona przytwierdzona do podstawy chmury macierzystej, zazwyczaj burzowej, rzadko kłębiastej. Tego typu forma chmury występuje najczęściej na granicy burzowych frontów atmosferycznych oraz w superkomórkach, zawsze na przednim skraju strefy burzowej. W rejonie jej występowania zazwyczaj pojawia się porywisty wiatr, zwany szkwałem, i intensywne opady. 
W klasyfikacji według Światowej Organizacji Meteorologicznej opublikowanej języku polskim w 1956 (1959) r. w wersji skróconej "Międzynarodowego atlasu chmur", "arcus" należy do kategorii "zjawiska szczególne i chmury towarzyszące" (kategorii niższej niż odmiany) i jest oznaczany skrótem "arc".

</doc>
<doc id="2100163" url="https://pl.wikipedia.org/wiki?curid=2100163" title="Modena Centrale">
Modena Centrale



</doc>
<doc id="2100164" url="https://pl.wikipedia.org/wiki?curid=2100164" title="Ratownicy">
Ratownicy

Ratownicy – polski serial obyczajowy z 2010 w reżyserii Marcina Wrony, emitowany od 22 września 2010 do 22 grudnia 2010 w TVP1. Liczy 13 odcinków. Okres zdjęciowy rozpoczął się 11 czerwca 2010. Serial kręcony był w Zakopanem.
Fabuła.
Serial opowiada o ratownikach górskich w Tatrach. Akcja serialu toczy się w Zakopanem.
Obsada.
W pozostałych rolach

</doc>
<doc id="2100166" url="https://pl.wikipedia.org/wiki?curid=2100166" title="Monaster Trójcy Świętej w Jordanville">
Monaster Trójcy Świętej w Jordanville

Monaster Trójcy Świętej – męski klasztor prawosławny w Jordanville, w stanie Nowy Jork. Najważniejszy ośrodek życia monastycznego w Rosyjskim Kościele Prawosławnym poza granicami Rosji.
Historia.
Okoliczności powstania.
Inicjatorem powstania klasztoru był hieromnich Pantelejmon (Niżnik), który w 1930 uzyskał zgodę biskupa północnoamerykańskiego Apolinarego na powołanie wspólnoty monastycznej. W momencie powstania składała się ona jedynie z twórcy monasteru, któremu towarzyszył uczeń duchowy, psalmista Iwan Kołos. Obydwaj mężczyźni wspólnie wykupili działkę budowlaną z dwupiętrowym, opuszczonym budynkiem, w którym planowali urządzić klasztor. W roku powstania klasztoru do jego założyciela dołączyli również dwaj inni mnisi z monasteru św. Tichona w South Canaan, gdzie dawniej żył mnich Pantelejmon, zaś Iwan Kołos złożył śluby mnisze, przyjmując imię Józef. Do 1935 zakonnicy ukończyli urządzanie domowej cerkwi Świętej Trójcy i zaczęli utrzymywać się z prowadzenia gospodarstwa wiejskiego. W tym samym roku biskup Witalis (Maksimienko) poświęcił kompleks klasztorny, jednak w tym samym dniu, w czasie nabożeństwa z udziałem hierarchy, na drugim piętrze obiektów wybuchł pożar, który zniszczył praktycznie całe zabudowania. W związku z tym do jesieni tego samego roku mnisi kupili nowy dom w Jordanville, zakupili również maszynę drukarską, wznieśli stajnię i mleczarnię oraz nabyli 200 akrów ziemi uprawnej. W 1946 rozpoczęła się budowa soboru monasterskiego.
Rozwój klasztoru po II wojnie światowej.
Po II wojnie światowej do Stanów Zjednoczonych emigrowali mnisi należący do monasteru św. Hioba Poczajowskiego, założonego przez Witalisa (Maksimienkę) we wsi Ladomirová w Czechosłowacji. Dołączyli oni do już istniejącej wspólnoty, zaś ich przełożony, biskup Serafin (Iwanow), objął w niej obowiązki przełożonego. W 1948 w monasterze wyświęcona została podziemna cerkiew św. Hioba Poczajowskiego, zaś dwa lata później – główny sobór. W tym samym roku przy klasztorze powstało seminarium duchowne, najważniejsza placówka edukacyjna Rosyjskiego Kościoła Prawosławnego poza granicami Rosji.
12 maja 1960, 40 dni po śmierci biskupa Serafina (Iwanowa), nowym przełożonym klasztoru został biskup Awerkiusz (Tauszew), który pełnił tę funkcję do swojej śmierci w 1976. Jego następcą został arcybiskup Ławr (Szkurła), zaś po jego śmierci w 2008 nowym przełożonym został archimandryta Łukasz (Murjanka).
Sytuacja współczesna.
Mnisi z Jordanville określają się jako kontynuatorzy tradycji monastycznych przedrewolucyjnej Rosji. W szczególności nawiązują do działalności ławry Poczajowskiej – prowadzenia drukarni i publikowania prac o tematyce prawosławnej. Prowadzą również studio ikonograficzne i wydają pisma "Orthodox Life" i "Prawosławnaja Rus' ".
W nabożeństwach monasterskich obowiązuje język cerkiewnosłowiański.
Przy klasztorze w Jordanville działają trzy cmentarze prawosławne, na których pochowani są hierarchowie Rosyjskiego Kościoła Prawosławnego poza granicami Rosji: metropolici Anastazy (Gribanowski), Filaret (Wozniesienski) i Ławr (Szkurła), arcybiskup Awerkiusz (Tauszew), arcybiskup Apolinary (Koszewoj), biskup Aleksander (Mileant), biskup Tichon (Troicki), biskup Mitrofan (Znosko-Borowski). Istnieje również możliwość pochówku w Jordanville osób świeckich wyznania prawosławnego.

</doc>
<doc id="2100172" url="https://pl.wikipedia.org/wiki?curid=2100172" title="Grosz Czynszowy">
Grosz Czynszowy



</doc>
<doc id="2100174" url="https://pl.wikipedia.org/wiki?curid=2100174" title="MERA 7953 Z">
MERA 7953 Z

MERA 7953 Z (CM 7209) – terminal komputerowy produkowany w latach osiemdziesiątych XX wieku w Zakładzie Urządzeń Komputerowych Mera-Elzab z Zabrza. Oznaczenie CM 7209 jest oznaczeniem handlowym stosowanym na rynku międzynarodowym; natomiast symbol MERA 7953 jest oznaczeniem stosowanym na rynku krajowym (polskim). Terminal wykonywany był w różnych wersjach. Organizacja stanowisk pracy przewidywana była dla dużych pomieszczeń w wieloma stanowiskami pracy, jak i pojedynczymi końcówkami. Przeznaczony był do współpracy z takimi systemami komputerowymi jak między innymi:
Pracą systemu terminala steruje procesor typu Z-80 wraz z elementami pomocniczymi, zgodnie z instrukcjami programu Monitora zawartymi w pamięci EPROM, przy wykorzystaniu pamięci operacyjnej opartej na pamięci RAM.
Poszczególne wersje systemu kodowane były odpowiednimi symbolami według schematu 04ABC, przy czym oznacznik 04 był stałym, niezmiennym, niezależnym od wersji wyróżnikiem systemu:
Układ tego terminala oparty był o następujące bloki funkcjonalne:
Podstawowe parametry zestawu.
Interfejsy:
Transmisja szeregowa odbywała się asynchronicznie, znak po znaku, przy czym format znaku transmisyjnego obejmował 10-11 bitów, stosowane były 1 lub 2 bity stopu; szybkość tej transmisji: 600, 1200, 2400, 4800, 9600, 19200 bit/s.
Terminal wyposażony był w klawiaturę produkowaną przez czechosłowacką firmę Zbrojovka Brno typu Konsul 262.3, z interfejsem równoległym w wersji łacińskiej lub łacisko-cylirycznej. Podstawowe dane klawiatury:

</doc>
<doc id="2100176" url="https://pl.wikipedia.org/wiki?curid=2100176" title="CM 7209">
CM 7209



</doc>
<doc id="2100181" url="https://pl.wikipedia.org/wiki?curid=2100181" title="Fernando Ferretti">
Fernando Ferretti

Fernando Ferretti (ur. 26 kwietnia 1949 w Rio de Janeiro, zm. 29 sierpnia 2011) – piłkarz brazylijski, występujący podczas kariery na pozycji napastnika.
Kariera klubowa.
Ferretti karierę piłkarską rozpoczął w klubie Botafogo FR w 1966 roku. Z Botafogo dwukrotnie zdobył mistrzostwo stanu Rio de Janeiro - Campeonato Carioca w 1967 i 1968 roku. Po epizodzie w Santosie FC przeszedł do CR Vasco da Gama. W 1972 roku miał epizod we Fluminense FC, po czym powrócił do Botafogo. W Botafogo zadebiutował w lidze brazylijskiej zadebiutował 13 września 1972 w zremisowanym 0-0 spotkaniu z Coritibą.
W 1975 roku Ferretti występował w CSA Maceió, z którym zdobył mistrzostwo stanu Alagoas - Campeonato Alagoano. W 1976 roku występował w Vitórii Salvador, a w 1977 w Cearze Fortaleza, z którą zdobył mistrzostwo stanu Ceará - Campeonato Cearense. Ostatnim klubem w karierze Ferretiego było Athletico Paranaense, w którym zakończył karierę w 1978 roku.
Ostatni raz w lidze Ferretti wystąpił 24 czerwca 1978 w zremisowanym 1-1 meczu z Figueirense Florianópolis. Ogółem w latach 1972–1978 wystąpił w niej w 82 meczach i strzelił 26 bramek.
Kariera reprezentacyjna.
W 1968 roku Ferretti uczestniczył w Igrzyskach Olimpijskich w Meksyku. Na turnieju Ferretti był podstawowym zawodnikiem i wystąpił we wszystkich trzech meczach grupowych reprezentacji Brazylii z Hiszpanią, Japonią i Nigerią (dwie bramki).

</doc>
<doc id="2100186" url="https://pl.wikipedia.org/wiki?curid=2100186" title="UM-200">
UM-200

UM-200 – miernik uniwersalny, który był produkowany w latach osiemdziesiątych XX wieku przez Zakład Elektroniczno-Mechaniczny „MERA-ZEM” z Nasielska. Umożliwiał w określonych zakresach pomiar takich wielkości jak: napięcie stałe i zmienne, natężenie prądu stałego oraz oporność. Klasa dokładności pomiarowej wynosiła 2,5. Wymiary tego urządzenia były następujące: 80 x 130 x 44 mm, a masa wynosiła 0,3 kg, bez baterii.
Miernik umożliwiał pomiar napięć:
Pomiar prądu stałego mógł być przeprowadzany dla następujących zakresów:
Zakresy pomiarowe oporności były następujące:

</doc>
<doc id="2100189" url="https://pl.wikipedia.org/wiki?curid=2100189" title="Włocławek Port">
Włocławek Port

Włocławek Port – nieistniejąca już stacja kolejowa, znajdująca się niegdyś we włocławskim porcie rzecznym przy ulicy Płockiej (na wysokości dzisiejszej ulicy Leonida Teligi).
Linia wąskotorowa Włocławek – Włocławek Port powstała pod koniec lat 30. XX wieku . Miała długość 6,9 km (6,45 km według danych powojennych) .
Dla portowej linii wąskotorowej wybudowano wiadukt nad linią normalnotorową dawnej kolei Warszawsko-Bydgoskiej (dzisiejsza Linia kolejowa nr 18), wiadukt znajdował się kilkaset metrów na południowy wschód od dzisiejszego wiaduktu drogowego, którym przebiega ulica Wronia.
W okresie powojennym z transportu rzecznego korzystały głównie Elewator Zbożowy PZZ Kujawiak (odbierał żyto i jęczmień) oraz cukrownia Brześć Kujawski (nadawała cukier). W 1956 r. Elewator zainwestował w bocznicę normalnotorową, na odcinku ok. 2 km przebiegała wzdłuż portowej linii wąskotorowej.
Kilkanaście lat po wojnie linia Włocławek – Włocławek Port zaczęła utrudniać Prezydium Miejskiej Rady Narodowej projektowanie inwestycji drogowych, poza tym była nierentowna, w związku z czym jesienią 1962 r. zadecydowano o jej likwidacji. Ostatecznie zamknięto ją 15 sierpnia 1963 r., niedługo potem rozebrano .

</doc>
<doc id="2100190" url="https://pl.wikipedia.org/wiki?curid=2100190" title="Ueli Kestenholz">
Ueli Kestenholz

Ueli Kestenholz (ur. 10 maja 1975 w Thun) – szwajcarski snowboardzista, brązowy medalista mistrzostw świata.
Kariera.
W Pucharze Świata zadebiutował 14 lutego 1997 roku w Yakebitaiyamie, gdzie zajął 36. miejsce w gigancie. Pierwsze pucharowe punkty wywalczył dzień później w tej samej miejscowości, zajmując dziewiąte miejsce w gigancie. Na podium zawodów pucharowych po raz pierwszy stanął 29 listopada 1997 roku w Sölden, kończąc rywalizację w tej konkurencji na drugiej pozycji. W zawodach tych rozdzielił Austriaka Martina Freinademetza i Iana Price'a z USA. W kolejnych startach jeszcze czterokrotnie stawał na podium jednak nie odniósł żadnego zwycięstwa: 8 grudnia 1997 roku był drugi w gigancie, 17 stycznia 2001 roku w Kronplatz był trzeci w slalomie równoległym (PSL), 2 grudnia 2001 roku w Ischgl zajął drugie miejsce w gigancie równoległym (PGS), a 6 marca 2005 roku w Lake Placid był drugi w snowcrossie. Najlepsze wyniki osiągnął w sezonie 1997/1998, kiedy to zajął 44. miejsce w klasyfikacji generalnej.
Jego największym sukcesem jest brązowy medal w slalomie gigancie wywalczony na igrzyskach olimpijskich w Nagano w 1998 roku. Lepsi okazali się tam jedynie Kanadyjczyk Ross Rebagliati i Włoch Thomas Prugger. Był to jego jedyny medal wywalczony na międzynarodowej imprezie tej rangi. Na rozgrywanych cztery lata później igrzyskach w Salt Lake City nie ukończył rywalizacji w gigancie równoległym. Brał też udział w igrzyskach olimpijskich w Turynie w 2006 roku, gdzie zajął 25. miejsce w snowcrossie. Ponadto w 2005 roku wystąpił na mistrzostwach świata w Whistler, zajmując 24. miejsce w snowcrossie.
W 2006 r. zakończył karierę.

</doc>
<doc id="2100192" url="https://pl.wikipedia.org/wiki?curid=2100192" title="Sobczyk">
Sobczyk

Osoby o tym nazwisku:

</doc>
<doc id="2100196" url="https://pl.wikipedia.org/wiki?curid=2100196" title="Grosz czynszowy (obraz Tycjana)">
Grosz czynszowy (obraz Tycjana)

Grosz czynszowy ("Cristo della moneta") – obraz renesansowego włoskiego malarza Tycjana.
Obraz został namalowany dla księcia Alfonsa I d'Este. Początkowo znajdował się w zamku w Ferrarze. Obecnie znajduje się w Gemäldegalerie w Dreźnie.
Obraz dotyczy nowotestamentowego motywu opowiadającego o próbie znalezienia winy i słabych stron w nauczaniu Jezusa przez faryzeuszy. Historia został opowiedziane we wszystkich ewangeliach synoptycznych. Mateusz Ewangelista opisuje dwie historie związane z groszem czynszowym. Pierwsza związana jest z Piotrem Apostołem. Pragnął on uzyskać informacje czy i w jakiej formie ma zapłacić podatek świątynny. Jezus nakazał mu złowić rybę w której znajdzie monetę potrzebna do uiszczenia podatku. Wątek ten uchwycił m.in. w swoim dziele włoski malarz Masaccio pt. "Grosz czynszowy". Druga historia związana jest z faryzeuszami, którzy pragnęli dowiedzieć się co Jezus myśli o podatkach. Wówczas nakazał oddzielić życie materialne od życia duchowego wypowiadając zdanie bez zmian cytowane we wszystkich ewangeliach: 
Interpretacja obrazu.
Tycjan w mistrzowski sposób pogłębił charakterystykę psychologiczną postaci. W kontrastujący sposób ujął dwa różne charaktery: Chrystusa i faryzeusza. Ich bliskość jest uderzająca. Jezus został ujęty z przodu, faryzeusz widoczny jest w półpostaci. Pierwszym kontrastem są twarze postaci. Chrystus ma miękką jasną twarz, jego spojrzenie jest przenikliwe. Twarz faryzeusza jest brzydka niemal o karykaturalna, ujęta w ciemnej tonacji. Drugim kontrastem są widoczne na pierwszym planie dłonie. Ręce Chrystusa są białe, gładkie delikatne palce wskazują na monetę trzymaną w ciemnej żylastej, powykrzywianej dłoni faryzeusza. Również barwy użyte przez Tycjana kontrastują za sobą faryzeusz ma na sobie białą szatę a Jezus czerwoną suknię i niebieski płaszcz. Czerwień na Chrystusie przechodzi w złotawe tony rozlewające się po całym obrazie.
Według jednej z interpretacji obraz powstał pod wpływem "Ostatniej wieczerzy" Leonarda.

</doc>
<doc id="2100197" url="https://pl.wikipedia.org/wiki?curid=2100197" title="Daszdordżijn Nacagdordż">
Daszdordżijn Nacagdordż

Daszdordżijn Nacagdordż (mong. Дашдоржийн Нацагдорж; ur. 1906 w somonie Bajandelger, zm. 13 lipca 1937 w Ułan Bator) – mongolski pisarz, poeta, działacz komunistyczny. Autor sztuk teatralnych, wierszy, opowiadań oraz libretta do pierwszej mongolskiej opery.
Uważany za najwybitniejszego poetę mongolskiego. Największą popularność zdobył jego wiersz, pt. "Moja ojczyzna" (Миний нутаг, "Minij nutag").

</doc>
<doc id="2100199" url="https://pl.wikipedia.org/wiki?curid=2100199" title="Antônio Pedro de Jesus">
Antônio Pedro de Jesus

Toninho, właśc. Antônio Pedro de Jesus (ur. 26 lipca 1947 w Neves Paulista) – piłkarz brazylijski, występujący podczas kariery na pozycji napastnika.
Kariera klubowa.
Toninho karierę piłkarską rozpoczął w klubie São Paulo FC w 1966 roku. Z São Paulo dwukrotnie zdobył mistrzostwo stanu São Paulo - Campeonato Paulista w 1970 i 1971 roku. W São Paulo w lidze brazylijskiej zadebiutował 22 sierpnia 1971 w zremisowanym 0-0 spotkaniu z Sportem Recife.
W latach 1976–1977 Toninho występował w Desportivie Cariacica, z którą zdobył mistrzostwo stanu Espírito Santo - Campeonato Capixaba w 1977 roku. Ostatni raz w lidze Toninho wystąpił 12 lutego 1977 w przegranym 0-2 meczu z Santa Cruz Recife. Ogółem w latach 1972–1978 wystąpił w niej w 33 meczach i strzelił 1 bramkę.
Kariera reprezentacyjna.
W 1968 roku Toninho uczestniczył w Igrzyskach Olimpijskich w Meksyku. Na turnieju Toninho był podstawowym zawodnikiem i wystąpił we wszystkich trzech meczach grupowych reprezentacji Brazylii z Hiszpanią, Japonią i Nigerią.

</doc>
<doc id="2100205" url="https://pl.wikipedia.org/wiki?curid=2100205" title="Brigitte Köck">
Brigitte Köck

Brigitte Köck (ur. 18 maja 1970 w Innsbrucku) – austriacka snowboardzistka, brązowa medalistka olimpijska.
Kariera.
Po raz pierwszy na arenie międzynarodowej pojawiła się 5 stycznia 1997 roku w Spitzingsee, gdzie w zawodach FIS Race zajęła szóste miejsce w gigancie. W zawodach Pucharu Świata zadebiutowała 14 lutego 1997 roku w Yakebitaiyamie, zajmując drugie miejsce w tej samej konkurencji. Tym samym już w swoim debiucie nie tylko zdobyła pierwsze pucharowe punkty, ale od razu stanęła na podium. W zawodach tych rozdzieliła Francuzkę Karine Ruby i swą rodaczkę, Birgit Herbert. W kolejnych startach jeszcze jeden raz stanęła na podium zawodów PŚ: 15 lutego 1997 roku w tej samej miejscowości triumfowała w gigancie. Najlepsze wyniki osiągnęła w sezonie 1996/1997, kiedy to zajęła 45. miejsce w klasyfikacji generalnej.
Jej największym sukcesem jest brązowy medal w gigancie wywalczony na igrzyskach olimpijskich w Nagano w 1998 roku. Lepsze okazały się tam tylko Karine Ruby i Niemka Heidi Renoth. Był to jej jedyny medal wywalczony na międzynarodowej imprezie tej rangi oraz jej jedyny start olimpijski. Nie startowała na mistrzostwach świata.
W 2002 r. zakończyła karierę.

</doc>
<doc id="2100207" url="https://pl.wikipedia.org/wiki?curid=2100207" title="Eparchia iwano-frankiwska">
Eparchia iwano-frankiwska



</doc>
<doc id="2100208" url="https://pl.wikipedia.org/wiki?curid=2100208" title="Helwiusz Cynna">
Helwiusz Cynna

Gajusz Helwiusz Cynna (łac. "Gaius Helvius Cinna"; I wiek p.n.e.) – poeta rzymski pochodzący z Galii Przedalpejskiej. 
Jeden z najwybitniejszych neoteryków, przyjaciel Katullusa.
Napisał epyllion "Smyrna", epigramy, wiersze miłosne. Z epyllionu "Smyrna", nad którym pracował dziewięć lat, zachowały się trzy oderwane wersy. Z pozostałej twórczości zachowały się równie szczupłe resztki.

</doc>
<doc id="2100209" url="https://pl.wikipedia.org/wiki?curid=2100209" title="Daniel Euclides Moreno">
Daniel Euclides Moreno

Moreno, właśc. Daniel Euclides Moreno (ur. 18 grudnia 1948 w São Paulo) – brazylijski piłkarz, występujący podczas kariery na pozycji napastnika.
Kariera klubowa.
Moreno karierę piłkarską rozpoczął w klubie SE Palmeiras w 1964 roku. Z Palmeiras dwukrotnie zdobył mistrzostwo stanu São Paulo - Campeonato Paulista w 1972 i 1974 roku. Podczas pobytu w Palmeiras był kilkakrotnie wypożyczany do innych klubów m.in. do Amériki São José do Rio Preto.
W latach 1978–1979 Moreno występował w São José EC.
Kariera reprezentacyjna.
W 1968 roku Moreno uczestniczył w Igrzyskach Olimpijskich w Meksyku. Na turnieju Moreno był podstawowym zawodnikiem i wystąpił w dwóch meczach grupowych reprezentacji Brazylii z Hiszpanią i Japonią (bramka).

</doc>
<doc id="2100214" url="https://pl.wikipedia.org/wiki?curid=2100214" title="Helvius Cinna">
Helvius Cinna



</doc>
<doc id="2100215" url="https://pl.wikipedia.org/wiki?curid=2100215" title="Gaius Helvius Cinna">
Gaius Helvius Cinna



</doc>
<doc id="2100216" url="https://pl.wikipedia.org/wiki?curid=2100216" title="Shannon Dunn-Downing">
Shannon Dunn-Downing

Shannon Dunn-Downing (ur. 26 listopada 1972 w Arlington Heights) – amerykańska snowboardzistka, brązowa medalistka olimpijska.
Kariera.
Po raz pierwszy na arenie międzynarodowej pojawiła się 21 grudnia 1996 roku w Sugarloaf, gdzie w zawodach Pucharu Kontynentalnego zwyciężyła w halfpipe'ie. W zawodach Pucharu Świata zadebiutowała 13 grudnia 1997 roku w Whistler, wygrywając rywalizację w tej samej konkurencji. Tym samym już w swoim debiucie nie tylko wywalczyła pierwsze pucharowe punkty, ale od razu zwyciężyła. W zawodach tych wyprzedziła Jennie Waarę ze Szwecji i Stine Brun Kjeldås z Norwegii. W kolejnych startach jeszcze dwukrotnie stawała na podium zawodów PŚ: 16 grudnia 1998 roku w Mount Bachelor była druga, a 1 marca 2001 roku w Park City trzecia w halfpipe’ie. Najlepsze wyniki osiągnęła w sezonie 1997/1998, kiedy to zajęła 66. miejsce w klasyfikacji generalnej.
Jej największym sukcesem jest brązowy medal w halfpipe’ie zdobyty na igrzyskach olimpijskich w Nagano w 1998 roku. Lepsze okazały się tam jedynie Niemka Nicola Thost i Stine Brun Kjeldås. Brała też udział w rozgrywanych cztery lata później igrzyskach w Salt Lake City, gdzie zajęła piąte miejsce. Nie startowała na mistrzostwach świata. Dunn zdobyła cztery medale na Winter X Games: złote konkurencjach halfpipe w 1997 roku i superpipe w 2001 oraz srebrne w halfpipe w 1999 roku i slopestyle w 2001 roku.
W 2002 r. zakończyła karierę.

</doc>
<doc id="2100222" url="https://pl.wikipedia.org/wiki?curid=2100222" title="Bursera graveolens">
Bursera graveolens

Bursera graveolens – gatunek drzewa z rodziny osoczynowatych. Występuje w Ameryce Środkowej (Meksyk, Kostaryka, Salwador, Gwatemala, Honduras) oraz w północnej części Ameryki Południowej (Peru, Kolumbia, Ekwador). Dostarcza żywic i olejku eterycznego. 

</doc>
<doc id="2100224" url="https://pl.wikipedia.org/wiki?curid=2100224" title="Maria Pia Burbon-Sycylijska">
Maria Pia Burbon-Sycylijska

Maria Pia Klara Anna Burbon-Sycylijska (ur. 2 sierpnia 1849 w Gaecie, zm. 29 września 1882 w Biarritz we Francji) - księżniczka Obojga Sycylii, tytularna księżna Parmy i Piacenzy.
Urodziła się jako czwarta córka (siódme spośród dwanaściorga dzieci) króla Obojga Sycylii Ferdynanda II i jego żony królowej Marii Teresy. Starszym bratem księżniczki Marii Pii był m.in. ostatni król Obojga Sycylii Franciszek II. 5 kwietnia 1869 w Rzymie poślubiła tytularnego księcia Parmy i Piacenzy Roberta I, który (W latach 1854-1859) był ostatnim panującym monarchą tego państwa. Jednak kiedy miał 11 lat, jego księstwo, podobnie jak wszystkie inne włoskie księstwa, przyłączono do Królestwa Włoch). Z małżeństwa pochodziło dwanaścioro dzieci:

</doc>
<doc id="2100231" url="https://pl.wikipedia.org/wiki?curid=2100231" title="Matryca logiczna projektu">
Matryca logiczna projektu

Matryca logiczna projektu – kompleksowe narzędzie stosowanym na etapie planowania działań projektowych, jak i późniejszego zarządzania realizacją projektu. W syntetyczny sposób przedstawia planowaną drogę realizacji i weryfikacji projektu. Formalnie została przejęta przez Komisję Europejską jako narzędzie ułatwiające projektowanie w 1992 r. Niezależnie od rodzaju projektu dla którego matryca jest sporządzana zawiera ona zawsze elementy służące:
Podstawowym celem budowy matrycy logicznej jest uszczegółowienie i operacjonalizacja pomysłu na projekt. Matryca wyznacza logikę interwencji (jeśli podjęte zostaną działania, wówczas osiągnięte będą rezultaty, a następnie cele projektu itd.) oraz opisuje ważne założenia i ryzyka kryjące się u podstawy logiki. Daje to bazę do sprawdzenia wykonalności projektu. Na potrzeby zarządzania i nadzorowania projektów, matryca logiczna definiuje zadania, które mają być podejmowane, wymagane zasoby oraz zakres odpowiedzialności zarządzających. Matryca dostarcza również szkieletu, według którego będzie monitorowany i ewaluowany postęp (obiektywnie weryfikowalne wskaźniki i źródła weryfikacji).
Układ Matrycy Logicznej Projektu.
Matryca logiczna składa się z tabeli, która ma cztery kolumny i cztery rzędy:
Układ (logika) pionowy określa, co projekt ma osiągnąć, wyjaśnia związki przyczynowe i określa ważne założenia i obszary problemowe, które są poza zasięgiem menadżera projektu. Logika pozioma odnosi się do mierzenia efektów projektu i zasobów używanych w trakcie jego trwania, poprzez określenie kluczowych wskaźników pomiaru i za pomocą środków, dzięki którym pomiar będzie weryfikowany.
Schemat 1. Podstawy matrycy logicznej
Wady i zalety Matrycy Logicznej Projektu.
Do zalet matrycy logicznej można zaliczyć:
Do wad zaliczyć można:
Zasady wypełniania Matrycy Logicznej Projektu.
Prawidłowo wypełniona matryca logiczna dostarcza zwięzłego podsumowania celów projektu, działań realizowanych w związku z osiąganiem celów oraz wskaźników i źródeł informacji, dzięki którym będzie mierzony postęp. Wskazuje również kluczowe zagrożenia wpływające na osiągnięcie założonych celów.
Kluczowe znaczenie dla skutecznego korzystania z matrycy logicznej ma sekwencja jej wypełniania. Matryca nie jest bowiem narzędziem doskonałym i w trakcie jej tworzenia obowiązują przynajmniej dwie podstawowe zasady:
Opis struktury Matrycy Logicznej Projektu.
Poziom celów
Cele wybrane do włączenia w projekt są przenoszone do pierwszej kolumny matrycy i wyznaczają logikę interwencji projektu. W trakcie tego etapu jest ważne by upewnić
się, że poziomy celów są poprawne:
Cele strategiczne projektu powinny wyjaśniać, dlaczego projekt jest ważny dla społeczeństwa, w kategoriach długoterminowych korzyści dla beneficjentów i szerszych korzyści dla innych grup. Powinny wyjaśniać również, w jaki sposób program pasuje do regionalnej organizacji, których dotyczy. Cele strategiczne nie zostaną osiągnięte dzięki samemu projektowi, ale będą również wymagać działania innych programów i projektów.
Cel bezpośredni powinien odnosić się do kluczowego problemu i być definiowany w kategoriach korzyści otrzymywanych przez beneficjentów lub grupę docelową,
będących rezultatem wykorzystywania usług przewidzianych przez program.
Rezultaty (wyniki) opisują usługi, które będą dostarczane założonym beneficjentem lub grupie docelowej, a samo ich dostarczenie powinno być możliwe do obliczenia przez zarządzających projektem. Rezultaty powinny dotyczyć głównych przyczyn problemów dotykających grupę docelową. Analiza problemu powinna określać pożądany przez beneficjentów zakres usług projektu, tak by upewnić się co do właściwości rezultatów.
Działania – w jaki sposób dobra i usługi projektu będą dostarczane.
Poziom wskaźników
Wskaźnik to skwantyfikowany obraz efektu. Wskaźniki informują o poziomie wzrostu bądź spadku, ilości zrealizowanych usług itp. Stanowią tym samym miarę efektywności projektu. Celem tego etapu jest określenie faktycznych efektów realizowanych działań. Efekty projektu można podzielić na trzy kategorie:
Powyższy podział na trzy typy efektów ułatwia analizę efektywności dzięki jasnemu wyodrębnieniu wskaźników ilościowych (produktów) i jakościowych (rezultatów i oddziaływań). O realizacji celów projektu informują przede wszystkim wskaźniki jakościowe. Podział taki jest szczególnie istotny na etapie budżetowania projektu, gdyż wycenie podlegają przede wszystkim wskaźniki ilościowe.
Poziom źródeł weryfikacji
Źródła informacji – na każdym poziomie efektów realizacji projektu – wskazują gdzie i w jakiej formie możliwe będzie znalezienie oraz zweryfikowanie post factum informacji o efektach projektu. W przypadku niektórych projektów trudności sprawiać może określenie precyzyjnego źródła weryfikacji dla wskaźników realizacji celu bezpośredniego. Należy ponownie podkreślić, iż beneficjent nie będzie zobowiązany do monitorowania w/w wskaźników samodzielnie, jest jednak zobowiązany do wskazania źródeł informacji, które mogą być potencjalnie istotne dla monitorowania wskaźników realizacji celu bezpośredniego projektu.
Poziom założenia ryzyka
Niniejszy etap nazwany jest etapem zerowym, gdyż nie można go umieścić w jednym, konkretnym miejscu w sekwencji tworzenia matrycy logicznej. W kolumnie dotyczącej założeń mieszczą się trzy typy warunków:

</doc>
<doc id="2100234" url="https://pl.wikipedia.org/wiki?curid=2100234" title="Stosunki Polski ze Stanami Zjednoczonymi">
Stosunki Polski ze Stanami Zjednoczonymi

Stosunki Polski ze Stanami Zjednoczonymi - wzajemne relacje międzynarodowe pomiędzy Polską a Stanami Zjednoczonymi. Obejmują współpracę polityczną, militarną, gospodarczą, naukową i kulturalną. Kluczowe znaczenie ma amerykańskie przywództwo w NATO. Istotnym czynnikiem sprzyjającym rozwojowi wzajemnych relacji i współpracy jest również amerykańska Polonia, której liczebność ocenia się na 9,6 mln.
Rys historyczny.
Stosunki dyplomatyczne między Polską a Stanami Zjednoczonymi zostały nawiązane 2 maja 1919 r.
USA odegrały ważną rolę w procesie odzyskania przez Polskę niepodległości po I wojnie światowej, a w 1919 r. były pierwszym supermocarstwem, które uznało odrodzone państwo polskie.
Korzystny układ sił w Europie po I wojnie światowej umożliwił powrót Polski na mapę Europy po ponad wieku zaborów. Podczas wojny, znane polskie osobistości takie jak Ignacy Jan Paderewski czy Henryk Sienkiewicz podróżowali do Stanów Zjednoczonych aby promować ideę niepodległej Polski. Wielu Amerykanów polskiego pochodzenia przyjechało do Europy, aby walczyć o suwerenną Polskę, czego najbardziej znanym przykładem jest Błękitna Armia Hallera. Utworzona pod dowództwem Generała Józefa Hallera zrzeszała ponad 20 tys. Amerykanów polskiego pochodzenia.
Prezydent USA Woodrow Wilson był zwolennikiem odrodzenia wolnej Polski. W swoim przemówieniu do Kongresu 22 stycznia 1917 roku Wilson przedstawił niepodległość Polski jako uzasadniony cel wojenny. 8 stycznia 1918 roku prezydent Wilson ogłosił słynne „Czternaście Punktów”. Punkt 13 brzmiał:
„Należy stworzyć niezawisłe państwo polskie, które winno obejmować terytoria zamieszkane przez ludność niezaprzeczalnie polską, któremu należy zapewnić swobodny i bezpieczny dostęp do morza i którego niezawisłość polityczną i gospodarczą oraz integralność terytorialną należy zagwarantować paktem międzynarodowym.”
Polskie państwo zostało uznane przez Stany Zjednoczone de iure 22 stycznia 1919. W maju tego roku Polska i Stany Zjednoczone otworzyły swoje misje dyplomatyczne w Waszyngtonie i Warszawie. Datę złożenia listów uwierzytelniających przez pierwszego przedstawiciela USA w Warszawie, Hugh Gibsona (2 maja 1919 r.) uznaje się za formalną datę nawiązania relacji dyplomatycznych pomiędzy Polską i Stanami Zjednoczonymi.
Bliskie relacje dyplomatyczne pomiędzy Polską i Stanami Zjednoczonymi były kontynuowane w kolejnych latach. W 1919 r. jedenastu amerykańskich lotników – Elliot Chess, Carl Clark, Merian C. Cooper, Edward Corsi, George Crawford, Cedric Fauntleroy, Edmund Graves, Arthur Kelly, Edwin Noble, Harmon Rorison i Kenneth Shrewsbury – stworzyło “Eskadrę Kościuszkowską”, która wzięła udział w obronie Polski przed najeżdżającymi bolszewikami. Amerykanie walczyli również podczas decydującej Bitwy Warszawskiej.
Dyrektor Amerykańskiej Administracji Pomocy Herbert Hoover organizował pomoc humanitarną dla Polski podczas okresu głodu. Przyszły prezydent USA odegrał kluczową rolę jeśli chodzi o zapewnienie żywności, odzieży oraz leków dla setek tysięcy ludzi w potrzebie. W 1922 roku polski Sejm nadał Herbertowi Hooverowi honorowe obywatelstwo Polski.
W 1926 roku, z okazji 150. rocznicy uzyskania niepodległości przez USA, Polacy przygotowali „Polską Deklarację o Podziwie i Przyjaźni dla Stanów Zjednoczonych”. Kolekcja 111 tomów podpisów, życzeń, ilustracji i zdjęć została podpisana przez Prezydenta RP oraz 5,5 miliona obywateli ówczesnej Polski. Deklaracja została przekazana prezydentowi Calvinowi Coolidge’owi 14 października 1926 roku w Białym Domu.
Współpraca polityczna w okresie III RP.
Dwustronna współpraca polityczna realizowana jest w dopełniających się wzajemnie sferach: dialogu politycznego, bezpieczeństwa i obrony oraz inicjatyw wspierających demokratyczne przemiany na świecie. Od 1989 roku Polska starała się budować jak najbliższe relacje z USA postrzegając je jako lidera świata demokratycznego i licząc na wsparcie w procesie reform. Po przystąpieniu Polski do Organizacji Traktatu Północnoatlantyckiego (NATO) władze polskie dążyły do na dalszego zacieśniania stosunków, a docelowo do ustanowienia relacji strategicznych. Polska wniosła znaczący wkład w prowadzone przez USA i NATO operacje wojskowe w Iraku i Afganistanie.
Od 2017 roku USA wspierają inicjatywę Trójmorza.
We wrześniu 2018 roku przyjęto deklarację „Obrona wolności i budowanie dobrobytu poprzez polsko-amerykańskie partnerstwo strategiczne”, która nakreśliła perspektywy rozwoju współpracy dwustronnej, w szczególności w dziedzinie obronności (w tym wzmocnienia obecności wojsk amerykańskich w Polsce), energetyki, handlu i inwestycji. Rozszerzyła ona możliwości wsparcia administracji USA dla realizacji polskich priorytetów w dziedzinie bezpieczeństwa, w tym wzmocnienia amerykańskiej obecności wojskowej w Polsce, współpracy w sektorze energetycznym oraz pogłębienia wymiany handlowej i wzajemnych inwestycji.
Jednym z ważnych tematów w stosunkach polsko-amerykańskich było zniesienie obowiązku wizowego dla obywateli polskich, co nastąpiło w 2019 roku wraz z włączeniem Polski do amerykańskiego programu ruchu bezwizowego.
Ważnym aspektem stosunków polsko-amerykańskich jest obecność sił zbrojnych USA w Polsce w ramach zwiększenia bezpieczeństwa wschodniej flanki NATO. W ramach inicjatywy European Deterrence Initiative (EDI) do Polski i innych państw wschodniej flanki NATO trafiła Pancerna Brygadowa Grupa Bojowa. Licząca 3,5 tysiąca żołnierzy formacja wspomagana jest przez Brygadę Lotnictwa Bojowego oraz pododdziały logistyczne i wsparcia. W czerwcu 2019 podczas wizyty prezydenta Polski Andrzeja Dudy podpisano „Wspólną deklarację o współpracy obronnej w zakresie obecności sił zbrojnych Stanów Zjednoczonych Ameryki na terytorium Rzeczypospolitej Polskiej”, zaś 15 sierpnia 2020 roku minister obrony narodowej Mariusz Błaszczak i sekretarz stanu USA Mike Pompeo podpisali umowę o wzmocnieniu trwałej obecności wojsk USA w Polsce. USA są także ważnym partnerem Polski w zakresie modernizacji sił zbrojnych (m.in. zakup czołgów M1 Abrams i myśliwców Lockheed Martin F-35 Lightning II). 
Współpraca gospodarcza.
Wymiana handlowa i inwestycje.
Według polskich danych statystycznych, obroty towarowe pomiędzy Polską i Stanami Zjednoczonymi wyniosły w 2019 r. 16,11 mld USD. Polski eksport towarowy do Stanów Zjednoczonych wzrósł w 2019 r. o 4,3% i osiągnął wartość 7,59 mld USD (wobec 7,28 mld USD w 2018 r.). Import towarów ze Stanów Zjednoczonych wyniósł w tym okresie 8,52 mld USD, co oznacza jego wzrost o 10,7% w porównaniu z rokiem 2018.
Według danych GUS najważniejszą grupą towarów w polskim eksporcie do Stanów Zjednoczonych w 2019 r. były wyroby przemysłu elektromaszynowego (66,5% eksportu), w tym maszyny i urządzenia (45,9% udziału), pojazdy (9,8%) oraz przyrządy optyczne, pomiarowe, medyczne itp. (10,8%). Istotny udział w eksporcie miały także artykuły rolno-spożywcze (8,1%), wyroby różne (7,6%, przede wszystkim meble), wyroby przemysłu chemicznego (6,9%) oraz wyroby metalurgiczne (3,9%).
Czołową pozycją w polskim imporcie ze Stanów Zjednoczonych w 2019 r. były również wyroby przemysłu elektromaszynowego (58,1% łącznego importu), w tym maszyny i urządzenia (29,1%), pojazdy (21,6%) oraz przyrządy optyczne, pomiarowe, medyczne itp. (7,4%). Istotne znaczenie miały także dostawy wyrobów przemysłu chemicznego (17,7%), produktów mineralnych (5,6%), artykułów rolno-spożywczych (5,6%) oraz wyrobów metalurgicznych (5,1%).
Według danych Biura Analiz Ekonomicznych Departamentu Handlu USA wartość amerykańskich inwestycji bezpośrednich w Polsce na koniec 2018 r. wyniosła prawie 13 mld USD (wobec 12,6 mld USD w 2017 r. i 11,9 mld USD w 2016 r.).
Współpraca energetyczna.
Podstawą współpracy energetycznej obu państw jest porozumienie o strategicznym dialogu w obszarze energii podpisane w 2018 roku przez pełnomocnika Rządu ds. strategicznej infrastruktury energetycznej ministra Piotra Naimskiego i sekretarza energii Ricka Perry’ego. 12 marca 2019 roku w Houston miało miejsce pierwsze posiedzenie polsko-amerykańskiego strategicznego dialogu energetycznego.
W czerwcu 2019 roku Naimski i Perry podpisali porozumienie w zakresie strategicznej współpracy w zakresie energii jądrowej, zaś prezesi firm PGNiG i Venture Global LNG zawarli kontrakt w sprawie dostaw gazu LNG z USA do Polski.
W październiku 2022 roku władze Polski poinformowały o wyborze amerykańskiego przedsiębiorstwa Westinghouse jako partnera w budowie elektrowni jądrowej w Polsce.
Współpraca naukowa.
USA są najważniejszym, obok krajów Unii Europejskiej, partnerem naukowym Polski. Podstawą współpracy w tej dziedzinie jest podpisana 23 kwietnia 2018 roku w Waszyngtonie polsko-amerykańska umowa o współpracy naukowo-technicznej. Umowa umożliwia nawiązanie bliższej współpracy między agencjami rządowymi dystrybuującymi fundusze na badania oraz wypracowanie mechanizmów współfinansowania polsko-amerykańskich projektów badawczych. Dopełnienie umowy jest podpisany w Waszyngtonie podpisano list intencyjny pomiędzy polskim resortami nauki i zdrowia a amerykańskim Departamentem Zdrowia i Opieki Społecznej o współpracy w zakresie zdrowia i nauk medycznych, które określa ramy współpracy dwustronnej w zakresie nauk biomedycznych i zdrowia.
Od 2013 roku przyznawana jest Polsko-Amerykańska Nagroda Naukowa, która jest przyznawana wspólnie przez Fundację na rzecz Nauki Polskiej i Amerykańskie Stowarzyszenie na rzecz Postępu Nauk AAAS.

</doc>
<doc id="2100237" url="https://pl.wikipedia.org/wiki?curid=2100237" title="Brevicipitidae">
Brevicipitidae

Brevicipitidae – rodzina płazów z rzędu płazów bezogonowych (Anura), wcześniej zaliczana do rodziny wąskopyskowatych (Microhylidae). 
Zasięg występowania.
Przedstawiciele zamieszkują tereny od Etiopii do Angoli i Republiki Południowej Afryki. 
Charakterystyka.
Cechą wspólną gatunków jest m.in. wyjątkowo krótka głowa i wylęganie się z jaj w pełni ukształtowanych osobników (brak etapu przejściowego – kijanek).
Podział systematyczny.
Do rodziny należą następujące rodzaje:

</doc>
<doc id="2100238" url="https://pl.wikipedia.org/wiki?curid=2100238" title="Herb archidiecezji szczecińsko-kamieńskiej">
Herb archidiecezji szczecińsko-kamieńskiej

Herb archidiecezji szczecińsko-kamieńskiej − symbol heraldyczny archidiecezji szczecińsko-kamieńskiej.
Tarcza dwudzielna w pas, u dołu dwudzielna w słup. W polu górnym, zielonym, widnieje . W dolnym prawym, błękitnym polu czerwona głowa gryfa ze złotym dziobem w złotej koronie (symbol ten występuje także w herbie Szczecina). W dolnym lewym srebrnym polu czerwony krzyż (z herbu dawnego biskupstwa kamieńskiego).

</doc>
<doc id="2100240" url="https://pl.wikipedia.org/wiki?curid=2100240" title="Wilhelm von Mirbach-Harff">
Wilhelm von Mirbach-Harff

Wilhelm Graf von Mirbach-Harff (ur. 2 lipca 1871, zm. 6 lipca 1918) – niemiecki dyplomata, ambasador Niemiec w Rosji sowieckiej.
Wilhelm von Mirbach pochodził z nadreńskiej rodziny szlacheckiej. Od 1908 do 1911 roku był pracownikiem ambasady w Sankt Petersburgu, a następnie doradcą do spraw politycznych w placówce w Bukareszcie. W 1915 roku został ambasadorem w Atenach. Brał udział w negocjacjach niemiecko-sowieckich w Brześciu od grudnia 1917 do marca 1918 roku. Po zawarciu traktatu pokojowego od 2 kwietnia 1918 był ambasadorem Cesarstwa Niemieckiego w Rosji Sowieckiej.
Zginął w zamachu przeprowadzonym przez lewicowego eserowca, Jakowa Blumkina. Śmierć ambasadora miała być powodem do zerwania przez Niemcy pokoju brzeskiego. Po zamachu Włodzimierz Lenin podjął decyzję o aresztowaniu komitetu centralnego partii lewicowych eserowców, wezwano go także natychmiast do ambasady niemieckiej, by przeprosił za zamach.

</doc>
<doc id="2100241" url="https://pl.wikipedia.org/wiki?curid=2100241" title="Vrbice">
Vrbice

Miejscowości w Czechach:
Zobacz też:

</doc>
<doc id="2100242" url="https://pl.wikipedia.org/wiki?curid=2100242" title="Záblatí">
Záblatí

Miejscowości w Czechach:
Zobacz też:

</doc>
<doc id="2100243" url="https://pl.wikipedia.org/wiki?curid=2100243" title="Umiński">
Umiński



</doc>
<doc id="2100245" url="https://pl.wikipedia.org/wiki?curid=2100245" title="Egzarchat doniecki">
Egzarchat doniecki

Egzarchat doniecki – egzarchat Kościoła greckokatolickiego na Ukrainie, powstały 11 stycznia 2002 jako egzarchat doniecko-charkowski. Podzielony 2 kwietnia 2014 na egzarchat doniecki i egzarchat charkowski.

</doc>
<doc id="2100266" url="https://pl.wikipedia.org/wiki?curid=2100266" title="Profes">
Profes



</doc>
<doc id="2100268" url="https://pl.wikipedia.org/wiki?curid=2100268" title="Umińska">
Umińska



</doc>
<doc id="2100274" url="https://pl.wikipedia.org/wiki?curid=2100274" title="Jolanta Piętek">
Jolanta Piętek



</doc>
<doc id="2100279" url="https://pl.wikipedia.org/wiki?curid=2100279" title="Bobby Brown (koszykarz)">
Bobby Brown (koszykarz)

Bobby Douglas Brown (ur. 24 września 1984 w Los Angeles) – amerykański koszykarz, występujący na pozycji rzucającego obrońcy, obecnie zawodnik NBA G League Ignite.
Swoją karierę rozpoczął w college'u w Kalifornii broniąc barw tamtejszego klubu, występując na parkietach NCAA. Po zakończeniu nauki w uczelni wybrał profesjonalną grę w koszykówkę i wyjechał do Europy.
W sezonie 2007/2008 grał w Albie Berlin. Po zakończeniu sezonu wrócił do Stanów i podpisał kontrakt z drużyną Sacramento Kings. Po sezonie spędzonym w zachodnich stanach na krótki okres zmienił klub na Minnesota Timberwolves, gdzie grał jedynie pół sezonu. Z Minnesoty przeniósł się do Nowego Orleanu, a potem do rodzinnego Los Angeles, broniąc barw Clippersów. W okresie letniej ligi NBA reprezentował barwy Toronto Raptors. W 2010 roku polski Asseco Prokom zaoferował kontrakt, który ostatecznie podpisał 23 września.
W 2010 zawodnik podpisał kontrakt z Asseco Prokomem Gdynia, lecz 1 grudnia został on rozwiązany. 3 grudnia 2010 związał się z greckim Arisem Saloniki.
16 grudnia 2016 podpisał kolejny kontrakt z Houston Rockets, tym razem do końca sezonu. 5 stycznia 2018 opuścił klub. 10 lutego podpisał z Rockets umowę z końca sezonu. Trzy dni później został zwolniony. 22 lutego został zawodnikiem greckiego Olympiakosu Pireus.

</doc>
<doc id="2100287" url="https://pl.wikipedia.org/wiki?curid=2100287" title="Danny Kass">
Danny Kass

Daniel "Danny" Kass (ur. 21 września 1982 w Pompton Plains) – amerykański snowboardzista, dwukrotny wicemistrz olimpijski.
Kariera.
Po raz pierwszy na arenie międzynarodowej pojawił się 3 marca 1996 roku w Hidden Valley, gdzie w zawodach FIS Race zajął trzynaste miejsce w halfpipe'ie. W Pucharze Świata zadebiutował 1 marca 2001 roku w Park City, zajmując czwarte miejsce w tej konkurencji. Tym samym już w swoim debiucie wywalczył pierwsze pucharowe punkty. Nigdy jednak nie stanął na podium zawodów tego cyklu. Najlepsze wyniki osiągnął w sezonie 2000/2001, kiedy to zajął 110. miejsce w klasyfikacji generalnej.
W 2002 roku wywalczył srebrny medal w halfpipe’ie podczas igrzysk olimpijskich w Salt Lake City, rozdzielając dwóch rodaków: Rossa Powersa i Jarreta Thomasa. Wynik ten powtórzył na rozgrywanych cztery lata później igrzyskach olimpijskich w Turynie. Tym razem uplasował się między kolejnym reprezentantem USA, Shaunem White'em i Markku Koskim z Finlandii. Brał też udział w mistrzostwach świata w Whistler w 2005 roku, gdzie zajął 20. miejsce w halfpipe’ie, a w Big Air mimo zgłoszenia ostatecznie nie wystartował. Ponadto Kass zdobył sześć medali na Winter X Games, w tym złoty w halfpipe’ie w 2001 roku.
W 2010 roku zakończył karierę.
Osiągnięcia.
Puchar Świata.
Miejsca na podium.
Kass nigdy nie stawał na podium zawodów PŚ.

</doc>
<doc id="2100290" url="https://pl.wikipedia.org/wiki?curid=2100290" title="Aleksander Józef Uniechowski">
Aleksander Józef Uniechowski

Aleksander Józef Uniechowski herbu Ostoja (zm. we wrześniu 1722 roku) – kasztelan żmudzki w 1709 roku i w latach 1717–1722, sędzia ziemski miński w 1695 roku, komisarz do traktatów z wojskiem litewskiem.
Poseł miński na sejm koronacyjny 1697 roku i sejm pacyfikacyjny 1698 roku. Jako poseł województwa mińskiego był uczestnikiem Walnej Rady Warszawskiej 1710 roku.

</doc>
<doc id="2100292" url="https://pl.wikipedia.org/wiki?curid=2100292" title="Gnieszawa">
Gnieszawa

Gnieszawa – polski herb szlachecki, przynależny tylko jednej rodzinie (herb własny).
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
W polu czerwonym, nad barkiem połutoczenicy złotej, zdobnej w klejnot i obramującej różę czteropłatkową, srebrną – strzała złota żeleźcem do góry.
Klejnot: Nad hełmem w koronie ogon pawi przeszyty strzałą złotą.
Powyższy opis pochodzi od J. K. Ostrowskiego. Niektórzy autorzy, tacy jak Chrząński i Pawliszczew, podawali w klejnocie nie ogon pawi, ale pięć piór pawich.
Najwcześniejsze wzmianki.
Herb pojawia się w źródłach stosunkowo późno. Podług Ostrowskiego, używany w Księstwie siewierskim w XVII wieku. Heroldia Polska wzmiankuje zaś uprawnioną do jego używania rodzinę dopiero w 1786 roku.
Antoni Stanisław Jan Słodkowski został wylegitymowany ze szlachectwa 9 lutego 1848. Patent wystawiony na tę okazję zawiera jedno z pierwszych przedstawień herbu Gnieszawa w dokumentach historycznych.
W herbarzu Pawliszczewa (rok 1853), przytoczono między innymi wizerunek herbu Gnieszawa ze wspomnianego patentu. Przedstawienie to jest pierwszym pojawieniem się Gnieszawy w herbarzach – herbu tego nie znali bowiem Bartosz Paprocki ani Kasper Niesiecki:
Herbowni.
Ponieważ herb Gnieszawa był herbem własnym, prawo do posługiwania się nim przysługuje tylko jednemu rodowi herbownemu – Słodkowskim.
Nazwisko Rodowe Słodkowski legitymowało się również Herbem Jastrzębiec.
Etymologia.
Gnieszawa – od imion złożonych na "Gnie-", typu Gniewomir, Gniewisław.
Gnieszawa-Słodkowski – złożenia brak; Gnieszawa od imion złożonych na "Gnie-", typu Gniewomir, Gniewisław; Słodkowski od słodzić, słód "skiełkowane ziarno zbóż, surowiec w piwowarstwie", słodki.

</doc>
<doc id="2100308" url="https://pl.wikipedia.org/wiki?curid=2100308" title="Zamek w Kostrzynie nad Odrą">
Zamek w Kostrzynie nad Odrą

Zamek w Kostrzynie nad Odrą – jeden z najważniejszych budynków twierdzy Kostrzyn, nierozerwalnie z nią związany. Wzniesiony przez Krzyżaków, po przebudowie stanowił siedzibę Jana Hohenzollerna. W XVII i XVIII wieku mieścił więzienie, w którym m.in. przebywał w latach 1730–1731 następca tronu pruskiego, Fryderyk. Po pożarze w 1758 odbudowany i w 1814 zamieniony na koszary. W 1945 spalony i częściowo uszkodzony, zachowała się jednak większość murów. W 1969 ocalałe fragmenty zostały wysadzone w powietrze i rozebrane. Do dziś zachowały się resztki murów, schody, piwnice, częściowo już jednak zawalone.

</doc>
<doc id="2100317" url="https://pl.wikipedia.org/wiki?curid=2100317" title="Suncokret">
Suncokret

Suncokret (serb. Сунцокрет) – jugosłowiański zespół akustyczno-rockowy. 
Historia.
Zespół został założony w styczniu 1975 roku przez Borę Đorđevicia (wokal, gitara akustyczna), Nenada Božicia (wokal, gitara akustyczna) oraz wokalistki Snežanę Jandrlić i Vesnę Rakočević. Grupa wielokrotnie zmieniała skład. Zespół rozpadł się w wiosną 1980 roku. W 1995 roku reaktywowano zespół, który po kilku koncertach został ostatecznie rozwiązany.

</doc>
<doc id="2100325" url="https://pl.wikipedia.org/wiki?curid=2100325" title="Jarret Thomas">
Jarret Thomas

Jarret John ”JJ” Thomas (ur. 6 kwietnia 1981 w Fairbanks) – amerykański snowboardzista, brązowy medalista olimpijski.
Kariera.
Po raz pierwszy na arenie międzynarodowej pojawił się 21 grudnia 1996 roku w Sugarloaf, gdzie w zawodach Pucharu Kontynentalnego zajął 30. miejsce w halfpipe'ie. W Pucharze Świata zadebiutował 1 marca 2001 roku w Park City, zajmując 45. miejsce w tej konkurencji. Pierwsze pucharowe punkty wywalczył 16 marca 2001 roku w Ruka, kończąc rywalizację w halfpipe’ie na szóstej pozycji. Nigdy jednak nie stanął na podium zawodów tego cyklu, najwyższą lokatę zajmując 7 września 2001 roku w Valle Nevado, gdzie był czwarty, przegrywając walkę o trzecie miejsce z Jonasem Emerym ze Szwajcarii. Najlepsze wyniki osiągnął w sezonie 2001/2002, kiedy to zajął 44. miejsce w klasyfikacji halfpipe’a.
Jego największym sukcesem jest brązowy medal w halfpipe’ie zdobyty na igrzyskach olimpijskich w Salt Lake City w 2002 roku. W zawodach tych wyprzedzili go tylko dwaj rodacy: Ross Powers i Danny Kass. Był to jego jedyny medal wywalczony na międzynarodowej imprezie tej rangi. Nie startował na mistrzostwach świata.
W 2011 roku zakończył karierę.
Osiągnięcia.
Puchar Świata.
Miejsca na podium.
Thomas nigdy nie stawał na podium zawodów PŚ.

</doc>
<doc id="2100327" url="https://pl.wikipedia.org/wiki?curid=2100327" title="Sojusz (Szwecja)">
Sojusz (Szwecja)

Sojusz (szw. "Alliansen") – centroprawicowa koalicja czterech szwedzkich partii politycznych, początkowo działająca pod nazwą Sojusz dla Szwecji (szw. "Allians för Sverige").
Historia.
Powstanie Sojuszu wiązało się z dążeniami do przełamania dominacji Szwedzkiej Socjaldemokratycznej Partii Robotniczej, rządzącej z paroma krótkimi przerwani (w 1936, od 1976 do 1982 i od 1991 do 1994) od 1932. W 2004 doszło do spotkania liderów czterech opozycyjnych ugrupowań w domu przewodniczącej Partii Centrum Maud Olofsson. Rezultatem prowadzonych rozmów stała się deklaracja z 31 sierpnia 2004, w której ustalono zasady ścisłej współpracy czterech ugrupowań i określono ramy programowe. Dokładnie rok później potwierdzono ten układ w nowym dokumencie programowym.
Sojusz zwyciężył w wyborach parlamentarnych przeprowadzonych 17 września 2006. W 349-osobowym Riksdagu koalicja zdobyła 178 mandatów. Wygrana pozwoliła utworzyć koalicyjny rząd, na czele którego stanął lider Umiarkowanej Partii Koalicyjnej Fredrik Reinfeldt. Nowy gabinet odszedł w znacznej mierze od dotychczasowej polityki państwa socjalnego, m.in. przeprowadził reformę prowadzącą do obniżenia podatków. Zniesiono również obowiązkową służbę wojskową.
Cztery partie zdecydowały się kontynuować współpracę pod szyldem Sojuszu również w wyborach w 2010. Głosowanie z 19 września 2010 przyniosło blokowi zwycięstwo, jednak przekroczenie progu wyborczego przez Szwedzkich Demokratów spowodowało, iż do uzyskania bezwzględnej większości w parlamencie koalicji zabrakło dwóch mandatów. Fredrikowi Reinfeldtowi udało się jednak pozostać pracę na stanowisku premiera.
Sojusz współpracował również w następnych wyborach w 2014, w których przegrał jednak z koalicją czerwono-zieloną, w związku z czym przeszedł do opozycji. Blok został odnowiony także na potrzeby wyborów w 2018. Wynik tych wyborów doprowadził do pata w szwedzkim parlamencie i długotrwałych negocjacji koalicyjnych. Ostatecznie liberałowie i centryści, deklarując chęć niedopuszczenia do uzyskania wpływów przez Szwedzkich Demokratów, zdecydowali się umożliwić ponowny wybór socjaldemokraty Stefana Löfvena na premiera. Spotkało się to z krytyką ze strony liderów pozostałych dwóch ugrupowań, prowadząc do faktycznego rozwiązania koalicji w styczniu 2019.
Wyniki w wyborach.
Źródła:

</doc>
<doc id="2100330" url="https://pl.wikipedia.org/wiki?curid=2100330" title="Sojusz dla Szwecji">
Sojusz dla Szwecji



</doc>
<doc id="2100337" url="https://pl.wikipedia.org/wiki?curid=2100337" title="Fryčovice">
Fryčovice

Fryčovice (niem. "Fritzendorf") – wieś gminna w kraju morawsko-śląskim, w powiecie Frydek-Mistek w Czechach. Powierzchnia 16,46 km². Leży w historycznym regionie Moraw około 8 kilometrów na zachód od miasta Frydek-Mistek, nad rzeką Ondřejnice. 
Wzmiankowane po raz pierwszy w 1267 roku. Miejscowość wchodziła w skład tzw. państwa hukwaldzkiego.
W miejscowości znajduje się zabytkowy kościół z XIV wieku.

</doc>
<doc id="2100343" url="https://pl.wikipedia.org/wiki?curid=2100343" title="Zaniewski">
Zaniewski



</doc>
<doc id="2100344" url="https://pl.wikipedia.org/wiki?curid=2100344" title="Jermaine Beal">
Jermaine Beal

Jermaine Darnell Beal (ur. 4 listopada 1987 w Dallas) – amerykański koszykarz występujący na pozycjach rozgrywającego lub rzucającego obrońcy.
W 2010 roku rozegrał 4 spotkania w ramach letniej ligi NBA, w barwach Miami Heat.
Swoją karierę rozpoczął w 2006 roku broniąc barw uniwersyteckiego zespołu Uniwersytet Vanderbilt grającego w lidze NCAA. Przed zakończeniem nauki na uczelni zrezygnował z edukacji na rzecz zawodowej kariery koszykarskiej. Pierwszym klubem, z którym podpisał kontrakt jest polski Trefl Sopot.

</doc>
<doc id="2100379" url="https://pl.wikipedia.org/wiki?curid=2100379" title="Otwarte mistrzostwa świata teamów open w brydżu sportowym – Rosenblum Cup">
Otwarte mistrzostwa świata teamów open w brydżu sportowym – Rosenblum Cup

Rosenblum Cup – Otwarte mistrzostwa świata w brydżu sportowym teamów rozgrywane co cztery lata (na przemian z olimpiadami brydżowymi). Zawody te zostały włączone do mistrzostw świata (Nowy Orlean 1978) dla uczczenia Juliusa Rosenbluma, prezesa Światowej Federacji Brydża ("WBF") do roku 1976. 
Analogiczne zawody (rozgrywane od roku 1994) to:
Podsumowanie medalowe.
Poniższa tabela pokazuje zawodnicy z jakich krajów zdobyli medale. Jeśli w drużynie, która zdobyła medal, występowali zawodnicy z kilku krajów to każdemu z tych krajów jest on przyznany. Najechanie myszką nad liczbę medali pokazuje numery zawodów na których te medale zostały zdobyte. Dane można sortować według krajów lub liczby medali.

</doc>
<doc id="2100380" url="https://pl.wikipedia.org/wiki?curid=2100380" title="Kozlovice (kraj morawsko-śląski)">
Kozlovice (kraj morawsko-śląski)

Kozlovice () – wieś gminna w kraju morawsko-śląskim, w powiecie Frydek-Mistek w Czechach, w historycznym regionie Moraw. Powierzchnia 21,08 km², 2897 mieszkańców (2006).
Geografia.
Miejscowość leży nad rzeką Ondřejnice, prawym dopływem Odry, na południowy zachód od miasta Frydek-Mistek (około 12 kilometrów) i wzgórza "Kozlovická hora" (612 m) na Pogórzu Morawsko-Śląskim, pomiędzy Wysoczyzną Měřkovicką ("Měřkovická pahorkatina") na zachodzie Kotliną Kozlovicką na wschodzie ("Kozlovická kotlina"). W granicach gminy znajduje się dawna wieś Měrkovice. Sąsiaduje z gminami Kunčice pod Ondřejníkem, Mniší (Kopřivnice), Czeladna, Lhotka, Tichá, Palkovice i Hukvaldy.
Historia.
Wieś została po raz pierwszy wzmiankowana 8 września 1294 jako "Pozmannsdorf". Wieś została założona wcześniej przez niejakiego Bockmanna lub Pozmanna w dobrach hrabiego Jindřicha z Przyboru, potomka Franka z Hückeswagen. Od 1359 wieś należała do biskupiego państwa hukwaldzkiego.
Na początku XVI wieku zostało założone ponownie na prawie wołoskim i w latach 1565 do 1764 były siedzibą wałaskich wojewódów z rodu Krpców i Žáčków. W latach 1731—1733 wybudowano nowy kościół parafialny pw. śś. Barbary i Michała.
W 1835 miejscowość liczyła 1326 mieszkańców i 215 domów. Mieszkańcy miejscowości posługiwali się morawskimi gwarami laskimi, a Leoš Janáček zbierał tu materiały do swej pracy "Lašské tance" ("tańce laskie"), natomiast Gregor Wolny określił wieś jako zamieszkałą przez Wałachów, była więc położona na pograniczu pomiędzy Laskiem na północy a Morawską Wołoszczyzną na południu.

</doc>
<doc id="2100381" url="https://pl.wikipedia.org/wiki?curid=2100381" title="Jakow Blumkin">
Jakow Blumkin

Jakow Grigoriewicz Blumkin (ros. Яков Григорьевич Блюмкин, ur. 3 października 1900, zm. 8 listopada 1929) – rosyjski działacz socjalistyczny – eserowski, a potem bolszewicki, pochodzenia żydowskiego; oficer radzieckiego wywiadu zagranicznego.
W 1914 wstąpił do Partii Socjalistów-Rewolucjonistów, a po rozłamie w partii w 1917 należał do lewicowych eserowców. Od maja 1918 pracował w Czeka, jako szef departamentu ds. walki z międzynarodowym szpiegostwem. 6 lipca 1918, z polecenia kierownictwa lewicowych eserowców, zastrzelił z rewolweru niemieckiego ambasadora Wilhelma von Mirbach-Harffa, co miało się przyczynić do zerwania przez Niemcy pokoju brzeskiego, któremu przeciwna była niebolszewicka lewica. Bunt eserowców w Moskwie po zabójstwie stłumili strzelcy łotewscy.
Blumkin po klęsce przewrotu ukrywał się. Został skazany zaocznie na trzy lata pozbawienia wolności. W 1919 przebywał na obszarze URL, gdzie przygotowywał zamach na atamana Pawło Skoropadskiego. 16 maja 1919 został ułaskawiony na mocy amnestii, a w 1920 wstąpił do RKP(b), gdzie pracował w Ludowym Komisariacie Armii i Marynarki Wojennej oraz Czeka, a od 1923 w GPU.
W lecie 1920 pełnił funkcję komisarza w Armii Czerwonej, a od września był studentem Akademii Sztabu Generalnego. W okresie od listopada do grudnia 1920 zorganizował masowe egzekucje białych oficerów na Krymie po klęsce armii gen. Piotra Wrangla. W latach 1920–1921 był szefem sztabu 79. Brygady, później dowódcą brygady, tłumiącej rebelię na dolnym Powołżu oraz antonowszczyznę. Jesienią został dowódcą 61. Brygady, prowadzącej walki z wojskami von Ungern-Sternberga.
Od 1922 pracował w sekretariacie Lwa Trockiego jako człowiek do zadań specjalnych. W latach 1924–1925 był asystentem pełnomocnika OGPU na Zakaukaziu, a następnie do 1926 pracował w Ludowym Komisariacie Handlu. W latach 1926–1927 główny instruktor wewnętrznego bezpieczeństwa państwa w Mongolii. Od 1928 do 1929 rezydent radzieckiego wywiadu na Bliskim Wschodzie.
W 1929 został wysłany do Francji z misją zabicia dysydenta Borysa Bażanowa. Zamach nie udał się. Jako rezydent OGPU w Turcji, w trakcie powrotu z Indii przez Konstantynopol, spotkał się z Lwem Trockim na Wyspach Książęcych. W 1929 powrócił do ZSRR, wioząc przesyłkę z listami i książkami od Trockiego. Wkrótce potem został aresztowany pod zarzutem przekazywania Trockiemu tajnych materiałów ze stambulskiej rezydentury wywiadowczej. 3 listopada OGPU zdecydowało o rozstrzelaniu „za ponowną zdradę rewolucji proletariackiej”. Wyrok wykonano 8 listopada 1929.

</doc>
<doc id="2100383" url="https://pl.wikipedia.org/wiki?curid=2100383" title="Georg Kleefeld">
Georg Kleefeld

Georg Kleefeld ("Cleefeld", po polsku także "Jerzy Klefeld") (ur. 23 stycznia 1522 w Elblągu; zm. 2 marca 1576 w Gdańsku) był burmistrzem Gdańska i ważnym przedstawicielem Hanzy.
Był synem elbląskiego rajcy Georga Kleefelda. Wcześnie osierocony, przeniósł się do krewnych w Gdańsku i w 1543 rozpoczął studia na uniwersytecie w Wittenberdze. Dzięki stypendium gdańskiej Rady Miejskiej w 1546 przeniósł się na uniwersytet paryski, gdzie 1550 uzyskał licencjat z prawa. 1551 mianowany syndykiem miasta Gdańska, na zlecenie Rady udał się na negocjacje do Anglii. W drodze powrotnej 1554 w Orleanie promował się na doktora praw. W tym samym roku poślubił Cordulę, córkę gdańskiego rajcy Georga Mölnera.
1557 wszedł do Rady Miejskiej, 1558 został burmistrzem Gdańska i piastował to stanowisko aż do śmierci, w latach 1560, 1564 i 1568 piastował ponadto urząd burgrabiego królewskiego. Brał udział w zjazdach Hanzy, opowiadając się za wspólną polityką hanzeatycką; znacząco przyczynił się do przedłużenia przywilejów dla hanzeatów w Anglii, występując zdecydowanie za utrzymaniem londyńskiego Stalhofu.
Początkowo wspierał poczynania morskie Zygmunta II Augusta (od 1560), współpracując z królem w zakresie nadzoru nad królewskimi kaprami, tzw. strażnikami morza. 1565 wszedł w skład powołanej przez króla dwuosobowej komisji (drugim komisarzem był dworzanin królewski, Krzysztof Konarski), która orzekała prawomocność zdobytego przez kaprów łupu oraz pobierała od niego dziesięcinę, a także rozstrzygała ewentualne spory. Swoje zadania wykonywał jednak niechętnie, obawiając się, że jako burmistrz Gdańska może w ten sposób spowodować, że poszkodowani przez kaprów będą szukać odwetu kosztem jego miasta. W lutym 1567 król rozwiązał komisję, przekazując jej zadania kasztelanowi gdańskiemu Janowi Kostce, a siedzibę floty przeniósł do Pucka. Od tego czasu kaprzy królewscy znaleźli się całkowicie poza kontrolą Gdańska, a władze miasta i sam burmistrz Kleefeld, już wcześniej im niechętni, stali się ich zdecydowanymi przeciwnikami.
18 czerwca 1568 doszło pod Gdańskiem do incydentu, w którym wzięło udział 11 kaprów; zostali oni aresztowani przez władze miasta, a po kilku dniach skazani i ścięci (23 czerwca). Spowodowało to reakcję króla: dla przeprowadzenia dochodzenia została wysłana do Gdańska komisja kierowana przez biskupa włocławskiego Stanisława Karnkowskiego. Gdańszczanie nie wpuścili komisarzy do miasta i przedłożyli królowi suplikę w sprawie ich odwołania. Król odrzucił tę prośbę oraz oświadczył, że będzie obchodził się z Gdańskiem tak, jak miasto na to zasłużyło. Na obradujący w 1569 sejm w Lublinie przybyła delegacja Gdańska, w której oprócz Kleefelda uczestniczyli burmistrzowie Constantin Ferber I i Johann Proite oraz rajca Albrecht Giese. 23 marca Kleefeld został oskarżony o obrazę majestatu królewskiego. W sierpniu cała delegacja gdańska została uwięziona (Kleefeld i Giese w Sandomierzu, Ferber i Proite w Piotrkowie); wolność odzyskali dopiero 2 grudnia 1570, po uprzednim przebłaganiu króla przez delegację gdańską z burgrabią Matthiasem Zimmermannem na czele.
Georg Kleefeld został pochowany w kościele Mariackim w Gdańsku.

</doc>
<doc id="2100387" url="https://pl.wikipedia.org/wiki?curid=2100387" title="Kościół św. Maurycego w Ingolstadt">
Kościół św. Maurycego w Ingolstadt

Kościół św. Maurycego (niem. "Die Moritzkirche") – kościół katolicki w centrum starego miasta w Ingolstadt w Bawarii, w Niemczech. Określany powszechnie jako "Untere Pfarr" („Niższa Fara”). Najstarszy kościół w Ingolstadt, a do czasu ukończenia budowy Kościoła Najświętszej Marii Panny (dzisiejszej "Münster" czyli "Obere Pfarr" – „Wyższej Fary”) jedyny kościół w obrębie murów miejskich.
Kościół ma formę gotyckiej, trójnawowej bazyliki z licznymi, dobrze widocznymi elementami romańskimi. W swym pierwotnym kształcie pochodził z IX w., tj. z okresu tuż po założeniu miasta. W 1148 r. patronami kościoła byli jeszcze św. Salwator i św. Maria, jednak z biegiem czasu ustąpili miejsca św. Maurycemu, dzisiejszemu patronowi miasta. Swój obecny kształt kościół otrzymał w 1234 r., jest więc najstarszą zachowaną praktycznie bez zmian budowlą w Ingolstadt. Wydłużone prezbiterium zamknięte jest trójbocznie, nawy sklepione krzyżowo. W prostym wnętrzu zwraca uwagę dziesięć masywnych, okrągłych kolumn podtrzymujących sklepienie nawy głównej, wykonanych z łamanego kamienia wapiennego. Czworoboczna wieża, przykryta wysokim dachem namiotowym, do wysokości 25 m również wzniesiona jest z łamanego kamienia, podczas gdy nowsze wątki murów wznoszone były już z cegły. Z drugiej strony do kościoła przylega dawna miejska wieża strażnicza – tzw. Pfeifturm.
W XVIII w. wnętrze kościoła otrzymało nowy, rokokowy wystrój, którego autorem był Johann Baptist Zimmermann, jednak już w 1880 r. prawie wszystkie te elementy zostały usunięte. Zachowana figura Immaculaty autorstwa Josefa Friedricha Canzlera uchodzi za jedną z najpiękniejszych rzeźb rokokowych w całej Bawarii.
W kościele znajduje się grobowiec Franza von Mercy (zm. 1645), generała, naczelnego wodza armii bawarskiej i feldmarszałka armii cesarsko-bawarskiej Ligi Katolickiej w czasach wojny trzydziestoletniej.
Z kościołem, przy którym już w 1328 r. istniała szkoła parafialna, łączą się początki szkolnictwa w mieście.

</doc>
<doc id="2100391" url="https://pl.wikipedia.org/wiki?curid=2100391" title="Zabytki Złotego Stoku">
Zabytki Złotego Stoku

Zabytki Złotego Stoku 

</doc>
<doc id="2100392" url="https://pl.wikipedia.org/wiki?curid=2100392" title="BT-13 Valiant">
BT-13 Valiant



</doc>
<doc id="2100395" url="https://pl.wikipedia.org/wiki?curid=2100395" title="C-131 Samaritan">
C-131 Samaritan



</doc>
<doc id="2100416" url="https://pl.wikipedia.org/wiki?curid=2100416" title="Péter Czvitkovics">
Péter Czvitkovics

Péter Czvitkovics (ur. 10 lutego 1983 w Székesfehérvár) – węgierski piłkarz, występujący na pozycji pomocnika.

</doc>
<doc id="2100426" url="https://pl.wikipedia.org/wiki?curid=2100426" title="Gray Office Park">
Gray Office Park

Gray Office Park – kompleks biurowy w Lublinie, wznoszony etapami w latach 2005–2011, składający się z budynków A, B oraz C/D.
Informacje ogólne.
Budynek A.
Biurowiec Gray Office Park "A", (ul. T. Zana 32A) wznoszący się na wysokość 14 kondygnacji i posiadający dwupoziomowy parking na 176 samochodów, jest jednym z najbardziej luksusowych i najwyższych budynków o charakterze biurowo-konferencyjnym w Lublinie. Wartość inwestycji wyniosła ok. 80 mln zł, a całkowita powierzchnia budynku to 21 tys. m²..
Budynek B.
W skład kompleksu wchodzi także budynek "B", (ul. T. Zana 32B) wybudowany w latach 2008-2009. Jego łączna powierzchnia wynosi blisko 4 tys. m²., ma on 6 kondygnacji o charakterze biurowo-konferencyjnym, a także handlowo-usługowym. Parter obiektu przeznaczono na sklepy i punkty usługowe. 
Budynki C i D.
Budynki Gray Office Park C/D (ul. K. Wallenroda 4C i 4D) zostały wzniesione w dwóch etapach – pierwszy zakończył się w styczniu 2007 r., etap drugi rozpoczął się w maju 2006 r. i zakończył w listopadzie 2007 r. Budynki mają charakter biurowo-konferencyjny, a także handlowo-usługowy. W budynku D znajduje się Sąd Rejonowy Lublin-Zachód (niektóre wydziały) Dojazd do kompleksu Gray Office Park znajduje się zarówno od ul. Zana, jak i od ul. Wallenroda.
Parking.
Częścią kompleksu jest także wielopoziomowy parking (ul. K. Wallenroda 2i) – siedmiokondygnacyjny obiekt z 370 miejscami parkingowymi na tyłach siedziby ZUS. W sumie w kompleksie Gray Office Park znajduje się ponad 500 miejsc parkingowych, większość przeznaczona dla najemców obiektu.

</doc>
<doc id="2100438" url="https://pl.wikipedia.org/wiki?curid=2100438" title="Kultura Daxi">
Kultura Daxi

 
Kultura Daxi (chiń. 大溪文化, "Dàxī wénhuà") – chińska kultura neolityczna, rozwijająca się w rejonie środkowego biegu Jangcy od ok. 5000 p.n.e. do ok. 3000 p.n.e. Jej nazwa pochodzi od stanowiska archeologicznego w prowincji Syczuan.
Ludność kultury Daxi mieszkała w osadach wyposażonych w spichlerze, niekiedy otoczonych wałem z ubitej ziemi. Podstawę gospodarki rolnej stanowiła uprawa ryżu. Do zabytków materialnych charakterystycznych dla kultury Daxi należą narzędzia z dobrze gładzonego i polerowanego kamienia, sierpy z łupku, pękate dzbany służące do przechowywania zboża i wykorzystywane w celach rytualnych oraz wysokie naczynia ceramiczne na cienkich nóżkach.

</doc>
<doc id="2100448" url="https://pl.wikipedia.org/wiki?curid=2100448" title="Piotr P. Dubrowski">
Piotr P. Dubrowski



</doc>
<doc id="2100450" url="https://pl.wikipedia.org/wiki?curid=2100450" title="Kanał Leśniczówka">
Kanał Leśniczówka

Kanał Leśniczówka (niem. "Königsgraben") – kanał przecinający równoleżnikowo wyspę Dębina na szczecińskim Międzyodrzu. 
Tnie wyspę w połowie jej długości. Od zachodu otwiera się na Odrze Zachodniej na wysokości osiedla Glinki, od wschodu wychodzi na Jezioro Dąbie. Ma długość 1,15 km. Na początku XX wieku na północnym brzegu, przy wylocie kanału do Odry znajdowała się leśniczówka.

</doc>
<doc id="2100454" url="https://pl.wikipedia.org/wiki?curid=2100454" title="Glenys Kinnock">
Glenys Kinnock

Glenys Elizabeth Kinnock, baronessa Kinnock z domu Parry (ur. 7 lipca 1944 w Roade w Northamptonshire) – brytyjska i walijska polityk, nauczycielka, od 1994 do 2009 deputowana do Parlamentu Europejskiego, następnie minister stanu, członkini Izby Lordów. Żona Neila Kinnocka, byłego lidera Partii Pracy.
Życiorys.
Absolwentka edukacji i historii na Cardiff University (1965), rok później uzyskała dyplom nauczyciela, po czym pracowała w tym zawodzie w przedszkolach, szkołach podstawowych i średnich do 1994. Zaangażowała się jednocześnie w działalność krajowych i międzynarodowych organizacji społecznych. Została członkinią Królewskiego Towarzystwa Sztuk Pięknych, przewodniczącą organizacji One World Action oraz Walijskiej Rady Stowarzyszeń Wolontariuszy. Powoływana w skład komisji doradczych organizacji m.in. zajmujących się pomocą dzieciom i innych. Opublikowała prace naukowe poświęcone społeczeństwom Erytrei i Namibii.
W 1994 z listy laburzystów po raz pierwszy uzyskała mandat posłanki do Parlamentu Europejskiego. Z powodzeniem ubiegała się o reelekcję w kolejnych wyborach europejskich (w 1999 i 2004). Zasiadała w Grupie Socjalistycznej, pracowała głównie w Komisji Rozwoju.
Z PE odeszła na miesiąc przed końcem VI kadencji. W czerwcu 2009 została ministrem stanu ds. Europy w ramach Foreign and Commonwealth Office w rządzie Gordona Browna. W październiku tego samego roku objęła stanowisko ministra stanu ds. Afryki i Narodów Zjednoczonych, które zajmowała do maja 2010.
W czerwcu 2009 została parem dożywotnim z tytułem baronessy Kinnock of Holyhead, zasiadając w Izbie Lordów.

</doc>
<doc id="2100455" url="https://pl.wikipedia.org/wiki?curid=2100455" title="Gary Titley">
Gary Titley

Gary Titley (ur. 19 stycznia 1950 w Salford) – brytyjski polityk, samorządowiec, od 1989 do 2009 deputowany do Parlamentu Europejskiego.
Życiorys.
W 1972 uzyskał licencjat z historii i pedagogiki, dwa lata później magisterium nauczycielskiej. Od 1981 zaangażowany w działalność samorządową jako radny hrabstwa West Midlands (do 1986).
W 1989 z listy laburzystów po raz pierwszy uzyskał mandat posła do Parlamentu Europejskiego. Z powodzeniem ubiegał się o reelekcję w kolejnych wyborach europejskich (w 1994, 1999 i 2004). Był m.in. przewodniczącym różnych delegacji, a także Konferencji Przewodniczących Delegacji (w 2002). Od 2002 kierował grupą poselską Partii Pracy. Należał do Grupy Socjalistycznej, pracował w Komisji Transportu i Turystyki i innych. W PE zasiadał do 2009, nie ubiegał się o reelekcję.
Odznaczony m.in. fińskim Orderem Białej Róży Finlandii oraz Orderem Litewskim Wielkiego Księcia Giedymina.

</doc>
<doc id="2100457" url="https://pl.wikipedia.org/wiki?curid=2100457" title="Zbiornik wodny Olešná">
Zbiornik wodny Olešná

Zbiornik wodny Olešná () – zbiornik zaporowy utworzony przez spiętrzenie wód rzeki Olešná na obszarze miasta Frydek-Mistek, w kraju morawsko-śląskim w Czechach. Wybudowany w latach 1960-1964 w celu zaspokojenia potrzeb w wodę przemysłową aglomeracji ostrawskiej. Powierzchnia zbiornika wynosi 88 ha, a pojemność 3,5 miliona m³.
Niedostatek wody przemysłowej w połowie XX wieku stanowił w Zagłębiu Ostrawsko-Karwińskim niemały problem. Budowa zapory na Olešnie powiązana była z planowaną rozbudową huty w Witkowicach, która choć nie została zrealizowana to budowy zbiornika nie wstrzymano, by mógł pełnić funkcję przeciwpowodziową oraz rekreacyjną. Zaopatrzenie w wodę przemysłową ze zbiornika wznowiono za to w 1983 kiedy to w Paskovie uruchomiono nowy młyn celulozowy.

</doc>
<doc id="2100462" url="https://pl.wikipedia.org/wiki?curid=2100462" title="Ruiny Kościoła Mariackiego w Kostrzynie nad Odrą">
Ruiny Kościoła Mariackiego w Kostrzynie nad Odrą

Ruiny Kościoła Mariackiego w Kostrzynie nad Odrą – dawny ewangelicki kościół parafialny znajdujący się na terenie Starego Miasta w Kostrzynie nad Odrą, w województwie lubuskim.
Kościół był drugim dominującym budynkiem Starego Miasta, obok zamku. Wybudowany w 1396 roku, został dwukrotnie przebudowany: w XVI wieku i w 2 połowie XVIII wieku, dzięki czemu zyskał cechy późnego baroku. Od czasów reformacji był w posiadaniu luteran. W 1945, podczas walk o miasto, uległ spaleniu, następnie w latach sześćdziesiątych XX wieku rozebrany. Do dziś zachowały się zarysy murów świątyni wraz z jego posadzką, a także część krypt.

</doc>
<doc id="2100465" url="https://pl.wikipedia.org/wiki?curid=2100465" title="Konrad Rowiński">
Konrad Rowiński

Konrad Antoni Rowiński (ur. 7 listopada 1958 w Lubaniu) – polski samorządowiec, administratywista, od 1998 do 2010 burmistrz Lubania.
Życiorys.
Uczęszczał do szkół podstawowych nr 5 i 6, a następnie do Liceum Ogólnokształcącego im. Adama Mickiewicza w Lubaniu. Studiował na Wydziale Prawa i Administracji Uniwersytetu Wrocławskiego, uzyskując w 1986 tytuł zawodowy magistra administracji. Ponadto jest absolwentem studiów podyplomowych na tej uczelni oraz na Akademii Ekonomicznej im. Oskara Langego we Wrocławiu. Kształcił się też w duńskim mieście Grenaa.
Od początków przywrócenia samorządu gminnego w Polsce w 1990 związany z działalnością samorządową. W tym samym roku został wybrany do Rady Miasta Lubań I kadencji, w której zasiadał do 2002. Do 1998 pełnił także funkcję wiceburmistrza miasta. W 1998 Rada Miasta Lubania III kadencji powołała go na stanowisko burmistrza. W bezpośrednich wyborach samorządowych w 2002 i 2006 uzyskiwał reelekcję na kolejne kadencje. Należał do współtwórców Związku Gmin Kwisa, skupiającego 12 gmin leżących w dorzeczu tej rzeki. W wyborach w 2010 nie został ponownie wybrany na urząd burmistrza, przegrywając w drugiej turze. Powołany następnie na stanowisko wicestarosty powiatu lubańskiego. W 2014 wybrany na radnego powiatu lubańskiego V kadencji, mandat utrzymał również w 2018.
Był członkiem Kongresu Liberalno-Demokratycznego, z ramienia którego ubiegał się o mandat posła w wyborach w 1993. Następnie związany z Unią Wolności i od 2001 z Platformą Obywatelską, został przewodniczącym lokalnych struktur tej partii. W wyborach w 2019 z listy Koalicji Obywatelskiej ponownie bez powodzenia kandydował do Sejmu. Jest bratem żony Grzegorza Schetyny.

</doc>
<doc id="2100466" url="https://pl.wikipedia.org/wiki?curid=2100466" title="Richard Corbett">
Richard Corbett

Richard Corbett (ur. 6 stycznia 1955 w Southport) – brytyjski polityk, urzędnik państwowy, deputowany do Parlamentu Europejskiego IV, V, VI, VIII i IX kadencji.
Życiorys.
W 1976 ukończył magisterskie studia z zakresu ekonomii i polityki na University of Oxford. W 1995 uzyskał stopień doktora na University of Hull.
Był pracownikiem organizacji pozarządowych, urzędnikiem państwowym, etatowym działaczem związkowym. Od 1974 obejmował różne funkcje w Partii Pracy, poczynając od członkostwa w komitecie generalnym lokalnych struktur.
W 1996 z ramienia laburzystów po raz objął mandat posła do Parlamentu Europejskiego. Z powodzeniem ubiegał się o reelekcję w kolejnych wyborach europejskich (w 1999 i 2004). Był m.in. wiceprzewodniczącym Komisji ds. Instytucjonalnych (1997–1999), pracował także w Komisji Spraw Konstytucyjnych. Należał do Grupy Socjalistycznej. W 2009 bez powodzenia ubiegał się o reelekcję. Został później doradcą przewodniczącego Rady Europejskiej Hermana Van Rompuya. W wyniku wyborów europejskich w 2014 powrócił do Parlamentu Europejskiego. W 2019 utrzymał mandat na kolejną kadencję.

</doc>
<doc id="2100468" url="https://pl.wikipedia.org/wiki?curid=2100468" title="Klaudiusz Angerman">
Klaudiusz Angerman

Klaudiusz Angerman (ur. 7 lipca 1861 we Lwowie, zm. 11 listopada 1922 w Nowym Sączu) – polski inżynier, budowniczy, geolog i polityk. 
Życiorys.
Urodził się w zamożnej rodzinie mieszczańskiej, syn Karola i Anieli z Mańkowskich. Po ukończeniu gimnazjum w Jarosławiu studiował w latach 1878–1880 na Wydziale Inżynierii Politechniki Lwowskiej, a następnie na Politechnice Wiedeńskiej, którą ukończył w 1883 z wynikiem celującym.
Od 1885 jako młody inżynier bierze udział w budowie kolei Stryj–Ławoczne, a później Rzeszów–Jasło. Jako urzędnik Generalnej Dyrekcji Kolei Państwowych decyzją cesarza z 5 września 1888 r. otrzymał złoty krzyż zasługi. W latach 1885–1902 jest inżynierem miejskim w Jaśle. Między innymi jego autorstwa jest rozbudowa kolegiaty w Jaśle, budowa kanalizacji miejskiej i parków.
Od 1902 poświęcił się badaniom geologicznym i poszukiwaniu ropy naftowej. Podróżował w celu zbierania doświadczeń i poszukiwania kontaktów gospodarczych do Tyflisu (obecnie Tbilisi), Groznego i Baku, do Włoch (Apeniny) i Rumunii (Ploesti), ale największe sukcesy odniósł w kraju – na Podkarpaciu. Z wielką intuicją, popartą gruntownymi studiami geologii, trafnie odkrywał tam źródła ropy i gazu. Razem z przemysłowcem naftowym Henrykiem Macherem założył kilka szybów naftowych w zagłębiu borysławskim i dorobił się dużego majątku na kopalniach w Tustanowicach oraz w Męcinie pod Krosnem i Rudawce Rymanowskiej.
Od 1904 związany z Boguchwałą (poślubił Marię, córkę właściciela Boguchwały i Lutoryża Zenona Turczynowicza-Suszyckiego). W 1905 założył cegielnię funkcjonującą jeszcze długo po jego śmierci. W jego środowisku długo istniała pamięć o fundowaniu mieszkańcom Boguchwały i okolic cegły na kominy w chatach. Na rzecz odradzającej się Polski w 1914 r. wyposażył z własnych środków czternastu Legionistów z Boguchwały i okolic w umundurowanie i uzbrojenie, a jego córka Maryla wyhaftowała dla nich sztandar. Także z jego inicjatywy, projektu i finansowego wsparcia powstał w Boguchwale w 1910 pomnik 500. rocznicy bitwy pod Grunwaldem. Pomnik Grunwaldzki w Budziwoju jest również jego projektu.
Był także działaczem ludowym, od 1908 członkiem Polskiego Stronnictwa Ludowego. W latach 1911–1913 był członkiem Rady Naczelnej PSL. Z ramienia PSL został wybrany w 1911 posłem XII kadencji do austriackiej Rady Państwa i sejmu wiedeńskiego okręgu Kolbuszowa – Rzeszów – Głogów. Współpracował z Wincentym Witosem, popierał reformę rolną. W parlamencie wiedeńskim brał udział głównie w pracach komisji budżetowej i wodnej. Były one dla niego okazją do planowania przedsięwzięć gospodarczych na skalę europejską. Był gorącym rzecznikiem budowy całej sieci połączeń wodnych od Dunaju poprzez Wełtawę, Wisłę, Odrę i Łabę po Morze Północne i Bałtyk i kanału galicyjskiego Wisła – Dniestr.
W latach I wojny światowej aktywnie działał w stowarzyszeniach charytatywnych na rzecz rannych Polaków. W 1914 wszedł w skład Naczelnego Komitetu Narodowego współpracując z Władysławem Sikorskim. Został w krajowych władzach naczelnych NKN szefem komisji aprowizacyjnej.
Po wojnie opracował i opublikował program odbudowy gospodarczej kraju: "Co pierwszy Sejm Rzeczypospolitej Polskiej załatwić powinien?", "Zarys naszego programu ekonomicznego". W 1922 kandydował do Senatu Rzeczypospolitej Polskiej, jednak nie doczekał wyborów, zmarł nagle na serce na dworcu kolejowym w Nowym Sączu w dniu 11 listopada 1922 r. Jego zwłoki zostały złożone w krypcie kaplicy grobowej na cmentarzu w Boguchwale.
Postać Klaudiusza Angermana tak scharakteryzował w swoich wspomnieniach Wincenty Witos:
„"Inżynier Klaudiusz Angerman mówił zawsze sucho i spokojnie, posługując się cyframi i datami (...). Był człowiekiem o niezwykłej prawości charakteru i stałości poglądów. Odznaczał się też dużą pracowitością i rzadką jak na jego stosunki ofiarnością.""

</doc>
<doc id="2100469" url="https://pl.wikipedia.org/wiki?curid=2100469" title="Polányi Mihály">
Polányi Mihály



</doc>
<doc id="2100470" url="https://pl.wikipedia.org/wiki?curid=2100470" title="Pstruží">
Pstruží

Pstruží (niem. "Pstruschi") – wieś gminna w kraju morawsko-śląskim, w powiecie Frydek-Mistek w Czechach. Powierzchnia 7,15 km², 847 mieszkańców (2008). Leży w historycznym regionie Moraw około 3 kilometrów na południowy zachód od miasta Frydlant nad Ostrawicą, u podnóża Beskidu Morawsko-Śląskiego, gdzie swoje źródło ma przepływający przez miejscowość potok, lewy dopływ Ostrawicy. 
Nazwa gminy wywodzi się od pstrągów. Wzmiankowane po raz pierwszy w 1676 roku.
Od 1 stycznia 1980 do 23 listopada 1990 w granicach Frydlantu nad Ostrawicą (1980-1981 pod nazwą "Frýdlant nad Ostravicí 2-Pstruží").

</doc>
<doc id="2100472" url="https://pl.wikipedia.org/wiki?curid=2100472" title="Robert Evans (polityk)">
Robert Evans (polityk)

Robert John Emlyn Evans (ur. 23 października 1956 w Ashford) – brytyjski polityk, nauczyciel, od 1994 do 2009 deputowany do Parlamentu Europejskiego.
Życiorys.
Absolwent University of London, w 1978 uzyskał licencjat z pedagogiki, a w 1993 magisterium. Pracował przez kilkanaście lat w szkole podstawowej, był też w latach 1990–1994 przełożonym w szkole Crane Junior School w Hounslow. Pełnił różne funkcje w lokalnych strukturach Partii Pracy i organizacjach nauczycielskich.
W 1994 z listy laburzystów po raz pierwszy uzyskał mandat posła do Parlamentu Europejskiego. Z powodzeniem ubiegał się o reelekcję w kolejnych wyborach europejskich (w 1999 i 2004). Był m.in. przewodniczącym delegacji ds. stosunków z państwami Azji Południowej (2007–2009), członkiem Grupy Socjalistów, a także Komisji Transportu i Turystyki. W 2009 nie ubiegał się o reelekcję.

</doc>
<doc id="2100473" url="https://pl.wikipedia.org/wiki?curid=2100473" title="Alexandre Paes Lopes">
Alexandre Paes Lopes

Alexandre Lopes, właśc. Alexandre Paes Lopes (ur. 29 października 1974 w Rio de Janeiro) – piłkarz brazylijski, występujący podczas kariery na pozycji środkowego obrońcy.
Kariera klubowa.
Karierę piłkarską Alexandre Lopes zaczął w klubie Criciúma EC w 1994 roku. W lidze brazylijskiej zadebiutował 7 września 1994 w przegranym 0-1 meczu z Bragantino Bragança Paulista. Z Criciúmą zdobył mistrzostwo stanu Santa Catarina - Campeonato Catarinense w 1995 roku. W latach 1996-1997 był zawodnikiem Corinthians Paulista, z którym zdobył mistrzostwo stanu São Paulo - Campeonato Paulista w 1997 roku. W latach 1997-1998 występował w Sporcie Recife, z którym zdobył mistrzostwo stanu Pernambuco - Campeonato Pernambucano w 1998 roku. W latach 1999-2000 występował we Fluminense FC, z którym awansował do drugiej ligi. W 2000 roku wyjechał do Rosji do Spartaka Moskwa. Ze Spartakiem zdobył mistrzostwo Rosji 2001, choć w Spartaku rozegrał tylko jedno spotkanie.
Po powrocie do Brazylii Lopes został zawodnikiem Goiás EC. W latach 2002-2004 występował w Japonii w Tokyo Verdy. Z Tokyo Verdy zdobył Puchar Cesarza 2004. Po powrocie do Brazylii został zawodnikiem SC Internacional. Z Internacionalem zdobył mistrzostwo stanu Rio Grande do Sul - Campeonato Gaúcho w 2004 roku. W Internacionalu 29 lipca 2004 w przegranym 0-2 meczu z AD São Caetano Alexandre Lopes rozegrał ostatni mecz w lidze brazylijskiej. W lidze brazylijskiej rozegrał 102 mecze i strzelił 7 bramek. W późniejszych latach występował w Portuguesie São Paulo i Criciúmie, w której zakończył karierę w 2007 roku.
Kariera reprezentacyjna.
W reprezentacji Brazylii Alexandre Lopes zadebiutował 20 grudnia 1995 w wygranym 3-1 towarzyskim meczu z reprezentacją Kolumbii. W 1996 Alexandre Lopes wystąpił w Złotym Pucharze CONCACAF 1996, na którym Brazylia zajęła drugie miejsca. Alexandre Lopes na turnieju wystąpił w meczu z USA. Ostatni raz w reprezentacji Alexandre Lopes wystąpił 22 maja 1996 w zremisowanym 1-1 meczu z reprezentacją Chorwacji.

</doc>
<doc id="2100474" url="https://pl.wikipedia.org/wiki?curid=2100474" title="Ratusz w Kostrzynie nad Odrą">
Ratusz w Kostrzynie nad Odrą

Ratusz w Kostrzynie nad Odrą – ratusz, który znajdował się w Kostrzynie nad Odrą na Rynku. Zniszczony podczas II wojny światowej.
Historia.
Ratusz wybudowany został w latach 1572–1577 na miejscu drewnianego, rozebranego w 1547. Była to budowla dwupiętrowa z wieżą. W 1780 został obniżony i zrównany do wysokości korpusu. Do 1945 ratusz zachował cechy renesansu. W czasie walk o miasto został doszczętnie zniszczony. Zachowały się zarysy fundamentów budowli.

</doc>
<doc id="2100475" url="https://pl.wikipedia.org/wiki?curid=2100475" title="Akt małżeński">
Akt małżeński



</doc>
<doc id="2100476" url="https://pl.wikipedia.org/wiki?curid=2100476" title="Zwyrodnienie powrózkowe rdzenia kręgowego">
Zwyrodnienie powrózkowe rdzenia kręgowego

Zwyrodnienie powrózkowe rdzenia kręgowego (choroba Lichtheima, podostre złożone zwyrodnienie rdzenia kręgowego, ang. "subacute combined degeneration of spinal cord", łac. "myelosis funicularis") – zespół objawów neurologicznych spowodowanych uszkodzeniem sznurów tylnych i sznurów bocznych rdzenia kręgowego. Zazwyczaj występuje w przebiegu choroby Addissona-Biermera. Suplementacja witaminy B12 daje w tym przypadku całkowite wycofanie się objawów.
Na symptomatologię zespołu składają się objawy piramidowe: porażenie kurczowe, wygórowane odruchy głębokie, dodatni objaw Babińskiego; brak niektórych odruchów głębokich; osłabienie czucia powierzchniowego i głębokiego; zaburzenia koordynacji ruchów; ataksja.
Pierwsze opisy zespołu przedstawili niezależnie od siebie Ludwig Lichtheim, Charles Loomis Dana i James Jackson Putnam.

</doc>
<doc id="2100485" url="https://pl.wikipedia.org/wiki?curid=2100485" title="Proces brunatnienia">
Proces brunatnienia



</doc>
<doc id="2100489" url="https://pl.wikipedia.org/wiki?curid=2100489" title="Uniwersytet w Ułan Bator">
Uniwersytet w Ułan Bator



</doc>
<doc id="2100490" url="https://pl.wikipedia.org/wiki?curid=2100490" title="Zatoka Eubejska Północna">
Zatoka Eubejska Północna

Zatoka Eubejska Północna (gr. "Βόρειος Ευβοϊκός κόλπος", Worios Ewoikos Kolpos) – zatoka Morza Egejskiego, oddzielająca wyspę Eubeę od lądu stałego Grecji. Na południowym wschodzie łączy się przez wąską cieśninę Ewripos z Zatoką Eubejską Południową. W obrębie zatoki leży archipelag Lichades.

</doc>
<doc id="2100491" url="https://pl.wikipedia.org/wiki?curid=2100491" title="Araci">
Araci

Araci – koczownicy, pasterze i myśliwi, hodowcy bydła i koni w Mongolii.
Mongolskie słowo "arat" oznacza "lud" i "pasterzy". Często traktowane jest jako synonim europejskiego terminu "chłop".
W okresie feudalnym araci (potocznie określani jako „czarna kość”) stanowili większość społeczeństwa mongolskiego i przeciwstawiani byli warstwie feudałów ("biała kość"), od których niekiedy niewiele się różnili trybem życia, w przeciwieństwie do posiadanych praw i majątku.
Po utworzeniu Mongolskiej Republiki Ludowej (w 1924 r.) władze komunistyczne prowadziły przymusową kolektywizację stad, nieskutecznie próbując zmienić styl życia aratów.

</doc>
<doc id="2100492" url="https://pl.wikipedia.org/wiki?curid=2100492" title="Solferino (ujednoznacznienie)">
Solferino (ujednoznacznienie)

Inne:

</doc>
<doc id="2100493" url="https://pl.wikipedia.org/wiki?curid=2100493" title="Solférino (ujednoznacznienie)">
Solférino (ujednoznacznienie)



</doc>
<doc id="2100494" url="https://pl.wikipedia.org/wiki?curid=2100494" title="Joe Hewitt">
Joe Hewitt

Wicemarszałek Lotnictwa Joseph Eric (Joe) Hewitt odznaczony Orderem Imperium Brytyjskiego. (ur. 13 kwietnia 1901 w Tylden, zm. 1 listopada 1985 w Melbourne) – jeden z wyższych dowódców Royal Australian Air Force (RAAF), oficer Royal Australian Navy (RAN), który w roku 1928 na stałe przeniósł się do lotnictwa.
Życiorys.
Na początku lat trzydziestych XX wieku dowodził 101 Eskadrą, a następnie 104 Dywizjonem (bombowym). W roku 1941 mianowany został zastępcą szefa sztabu RAAF, a wkrótce skierowany do Kwatery Głównej Lotnictwa Alianckiego Obszaru Południowo-Zachodniego Pacyfiku. Początkowo Hewitt pełnił funkcję szefa pionu wywiadu, ale w 1943 objął dowództwo 9 Grupy Operacyjnej, głównej siły uderzeniowej australijskiego lotnictwa. Niespodziewanie, przed upływem roku, został usunięty przez szefa sztabu wicemarszałka George'a Jonesa, rzekomo z powodu niskiego poziomu morale i dyscypliny w jednostce.
Hewitt odzyskał dobrą reputację po wojnie, piastując w latach 1945-1948 ważną funkcję szefa kadr RAAF. Osobiście odpowiedzialny za demobilizację tysięcy latającego i naziemnego personelu, a zarazem za przekształcenie czwartej co do wielkości siły powietrznej świata w znacznie mniejszą, przystosowaną do warunków pokojowych, zdołał zmodernizować proces kształcenia i treningów w RAAF. 
Hewitt w roku 1951 został odznaczony Komandorią Orderu Imperium Brytyjskiego i w tym samym roku mianowany szefem służb logistycznych. 
Odszedłszy z wojska w roku 1956 otworzył własne wydawnictwo. Sam napisał dwie książki, w tym "Adversity in Success", wspomnienia z wojny na Pacyfiku. Zmarł w wieku 84 lat.

</doc>
<doc id="2100496" url="https://pl.wikipedia.org/wiki?curid=2100496" title="Solferino (zupa)">
Solferino (zupa)



</doc>
<doc id="2100497" url="https://pl.wikipedia.org/wiki?curid=2100497" title="Rezerwat przyrody Baranie Góry">
Rezerwat przyrody Baranie Góry

Rezerwat przyrody Baranie Góry – leśny rezerwat przyrody w gminie Lipowiec Kościelny, w powiecie mławskim, w województwie mazowieckim.
Zajmuje powierzchnię 176,62 ha. Został powołany Zarządzeniem Ministra Ochrony Środowiska, Zasobów Naturalnych i Leśnictwa z 31 grudnia 1993 roku (). Według aktu powołującego, rezerwat utworzono w celu zachowania ze względów naukowych i dydaktycznych naturalnego krajobrazu leśnego o urozmaiconej rzeźbie terenu, zawierającego bogaty wielogatunkowy drzewostan z typowo wykształconym zbiorowiskiem dąbrowy pełnikowej oraz licznymi stanowiskami roślin rzadkich i chronionych.
Rezerwat jest objęty ochroną czynną i krajobrazową.

</doc>
<doc id="2100504" url="https://pl.wikipedia.org/wiki?curid=2100504" title="Diacetylen">
Diacetylen

Diacetylen, butadiyn, – organiczny związek chemiczny, wysoce nienasycony węglowodór, którego cząsteczka zawiera trzy wiązania pojedyncze i dwa wiązania potrójne. Jest pierwszym przedstawicielem szeregu poliynów.
Występowanie.
Diacetylen został zidentyfikowany w atmosferze Tytana i w mgławicy protoplanetarnej Westbrook metodami spektroskopowymi. Związek powstaje w atmosferze Tytana głównie przez reakcję acetylenu i rodnika etynylu , powstającego podczas fotolizy acetylenu. Rodnik ten może atakować wiązanie potrójne i reaguje wydajnie w niskiej temperaturze. Diacetylen został wykryty także na Księżycu.
Otrzymywanie.
Związek ten można otrzymać przez dehydrochlorowanie 1,4-dichloro-2-butynu wodorotlenkiem potasu w niskiej temperaturze:

</doc>
<doc id="2100534" url="https://pl.wikipedia.org/wiki?curid=2100534" title="Powstanie w Chakasji">
Powstanie w Chakasji

Powstanie w Chakasji (Восстание в Хакасии) – antysowieckie wystąpienie zbrojne w Chakasji w I połowie lat 20. XX wieku.
Jesienią 1920 r. Iwan N. Sołowiow, były kołczakowiec, represjonowany przez bolszewików, który na początku czerwca tego roku zbiegł z obozu koncentracyjnego w Krasnojarsku, utworzył kilkuosobową grupę zbrojną. W ciągu roku rozrosła się ona do wielkości 180-200, a następnie 650 ludzi. Byli wśród nich partyzanci carskiego ppłk. Oliferowa. Funkcję szefa sztabu pełnił b. pułkownik armii carskiej Aleksiej K. Makarow. Oddział I. N. Sołowiowa został podzielony na kompanie, plutony, pododdział karabinów maszynowych i zwiadowczy. Ruch powstańczy uformował się z powodu rabunkowych działań władz bolszewickich, które godziły w interesy miejscowego chłopstwa. Do oddziałów powstańczych przechodzili nawet aktywiści partyjni, działacze sielsowietów i czerwonoarmiści. Powstańcy walczyli pod monarchistycznym hasłem "Za Wiarę, Cara i Ojczyznę". Największe nasilenie działalności powstańców miało miejsce od maja do września 1921 r. Jesienią tego roku pod naporem sił bolszewickich podzielili się oni na mniejsze oddziały, część rozeszła się do domów. Oddział I. N. Sołowiowa stopniał do ok. 200 ludzi. Jeszcze przed zimą wydzieliły się z niego grupy Pimszczikowa, Iwaszowa i Ukasowa. Przy I. N. Sołowiowie pozostało zaledwie 30-40 powstańców. Wiosną 1922 r. do oddziału przybyło około 200 Chakasów. W maju tego roku uzyskał on oficjalną nazwę Górsko-Konny Oddział Partyzancki im. Wielkiego Księcia Michaiła Aleksandrowicza. Składał się z dwóch szwadronów, pododdziału karabinów maszynowych, zwiadowczego i dowódczego oraz obozu oficerskiego. Latem jego działalność ponownie znacznie się nasiliła. Podporządkowano sobie część mniejszych oddziałów i grup powstańczych. Iwan N. Sołowiow mianował się esaułem. 
Bolszewicy zaczęli stosować przeciwko powstańcom zbrodniczą taktykę brania zakładników spośród mieszkańców wsi (również dzieci) i rozstrzeliwania ich po kolejnych napadach oddziałów powstańczych. Wiosną 1923 r. liczebność oddziału I. N. Sołowiowa ponownie spadła do ok. 25 ludzi, latem tego roku wzrosła do ok. 80, aby na początku 1924 r. osiągnąć ok. 25 osób. Wiosną bolszewicy zaprosili I. N. Sołowiowa na pertraktacje do stanicy Solionooziernaja. Na miejscu czekali na niego dowódca oddziałów specjalnego przeznaczenia chakaskiego ujezdu N. I. Zarudniew, dowódca oddziału wojskowego Tudrasew i 4 żołnierzy. Po przybyciu 24 maja przywódcy ruchu powstańczego został on zdradziecko schwytany, związany i zamordowany. Wkrótce potem do miejsca pobytu podkomendnych I. N. Sołowiowa został wysłany oddział specjalnego przeznaczenia, który wystrzelał wszystkich powstańców. 24 listopada 11 powstańców z rodzinami, w tym ojciec i żona I. N. Sołowiowa, zostało skazanych na karę śmierci przez rozstrzelanie. Niewielkie grupki powstańców na czele z Spirinem-Bagrowem i Baskaułowem przetrwały w Chakasji do 1926 r.
Na motywach walki z powstańcami w 1978 r. powstał film fabularny pt. "Конец императора тайги".

</doc>
<doc id="2100557" url="https://pl.wikipedia.org/wiki?curid=2100557" title="Łukasz Stylita">
Łukasz Stylita



</doc>
<doc id="2100560" url="https://pl.wikipedia.org/wiki?curid=2100560" title="Św. Ilidiusz">
Św. Ilidiusz



</doc>
<doc id="2100593" url="https://pl.wikipedia.org/wiki?curid=2100593" title="Gerard Głuchowski">
Gerard Głuchowski

Gerard Głuchowski (ur. 24 września 1936 w Warszawie) – polski filozof specjalizujący się w filozofii indyjskiej.
Życiorys.
W latach 1959-1964 studiował psychologię i filozofię na Uniwersytecie Warszawskim. W czasie studiów poznawał literaturę filozoficzną starożytnych Indii, w szczególności systemy filozofii bramińskiej, a pośród nich system sankhji i klasycznej jogi Patańdźalego. Uczęszczał na seminarium z zakresu logiki formalnej i metodologii nauk prowadzone przez prof. Kazimierza Ajdukiewicza aby poświęcić się badaniu historii indyjskiej logiki. Śmierć profesora uniemożliwiła ten zamiar. Pracę magisterską napisał u prof. Jana Legowicza z zakresu starożytnej filozofii greckiej na temat "Zagadnienie physis w filozofii przedsokratejskiej". W 1965 uzyskał stopień magistra filozofii. 
Od 1969 pracował na stanowisku redaktora w Redakcji Filozofii PWN. Redagował książki z dziedziny logiki formalnej i metodologii nauk oraz historii filozofii. Od 1973 był pracownikiem naukowo-dydaktycznym Uniwersytetu Marii Curie-Skłodowskiej w Lublinie, gdzie oprócz filozofii systematycznej prowadził wykłady z filozofii indyjskiej, ze szczególnym uwzględnieniem jogi klasycznej. 
Pracę doktorską pisał u Andrzeja Nowickiego. Doktorat z filozofii polskiej obronił na UMCS-ie. Jest autorem ponad 100 prac powiązanych z problematyką jogi klasycznej.
Publikacje.
Gerard Głuchowski jest autorem ponad stu prac zamieszczanych najczęściej w czasopismach naukowych oraz encyklopediach. Tematyka ich dotyczy często zagadnień związanych z jogą klasyczną.
Twórczość malarska.
W latach 1986-2017 Głuchowski stworzył cykl prac malarskich, z których każda, wyrażona symboliką form geometrycznych i barw, odzwierciedla treści filozoficzne jogi klasycznej. Pierwsza wystawa pt. "Filozoficzna koncepcja jogi w malarstwie Gerarda Głuchowskiego" odbyła się w Galerii Azjatyckiej Muzeum Azji i Pacyfiku w Warszawie w 1989. Prace te odniosły duży sukces w Indiach jako kontynuacje symbolicznej sztuki mandali wyrażające treści filozoficzne jogi. Cykl, który liczy 45 prac nie został jeszcze zakończony.
Obecnie jest w trakcie redagowania pozycji "Sztuka medytacyjna w świetle jogi klasycznej", podsumowującej dorobek poznawczy wyrażający uniwersalizm filozofii hinduizmu w postaci malarskiej.
Bibliografia.
Katalogi wystaw:

</doc>
<doc id="2100632" url="https://pl.wikipedia.org/wiki?curid=2100632" title="Maksymilian Zimoląg">
Maksymilian Zimoląg

Maksymilian Zimoląg, również Max Zimolong (ur. 1905 w Orzegowie, zm. 1986) – polski waltornista i pedagog muzyczny.
Pierwszy waltornista Berliner Philharmoniker (1931 - 1935) i Staatskapelle Dresden (1935 - 1947). Prowadził ożywioną działalność koncertową i nagraniową. W latach 1947-1953 nagrał z Narodową Orkiestrą Symfoniczną Polskiego Radia w Katowicach wiele dzieł solowych literatury waltorniowej, między innymi I i II Koncert na róg Josepha Haydna czy Koncert na róg i małą orkiestrę Kazimierza Sikorskiego. W 1948 roku został pedagogiem Akademii Muzycznej w Katowicach. W 1954 roku został pierwszym waltornistą Filharmonii Wrocławskiej i wykładowcą tamtejszej Akademii Muzycznej. W 1958 roku przez krótki czas pełnił funkcję pierwszego waltornisty Stuttgarter Philharmoniker. W latach 1958 - 1959 prowadził działalność pedagogiczną w Tokio (Japonia).
Jest autorem dwóch zbiorów etiud na waltornię będących materiałem edukacyjnym w szkołach muzycznych, dokonał transkrypcji na waltornię 12 etiud Johannesa Brahmsa i opracowań koncertów na ten instrument. 

</doc>
<doc id="2100664" url="https://pl.wikipedia.org/wiki?curid=2100664" title="Domašov nad Bystřicí (stacja kolejowa)">
Domašov nad Bystřicí (stacja kolejowa)

Domašov nad Bystřicí – stacja kolejowa w Domašovie nad Bystřicí, w kraju ołomunieckim, w Czechach przy ulicy Nádražní 165. Znajduje się na wysokości 495 m n.p.m. i leży na linii kolejowej nr 310.

</doc>
<doc id="2100670" url="https://pl.wikipedia.org/wiki?curid=2100670" title="Dystrykt Oecussi-Ambeno">
Dystrykt Oecussi-Ambeno



</doc>
<doc id="2100701" url="https://pl.wikipedia.org/wiki?curid=2100701" title="Ołeksandr Zubariew">
Ołeksandr Zubariew

Ołeksandr Zubariew, ukr. Олександр Зубарєв (ur. 17 grudnia 1979) – ukraiński szachista, arcymistrz od 2002 roku.
Kariera szachowa.
W 1997 reprezentował Ukrainę na mistrzostwach świata juniorów do 18 lat, rozegranych w Erywaniu. W 1998 osiągnął jeden z największych sukcesów w karierze, dzieląc w Doniecku II m. (za Rusłanem Ponomariowem, wspólnie z Aleksandrem Oniszczukiem, Igorem Nowikowem i Ołeksandrem Sznajderem) w turnieju strefowym i zdobywając awans do rozegranego w 1999 w Las Vegas pucharowego turnieju o mistrzostwo świata (w I rundzie tych zawodów przegrał z Hannesem Stefánssonem i odpadł z dalszej rywalizacji). W 1999 zdobył tytuł wicemistrza Ukrainy juniorów do 20 lat, natomiast w 2000 zdobył w Warnie srebrny medal akademickich mistrzostw świata. W 2001 zwyciężył (wspólnie z Serhijem Fedorczukiem) w Ałuszcie, w 2002 triumfował w otwartym turnieju memoriału Akiby Rubinsteina w Polanicy-Zdroju, w 2003 podzielił I m. w Krakowie (turniej "Cracovia" 2002/03, wspólnie z m.in. Krzysztofem Jakubowskim i Andrijem Zontachem), natomiast w 2004 zwyciężył w Sierpuchowie. W 2006 podzielił I m. (wspólnie z Michaiłem Brodskim, Michaiłem Gołubiewem, Ołeksandrem Zubowem i Spartakiem Wysoczynem) w rozegranym w Odessie memoriale Jefima Gellera oraz zwyciężył w Charkowie, natomiast w 2008 dwukrotnie zajął I m. w turniejach "open" w Porto Karas i Mitylenie. W 2010 zwyciężył w Ambès i Zaporożu oraz podzielił I m. (wspólnie z Dmitrijem Swietuszkinem i Jurijem Kryworuczką) w Paleochorze.
Najwyższy wynik rankingowy w dotychczasowej karierze osiągnął 1 września 2011; mając 2608 punktów, zajął wówczas 16. miejsce wśród szachistów ukraińskich.

</doc>
<doc id="2100706" url="https://pl.wikipedia.org/wiki?curid=2100706" title="Aleksander Zubariew">
Aleksander Zubariew



</doc>
<doc id="2100717" url="https://pl.wikipedia.org/wiki?curid=2100717" title="Viviano Codazzi">
Viviano Codazzi

Viviano Codazzi, zw. Codagora (ur. 1606, zm. 1672) – włoski malarz barokowy, wedutysta.
Urodził się w okolicach Bergamo. W latach 20. XVII wieku przeniósł się do Neapolu, w którym współpracował z malarzami Miccą Spadarem i Cosimem Fanzagiem. Z Fanzago w latach 1644–1646 dekorował Certosa di S. Martino. W latach 50. przeniósł się do Rzymu. Nawiązał współpracę z mieszkającymi w Rzymie holenderskimi malarzami ze szkoły Bamboccianti oraz związanym z nimi Michelangelem Cerquozzim, których ulubionym tematem było życie ulicy.

</doc>
<doc id="2100736" url="https://pl.wikipedia.org/wiki?curid=2100736" title="Projekt osiedlenia Żydów europejskich na Madagaskarze">
Projekt osiedlenia Żydów europejskich na Madagaskarze

Projekt osiedlenia Żydów europejskich na Madagaskarze – znany także jako "Plan Madagaskar", "Projekt Madagaskar" lub (j. niem.) "Madagaskar-Plan". Projekt był wynikiem zarówno dążeń ruchu syjonistycznego do poszukiwania własnego państwa dla Żydów, jak i wynikiem poszukiwania rozwiązania problemów demograficznych w Europie. Projekt ten zyskał, choć z odmiennych powodów, poparcie przedstawicieli zarówno ruchów syjonistycznych, jak i antysemickich.
Historia projektu osiedlenia Żydów europejskich na Madagaskarze.
W 1885 roku Paul de Lagarde (prawdziwe nazwisko Paul Anton Bötticher) opublikował artykuł "O najbliższych obowiązkach niemieckiej polityki". Artykuł tego niemieckiego orientalisty jest pierwszą wzmianką o Madagaskarze jako miejscu osiedlenia Żydów europejskich.
Lagarde jest w Niemczech uznawany za ojca duchowego holocaustu; szczególnie duży wpływ wywarł na poglądy Alfreda Rosenberga. Motywowana darwinizmem społecznym idea wysiedlenia Żydów z Europy, nie tylko na Madagaskar, ale też na Nową Gwineę, do Gujany, a nawet do Australii, najżywsza była zawsze w Niemczech. Deportowania Żydów z Niemiec do kolonii zamorskich domagali się Julius Langbehn, Theodor Fritsch i Eugen Dühring. Eugen Dühring, który jest uważany za ojca nowoczesnego antysemityzmu, twierdził, że w takim państwie aspołeczne postawy Żydów doprowadzą do ich samowyniszczenia. Theodor Herzl uważał, że syjonizm jest obroną przed poglądami Eugena Dühringa.
Jednocześnie syjoniści zaczęli również zabiegać o możliwość osiedlenia poza Europą. W sierpniu 1897 roku na I Światowym Kongresie Syjonistycznym w szwajcarskiej Bazylei powstała Światowa Organizacja Syjonistyczna. Ruch wysunął hasło: „Ziemia bez ludu dla ludu bez ziemi”. Twórcą tego hasła był Alexandr Keith (duchowny Kościoła szkockiego), szybko zostało ono zaakceptowane przez ruch syjonistyczny. Theodor Herzl, jeden z założycieli syjonizmu, przedstawił w 1896 r. w pracy pt. "Der Judenstaat" ("Państwo żydowskie") wizję przekształcenia Żydów, wspólnoty etniczno-religijnej, w świecki naród, którego państwo będzie podobne do innych państw europejskich. Theodor Herzl brał pod uwagę możliwość stworzenia własnego państwa przez Żydów na Madagaskarze, na terenie dzisiejszej Ugandy lub Palestyny (wówczas była to cześć Imperium Osmańskiego).
Projekt osiedlenia Żydów europejskich na Madagaskarze po I wojnie światowej.
Projekt osiedlenia Żydów europejskich na Madagaskarze w polityce Wielkiej Brytanii.
Po I wojnie światowej pod wpływem ruchu syjonistycznego idea osiedlenia Żydów europejskich poza Europą odżyła w Wielkiej Brytanii. Pod wpływem nacisków na rząd brytyjski, w 1917 roku minister spraw zagranicznych Wielkiej Brytanii lord Arthur James Balfour skierował list do barona Waltera Rotschilda, lidera społeczności żydowskiej nad Tamizą, o poparciu Wielkiej Brytanii dla koncepcji utworzenia żydowskiej siedziby narodowej w Palestynie. List ten określono mianem deklaracji Balfoura. Palestyna w latach 1516–1918 wchodziła w skład Imperium Osmańskiego, jednak - zdobyta przez siły arabsko-brytyjskie podczas I wojny światowej – stała się w 1922 roku brytyjskim mandatem. Już wcześniej, od końca XIX wieku, do Palestyny zaczęły napływać fale imigrantów żydowskich, finansowane głównie przez organizacje syjonistyczne, ale także przez osoby prywatne (m.in. rodzinę Rothschildów). Spowodowało to gwałtowny wzrost populacji żydowskiej w Palestynie, co z kolei doprowadziło do niezadowolenia ludności arabskiej i zamieszek, które wybuchały w latach 1920, 1921 i 1929. Wielka Brytania, reagując na nastroje w Palestynie, wprowadziła ograniczenia osadnictwa żydowskiego.
Wówczas ponownie zaczęto rozważać możliwość osadnictwa ludności żydowskiej na Madagaskarze. „The Britons”, organizacja założona przez Henry’ego Hamiltona Beamisha, propagowała ideę osiedlania Żydów na Madagaskarze w wydawanym przez siebie piśmie „Hidden Hand”. Rząd brytyjski angażował się także w pośrednictwo w rozmowach pomiędzy Francją a innymi państwami rozważającymi możliwość osadnictwa żydowskiego na Madagaskarze. Takie osadnictwo stanowiło alternatywę dla osadnictwa w Palestynie, i tym samym mogło wpłynąć na zmniejszenie napięć w Palestynie zarządzanej przez Wielką Brytanię. Przejawem tego zaangażowania były rozmowy ministra Unii Południowoafrykańskiej Oswalda Pirowa w Berlinie (1938 r.), który przedstawił władzom III Rzeszy stanowisko rządu brytyjskiego (uzgodnione z rządem francuskim i organizacjami syjonistycznymi), oferujące Niemcom pod osadnictwo żydowskie m.in. Madagaskar. Podczas II wojny światowej w 1942 roku Madagaskar, znajdujący się wówczas pod rządami Francji Vichy, został zapobiegawczo zajęty przez brytyjskie oddziały wschodnioafrykańskie. Brytyjczycy obawiali się, że wyspa może stać się bazą wojskową państw osi w tym regionie.
Projekt osiedlenia Żydów europejskich na Madagaskarze w polityce Francji.
Madagaskar od roku 1896 stanowił kolonię francuską, w związku z tym wszystkie plany osadnicze musiały uzyskać akceptację rządu francuskiego. Władze francuskie były zainteresowane bądź przekazaniem Madagaskaru Polsce na zasadzie kondominium, bądź udostępnieniem go pod osadnictwo żydowskie innym państwom europejskim. Francuski szef MSZ Georges Bonnet w 1938 roku mówił o możliwości sprowadzenia na Madagaskar ok. 10 tys. Żydów francuskich, przy czym składał także propozycje udostępnienia wyspy pod cele osadnictwa żydowskiego III Rzeszy. W zwiększeniu osadnictwa na Madagaskarze rząd francuski dopatrywał się dwojakich korzyści: po pierwsze rozwiązania problemu przeludnienia i bezrobocia w Europie, po drugie zwiększona liczba osadników z kontynentu miała niwelować coraz większe wpływy organizacji nacjonalistycznych i niepodległościowych na wyspie. (Malgasze już ok. 1912 r. stworzyli ruch niepodległościowy, doprowadzając m.in. do wywalczenia jednego mandatu dla przedstawiciela Madagaskaru w rządzie francuskim).
Projekt osiedlenia Żydów europejskich na Madagaskarze w polityce innych państw europejskich.
Madagaskar jako miejsce osiedlenia ludności żydowskiej był rozpatrywany w wielu krajach europejskich, m.in. w Holandii, o czym świadczy choćby wydana w 1931 roku broszura Egona van Winghene "Aryjska rasa, chrześcijańska kultura i problem żydowski", która również propagowała, pod hasłem „pełnego syjonizmu”, osiedlenie wszystkich Żydów na Madagaskarze. Broszura Egona van Winghene zainspirowała Reinharda Heydricha do opracowania planu osadnictwa żydowskiego na Madagaskarze dla potrzeb III Rzeszy.
Plan Madagaskar, obok rządów Wielkiej Brytanii, Francji i Holandii, był także uwzględniany przez rządy innych państw europejskich, takich jak Belgia, Niemcy i Polska.
Polska koncepcja osiedlenia Żydów na Madagaskarze.
Stanowisko władz Polski wobec osadnictwa żydowskiego w Palestynie.
Władze polskie popierały osiedlanie Żydów z terenów Polski w Palestynie. W porozumieniu z rządem Wielkiej Brytanii rząd Rzeczypospolitej Polskiej dotował linię okrętową Konstanca – Hajfa, doprowadził także do otwarcia linii lotniczej do Tel Awiwu. Jednak ograniczenia w osiedlaniu dla ludności żydowskiej w Palestynie wprowadzone przez Wielką Brytanię, połączone z wprowadzeniem limitów imigracyjnych przez Stany Zjednoczone, zmusiły rząd do szukania innego terenu mandatowego dla osadników żydowskich z terenu Polski.
Polskie aspiracje kolonialne.
Trudna sytuacja gospodarcza II RP, połączona z koniecznością pozyskiwania tanich surowców spowodowała, że rząd Polski dążył do pozyskania kolonii. Najbardziej realną możliwością było przejęcie od Francji Madagaskaru. (Była to propozycja francuska, by Polska zajęła się wysyłaniem Żydów europejskich na tę wyspę.) Wstępną zgodę na przejęcie Madagaskaru przez Polskę wyraził francuski minister kolonii M. Moutea. Na teren kolonizacji władze polskie planowały przeznaczyć teren Centralnego Madagaskaru lub Ankeziny (północna część Madagaskaru), gdzie średnia temperatura roczna wynosi 18 stopni Celsjusza.
Na Madagaskarze, z ramienia rządu RP, warunki do osadnictwa badał m.in. Arkady Fiedler. Ocenił on je jako dużo lepsze pod kątem osadnictwa od terenów Ameryki Południowej, był też zdecydowanym zwolennikiem przejęcia Madagaskaru od Francji i osadnictwa na terenach Ankeziny.
Polskie aspiracje kolonialne a osadnictwo żydowskie.
Minister Józef Beck łączył polskie aspiracje kolonialne z projektami przesiedlenia Żydów. Dopiero pod koniec 1935 roku powołano grupę roboczą do rozwiązania problemu żydowskiego w Polsce, w połączeniu z uzyskaniem kolonii. Na czele tej grupy stanął Wiktor Tomir Drymmer, który stał na czele V Departamentu Konsularnego MSZ, Janusz Zarychta – kierownik Wydziału Polityki Emigracyjnej i Jan Wagner (zastępca Zarychty w Wydziale Polityki Emigracyjnej). Zespół ten opracował 23 grudnia 1936 roku memoriał zatytułowany "Żydowska emigracja i kwestia kolonialna", wskazujący zarówno na generalne przeludnienie Polski, jak i na znacznie szybszy wzrost liczby ludności żydowskiej niż polskiej czy innych mniejszości narodowych oraz na dominację Żydów w handlu i rzemiośle.
W 1936 roku ukazał się w „Deutsche Allgemeine Zeitung” artykuł Heinricha Tegtmeyera, domagający się przyznania Madagaskaru Polsce, aby mogła tam ona osiedlić miliony swoich Żydów. (Przekazanie Madagaskaru Polsce zaproponowała Francja pod warunkiem, że Polska będzie tam wysyłać Żydów europejskich. Możliwości wysłania Żydów Polska oceniła negatywnie.)
W maju 1936 roku na konferencji w MSZ Beck poinformował, że Francja odnosi się pozytywnie do projektu wysłania żydowskich emigrantów do Gujany, na Nową Kaledonię i na Madagaskar. 2 października 1936 roku w sprawie osiedlenia polskich Żydów na Madagaskarze minister Józef Beck rozmawiał w Genewie z Nahumem Goldmannem, przedstawicielem Światowego Kongresu Żydów w Lidze Narodów, zaś 5 października 1936 roku – na posiedzeniu komisji ekonomicznej Ligi Narodów. Polskie stanowisko miał przedstawić Adam Rose, który jednak nie wywiązał się z powierzonego zadania. Władysław Pobóg-Malinowski komentuje to wydarzenie następująco:
27 marca 1937 roku wysłannik Becka, Feliks Frankowski rozmawiał w sprawie Madagaskaru z dyrektorem politycznym francuskiego MSZ, Paulem Bargetonem, który potwierdził gotowość Francji do przekształcenia Madagaskaru w kondominium polsko-francuskie. Wówczas powołano polsko-żydowską komisję, na czele której stanął mjr Mieczysław Lepecki. W skład komisji wchodzili: mjr Mieczysław Lepecki – przewodniczący, inż. Salomon Dyk (inżynier agronomii z Tel-Awiwu) i Leon Alter – dyrektor Żydowskiego Towarzystwa Emigracyjnego „Jeas” w Warszawie. Komisja ta w 1937 roku, po rozmowach z francuskim ministrem kolonii M. Moutea, przez 10 tygodni prowadziła prace na Madagaskarze. Celem tych badań była ocena warunków na Madagaskarze pod kątem osadnictwa. Komisja polsko-żydowska wydała pozytywną opinię na temat osadnictwa żydowskiego na tym terenie. Raport uzupełniała opublikowana w Warszawie w 1938 roku książka Mieczysława Lepeckiego "Madagaskar – ludzie, kultura i kolonizacja".
Opinię komisji na temat możliwości osadnictwa potwierdził w swojej książce "Jutro na Madagaskar" (Warszawa 1939) Arkady Fiedler, który odbył tam podróż w 1937 roku z misją spopularyzowania wiedzy o wyspie.
"Projekt Madagaskar" w koncepcji Niemiec.
"Projekt Madagaskar" w II Rzeszy.
Idea osiedlania Żydów na Madagaskarze ma początek w II Rzeszy. Twórcą tej idei był w 1885 Paul de Lagarde, jednak konkretny plan osiedlania Żydów na Madagaskarze przedstawił filozof Eugen Dühring. Już Theodor Herzl uznał, że można wykorzystywać dążenia antysemitów niemieckich do deportacji Żydów z Niemiec, aby zrealizować własne plany syjonizmu budowy świeckiego państwa żydowskiego poza Europą. Theodor Herzl uważał, że do tych celów nadaje się nie tylko Madagaskar, ale także Uganda czy Palestyna.
"Projekt Madagaskar" w Republice Weimarskiej.
"Projekt Madagaskar" powracał także w dyskusjach w Republice Weimarskiej. W tym wypadku łączono dążenia do odzyskania kolonii, utraconych po I wojnie światowej, z możliwością przeznaczenia ich pod osadnictwo żydowskie.
"Projekt Madagaskar" w III Rzeszy.
Zdaniem E. Gigilewicza "Projekt Madagaskar" w kontaktach politycznych francusko-niemieckich pojawił się tuż po kryształowej nocy (z 9 na 10 listopada 1938). W listopadzie 1938 roku do Berlina przybył minister Unii Południowoafrykańskiej Oswald Pirow, który przedstawił władzom III Rzeszy stanowisko rządu brytyjskiego, oferujące Niemcom pod osadnictwo żydowskie którąś z byłych kolonii niemieckich, np. Tanganikę, ewentualnie francuski Madagaskar. Rozmowy toczyły się do stycznia 1939 roku. Konkretną propozycję w sprawie Madagaskaru złożył francuski szef MSZ Georges Bonnet ministrowi Ribbentropowi. Największym zwolennikiem tej idei był Reinhard Heydrich, który 24 czerwca 1940 roku uzyskał akceptację Adolfa Hitlera dla tego pomysłu. Adolf Eichmann w rozmowie z Raoulem Wallenbergiem w 1944 roku przypisywał sobie autorstwo tego planu („to ja byłem największym orędownikiem powstania państwa żydowskiego na Madagaskarze”). Faktem jest, że po Anschlussie Austrii Eichmann nakazał połączenie związków i organizacji syjonistycznych, i zaczął wdrażać, pod zwierzchnictwem SD, przymusową emigrację Żydów z Austrii do Palestyny lub dokądkolwiek indziej. Eichmann założył też Żydowskie Centralne Biuro Emigracyjne, a niemieccy i austriaccy Żydzi byli pozbawiani mienia i zmuszani do emigracji, mając tylko drobne oszczędności, zaś jedyną alternatywą dla emigracji były więzienia Gestapo. Jednak opuszczenie III Rzeszy było dla Żydów o tyle trudne, że władze brytyjskie zezwalały na osiedlanie się w Palestynie tylko 15 tys. Żydów rocznie, zaś pozbawieni przez III Rzeszę majątku, a dodatkowo obarczeni przez nią „kosztami emigracji”, Żydzi faktycznie musieli pozostać w III Rzeszy, co w dalszej perspektywie oznaczało dla nich śmierć. Eichmann rozważał także zakładanie „kolonii żydowskich” na terenie Europy, czego wynikiem była operacja Nisko ("Projekt Nisko" miał mieć charakter eksperymentu polegającego na utworzeniu autonomicznej żydowskiej kolonii pod nadzorem SS na bagnistych terenach w pobliżu Sanu w dystrykcie lubelskim Generalnego Gubernatorstwa). Reinhard Heydrich uznał zaś, że Żydzi powinni zostać skoncentrowani na terenie Generalnego Gubernatorstwa i „pracować” na rzecz Rzeszy do zakończenia wojny (które to zakończenie planowano na V 1942 r.). Ostatecznie kres planom „przesiedlenia” Żydów przez III Rzeszę położyła konferencja w Wannsee.
Stosunek środowisk żydowskich do osadnictwa poza Europą.
Stosunek środowisk żydowskich do osadnictwa żydowskiego poza Europą był – i nadal jest – niejednolity. Można wyodrębnić dwie główne postawy: syjonistów, którzy byli – i nadal są – zwolennikami osadnictwa żydowskiego poza Europą oraz ultraortodoksyjnych Żydów (w tym chasydów), którzy odrzucali, a część nadal odrzuca, taką możliwość (negując także istnienie państwa Izrael).
Osadnictwo na Madagaskarze w opinii syjonistów.
Syjoniści uważali, że najlepszym rozwiązaniem jest osadnictwo poza Europą. Już Theodor Herzl brał pod uwagę możliwość stworzenia własnego państwa przez Żydów na Madagaskarze, na terenie dzisiejszej Ugandy lub Palestyny (wówczas była to część Imperium osmańskiego). Jednak od początku XX wieku, w związku z osadnictwem w Palestynie, Madagaskar był uważany przez syjonistów za rozwiązanie tymczasowe w stosunku do osadnictwa w Palestynie (ze względu na ograniczenia wprowadzone przez Wielką Brytanię co do osadnictwa w Palestynie).
Osadnictwo na Madagaskarze w opinii ultraortodoksyjnych Żydów.
Ultraortodoksyjni Żydzi odrzucali możliwość założenia państwa żydowskiego, w tym także jakiekolwiek formy osadnictwa żydowskiego gdziekolwiek. Powołując się na Torę i tzw. „trzy przysięgi narodu żydowskiego” twierdzą, że Żydzi powinni żyć w diasporze do czasu przyjścia Mesjasza. W Polsce szczególnie silną pozycję miał Agudat Israel ("Agudas Szlojmej Emunej Jisroel"), który odrzucał możliwość stworzenia państwa żydowskiego. Agudat Israel doprowadził do ostrej krytyki w prasie polskich planów osadnictwa żydowskiego na Madagaskarze jako, według niego, antysemickich. Ostatecznie część ruchu ortodoksyjnego zaakceptowała osadnictwo poza Europą, ale dopiero w roku 1948 i tylko w Palestynie. Doprowadziło to do rozłamu wśród ortodoksów i powstania Neturei Karta, który taką możliwość nadal odrzuca i neguje istnienie państwa Izrael). Również Satmar i Chabad-Lubawicz odrzucały możliwość osadnictwa żydowskiego poza Europą, w późniejszym okresie negowały istnienie państwa Izrael (ostatecznie zaakceptowały jego istnienie). Żydowski autonomizm, na czele którego stał Szymon Dubnow, także odrzucał plany syjonistów, jednak nie ze względów religijnych.

</doc>
<doc id="2100737" url="https://pl.wikipedia.org/wiki?curid=2100737" title="Oscar Straus">
Oscar Straus

Oscar Straus (właściwie Oscar Nathan Strauss, ur. 6 marca 1870 w Wiedniu, zm. 11 stycznia 1954 w Bad Ischl) – austriacki kompozytor operetkowy. Przedstawiciel II operetki wiedeńskiej.
Debiutował na scenie operetkowej w 1904 roku. Pierwsze operetki pisał w parodystycznej manierze Offenbacha, następne w klasycznym, wiedeńskim stylu, z walcem w tytule i w każdym akcie. W późniejszych latach, od 1920 roku, wprowadzał do swych operetek rytmy wszystkich modniejszych tańców, dbając o to, by akcja toczyła się wokół jednej, efektownie zarysowanej postaci kobiecej. Jego największym sukcesem był wystawiony w 1907 roku "Czar walca". Do wybitnych utworów należą ponadto operetki: "Bohaterowie", "Ostatni walc", "Perły Kleopatry".
Życie.
Wczesne lata.
Ojciec Oskara, Leopold, został wysłany przez swą rodzinę z Mannheimu do Wiednia, by uczył się bankierskiego fachu. W Wiedniu zakochał się w córce swego pryncypała, Gabrieli Stern, ożenił się z nią i zamieszkał z nią w domu przy Untere Donaustrasse 27, gdzie 6 marca 1870 roku przyszedł na świat Oscar Straus. Oskar kształcił się początkowo w Wiedniu w klasach fortepianu u A. Prosnitza i kompozycji u H. Grädenera. 
W 1890 roku wyjechał na studia do Berlina. Aby uniknąć mylenia z rodziną Straussów, zmienił nazwisko na Straus. Przez dwa lata pod kierunkiem Maxa Brucha komponował muzykę kameralną i utwory symfoniczne, a nawet "Requiem". Po kryjomu napisał burleskową operę komiczną i zaofiarował ją teatrom. Mistrza powiadomił o fakcie dokonanym listownie. Bruch uznał tę próbę za przedwczesną, "skoro jednak" – pisał – "całkiem się Pan tymczasem usamodzielnił i nawet pertraktuje już z teatrami w sprawie wystawienia swojej opery, nie ma właściwie sensu, by jeszcze pokazywał mi Pan swoją partyturę". Straus nie przyjął odmowy mistrza do wiadomości, odwiedził go i jął przekonywać do muzyki Offenbacha, Sullivana i Straussa. Został wyrzucony za drzwi i obłożony klątwą, gdyby odważył się popełnić kiedykolwiek tego rodzaju muzyczne potworności.
W tym samym 1892 roku został na balu "Concordii" przedstawiony Johannowi Straussowi synowi. Dwa dni później wolno mu było zagrać przed nim na Igelgasse kilka swoich utworów: szkiców symfonicznych, poważnych pieśni, walców. Strauss wysłuchawszy tych kompozycji poradził Oskarowi: "Ja na Pana miejscu zapomniałbym o rojeniach na temat poważnej muzyki, pisałbym walce i zbierał materiał do partytury operetkowej! Ale przede wszystkim rozejrzałbym się za posadą kapelmistrza na prowincji. Najlepsze miejsce do nauczenia się dyrygenckiego rzemiosła, to pulpit dyrygencki!".
Początki twórczości.
W następnych latach (1895–1900) Straus podjął pracę kapelmistrza w teatrach Bratysławy, Brna, Moguncji, pracował też jako korepetytor Gustava Mahlera w Hamburgu. W 1894 roku wystawił swą pierwszą operę "Die Weise von Cordoba". Kolejne zostały wystawione w 1900 roku: "Der Schwarze Mann" i w 1904 roku: "Colombine", nie przyniosły jednak kompozytorowi powodzenia. Miesiące letnie, gdy nie miał kontraktu, spędzał Straus w Berlinie, przeważnie w "Café Passage" w gronie cyganerii, do której należeli Leo Fall, Arnold Schönberg, Carl Rössler, Leopold Jacobson, Rudolf Bernauer i młody adwokat dr Fritz Oliven (1874-1956) piszący kąśliwe, satyryczne wiersze pod pseudonimem Rideamus. W czasie takiego wakacyjnego pobytu w Berlinie przyjął złożoną przez barona Ernsta von Wolzogena propozycję, pracy jako kompozytor i pianista w tworzonym na wzór francuskiego "Chat noir", kabaretu "Überbrettl".
Poczynając od 1901 roku wystawił w "Überbrettl" szereg zabawnych spektakli: "Der lustige Ehemann", "Die Haselnuss", "Die Musik kommt". W krótkim czasie wylansował kilka przebojów śpiewanych przez berlińczyków i granych przez berlińskie katarynki: "Haselnuss", "Słychać, kapela marsza gra", "Zanim pan kapitan" i "Wesołego małżonka". Tym którzy wyrzucali mu, że trwoni talent na piosenki uliczne, odpowiadał: "piszę piosenki uliczne – ale przyzna pan, że dla najelegantszych ulic".
Pierwsze operetki.
W rzeczywistości bezskutecznie poszukiwał dobrego libretta, by spróbować sił w operetce. Ostatecznie wysłuchał go dr Oliven pisząc dla przyjaciela offenbachowską z ducha parodię świata Nibelungów, w której wykpił Berlin Wilhelma II, tak jak Offenbach wykpił Paryż Napoleona III. W "Die lustigen Nibelungen" pogromca smoka przemienia się w pruskiego junkra von Zygfryda, który w "gimnazjum z trudem niemałym do piątej dopchnął się klasy". Jego fortuna, złoto Renu, "leży w depozycie Banku Reńskiego", który "pewny jest jak złoto i płaci procent co najmniej sześć". Brunhilda jest wysportowaną, żądną czynu panną, król Burgundii – gderliwym słabeuszem, jasnowłosa Krymhilda – dziewczyną z najlepszego towarzystwa, uwielbianą przez dwór w Wormacji. Muzyka Strausa odznaczająca się subtelną inwencją i żywym rytmem, trawestowała już to zniekształcony motyw wagnerowski, już to dźwięk klaksonu cesarskiego automobilu. Mimo to operetka na premierze 12 listopada 1904 roku nie odniosła sukcesu. Publiczność wybuchała wprawdzie niepohamowanym śmiechem, w przerwach podśpiewywała melodie ze spektaklu, odnosiła jednak wrażenie, że ogląda raczej jakiś żart okolicznościowy, a nie operetkę. Straus został zasypany komplementami prasy, publiczność stroniła jednak od przedstawienia i po 25 przedstawieniach "Nibelungów" zdjęto z afisza.
Niewiele lepiej powiodło się wystawionej na początku 1906 roku operetce "Smok i królewna" ("Hugdietrichs Brautfahrt"). Tym razem Rideamus i Straus, nauczeni doświadczeniem "Nibelungów", postarali się o formę bardziej przystępną dla publiczności, zastępując offenbachowską parodię zdrowym sullivanowskim śmiechem. Libretto Rideamusa opowiada dzieje Hugdietricha, króla Bizancjum, który, przebrany za kobietę, udaje się do Salonik, by uwolnić i pojąć za żonę, strzeżoną przez smoka Schnidipumpfla, księżniczkę Miki. Akcja obfitowała w dobre sytuacje, a całość przepojona była romantyczno-baśniową poezją. Krytycy znowu wychwalali Strausa: "Nareszcie coś nowego – dzieło pełne humoru i dramatycznej siły", "W tej muzyce, nawet każda nutka się śmieje". I znowu grano operetkę przy pustej sali. Rideamus napisał kolejne świetne libretto, Straus, co rzadko zdarza się w muzyce, stworzył następną komiczną partyturę i znowu doznali porażki. Rozeszli się więc i każdy zwrócił się ku innym celom.
Czar walca.
Następne libretto "Czar walca" ("Ein Walzertraum") napisał dla Strausa inny przyjaciel z "Café Passage" Leopold Jacobson (1875-1944) przy współudziale Hansa Feliksa Dörmanna. Pomysł libretta nasunęła Jacobsonowi praca Hansa Müllera "Buch der Abenteuer". Utwór opowiadał o księżniczce Helenie, córce i następczyni tronu księcia Flausenthurnu, która podczas pobytu w Wiedniu zakochała się w lekkoduchu, dziarskim poruczniku Niki. Pomimo dezaprobaty dworu Helena poślubia porucznika, który traktuje małżeństwo jako żart. Kiedy dociera do niego, że istotnie powierzono mu rolę księcia, potrzebnego tylko dla podtrzymania dynastii, oburzony wymyka się w noc poślubną z pałacu i idąc za dźwiękami walca, dobiegającymi z parku, bawi się całą noc z żeńską orkiestrą przybyłą z Wiednia. Biedna księżniczka szczerze zakochana w swym mężu u pełnej wdzięku Franzi, szefowej żeńskiej kapeli, pobiera nauki jak pozyskać mężowskie serce i rzeczywiście jej się to udaje. A Franzi, która zadurzyła się w poruczniku, wyjeżdża do Wiednia, bo jej orkiestra dostała wreszcie wymarzony kontrakt.
Premiera "Czaru walca" 2 marca 1907 roku okazała się największym sukcesem w karierze Strausa. Muzykę kompozytora krytycy uznali za "apoteozę wiedeńskości". Spektakl szedł na scenie Carl-Theater ponad 1000 wieczorów, osiągając w Wiedniu absolutny rekord. W roli Franzi największy tryumf w swej karierze święciła Mizzi Zwerenz. W następnych latach operetka była grana na większości scen europejskich odnosząc największe tryumfy w Berlinie i Paryżu. Straus stał się w wyniku odniesionego sukcesu sławny.
Bohaterowie i dalsza twórczość.
Po "Czarze walca" Jacobson napisał kolejne bardzo dobre libretto zatytułowane "Bohaterowie" ("Der tapfere Soldat") oparte na sztuce Bernarda Shawa "Żołnierz i bohater" ("Arms and the Man"). Jego treścią są przygody dostawcy wojennego, Szwajcara Bummerli, podczas dwutygodniowej wojny bułgarsko-serbskiej w 1885 roku. Niebohaterski Szwajcar, który sceptycznie odnosi się do kwestii patriotyzmu i żołnierskiej odwagi, w obliczu wroga odznacza się męstwem przewyższającym pyszałkowatych oficerów i w nagrodę zdobywa rękę pięknej Nadiny. Strausowi bardzo spodobało się libretto, nieoczekiwanie sprzeciw wyraził Shaw, nie godząc się na przekształcenie tekstu w libretto operetkowe. Ostatecznie dzięki pośrednictwu tłumacza sztuk Shawa na niemiecki Zygfryda Trebitscha udało się załagodzić konflikt i pod dodatkowymi warunkami uzyskać zgodę pisarza. 14 listopada 1908 roku sztuka została wystawiona w wiedeńskim Theater an der Wien. Mimo bardzo dobrego libretta i świetnej muzyki Strausa, nie spotkała się z uznaniem publiczności, która oczekiwała kolejnej sentymentalnej operetki w rodzaju "Czaru walca". Po sześćdziesięciu dwóch przedstawieniach spektakl zdjęto z afisza. Wystawiony w Londynie podbił Anglię, a następnie Amerykę.
Po "Bohaterach" Straus rozdarty pomiędzy dążeniem do ideału i do dobrobytu, pisał rzeczy ambitne: subtelny balet "Die Prinzessin von Targant" (1912) wystawiony przez Hofoper, dwie komedie operowe dla Volksoper: "Das Tal der Liebe" (1909) i "Die Himmelblaue Zeit" (1914), ale też i bardzo przeciętne: "Didi" (1909), "Die kleine Freundin" (1913), a na rynek angielski: "The dancing Viennese" (1912) i "Love and Laughter" (1913). W 1914 wystawił w Strauss-Theater bardziej udaną operetkę "Rund und die Liebe", później jednak nastąpiły znowu bezwartościowe: "Die Schöne Unbekannte" (1915), "Liebeszauber" (1916), "Nachtfalter" (1917).
Lata 20..
W 1920 roku Straus, uznawany już za skończonego, odniósł sukces "Ostatnim walcem" ("Der letzte Walzer"), napisanym do bardzo dobrego libretta Brammera i Grünwalda. Po "Ostatnim walcu" Straus napisał jeszcze 12 operetek, 5 z nich można zaliczyć do jego szczytowych osiągnięć prowadzących do wypracowania dowcipnej i eleganckiej zarazem komedii muzycznej. Akcja wszystkich konstruowana była wokół jednej, efektownie zarysowanej postaci kobiecej, bo też główną wykonawczynią jego utworów była w tym czasie primadonna operetkowa Fritzi Massary. W odróżnieniu od opartych głównie na walcu wcześniejszych operetek Straus wprowadzał w tym czasie do swoich utworów również rytmy innych modnych tańców. Wielkim powodzeniem cieszyły się offenbachowskie "Perły Kleopatry" ("Die Perlen der Kleopatra", 1923) i sięgająca po tematykę napoleońską "Teresina" (1925) oraz podejmująca aktualną tematykę "Königen" (1926). Odmienna w tonie okazała się "Mariette ou comment on écrit l'histoire". Libretto, osnute wokół miłości księcia Ludwika Napoleona do śpiewaczki Mariette Fleury, napisał wybitny dramaturg francuski i wielbiciel Oscara Strausa – Sacha Guitry. Romantyczną sztukę Straus ujął w delikatne, eteryczne dźwięki. "Mariette" wykonana po raz pierwszy 1 października 1928 w Théâtre Edouard VII, z udziałem Guitry i Yvonne Printemps, szła przez pełne dwa lata, stanowiąc najbardziej długotrwały sukces francuskiego teatru pomiędzy dwoma wojnami światowymi. Sukces ów powtórzyła w Wiedniu z udziałem Huberta Marischki i Rity Georg i w Berlinie – z Käte Dorsch i Bohnenem. W 1932 roku Straus odniósł jeszcze jeden sukces zuchwałą i dowcipną komedią muzyczną: "Kobieta, która wie, czego chce" ("Eine Frau, die weiss, was sie will").
Ostatnie lata.
Po 1933 roku Straus, mający żydowskie pochodzenie, wyemigrował z Niemiec do Wiednia, a potem do Paryża, przyjmując w 1939 roku obywatelstwo francuskie. W 1940 roku wyjechał do Nowego Jorku, a następnie do Hollywood. Po wojnie w 1948 roku wrócił do Europy. Operetki z późnych lat życia: "Die Musik kommt" (1948, wskrzeszająca jego pierwszy wielki przebój) i "Ich erster Waltzer" (1950) nie przyniosły mu sukcesów. Mając 80 lat napisał muzykę do głośnego filmu Ophülsa "La Ronde" (1950). Przewodni walc z "La Ronde" stał się światowym przebojem.
Bibliografia.
 

</doc>
<doc id="2100755" url="https://pl.wikipedia.org/wiki?curid=2100755" title="Katastrofa lotu China Airlines 140">
Katastrofa lotu China Airlines 140

Katastrofa lotu China Airlines 140 wydarzyła się 26 kwietnia 1994 roku w Japonii. Airbus A300 należący do linii China Airlines, lecący z Tajpej do Nagoi, rozbił się podczas podejścia do lądowania. W wyniku katastrofy śmierć poniosły 264 osoby, a 7 w stanie ciężkim trafiło do szpitala.
Samolot.
Katastrofie uległ Airbus A300B4-622R (numer seryjny: 580) wyprodukowany w 1991 roku. W chwili katastrofy samolot miał na swoim koncie 8572 godziny i 12 minut lotu.
Załoga.
Na czele piętnastoosobowej załogi stał kapitan – 42-letni Wang Lo-Chi. Kapitan pracował w chińskich liniach lotniczych od pięciu lat, w powietrzu spędził 8340 godzin i 19 minut. Pomagał mu drugi pilot – 26-letni Chuang Meng-Jung, mający na swym koncie wylatane 1624 godziny i 11 minut lotu.
Obsługą kabiny pasażerskiej zajmowało się 13 członków załogi – 11 stewardes i 2 stewardów w wieku od 23 do 54 lat.
Pasażerowie.
Na pokładzie samolotu znajdowało się 256 pasażerów, w tym dwoje niemowląt. 153 spośród nich to obywatele Japonii, pozostałych 101 osób to głównie obywatele Tajwanu.
Przebieg wydarzeń.
Samolot Airbus A300B4-622R linii China Airlines wystartował z lotniska Tajpej z 271 osobami na pokładzie (256 pasażerów i 15 członków załogi) o godzinie 17:53 czasu lokalnego. Lot według przyrządów (IFR) zaplanowany był na 2 godziny i 18 minut przy prędkości przelotowej 465 węzłów.
O godzinie 18:14 samolot osiągnął poziom lotu FL330 (33 000 stóp) i kontynuował lot do Nagoi zgodnie z planem lotu. Po godzinie i 33 minutach lotu maszyna, sterowana przez drugiego pilota, była gotowa do obniżenia pułapu do poziomu lotu FL210 (21000 stóp). Kapitan poinstruował drugiego pilota na temat podchodzenia do lądowania. Po 11 minutach załoga nawiązała kontakt radiowy z kontrolą zbliżania w Nagoi, po czym przystąpiła do zniżania oraz redukcji prędkości, za zgodą wieży kontroli.
O 20:04 załoga została poinstruowana przez wieżę kontroli, aby wykonać zakręt w lewo na kurs 010°. 3 minuty później piloci zgłosili gotowość do podejścia ILS na pas 34 i zostali poproszeni o nawiązanie kontaktu z wieżą lotniska Nagoja. O godzinie 20:11 drugi pilot nakazał wyłączenie autopilota, zamierzając przeprowadzić lądowanie samodzielnie.
O godzinie 20:14 drugi pilot nieuważnie włączył tryb przejścia na drugie okrążenie, który poskutkował zwiększeniem ciągu. Nie udało się dokładnie ustalić, dlaczego pilot popełnił ten błąd: komisja śledcza podała dwie możliwości – drugi oficer pomylił dźwignię trybu TOGA (Take-Off/Go-Around) z dźwignią sterującą automatem regulacji ciągu ("autothrottle"), lub przypadkiem nacisnął dźwignię podczas operowania przepustnicami samolotu. Kapitan ostrzegł drugiego pilota, że ten włączył tryb "go around" i nakazał jego wyłączenie. Samolot wyrównał na około 15 sekund. Następnie kapitan nakazał skorygowanie ścieżki schodzenia, która znajdowała się za wysoko.
Pierwszy oficer ręcznie zredukował ciąg i pchnął stery do przodu, próbując wymusić opuszczenie nosa maszyny i powrót na właściwą ścieżkę schodzenia; jednak włączenie trybu TOGA (który pozostał włączony aż do momentu zderzenia z ziemią) spowodowało uruchomienie się autopilota, który postępował zgodnie z procedurą drugiego okrążenia – ponownie zwiększył ciąg i poderwał nos do góry. Załoga wyłączyła autopilota i próbowała ponownie wprowadzić samolot na właściwą ścieżkę podejścia, jednak na wysokości 570 stóp włączyło się dodatkowe zabezpieczenie – samolot zaczął zwiększać prędkość i unosić nos do góry, choć piloci za pomocą sterów próbowali wymusić opuszczenie nosa samolotu.
Kapitan przejął kontrolę i przestawił ster wysokości w skrajne położenie, próbując zmusić samolot do powrotu na ścieżkę schodzenia. Autopilot przeciwdziałał temu, unosząc nos maszyny. Prędkość samolotu szybko spadała, doszło do przeciągnięcia. Kapitan próbował naprawić błąd, ale było za późno, maszyna znajdowała się na zbyt małej wysokości.
O godzinie 20:15:45 nastąpiło (poprzedzone alarmami GPWS) uderzenie maszyny o ziemię.

</doc>
<doc id="2100759" url="https://pl.wikipedia.org/wiki?curid=2100759" title="Zatoka Eubejska Południowa">
Zatoka Eubejska Południowa

Zatoka Eubejska Południowa (gr. "Νότιος Ευβοϊκός κόλπος", Notios Ewoikos Kolpos) – zatoka Morza Egejskiego, oddzielająca wyspę Eubeę od stałego lądu Grecji. Na północnym zachodzie łączy się przez wąską cieśninę Ewripos z Zatoką Eubejską Północną. W obrębie zatoki leżą grupy wysepek Petalii i Stironisia, a także wysepka Kawalliani.

</doc>
<doc id="2100760" url="https://pl.wikipedia.org/wiki?curid=2100760" title="Died">
Died

Died – utwór amerykańskiego zespołu muzycznego Alice in Chains, wydany w roku 1999 na kompilacyjnym box secie "Music Bank". Zamieszczony został na trzeciej płycie CD, na ostatnim, czternastym miejscu. Czas trwania wynosi 5 minut i 58 sekund. Autorem tekstu jest Layne Staley, muzykę skomponował Jerry Cantrell.
W późniejszym czasie „Died” ukazał się na albumie kompilacyjnym "The Essential Alice in Chains" opublikowanym we wrześniu 2006.
Historia nagrywania.
Kompozycja „Died” skomponowana została przez Jerry’ego Cantrella w roku 1998. W pierwotnym założeniu, utwór przeznaczony był na solowy album gitarzysty. „Zamierzałem zrobić kolejną płytę solową, ale chłopakom spodobały się piosenki. Nagraliśmy więc muzykę, a Layne wziął się za teksty”. Cantrell, Mike Inez i Sean Kinney zarejestrowali partie swoich instrumentów w dniach 22–23 sierpnia w Eldorado Recording Studios na terenie Los Angeles, przy współpracy producenta Dave’a Jerdena. Staley pracował nad tekstem. 23 sierpnia planowano nagrywanie partii wokalnych. Proces został odwołany po tym, jak wokalista przyznał, że musi wracać do Seattle na ślub siostry, co okazało się być nieprawdą. Sytuacja ta doprowadziła do pogłębienia się konfliktu z Cantrellem i Jerdenem. Członkowie zespołu wraz z producentem chcieli wynająć studio w Seattle, jednak Staley odmówił dalszej współpracy z Jerdenem. Wokalista skontaktował się z Tobym Wrightem w celu dokończenia procesu nagrań. Sesja odbyła się w Robert Lang Studios w Shoreline w stanie Waszyngton na przełomie września i października.
Według Jerdena, stan wokalisty podczas nagrań był „niepokojący”. Producent przyznał, że „Staley ważył osiemdziesiąt funtów i był blady jak ściana”. Proces nagrywania partii wokalnych był utrudniony z powodu utraty części uzębienia przez Staleya w wyniku długoletniego uzależnienia narkotykowego. W książeczce dołączonej do kompilacji "Music Bank", Cantrell odniósł się do procesu: „Podczas sesji staraliśmy się współpracować z producentem Dave’em Jerdenem, jednak z różnych względów ta współpraca się nie udała. Odbywaliśmy z nim nagrania w Los Angeles, następnie udaliśmy się do Seattle gdzie próbowaliśmy z Tobym Wrightem. Biorąc pod uwagę, że zrobiliśmy to z różnymi producentami i w różnych studiach, nieco przypomnieliśmy klasyczny styl Alice in Chains”.
Znaczenie tekstu, budowa utworu.
Tekst utworu będący autorstwa Staleya ma charakter emocjonalny. Wyraża tęsknotę, opuszczenie i smutek. Warstwa liryczna odnosi się do wieloletniej partnerki życiowej wokalisty – Demri Lary Parrott, która zmarła w październiku 1996 w wyniku infekcyjnego zapalenia wsierdzia. Jej śmierć spowodowała u wokalisty całkowitą rezygnację woli walki z uzależnieniem od heroiny oraz pogłębiającą się depresję. Przez pewien czas, był on pilnowany przez kolegów z zespołu, gdyż był bliski popełnienia samobójstwa. Tree Riddle z magazynu on-line Loudwire napisał: „Chociaż tekst dotyczy własnej, osobistej utraty Staleya, po jego śmierci stał się dziwnie autobiograficzny – podobnie jak «Nutshell» i wiele innych piosenek Alice in Chains”.
Utwór skomponowany jest w niskim strojeniu D według schematu Db-Ab-Db-Gb-Bb-Eb obniżonym o pół tonu w dół. Opiera się na melodyjnym i ciężkim riffie otwierającym. Cechą charakteryzującą kompozycję jest powolne tempo, i wielokrotnie powtórzona partia wokalna Staleya. Cantrell przyznał, że „Died” cechuje się dużą surowością, ponieważ był wielokrotnie dogrywany. Muzyk podkreślił przy tym, że kompozycja „nie jest ani ładna ani brzydka”. Toby Wright stwierdził, że utwór przeszedł wiele cyfrowych obróbek Pro Tools.
Wydanie.
„Died” po raz pierwszy opublikowany został na retrospekcyjnym box secie "Music Bank" w październiku 1999. 22 kwietnia 2017 kompozycja ukazała się w zremasterowanej wersji na specjalnym podwójnym winylu „Get Born Again”/„What the Hell Have I”, wydanym z okazji Record Store Day.
Odbiór.
Krytyka.
Brytyjski tygodnik „Kerrang!”, w swojej ocenie podkreślił „mielące riffy, natarczywy warkot Staleya – i trochę pożegnanie ze światem”. Jordan Babula na łamach miesięcznika „Teraz Rock”, zwrócił uwagę na „beatlesowskie harmonie wokalne”.
Twórcy.
Opracowano na podstawie materiału źródłowego:
Alice in Chains
Produkcja

</doc>
<doc id="2100761" url="https://pl.wikipedia.org/wiki?curid=2100761" title="Artilleros">
Artilleros

Artilleros – stacja metra w Madrycie, na linii 9. Znajduje się w dzielnicy Moratalaz, w Madrycie i zlokalizowana jest pomiędzy stacjami Vinateros i Pavones. Została otwarta 31 stycznia 1980.

</doc>
<doc id="2100762" url="https://pl.wikipedia.org/wiki?curid=2100762" title="Pavones">
Pavones

Pavones – stacja metra w Madrycie, na linii 9. Znajduje się w dzielnicy Moratalaz, w Madrycie i zlokalizowana jest pomiędzy stacjami Artilleros i Valdebernardo. Została otwarta 31 stycznia 1980. Nazwa pochodzi od ulicy Calle de Hacienda de Pavones.

</doc>
<doc id="2100763" url="https://pl.wikipedia.org/wiki?curid=2100763" title="Palo Santo">
Palo Santo

Palo Santo − miasto w Argentynie, w prowincji Formosa, w departamencie Pirané.
Według danych szacunkowych na rok 2010 miejscowość liczyła 6 379 mieszkańców.

</doc>
<doc id="2100765" url="https://pl.wikipedia.org/wiki?curid=2100765" title="Haniwa">
Haniwa

 – występujące w Japonii okresu Kofun (250–538 lub 300–562) cylindryczne naczynia i figurki wykonane z gliny, chowane ze zmarłymi, ustawiane wokół kofunów lub na ich powierzchni. Pojawiają się pod koniec III wieku. Przedstawiają ludzi, domy, zwierzęta łowne i domowe oraz przedmioty użytkowe, rytualne i magiczne. Haniwa są niewyczerpanym źródłem wiadomości o społeczeństwie japońskim okresu Kofun.

</doc>
<doc id="2100768" url="https://pl.wikipedia.org/wiki?curid=2100768" title="Zatoka Eubejska">
Zatoka Eubejska

Nazwa Zatoka Eubejska odnosi się do dwóch zatok na Morzu Egejskim między wyspą Eubeą a stałym lądem Grecji:

</doc>
<doc id="2100769" url="https://pl.wikipedia.org/wiki?curid=2100769" title="Cieśnina Ewripos">
Cieśnina Ewripos

Cieśnina Ewripos – wąska cieśnina pomiędzy Grecją a wyspą Eubeą położona na Morzu Egejskim. . Główny port to Chalkida, jednocześnie największe miasto na Eubei, położony przy najwęższym miejscu cieśniny. Cieśnina oddziela dwie zatoki - Eubejską Południową i Eubejską Północną.

</doc>
<doc id="2100771" url="https://pl.wikipedia.org/wiki?curid=2100771" title="Only Girl (In the World)">
Only Girl (In the World)

Only Girl (In the World) – piosenka pochodząca z albumu "Loud", nagrana przez barbadoską wokalistkę Rihannę. Utwór autorstwa Mikkela Storleera Eriksena i Tora Erika Hermansena, wyprodukowany został przez nich pod nazwą Stargate; współproducentem był Sandy Vee. Piosenka utrzymana jest w klimacie dance-popowym i zawiera w sobie elementy muzyki elektronicznej.
Piosenka została przyjęta pozytywnie. Krytycy pochwalili ją za rytmy electro-rockowe, pop rock oraz mocny, odznaczający się refren. Utwór po wydaniu osiągnął szczyty notowań zarówno w Kanadzie, jak i w Stanach Zjednoczonych.
Tło.
Piosenkę cechuje „mocny, bijący bas” z silnym wykorzystaniem syntezatorów, podczas gdy refren zawiera „pulsujący, klubowy bit”. Wokal Rihanny w tej piosence został opisany jako „uwodzicielski”, a sam utwór uznano za „silniejszą i seksowniejszą” wersję jej singla z 2007 r. "Don’t Stop the Music". Tekst wykorzystany w utworze początkowo przeznaczony był dla Christiny Aguilery, artystka jednak odrzuciła propozycję współpracy.
Teledysk.
Premiera teledysku, którego reżyserem był Anthony Mandler, odbyła się 13 października 2010 na kanale MTV. Klip rozpoczyna się sceną, w której wokalistka przechadza się po łące, po czym tańcząc wykonuje pierwszą zwrotkę. W trakcie całego klipu przeplatane są sceny tańca w plenerze oraz na tle ściany wypełnionej kwiatami. Podczas przejścia z pierwszej zwrotki do refrenu, wokalistka śpiewa na łące, a następnie tańczy pośród kolorowych balonów. W drugiej zwrotce artystka śpiewa, leżąc w trawie przy sztucznej róży. W dalszej części piosenki stoi na szczycie góry przy zachodzie słońca. W kolejnych scenach Rihanna znajduje się na podeście zrobionym z drabin pośrodku jeziora, a wokół niej unoszą się balony. W późniejszych taktach utworu ukazuje się huśtawka zwisająca z nieba, na której kołysze się piosenkarka. Pod koniec teledysku skacze pośród fajerwerków i tańczy nocą pod drzewem, na którym zawieszone są kolorowe lampiony, co dodaje surrealistycznego efektu.
Jest to pierwszy teledysk, w którym Rihanna występuje sama.
Notowania.
W Stanach Zjednoczonych utwór zadebiutował na liście US Hot 100 na miejscu siedemdziesiątym piątym w dniu wpłynięcia na listę. W tym samym tygodniu singiel pojawił się również na liście US Pop Songs na pozycji trzydziestej pierwszej. W Kanadzie „Only Girl” uplasowało się na pozycji 65. w momencie wstąpienia na listę, które nastąpiło w tym samym dniu, co w Stanach Zjednoczonych.

</doc>
<doc id="2100772" url="https://pl.wikipedia.org/wiki?curid=2100772" title="Kopenhaga Vesterport">
Kopenhaga Vesterport

Kopenhaga Vesterport – stacja kolejowa w Kopenhadze, w Danii. Stacja znajduje się poniżej poziomu terenu, tuż przed tunelem łączącym Dworzec Centralny i Østerport. Otwarta w dniu 15 maja 1934 i służy tylko sieci S-tog. Jest to jedna z najruchliwszych stacji kolejowych w Kopenhadze.

</doc>
<doc id="2100774" url="https://pl.wikipedia.org/wiki?curid=2100774" title="Jurij Żarkich">
Jurij Żarkich

Jurij Żarkich (ros. Юрий Александрович Жарких, używana pisownia Youri Jarki lub Youri Jarkikh) (ur. 1938 w Tichoriecku, Kraj Krasnodarski) – awangardowy malarz francuski pochodzenia rosyjskiego.
W latach 1958–1961 studiował na Leningradzkim Instytucie Budowy Okrętów, w latach 1961-1967 w Leningradzkiej uczelni artystyczno-przemysłowej im. Wiery Muchiny (obecnie Sankt-Petersburska państwowa artystyczno-przemysłowa akademia im. Aleksandra Stieglitza).
Należał do grupy organizatorów nielegalnej „Wystawy spychaczowej” w Moskwie w dniu 15 września 1974. W roku 1974 wyemigrował do Niemiec, stamtąd 1978 do Francji, gdzie uzyskał azyl polityczny. 
W roku 1990 został wybrany „Premier Peintre de Paris“ (Pierwszym Malarzem Paryża). 

</doc>
<doc id="2100789" url="https://pl.wikipedia.org/wiki?curid=2100789" title="Lotnisko Emden">
Lotnisko Emden

Port lotniczy Emden (IATA: EME, ICAO: EDWE) – port lotniczy położony 5 km na północny wschód od Emden, w kraju związkowym Dolna Saksonia, w Niemczech.

</doc>
<doc id="2100805" url="https://pl.wikipedia.org/wiki?curid=2100805" title="Ewripos">
Ewripos



</doc>
<doc id="2100807" url="https://pl.wikipedia.org/wiki?curid=2100807" title="Linia kolejowa Berlin – Görlitz">
Linia kolejowa Berlin – Görlitz

Linia kolejowa Berlin-Görlitz – główna linia kolejowa w Niemczech, w krajach związkowych Berlin, Brandenburgia i Saksonia, która została wybudowana przez Berlin-Görlitzer Eisenbahn-Gesellschaft. Obsługuje Łużyce pociągami z Berlina przez Chociebuż do Görlitz. Linia jest zelektryfikowana tylko na odcinku Berlin – Chociebuż.

</doc>
<doc id="2100808" url="https://pl.wikipedia.org/wiki?curid=2100808" title="Mazda Xedos 9">
Mazda Xedos 9

Mazda Xedos 9 – samochód osobowy klasy średniej-wyższej produkowany przez japońską firmę Mazda w latach 1993–2003, w 2000 przeprowadzono facelifting. Następca modelu 929. Dostępny jako 4-drzwiowy sedan. Do napędu używano silników V6 o pojemności: 2,0, 2,3 oraz 2,5 litra, osiągały one moc 143-211 KM (105-155 kW). Napęd przenoszony był na oś przednią poprzez 4-biegową automatyczną lub 5-biegową manualną skrzynię biegów.
Dane techniczne (V6 2.5).
"Źródło:"

</doc>
<doc id="2100810" url="https://pl.wikipedia.org/wiki?curid=2100810" title="Mazda Millenia">
Mazda Millenia



</doc>
<doc id="2100812" url="https://pl.wikipedia.org/wiki?curid=2100812" title="Marcelo de Oliveira Santos">
Marcelo de Oliveira Santos

Marcelo de Oliveira Santos (ur. 4 marca 1955 w Pedro Leopoldo) – brazylijski piłkarz, występujący podczas kariery na pozycji pomocnika.
Kariera klubowa.
Karierę piłkarską Marcelo rozpoczął w klubie Clube Atlético Mineiro. W I lidze brazylijskiej zadebiutował 29 sierpnia 1973 w przegranym 0-2 meczu z Desportivą Cariacica. Z Atlético Mineiro trzykrotnie zdobył mistrzostwo stanu Minas Gerais – Campeonato Mineiro w 1976, 1978 i 1979 oraz wicemistrzostwo Brazylii 1977. W 1976 roku był królem strzelców ligi stanowej Minas Gerais. Ostatni raz w barwach Atlético Mineiro wystąpił 13 czerwca 1978 w zremisowanym 1-1 wyjazdowym meczu z Goytacaz FC.
W 1979 roku przeszedł do Botafogo FR, w którym grał do 1982 roku. W Botafogo zadebiutował 7 listopada 1979 w wygranym 6-1 meczu z São Bento Sorocaba. Przez trzy lata wystąpił w barwach Botafogo w 30 meczach i strzelił 6 bramek. Kolejnym jego klubem był urugwajski Club Nacional de Football, gdzie grał w latach 1982–1983. Na początku 1983 roku powrócił do Atlético Mineiro. W Atlético Mineiro 15 maja 1983 w zremisowanym 0-0 meczu z Santos FC Marcelo po raz ostatni wystąpił w I lidze brazylijskiej. Ogółem w latach 1973–1983 wystąpił w niej w 124 meczach, w których strzelił 25 bramek.
W kolejnych latach grał jeszcze w Desportivie Cariacica, z którym zdobył mistrzostwo stanu Espírito Santo – Campeonato Capixaba w 1984 roku oraz Américe Belo Horizonte, w której zakończył karierę w 1985 roku.
Kariera reprezentacyjna.
Marcelo ma za sobą powołania do reprezentacji Brazylii. W 1975 roku wystąpił w Copa América 1975. Na turnieju wystąpił w trzech meczach Brazylii z: reprezentacją Wenezueli (debiut w reprezentacji 30 lipca 1975), Argentyną i Wenezuelą. Ostatni raz w reprezentacji wystąpił 14 lipca 1977 w wygranym 8-0 meczu z reprezentacji Boliwii w eliminacjach Mistrzostw Świata. W 90 min. meczu Marcelo zdobył swą jedyną bramkę w reprezentacji. Ogółem w reprezentacji rozegrał 6 mecze i strzelił 1 bramkę.
Kariera trenerska.
Po zakończeniu kariery piłkarskiej Marcelo został trenerem. Prowadził m.in. Atlético Mineiro, Ipatingę i Paranę Kurytyba. Na początku 2011 został trenerem Coritiby. Z "Coxą" zdobył mistrzostwo stanu Paraná – Campeonato Paranaense oraz dotarł do finału Copa do Brasil, gdzie Coritiba uległa CR Vasco da Gama.
Sukcesy trenerskie.
Cortiba
Cruzeiro

</doc>
<doc id="2100813" url="https://pl.wikipedia.org/wiki?curid=2100813" title="Associated Aviation">
Associated Aviation

Associated Aviation – nigeryjska linia lotnicza z siedzibą w Lagos. Została założona w 1996 roku i obsługuje połączenia pasażerskie i cargo w Nigerii oraz w Afryce Zachodniej. Głównym węzłem jest Port lotniczy Lagos.

</doc>
<doc id="2100819" url="https://pl.wikipedia.org/wiki?curid=2100819" title="Mazda Capella">
Mazda Capella

Mazda Capella – samochód osobowy klasy średniej produkowany przez japońską firmę Mazda z przeznaczeniem na rynek rodzimy w latach 1970-2002. Poza Japonią znany jako Mazda 626. Dostępny jako: 2-drzwiowe coupé, 4-drzwiowy sedan oraz 5-drzwiowe kombi. Samochód został zastąpiony przez model 6. Powstało sześć generacji Capelli.

</doc>
<doc id="2100820" url="https://pl.wikipedia.org/wiki?curid=2100820" title="Siedzący skryba">
Siedzący skryba

Siedzący skryba – pełnoplastyczna rzeźba z wapienia, pokryta polichromią, przedstawiająca skrybę – uczonego w piśmie. Cenny przykład sztuki starożytnego Egiptu. Rzeźba odnaleziona została w roku 1850 w okolicach Sakkary przez Auguste'a Mariette'a; jako dar rządu egipskiego "Skryba" został przekazany do zbiorów paryskiego Luwru.
Opis.
"Siedzący skryba" jest rzeźbą pełnoplastyczną, wykonaną z wapienia i polichromowaną. Przedstawia półnagiego mężczyznę, ukazanego w pozie siedzącej, ze skrzyżowanymi nogami. Ukazany jest en face, na twarzy rysuje się lekki uśmiech. Skryba ma duży nos, duże ciemne oczy z zaznaczonymi konturami i silnie podkreślonymi łukami brwiowymi, krótko przystrzyżone włosy. Charakteryzuje się masywną budową ciała o kubicznym kształcie. Cechy anatomiczne zostały ograniczone do minimum: zarysu obojczyków, uwydatnienia brzucha, przepony i klatki piersiowej. Na okrywającej biodra i uda przepasce leży częściowo rozwinięty zwój papirusu, trzymany w lewej ręce, prawą zaś podpiera materiał, na którym pisze – pomimo braku narzędzia pisarskiego – świadczy o tym charakterystyczny dla tej czynności układ dłoni.
Dzieło charakteryzuje się wykorzystaniem różnych materiałów. Oczy, wykonane z dbałością o detal, zostały wyrzeźbione z magnezytu (węglanu magnezu), kryształu górskiego i stopu miedzi z arszenikiem. Brodawki sutkowe wykonano z drewna.
Odkrycie i datowanie rzeźby.
Rzeźba została odkryta 19 listopada 1850 przez francuskiego archeologa, historyka i egiptologa Auguste'a Mariette'a w Serapeum koło Sakkary, niedaleko tamtejszej Alei Sfinksów. Nie zachował się do dziś oryginalny zapis badacza z informacjami o odkryciu, jedynie pośmiertnie opublikowano dokument dotyczący jego odkryć. Stąd też nie wiadomo, w którym dokładnie miejscu odnaleziono "Siedzącego skrybę". Nieznana jest także tożsamość wyrzeźbionej postaci. Zapis na półokrągłym cokole poświadcza o wykonaniu dzieła z większego kawałka skały. Charakterystyczne upozowanie postaci dało powód do przypuszczeń, że skryba mógł być związany z rodziną królewską lub najbliższym otoczeniem władcy.
Dzieło to jest różnie datowane: uważa się, że pochodzi ono z okresu panowania IV dynastii (2620–2500 p.n.e.) lub VI dynastii. Wcześniejsze datowanie tłumaczy się powiązaniem dzieła z figurą Pehernerfera, która charakteryzuje się niektórymi podobnymi do skryby cechami stylistycznymi: małymi ustami, szeroką klatką piersiową i układem torsu. W okresie IV dynastii wykonano też m.in. figury synów Dżedefre o zbliżonych, siedzących pozach. Późniejsze datowanie ma związek z ikonografią postaci piszących na pergaminie – po V dynastii zmienił się typ ikonograficzny skryby ukazujący postać czytającą napisane przez siebie dzieło.

</doc>
<doc id="2100824" url="https://pl.wikipedia.org/wiki?curid=2100824" title="Sejfert">
Sejfert

Sejfert – polski herb szlachecki z nobilitacji.
Opis herbu.
Opis herbu z wykorzystaniem zasad blazonowania, zaproponowanych przez Alfreda Znamierowskiego:
W polu orzeł dwugłowy, na którego szyjach trzy laski w pas, barwy nieznane.
Klejnot: nad hełmem bez korony, Tatarzyn od pasa z włócznią w prawicy.
Najwcześniejsze wzmianki.
Nadany Janowi i Krzysztofowi Seyfertom a Vocken, 10 lutego 1531.
Herbowni.
Ponieważ herb Sejfert był herbem własnym, prawo do posługiwania się nim przysługuje tylko jednemu rodowi herbownemu:
Sejfert (Seyfert).

</doc>
<doc id="2100827" url="https://pl.wikipedia.org/wiki?curid=2100827" title="Vang (ujednoznacznienie)">
Vang (ujednoznacznienie)



</doc>
<doc id="2100838" url="https://pl.wikipedia.org/wiki?curid=2100838" title="Sieniuta">
Sieniuta

Sieniuta ("Sieniut") − polski herb szlachecki, używany przez kilka rodzin.
Opis herbu.
Opis współczesny.
Tadeusz Gajl, za Juliuszem Ostrowskim i Kasprem Niesieckim, podaje dwa warianty tego herbu. Opisy z wykorzystaniem zasad blazonowania, zaproponowanych przez Alfreda Znamierowskiego:
Sieniuta I: W polu czerwonym pod belką złamaną na kształt litery "gamma", srebrną krzyżyk kawalerski, błękitny.
Klejnot − pięć piór strusich.
Labry czerwone, podbite srebrem.
Sieniuta II: W polu czerwonym pod chorągwią kościelną z prawą strefą, krzyżyk kawalerski błękitny.
Klejnot − trzy pióra strusie.
Labry czerwone, podbite srebrem.
Józef Szymański przytacza jeszcze inny wariant herbu, zaczerpnięty z "Gniazda cnoty" Bartosza Paprockiego. Tutaj pole jest skwadrowane, zaś właściwy herb Sieniuta widnieje w polu pierwszym. W polu drugim dwie połutoczenice w skos lewy, barkami do siebie, jedna od czoła przecięta belką w skos, w trzecim przepaska, w czwartym krzyż kawalerski na bramie.
Opis historyczny.
Kasper Niesiecki podaje szczegółowy opis herbu. Ta jego wersja jest oznaczona jako "Sieniuta II":
Historia.
Najwcześniejsze wzmianki.
Herb po raz pierwszy pojawił się w XVI wieku. Pierwsze przedstawienia herbu pochodzą z "Gniazda cnoty" (1578) i "Herbów rycerstwa polskiego" (1584) Paprockiego oraz "Orbis Polonus" Szymona Okolskiego (1642).
Legenda herbowa.
Według legendy przytaczanej przez Niesieckiego, herb ten miał otrzymać ruski rycerz Sien, albo Siemian od książąt ruskich za wojenne czyny.
Etymologia.
Nazwa nierozpoznana. Legenda herbowa sugeruje imionowe pochodzenie nazwy.
Herbowni.
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy. Zwraczamy jednak uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Podkreślamy także, że identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Lista nazwisk znajdująca się w artykule pochodzi z "Herbarza polskiego" Tadeusza Gajla:
Lachowicki, Mizgier, Moczydłowski, Sieniuta, Sieniutowicz, Sienkiewicz, Sierniuta, Skiper, Sokolnik, Szuszkiewicz.

</doc>
<doc id="2100841" url="https://pl.wikipedia.org/wiki?curid=2100841" title="Stanisław Kiełbik">
Stanisław Kiełbik

Stanisław Kiełbik (ur. 8 czerwca 1961 w Wałbrzychu) – polski trener i koszykarz, grający na pozycji obrońcy/rozgrywającego (187 cm wzrostu). Reprezentant kraju, uczestnik Mistrzostw Europy w 1983.
W czasie gry w barwach reprezentacji rozegrał 24 mecze, zdobywając 101 punktów (średnia 5,32 pkt). W lidze rozegrał 295 meczów, zdobywając 4171 punktów (średnia 14,1 pkt).
Przez prawie całą karierę występował w drużynie Górnika Wałbrzych, z wyjątkiem dwóch lat służby wojskowej, którą odsłużył grając w Śląsku Wrocław.
Po zakończeniu kariery zawodniczej został trenerem.

</doc>
<doc id="2100844" url="https://pl.wikipedia.org/wiki?curid=2100844" title="JR East Japan Building">
JR East Japan Building

 – ukończony w 1997 roku biurowiec w Tokio, w Japonii. Budynek jest wysoki na 150,2 metrów. Posiada 32 kondygnacje, z czego 28 nadziemnych i 4 podziemne. Wybudowany został według projektu Nikken Sekkei Ltd., Odakyu Construction, JR East Japan Railway Corporation i Taisei Construction Co. Ltd.

</doc>
<doc id="2100869" url="https://pl.wikipedia.org/wiki?curid=2100869" title="Po bitwie Igora Światosławowicza z Połowcami">
Po bitwie Igora Światosławowicza z Połowcami

Po bitwie Igora Światosławowicza z Połowcami (ros. После побоища Игоря Святославовича с половцами) – obraz olejny, namalowany przez rosyjskiego malarza Wiktora Wasniecowa w 1880, znajdujący się w zbiorach Galerii Tretiakowskiej w Moskwie.
Od końca lat 70. XIX wieku w twórczości Wiktora Wasniecowa zaczęły dominować motywy nawiązujące do historii Rusi oraz legend i bylin staroruskich. Malarz uważał bohaterów tego typu opowieści i utworów za wcielenie ideałów osobowych ludu rosyjskiego. Popularyzowanie ich postaci traktował jako element kształcenia Rosjan, przypominania im o chwalebnych wydarzeniach w przeszłości i tworzenia dumy narodowej.
Opis.
Temat obrazu "Po bitwie Igora Światosławowicza z Połowcami" artysta zaczerpnął z eposu "Słowo o wyprawie Igora". Dzieło przedstawia jedną z centralnych scen utworu – klęskę wojsk Igora Światosławowicza w starciu z Połowcami w 1185. W krajobrazie spokojnego, porośniętego niską roślinnością stepu Wasniecow ukazał grupę martwych, poległych w bitwie wojów ruskich oraz nielicznych zabitych Połowców. W centralnej części dzieła widoczny jest młody wojownik ze strzałą w piersi, obok niego zaś leżący z rozłożonymi rękami mężczyzna w pełnej zbroi i w hełmie. Broń zabitych (topory, tarcze) leży w nieładzie obok nich. Grupy kilku leżących na sobie ciał widoczne są również w pozostałych częściach obrazu. Wasniecow namalował wojów ruskich w pełnych zbrojach i wysokich hełmach, podczas gdy nieliczni Połowcy są półnadzy lub w zwykłych ubraniach. Ponad zwłokami poległych unoszą się drapieżne ptaki, na niebie widoczne jest zachodzące słońce. Mimo dramatyzmu sceny kompozycja jest harmonijna, namalowana spokojnymi barwami; malarz unikał ukazywania krwi, która widoczna jest jedynie na toporze i płaszczu poległego woja po lewej stronie obrazu. Nie ukazał również ciężkich ran na ciałach poległych, w miejsce realizmu dzieła skupiając się na oddaniu detali staroruskiego ubioru i uzbrojenia. Artysta chciał również w ten sposób oddać cześć wszystkim, którzy walczyli i ginęli za Ruś, a następnie Rosję.
Obraz wzbudził sprzeczne opinie krytyki. Podobnie jak inne obrazy Wasniecowa o tematyce inspirowanej bylinami, był chwalony za oddanie ducha poezji ludowej i jej piękna, jak również „siłę narratora”. Dzieło było jednak również określane jako sztuczne i pretensjonalne.

</doc>
<doc id="2100874" url="https://pl.wikipedia.org/wiki?curid=2100874" title="Gwiazda AGB">
Gwiazda AGB

Gwiazda AGB (ang. "Asymptotic Giant Branch" - gwiazda na asymptotycznej gałęzi olbrzymów diagramu Hertzsprunga-Russella) – odewoluowana forma gwiazdy o małej masie (od ok. 0,5-0,6 do ok. 8-10 mas Słońca). Obserwacyjnie, gwiazda taka ma postać czerwonego olbrzyma. We wnętrzu gwiazdy znajduje się kolejno zdegenerowane jądro węglowo-tlenowe, powłoki helowa i wodorowa, w których zachodzą reakcje syntezy jądrowej, oraz gruba wodorowa otoczka.
Nazwa gałęzi bierze się stąd, że w tym stadium ewolucji gwiazda po raz kolejny przesuwa się na prawo i do góry diagramu HR, zbliżając się do czerwonych olbrzymów. 
Charakterystyczne dla gwiazd AGB są pulsy termiczne, spowodowane niejednostajną produkcją energii w wyniku reakcji zachodzących w powłokach. W wyniku reakcji wychwytu neutronów w procesie s w widmach gwiazd AGB mogą pojawiać się linie pierwiastków ciężkich.
Pod koniec fazy AGB gwiazda bardzo szybko traci masę w wyniku wiatru. Etap ten kończy się wyrzutem mgławicy planetarnej.

</doc>
<doc id="2100876" url="https://pl.wikipedia.org/wiki?curid=2100876" title="Mirsad Mijadinoski">
Mirsad Mijadinoski

Mirsad Mijadinoski (ur. 1 października 1981 w Strudze) – macedoński piłkarz, występujący na pozycji obrońcy.

</doc>
<doc id="2100877" url="https://pl.wikipedia.org/wiki?curid=2100877" title="Port lotniczy Most">
Port lotniczy Most

Port lotniczy Most (cz.: "Letiště Most", kod ICAO: LKMO) – port lotniczy położony w czeskim Moście.

</doc>
<doc id="2100878" url="https://pl.wikipedia.org/wiki?curid=2100878" title="Sistowski">
Sistowski

Sistowski – polski herb szlachecki znany z jedynego wizerunku pieczętnego.
Opis herbu.
Opis herbu z wykorzystaniem zasad blazonowania, zaproponowanych przez Alfreda Znamierowskiego:
W polu toczenica, pośrodku której droga z zaćwieczonym krzyżem kawalerskim, barwy nieznane.
Najwcześniejsze wzmianki.
Pieczęć Z. Sistowskiego z 1563.
Herbowni.
Ponieważ herb Sistowski był herbem własnym, prawo do posługiwania się nim przysługuje tylko jednemu rodowi herbownemu:
Sistowski.

</doc>
<doc id="2100879" url="https://pl.wikipedia.org/wiki?curid=2100879" title="Mumbai">
Mumbai



</doc>
<doc id="2100882" url="https://pl.wikipedia.org/wiki?curid=2100882" title="Jan Maksymilian Fredro">
Jan Maksymilian Fredro

Jan Maksymilian Fredro herbu Bończa, krypt.: "X", (ur. 1784 w Surochowie, zm. 15 lutego 1845 w Paryżu) – generał brygady wojsk Królestwa Kongresowego, pułkownik wojsk napoleońskich, uczestnik kampanii napoleońskich 1812-1814, członek Rady Administracyjnej i Rady Stanu Królestwa Polskiego, tłumacz, dramatopisarz, krytyk teatralny i poeta. Adiutant cara Aleksandra I (od roku 1816), marszałek dworu królewskiego Mikołaja I Romanowa w 1830 roku, członek przybrany Towarzystwa Królewskiego Przyjaciół Nauk w Warszawie w 1829 roku. 
Życiorys.
Urodził się w rodzinie Jacka Fredry, ziemianina galicyjskiego, oraz Marianny Dembińskiej. Brat komediopisarza Aleksandra Fredry. Otrzymał w domu wychowanie półpolskie, półfrancuskie. W latach młodzieńczych przez dłuższy czas przebywał na dworze w Puławach. W roku 1806 w Warszawie wstąpił do 2 pułku piechoty, wkrótce został kapitanem adiutantem sztabu głównego. Kilka miesięcy później przeszedł do 2 pułki ułanów. W roku 1807 został odznaczony krzyżem Virtuti Militari.
Autor dramatu "Harald" (1827). Po upadku powstania listopadowego wyjechał do Paryża, gdzie jednak nie uczestniczył w życiu emigracji polskiej.
Był członkiem kapituły Rycerze Gwiazdy w loży wolnomularskiej Bracia Zjednoczeni, w 1808 roku mistrzem obrzędów loży.
Twórczość.
Ważniejsze utwory.
Ponadto jako członek Towarzystwa Iksów zamieszczał w latach 1815-1819 recenzje teatralne (pod krypt. "X") w czasopismach: "Gazeta Warszawska" i "Gazeta Korespondenta Warszawskiego i Zagranicznego".
Przekłady.
Drobne przekłady ogłaszał w czasopismach i zbiorach: "Kolęda na r. 1828" (tu: I. Kryłow „Osioł i słowik”), "Tygodnik Krakowski" (tu: Horatius: „Do Pirry”; „Do ludu”; 1834 nr 5-6).
Według S. Wasylewskiego pomagał Marii Wirtemberskiej przełożyć "na piękną prozę polską" napisaną pierwotnie po francusku powieść „Malwina”.

</doc>
<doc id="2100884" url="https://pl.wikipedia.org/wiki?curid=2100884" title="Huta trzyniecka">
Huta trzyniecka

Huta trzyniecka (cz. "Třinecké železárny", w skrócie "TŻ", niem. "Trzynietzer Eisenwerk", ciesz. "Werk") – huta żelaza i stali w Trzyńcu, w kraju morawsko-śląskim w Czechach. TŻ produkuje ponad jedną trzecią całej stali w Czechach (około 2,5 miliona ton rocznie). Od samego założenia w hucie wytworzono ponad 150 milionów ton surowej stali. Ważnym udziałowcem spółki jest Moravia Steel, największa w Czechach korporacja metalurgiczna kontrolowana przez kapitał krajowy.
Historia.
Na decyzję o budowie huty na terenie należącym do arcyksięcia Karola Ludwika Habsburga, zarządzanym przez Komorę Cieszyńską, miało wpływ kilka czynników. Po pierwsze obszar ten był bogaty w wapień, rudę żelaza, glinę, natomiast rzeka Olza mogła pełnić funkcję źródła energii. Dodatkowo okolica oferowała wystarczającą ilość siły roboczej i leżała na szlaku handlowym na Górne Węgry (dzisiejsza Słowacja). Budowa pierwszego pieca hutniczego rozpoczęła się w 1836, a huta zaczęła pracować w 1839, od razu stając się największą na Śląsku Cieszyńskim. Z początku do zasilania pieców używano węgla drzewnego, produkowanego ze ściętych w Beskidzie Śląskim i dzisiejszym Śląsko-Morawskim drzew, które spływały Olzą dopiero na wiosnę, gdy śniegi topniały, a poziom rzeki się unosił. To właśnie Olza była najważniejszym środkiem transportu aż do lat 70., kiedy zakłady zostały zmodernizowane i wybudowano nowy kanał dostarczający większą ilość wody. Ogromny wpływ na rozwój huty miało też otwarcie Kolei Koszycko-Bogumińskiej w 1871. Jednak to Olza była dalej wykorzystywana do spłukiwania odpadów hutniczych, a pierwsza oczyszalnia wody powstała dopiero w 1927. W 1906 Komora Cieszyńska sprzedała majątek Austriackiemu Przedsiębiorstwu Hutniczo-Górniczemu ("Österreichische Berg- und Hüttenwerkgesellschaft") z siedzibą w Wiedniu. Zakład był dalej unowocześniany, a walcownię jako jedną z pierwszych na świecie zelektryfikowano. Huta była w tym czasie największą w Austro-Węgrzech.
Od czasu podziału Śląska Cieszyńskiego w 1920, trzyniecka huta stała się jednym z najważniejszych ośrodków przemysłowych Czechosłowacji. Właściciel przeniósł się pierw z Wiednia do Brna, zmieniający przy tym nazwę, a w 1930 do Pragi. W okresie międzywojennym zatrudniała blisko 6000 osób, a w 1929 produkowała więcej niż 23% czechosłowackiej stali i 31% wyrobów walcowanych. W 1938 wraz z Zaolziem została przejęta przez Polskę, a majątek wszedł w skład nowo założonej korporacji "Spółka Górnicza i Hutnicza Karwina-Trzyniec, Spółka akcyjna, Cieszyn". Podczas II wojny światowej ich miejsce zajęli Niemcy oraz "Berg- und Hüttenwerksgesellschaft Karwin-Trzynietz, Aktiengesellschaft".
W 1946 huta została upaństwowiona przez Czechosłowację i dalej rozbudowywana, gdyż w tym okresie przemysł ciężki ustanowił bardzo ważną gałąź gospodarki. Była i nadal jest to największa huta stali w kraju i wciąż ma znaczący wpływ na przemysłowe miasto Trzyniec i okolicę, na ich charakter, demografię i zanieczyszczenie powietrza, choć to ostatnie zostało znacząco zredukowane od dnia upadku komunizmu w 1989. Również nowoczesne systemy oczyszczania wody zapewniają, że odpływ wody z fabryki jest prawie tak czysty, jak ta napływająca.
Od 1960 do 1980 huta odgrywała ważną rolę w życiu regionu. Znacząco przyczyniła się do poprawy infrastruktury i sieci transportowej. W Beskidach wybudowano wiele ośrodków wczasowych i wypoczynkowych.
Współczesność.
Huta to główny pracodawca w okolicy. W 2009 zatrudniała 5319 osób, jednak liczba ta zmniejsza się od lat. Przykładowo, w 1998 było to 9276 pracowników a w czasach komunistycznych nawet 15000. Obecnie huta ukierunkowana jest na przetwarzanie stali w procesie zasadowego konwertora tlenowego, w tym na przykład na produkcję szyn kolejowych.
Firma jest głównym sponsorem miejscowego zespołu hokejowego HC Oceláři Trzyniec (Hutnicy).
Huta trzyniecka w kulturze popularnej.
Huta jest głównym motywem piosenki pt. "Rohajz" z płyty "Tustela" (ciesz. "tu stąd") zespołu BLAF, śpiewającego w gwarze cieszyńskiej.

</doc>
<doc id="2100890" url="https://pl.wikipedia.org/wiki?curid=2100890" title="Wonderlustre">
Wonderlustre

Wonderlustre – czwarty album studyjny brytyjskiej grupy muzycznej Skunk Anansie. Wydawnictwo ukazało się 13 września 2010 roku nakładem wytwórni muzycznej V2 Records. Album poprzedził wydany 16 sierpnia tego samego roku singel do utworu "My Ugly Boy". Do kompozycji został również zrealizowany teledysk. Zdjęcia do obrazu zostały wykonane w podziemnym parkingu w Belgradzie w Serbii.
Płyta zadebiutowała na 9. miejscu listy OLiS w Polsce i uzyskała certyfikat złotej.
Lista utworów.
Opracowano na podstawie materiału źródłowego.

</doc>
<doc id="2100892" url="https://pl.wikipedia.org/wiki?curid=2100892" title="Fou Tsong">
Fou Tsong



</doc>
<doc id="2100897" url="https://pl.wikipedia.org/wiki?curid=2100897" title="Ketolidy">
Ketolidy

Ketolidy – grupa nowych antybiotyków, będących półsyntetycznymi pochodnymi erytomycyny. Są aktywne wobec bakterii opornych na makrolidy. Głównym przedstawicielem ketolidów jest telitromycyna.
Mechanizm działania.
Blokują syntezę białek bakteryjnych poprzez łączenie się z podjednostką 50S rybosomów w okolicy łączenia transferazy peptydowej, siła wiązania się ketolidów z rybosomem jest znacznie wyższa od makrolidów.

</doc>
<doc id="2100898" url="https://pl.wikipedia.org/wiki?curid=2100898" title="Port lotniczy Kladno">
Port lotniczy Kladno

Port lotniczy Kladno (cz.: "Letiště Kladno", kod ICAO: LKKL) – port lotniczy położony w czeskim Kladnie.

</doc>
<doc id="2100903" url="https://pl.wikipedia.org/wiki?curid=2100903" title="Skoczowski">
Skoczowski

Skoczowski – polski herb szlachecki z nobilitacji.
Opis herbu.
Opis herbu z wykorzystaniem zasad blazonowania, zaproponowanych przez Alfreda Znamierowskiego:
W polu dwudzielnym w pas od czoła czarnym, lew kroczący złoty, od podstawy dwudzielnym w słup z prawej złotym, z lewej czerwonym, dwa rogi myśliwskie czarne, ustnikami do siebie.
Klejnot: lew wyskakujący, jak w godle, między dwoma rogami bawolimi.
Labry z prawej czerwone, podbite złotem, z lewej czarne, podbite złotem.
Józef Szymański blazonuje nieco inaczej - dolne pola mają zamienione barwy, a rogi myśliwskie są położone w słup.
Najwcześniejsze wzmianki.
Nadany Janowi Skoczowskiemu 12 września 1553.
Herbowni.
Tadeusz Gajl podaje trzy nazwiska herbownych:
Skoczowski, Wilamowski, Wilmowski.

</doc>
<doc id="2100910" url="https://pl.wikipedia.org/wiki?curid=2100910" title="Niebieskie Berety (zespół muzyczny)">
Niebieskie Berety (zespół muzyczny)

Niebieskie Berety – muzyczny zespół reprezentacyjny rosyjskich wojsk powietrznodesantowych (WDW).
Historia zespołu.
Pierwszy koncert zespołu odbył się 19 listopada 1985 roku w Afganistanie i jest to dziś oficjalna data rozpoczęcia działalności grupy. Tego dnia wieczorem, w klubie wojskowym 350 pułku powietrznodesantowego gw., pięciu żołnierzy ze 103 dywizji powietrznodesantowej gw., którzy amatorsko zajmowali się muzyką, wykonało przed wojskową publicznością kilka szlagierów z repertuaru Ałły Pugaczowej. W latach 1985–1987 grupa występowała w jednostkach Ograniczonego Kontyngentu i radzieckich placówkach dyplomatycznych w Afganistanie. W marcu 1987 grupa wzięła udział w III edycji telewizyjnego konkursu „Gdy śpiewają żołnierze”. Bezpośredni przekaz telewizyjny z Kabulu za pomocą telemostu stał się ogólnokrajową sensacją artystyczną i zapewnił grupie I miejsce. W lecie 1987 grupa nagrała swoją pierwszą płytę – longplaya, który zyskał status platynowej płyty (ówcześnie w ZSRR było to 200 000 sprzedanych egzemplarzy). Według danych TASS płyta ta znalazła się w dziesiątce najlepiej sprzedających się krążków. W październiku tego samego roku grupa po raz pierwszy przyjechała do Moskwy, gdzie wystąpiła na najbardziej prestiżowych scenach stolicy – sali hotelu „Rossija”, w Pałacu Zjazdów na Kremlu, Teatrze Estradowym, na Łużnikach i w arenie „Olimpijskaja”. W 1988 roku grupa ponownie wygrała konkurs „Gdy śpiewają żołnierze”. W 1989, po wyjściu wojsk radzieckich z Afganistanu, zespół otrzymał siedzibę pod Moskwą i samodzielność w ramach sił zbrojnych ZSRR. W sierpniu 1991 rozkazem ministra obrony ZSRR stał się etatową jednostką wojskową radzieckich WDW, status ten w 1994 potwierdził minister obrony Federacji Rosyjskiej.
Repertuar.
Repertuar zespołu to głównie typowo żołnierskie pieśni o twardym życiu żołnierza na wojnie, o losach młodych weteranów, o tęsknocie do rodziny i miłości do bliskich i ojczyzny. Są to utwory na ogół przepojone patriotyzmem, o propagandowym przesłaniu wychowawczym, opartym na kulcie rosyjskich sił zbrojnych i wojsk powietrznodesantowych.
Skład zespołu.
Pierwszy skład:
Od momentu powstania w 1985 skład grupy zmieniał się całkowicie aż pięciokrotnie. Od 2000 roku grupa funkcjonuje w niezmienionym, pięcioosobowym składzie. Najstarsi stażem członkowie grupy to (wszyscy od 1991):
W 2000 roku do zespołu dołączył st. chor. Płatonow Denis (klawiszowiec).
W chwili obecnej „Niebieskie Berety” są jedyną w rosyjskich siłach zbrojnych grupą muzyczną, której wszyscy członkowie posiadają tytuły „Zasłużony Artysta Rosyjskiej Federacji”. Wszyscy są zawodowymi żołnierzami sił zbrojnych FR.
Dyskografia.
CD i kasety.
Kolejne albumy
Składanki

</doc>
<doc id="2100914" url="https://pl.wikipedia.org/wiki?curid=2100914" title="Interpol (album)">
Interpol (album)

Interpol – czwarty album studyjny amerykańskiej grupy muzycznej Interpol. Wydawnictwo ukazało się 7 września 2010 roku nakładem wytwórni muzycznej Matador Records. Album poprzedził wydany 3 sierpnia tego samego roku singel do utworu pt. "Barricade". Płyta zadebiutowała na 33. miejscu listy OLiS w Polsce.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2100916" url="https://pl.wikipedia.org/wiki?curid=2100916" title="Selektywne inhibitory wychwytu zwrotnego serotoniny">
Selektywne inhibitory wychwytu zwrotnego serotoniny



</doc>
<doc id="2100918" url="https://pl.wikipedia.org/wiki?curid=2100918" title="Rozwodów nie będzie">
Rozwodów nie będzie

Rozwodów nie będzie – polski czarno-biały film fabularny z 1963 roku, w reżyserii Jerzego Stefana Stawińskiego. Wszystkie trzy nowele składające się na ten film są osadzone w realiach i pejzażach Warszawy początku lat 60.; okraszone są polską muzyką jazzową tamtych czasów.
Fabuła.
Film "Rozwodów nie będzie" składa się z trzech nowel.
Pierwsza opowiada o młodym członku ekipy stawiającej linie wysokiego napięcia (Władysław Kowalski) i młodej lekarce z pogotowia (Marta Lipińska). Mają się pobrać, ale dla obojga liczy się przede wszystkim ich praca, pojmowana jako misja. Życie prywatne musi cierpieć, na dalszym planie. W poczekalni Urzędu Stanu Cywilnego dochodzi na tym tle między państwem młodymi do awantury. Ślub zostaje odwołany.
W drugiej noweli dwoje ludzi – on (Zbigniew Dobrzyński), świeżo upieczony inżynier i ona (Teresa Tuszyńska), zdolna studentka tuż przed dyplomem – poznaje się na prywatce w akademiku i tam zakładają się, że wezmą ślub w USC i żadne z nich nie stchórzy w ostatniej chwili. Tak się też dzieje, w związku z czym wybucha afera o wymiarach towarzyskich i rodzinnych. Uczucie między tymi dwojgiem jednak kiełkuje.
Bohaterką noweli trzeciej jest maturzystka (Magda Zawadzka), która uciekła z głębokiej prowincji do Warszawy, by szukać tu szczęścia. Chce zrobić karierę na estradzie lub cokolwiek innego, byle w stolicy. W pewnym momencie dziewczyna próbuje wykorzystać do realizacji marzeń biuro matrymonialne. Zostaje w nim przedstawiona klientowi biura – niejakiemu panu Gruszce (Zbigniew Cybulski), prowadzącemu dostatnie, lecz gnuśne życie producenta syfonów z wodą sodową. Z planów pana Gruszki wobec panny nic nie wychodzi (komediowa scena, gdy podczas kolacji syfony odmawiają posłuszeństwa). Dziewczyna ma szansę na zawrócenie z ryzykownej drogi. Zostaje studentką.

</doc>
<doc id="2100919" url="https://pl.wikipedia.org/wiki?curid=2100919" title="Solfa">
Solfa

Solfa – polski herb szlachecki z nobilitacji.
Opis herbu.
Opis herbu z wykorzystaniem klasycznych zasad blazonowania:
"W polu barwy nieznanej, damascenowanym, papuga barwy naturalnej, trzymająca w uniesionej łapie gałązkę z różą czerwoną. Klejnot: nad hełmem bez korony, samo godło. Labry barwy nieznanej."
Najwcześniejsze wzmianki.
Nadany przez cesarza Karola V w 1541. W Polsce potwierdzony Janowi Solfie, kanonikowi wrocławskiemu, wileńskiemu, warmińskiemu i warszawskiemu, lekarzowi królewskiemu 18 lutego 1541.
Herbowni.
Ponieważ herb Solfa był herbem własnym, prawo do posługiwania się nim przysługuje tylko jednemu rodowi herbownemu: Solfa.

</doc>
<doc id="2100920" url="https://pl.wikipedia.org/wiki?curid=2100920" title="Michał Butler">
Michał Butler

Michał Butler (ur. 27 września 1715 – zm. 21 stycznia 1782, herbu Butler, starosta witagolski i preński. Syn Marka Antoniego Butlera i Franciszki Szczuki. Teść Mikołaja Radziwiłła. Kawaler orderu św. Stanisława.

</doc>
<doc id="2100921" url="https://pl.wikipedia.org/wiki?curid=2100921" title="Puchalski">
Puchalski



</doc>
<doc id="2100922" url="https://pl.wikipedia.org/wiki?curid=2100922" title="Ustarbowski">
Ustarbowski

Ustarbowski (Sołtan odmienny, Sułtan, Syrokomla odmienny, Syrokomla vel Siromla Światła, Abdank odmienny) – kaszubski herb szlachecki. Przez Tadeusza Gajla utożsamiany z herbem Sołtan, różnił się od niego drobnym szczegółem i należał do zupełnie innej, oddalonej geograficznie rodziny. Nie jest jednak wykluczone pokrewieństwo obu rodzin.
Opis herbu.
Opis z wykorzystaniem klasycznych zasad blazonowania:
"W polu czerwonym łękawica srebrna z takimż krzyżem podwójnym zaćwieczonym i gwiazdą złotą ponad nim. Klejnot: nad hełmem w koronie trzy pióra strusie. Labry: czerwone, podbite srebrem."
Najwcześniejsze wzmianki.
Herb wymieniany jako Sołtan w szeregu herbarzy począwszy od XVI wieku. 
Rozróżnienia herbu Sołtan i Ustarbowski dokonał Alfred Znamierowski. Drobnym szczegółem różniącym te dwa herby (oprócz oddalenia geograficznego używających ich rodziny), jest według niego położenie gwiazdy. Tutaj jest ona "nad" krzyżem, zaś w herbie Sołtan "zaćwieczona na" krzyżu.
Herbowni.
Ustarbowski (Ostarbowski, Ustarbowsky, Usterbowski, błędnie Netarbowski) z przydomkiem Pięta (Fersen). Ustarbowscy z przydomkiem Freyhold używali herbu Freyhold.
Ustarbowskim Piętom przypisywano też herb Ostoja Pruska (zapewne błędnie). Jakichś Ustarbowskich odnotowano również w Galicji w XVIII wieku z herbem Leliwa.
Pierwotnym herbem Piętów-Ustarbowskich był herb własny (Pięta), bardzo podobny do Leliwy.
Rodzina Ustarbowskich.
Rodzina wywodząca się z gniazda Ustarbowo. Na początku XV wieku wieś należała do rycerzy Michała i Pięty. W 1526 dobra w Ustarbowie i Zbychowie posiadali bracia Jakub, Marcin i Seweryn (Sewert) Piętowie zaś w Tokarach Mateusz i Jakub Piętowie. Nazwisko Ustarbowski pojawia się w 1552 (Andrzej, Jan, Maciej i Marcin Ustarbowscy Piętowie w Bieszkowicach). Nazwisko Ustarbowski i Pięta będą następnie występować naprzemiennie albo łącznie. Kolejne wzmianki pochodzą z lat 1570 (Jan, Andrzej, Piotr Piętowie w Ustarbowie, Dąbrówce, Zbychowie, Lubaniu, Tokarach i Bieszkowicach). W wieku XVI Piętowie oprócz nazwiska Ustarbowski nosili też nazwiska Lubański, Tokarski, Zbiechowski i Węsierski, zachowując danwe rodowe jako przydomek albo drugi człon nazwiska. Według herbarza Dachnowskiego z XVII wieku "Ustarbowscy po wsi zowią się Lubańscy i Viserscy, Piętowie, Sułtanowie". Zapis ten może wskazywać, że Ustarbowscy i Sołtanowie są jednak spokrewnieni. Przydomek Sułtan jest jednak przypisywany Ustarbowskim bez żadnego potwierdzenia w źródłach. Podwójne nazwisko wzmiankowane jest np. w 1648 (Wawrzeniec Netarbowski Pięta). W wiekach XVIII-XIX Ustarbowscy używali także przydomków Fersen i Freyhold. Fersen to prawdopodobnie tłumaczenie nazwiska Pięta na niemiecki ("Pięta" = "Ferse"). Natomiast Freyhold to prawdopodobnie oddzielna rodzina osiadła w Ustarbowie (nosiła także inny herb, Freyhold). Ustarbowscy byli rodziną średniozamożną, posiadali części licznych wiosek: Czeczewo, Gowino, Pierszczewo, Przewóz, Tokary, Kłanino, Łężyce, Radoszewo, Zbychowo, Żelewo, Liniewko, Lubanie, Mały Podleś, Sobącz, Stawiska, Brodnica Górna. Kłanino pozostawało w ich rękach do 1838, byli jego ostatnimi polskimi właścicielami. Rodzina pełniła też funkcje publiczne. Wymienić można tutaj następujących przedstawicieli:
W roku 1772 przysięgę królowi pruskiemu składał Antoni Ustarbowski herbu Abdank z Przewozu. Jeden Ustarbowski osiadł przed 1658 na części wsi Siemirowice i dał początek gałęzi mieszkającej tutaj do początku XIX wieku. To prawdopodobnie ci Ustarbowscy nosili przydomek Freyhold, który mogli przyjąć służąc w pruskiej armii, jako wyraz odcięcia się od polskich korzeni. Współcześnie Ustarbowscy mieszkają w Trójmieście (około 100 osób) i powiatach puckim oraz wejherowskim (około 100 osób).

</doc>
<doc id="2100923" url="https://pl.wikipedia.org/wiki?curid=2100923" title="Memorial Van Damme 2010">
Memorial Van Damme 2010

Memorial Van Damme 2010 – mityng lekkoatletyczny, który odbył się 27 sierpnia na stadionie Króla Baudouina I w Brukseli. Zawody były drugą odsłoną finału Samsung Diamentowej Ligi IAAF (po imprezie Weltklasse Zürich) i kończyły pierwszą edycję tego cyklu.
Rekordy.
Podczas mityngu ustanowiono 2 krajowe rekordy w kategorii seniorów:

</doc>
<doc id="2100933" url="https://pl.wikipedia.org/wiki?curid=2100933" title="Klub Firlej">
Klub Firlej

Firlej (Ośrodek Działań Artystycznych „Firlej”) – miejska jednostka kultury Wrocławia istniejąca od lat 80. XX wieku, mieszcząca się przy ul. Grabiszyńskiej 56 (róg ul. Żytniej).
Początkowo pomieszczenia mieszczące klub należały do Wrocławskiej Spółdzielni Mieszkaniowej i mieścił się tu osiedlowy klub „Paradoks” – odbywały się tu m.in. zebrania członków spółdzielni, okolicznościowe przyjęcia, półkolonie dla dzieci. Następnie na krótko zmieniono nazwę na „Prostokąt”. Po przejęciu budynku przez Spółdzielnię Mieszkaniową „Cichy Kącik” klub istniał jako osiedlowy klub „Firlej”. W 1987 roku został włączony do struktur Staromiejskiego Dom Kultury. Od 1990 roku klub stanowi samodzielną jednostkę kulturalną.
W 2004 roku stanowisko dyrektora ośrodka objął Robert Chmielewski. Od tego czasu na scenie „Firleja” goszczą projekty jazzowe, rockowe, alternatywne i elektroniczne. W klubie organizowana jest produkcja festiwali o zasięgu międzynarodowym: Avant Music Festival i Asymmetry Festival. Najnowszym projektem, jest festiwal UA/PL Alternative Music Meetings – wydarzenie realizowane w ramach Programu Kulturalnego Polskiej Prezydencji w Radzie UE.
Repertuar.
W trakcie swojej długoletniej działalności, Klub Firlej miał możliwość gościć na scenie wielu zasłużonych, dla sceny alternatywnej, elektronicznej i jazzowej, artystów, m.in.: Cult of Luna, Isis, Acid Mothers Temple, The Young Gods, Job Karma, Rob Mazurek, Swans.

</doc>
<doc id="2100934" url="https://pl.wikipedia.org/wiki?curid=2100934" title="Powstanie lewicowych eserowców">
Powstanie lewicowych eserowców

Powstanie lewicowych eserowców, lub Bunt eserowców – nieudany zamach stanu ze strony lewicowych eserowców przeciw rządzącym bolszewikom dokonany 6 lipca 1918 roku.
Przyczyny.
Wśród głównych przyczyn niezadowolenia lewicowych eserowców, które skłoniły ich do zerwania z bolszewikami, znajdował się traktat brzeski, zawarty z Niemcami w marcu 1918 i oddający pod okupację rozległe tereny zachodniej części byłego Imperium Rosyjskiego (do wschodniej granicy Ukraińskiej Republiki Ludowej) i przekreślający możliwość eksportu rewolucji na Zachód. Eserowcy byli także niezadowoleni z podporządkowania bolszewikom rad robotniczych oraz obowiązkowym kontyngentom zbożowym na wsiach. Zaraz po podpisaniu pokoju brzeskiego lewicowi eserowcy potępili bolszewików za zdradę rewolucji i wystąpili z Rady Komisarzy Ludowych, choć pozostali w strukturach Czeka.
W czasie V Zjazdu Rad w Teatrze Wielkim w Moskwie, który rozpoczął się 4 lipca, dwoje głównych liderów partii, Borys Kamkow i Marija Spiridonowa, ostro krytykowali bolszewików. Po pierwszym dniu zjazdu władze eserów podjęły decyzję o urządzeniu prowokacji przeciw Niemcom w formie zamachu na ich ambasadora Wilhelma von Mirbacha. Było to spowodowane brakiem możliwości uzyskania większości na zjeździe, która wymusiłaby zmianę polityki rządu. Celem zamachu było sprowokowanie zerwania pokoju przez Niemcy i wywołanie powszechnego powstania przeciwko bolszewikom.
Zamach na Wilhelma von Mirbacha.
Zamach zaplanowała Spiridonowa, a do jego wykonania wyznaczyła należącego do Czeka eserowca Jakowa Blumkina i Nikołaja Andriejewa. 6 lipca po południu udali się oni na spotkanie z ambasadorem pod pretekstem omówienia sprawy aresztowanego za szpiegostwo Roberta Mirbacha, uważanego za krewnego ambasadora. Po krótkiej rozmowie zamachowcy oddali strzały z rewolwerów. Ponieważ chybili, a ambasador podjął ucieczkę, Blumkin rzucił granat, który śmiertelnie ranił Mirbacha. Zamachowcy, w tym Blumkin ranny w nogę, uciekli podstawionym samochodem do koszar pokrowskich, gdzie stacjonował wierny eserom oddział Czeka, i które stały się główną siedzibą powstańców.
Aresztowanie Dzierżyńskiego.
Na wieść o zamachu, Włodzimierz Lenin polecił Feliksowi Dzierżyńskiemu udać się do koszar i aresztować odpowiedzialnych za śmierć ambasadora. Na miejscu jednak oddział Czeka aresztował Dzierżyńskiego i jego ochronę. Eserowcy zajęli następnie siedzibę Czeka na Łubiance. Możliwość zbudowania w służbach specjalnych własnej frakcji wynikła z dużego początkowo zaufania bolszewików do eserowców i umieszczenia działaczy tej partii w kierownictwie Czeka.
Siły obu stron.
Po południu 6 lipca eserowcy dysponowali znaczną przewagą w siłach zbrojnych w Moskwie. Do ich dyspozycji stało 2000 dobrze uzbrojonych żołnierzy. Bolszewicy mieli zaledwie 700, jednak większość (strzelcy łotewscy) była poza miastem na obchodach świątecznych. Dodatkowo nie mogli wrócić do Moskwy z powodu fatalnych warunków atmosferycznych.
Stłumienie powstania.
Bolszewików uratował brak chęci wśród eserowców do przejmowania władzy. Ograniczyli się oni do wezwania do powszechnego powstania, by zmusić partię Lenina do zmiany polityki. Liderzy powstania udali się do Teatru Wielkiego na Zjazd Rad, gdzie Spiridonowa wygłosiła przemówienie potępiające bolszewików. W tym czasie bolszewicy zdołali ściągnąć siły wojskowe i skierować je na miejsce Zjazdu Rad. Wojsko otoczyło budynek i zablokowało wyjścia. Pozwolono wyjść jedynie delegatom bolszewickim, innych aresztowano. Wieczorem siły bolszewickie opanowały Łubiankę, a rano następnego dnia strzelcy łotewscy pod dowództwem Jukumsa Vācietisa odbiły koszary pokrowskie i uwolniły Dzierżyńskiego.
Represje.
Po nieudanej rewolucji aresztowano kilkuset przeciwników władz. Na 13 przywódcach oddziału z koszar wykonano 7 lipca egzekucję. Pozostałych przywódców eserowców uwięziono i osądzono w listopadzie, później zostali oni objęci amnestią. Marija Spiridonowa została skazana na rok więzienia, ułaskawiona, po czym w lutym 1919 roku aresztowana i jako chora psychicznie uwięziona w więzieniu na Kremlu. Zamachowiec Jakow Blumkin zbiegł, a po amnestii przystąpił do bolszewików. Po nieudanej rewolucji lewica eserowska została zdelegalizowana i rozbita, działacze usunięci z rad, jej liderzy aresztowani przez Czeka, a następnie skazani na kary więzienia. Mniejszość, która nie poparła powstania, utworzyła Partię Rewolucyjnych Komunistów.

</doc>
<doc id="2100938" url="https://pl.wikipedia.org/wiki?curid=2100938" title="Bitwa koło Imroz (1918)">
Bitwa koło Imroz (1918)

Bitwa koło Imroz − bitwa morska pomiędzy okrętami tureckimi a brytyjskimi, stoczona 20 stycznia 1918 roku, podczas I wojny światowej na Morzu Egejskim, w pobliżu wyspy Imroz i wejścia do Cieśniny Dardanelskiej. W wyniku starcia dwa pływające pod banderą Imperium Osmańskiego, lecz obsadzone niemieckimi załogami krążowniki, wykorzystując zaskoczenie i przewagę ogniową, zatopiły dwa brytyjskie monitory, kotwiczące w jednej z zatok na Imroz. W dalszej fazie bitwy okręty tureckie weszły na nierozpoznane brytyjskie pole minowe. Krążownik lekki „Midilli” (dawny niemiecki „Breslau”) zatonął z dużymi stratami w załodze, zaś krążownik liniowy „Yavuz Sultan Selim” (ex „Goeben”) został poważnie uszkodzony i zawrócił w kierunku Dardaneli.
W efekcie turecki rajd przeciwko siłom Royal Navy zakończył się porażką. Osmańska marynarka wojenna została pozbawiona dwóch najwartościowszych jednostek i już do zakończenia wojny nie była w stanie przedsięwziąć jakichkolwiek akcji ofensywnych poza obszarem Cieśniny Dardanelskiej.
Sytuacja militarna Turcji na przełomie 1917 i 1918 roku. Planowanie rajdu.
Rewolucja lutowa i narastająca w Rosji anarchia spowodowały ustanie walk turecko-rosyjskich na froncie kaukaskim. Również od strony Persji, po wycofaniu się z tego kraju wojsk rosyjskich, nie spodziewano się większego zagrożenia. Dopiero w styczniu 1918 roku pojawiły się tam nieliczne wojska brytyjskie, ale ich głównym zadaniem stało się przeciwdziałanie narastającemu chaosowi wewnętrznemu i zablokowanie bolszewikom drogi na południe. Najtrudniejsza była sytuacja wojsk tureckich walczących z Brytyjczykami w Palestynie. Wypierani stopniowo, ustępowali pod naciskiem armii atakującej z Egiptu. 9 grudnia 1917 roku upadła Jerozolima. Straty tureckie osiągnęły 28 tysięcy żołnierzy.
Głównym akwenem działań morskich w regionie stało się Morze Egejskie, przez które prowadziły alianckie szlaki komunikacyjne. 2 grudnia 1917 roku wywiad turecki otrzymał wiadomości o planowanym transporcie dwóch dywizji brytyjskich z Salonik do Palestyny. Aby temu przeciwdziałać, dowodzący flotą osmańską niemiecki wiceadmirał Hubert von Rebeur-Paschwitz zaproponował użycie dwóch swoich najnowocześniejszych krążowników: liniowego „Yavuz Sultan Selim” i lekkiego „Midilli”, do akcji na Morzu Egejskim. Okręty te, w 1914 roku tworzące Eskadrę Śródziemnomorską Kaiserliche Marine, stały się sławne, gdy w pierwszych dniach wojny uciekły do Konstantynopola, wymykając się całej Flocie Śródziemnomorskiej Royal Navy. Sprzedane fikcyjnie Turcji, pozostały obsadzone niemieckimi załogami. Jako najwartościowsze jednostki floty brały aktywny udział w wojnie przeciwko Rosji na Morzu Czarnym. Po ustaniu działań wojennych na tym akwenie i osłabieniu blokady Dardaneli przez okręty brytyjskie, nadarzała się korzystna sytuacja, aby zagrozić liniom żeglugowym sprzymierzonych poza Cieśniną Dardanelską.
Pierwszym celem planowanego rajdu miała być wyspa Imroz, leżąca na Morzu Egejskim w pobliżu wejścia do Dardaneli. W zatoce Kuzu kotwiczyły tam nieliczne okręty brytyjskie, w innych okolicznych zatokach można było spodziewać się statków handlowych. Oprócz ich zatopienia, celem ostrzału miało stać się miejscowe lotnisko wojskowe. Następnie krążowniki miały skierować się do zatoki Mudros na wyspie Lemnos, która stanowiła główną bazę brytyjskich sił rejonu Morza Egejskiego (tzw. Dywizjon Egejski − "Aegean Squadron"), dowodzonych przez kontradmirała Arthura Heyes-Sadlera. Dowództwo tureckie liczyło również na ewentualne przechwycenie transportowców wojska płynących do Palestyny oraz na to, że akcja spowoduje koncentrację floty sprzymierzonych w pobliżu Dardaneli, gdzie mogła stać się celem ataku niemieckich U-Bootów.
Datę rajdu wyznaczono na 20 stycznia 1918 roku. Krążowniki miały otrzymać eskortę w postaci czterech kontrtorpedowców: „Muavenet-i Mlliyye”, „Nûmune-i Hamiyet”, „Basra” i „Samsun”. Plany utrzymywano w ścisłej tajemnicy, dowódcy okrętów poznali je tuż przed akcją, razem z wynikami rozpoznania lotniczego z 17 i 18 stycznia. Wynikało z niego, że Royal Navy posiada w zatoce Kuzu jedynie dwa monitory, a w zatoce Mudros dwa przeddrednoty (w dodatku jeden z nich, „Lord Nelson”, odpłynął z głównodowodzącym na konferencję do Salonik) oraz kilkoma lżejszymi okrętami.
Rajd.
20 stycznia 1918 roku, o 5.41 rano (czasu miejscowego), zespół tureckich okrętów opuścił Dardanele i skierował się w stronę wyspy Imroz. Szczęśliwie uniknięto kontaktu z patrolującymi rejon wyjścia z cieśniny kontrtorpedowcami brytyjskimi, ale wkrótce z lewej burty kadłuba „Yavuz Sultan Selim” eksplodowała mina. Nie wyrządziła większych szkód, więc dowódca eskadry postanowił kontynuować rajd. Wkrótce obydwa krążowniki (kontrtorpedowce pozostały w rejonie Dardaneli) dotarły niezauważone w okolice Imroz i rozdzieliły się. „Midilli” zablokował brytyjskim monitorom wyjście z zatoki Kuzu, zaś „Yavuz Sultan Selim” ostrzelał i zniszczył zabudowania radiostacji na wyspie, a następnie dwa kotwiczące w pobliskiej zatoczce statki.
W tym samym czasie tureckie okręty zostały zauważone przez jeden z dwu patrolujących okoliczne wody niszczycieli brytyjskich, „Lizard”. Jego dowódca, porucznik Norman G. Ohlenschlager, podjął próbę ataku torpedowego, musiał go jednak przerwać pod ostrzałem artyleryjskim krążowników. Mające przewagę jednostki osmańskie przeniosły ogień na monitory „Raglan” i M28, zatapiając je po kilku minutach. Zniszczono również kotwiczący w pobliżu zbiornikowiec. Uznając tę część akcji za zakończoną sukcesem, wiceadmirał Rebeur-Paschwitz wydał rozkaz obrania kursu na wyspę Lemnos. Na obydwu zatopionych monitorach poległo prawdopodobnie 170 marynarzy (127 na „Raglanie” i około 43 na HMS M28), uratowało się łącznie 132 ludzi.
Powiadomiony o rozwoju sytuacji kontradmirał Heyes-Sadler wypłynął natychmiast z „Lordem Nelsonem” w stronę Imroz, polecając znajdującym się w morzu transportowcom wojska schronienie się w najbliższym porcie. Dwa niszczyciele z Imroz: „Lizard” i „Tigress”, podążały za tureckimi krążownikami, które zostały również zaatakowane przez nieliczne samoloty, stacjonujące na wyspie. Jednocześnie z zatoki Mudros wyszły w morze pozostałe okręty Dywizjonu Egejskiego: przeddrednot „Agamemnon” i dwa krążowniki lekkie w eskorcie kontrtorpedowców. Jednak, zanim przeciwne zespoły znalazły się w polu widzenia, tureckie okręty weszły na kolejne brytyjskie pole minowe. Pod „Midilli” zdetonowały kolejno trzy miny, wkrótce potem dwie kolejne, powodując jego przewrócenie się na burtę i zatonięcie. Próbujący akcji ratowniczej „Yavuz Sultan Selim” wszedł również na jedną z min, która spowodowała tym razem poważniejsze uszkodzenia. Wezwane na pomoc tureckie kontrtorpedowce starły się z „Lizard” i „Tigress”. Prowadząca szyk „Basra” otrzymała dwa trafienia poniżej linii wodnej i z wodą w kadłubie musiała wycofać się pod osłonę baterii nadbrzeżnych w Dardanelach. Również pozostałe kontrtorpedowce odstąpiły od prób podjęcia załogi „Midilli”, asystując uszkodzonemu krążownikowi liniowemu w drodze powrotnej. Ostatecznie brytyjskie niszczyciele uratowały 172 (według innego źródła 162) marynarzy z zatopionego okrętu.
Wycofujący się „Yavuz Sultan Selim” był przedmiotem ciągłych ataków lotniczych. Nie przyniosły one żadnych efektów, ale w drodze do Dardaneli krążownik wszedł na trzecią minę. W walkach powietrznych z tureckimi myśliwcami Brytyjczycy stracili jeden samolot, drugi został uszkodzony. Już w cieśninie „Yavuz Sultan Selim”, na skutek błędu nawigacyjnego, wszedł z dużą prędkością na mieliznę.
Brytyjskie ataki na „Yavuz Sultan Selim” w Dardanelach.
Unieruchomiony na mieliźnie krążownik stał się celem ataków brytyjskiego lotnictwa, startującego z lotnisk na Imroz i Lemnos. Pomimo użycia znacznych sił i zrzucenia 180 bomb o łącznej masie 15 400 kg, uzyskano jedynie dwa celne trafienia bombami o niewielkim wagomiarze, które nie wyrządziły znaczących szkód. W walkach powietrznych w ciągu kolejnych dni tureccy piloci myśliwscy (był wśród nich podporucznik Ludomił Rayski) odnieśli jeszcze jedno zwycięstwo. Ponieważ żadnych efektów nie przyniosły również próby ostrzału prowadzone z dużej odległości przez jednostki nawodne, Royal Navy podjęła próbę storpedowania krążownika przez okręt podwodny. Wyznaczony do tego zadania E14 dotarł w rejon cieśniny 27 stycznia. Po wejściu w głąb Dardaneli jego dowódca, komandor podporucznik Geoffrey Saxton White, skonstatował rankiem następnego dnia, że Turkom udało się sprowadzić okręt z mielizny (dokonali tego 26 stycznia po południu). Powracając, dowódca E14 zaatakował dwoma torpedami turecki pomocniczy stawiacz min „İntibah”. Jedna z nich eksplodowała kilka sekund po opuszczeniu wyrzutni, powodując uszkodzenia konstrukcji okrętu podwodnego i wyrzucając go na powierzchnię, wprost pod ogień artylerii nadbrzeżnej.
Uszkodzony E14 zdołał się zanurzyć i przepłynąć niemal do wyjścia z cieśniny, zanim zalewająca go woda i brak świeżego powietrza zmusiły dowódcą do wyjścia na powierzchnię. Tam okręt dostał się ponownie pod ogień artylerii tureckiej. Wobec kolejnych uszkodzeń, komandor White zdecydował się osadzić swą jednostkę na brzegu, aby umożliwić załodze ratowanie życia. Niestety, zanim zdołał zrealizować swój zamiar, okręt zatonął. Wraz z nim zginęło 30 członków załogi, w tym dowódca, odznaczony pośmiertnie Krzyżem Wiktorii, uratowano jedynie dziewięciu, którzy trafili do tureckiej niewoli.
Rajd, który był całkowitym zaskoczeniem dla dowództwa brytyjskiego w regionie, nie zakończył się jednak tureckim sukcesem. Zatopienie dwóch monitorów, trzech statków oraz niewielkie zniszczenia instalacji lądowych nie mogły zrównoważyć utraty „Midilli” i poważnego uszkodzenia drugiego z najwartościowszych okrętów tureckiej floty. W efekcie nie podjęła ona już żadnych działań ofensywnych przeciwko Royal Navy aż do zawieszenia broni 31 października 1918 roku.

</doc>
<doc id="2100941" url="https://pl.wikipedia.org/wiki?curid=2100941" title="Illydiusz">
Illydiusz

Illydiusz (zm. 384) – święty Kościoła katolickiego, biskup Clermont.
Sakrę otrzymał około 370 roku zostając czwartym biskupem Clermont. Dzięki sławie świętości jaką był otoczony został wezwany na dwór cesarski do Trewiru, aby uzdrowić córkę cesarza Maksyma. W zamian za wynagrodzenia poprosił władcę o obniżenie podatków jakie zobowiązani byli płacić jego diecezjanie. Zmarł w drodze powrotnej do Clermont około 384 roku.
O życiu Illydiusza wiemy na podstawie zapisków, których autorem był Grzegorz z Tours. Powstałe na podstawie lokalnego kultu opisy występują w "Liber vitae Patrum" i w "Historii Franków". Miejsce pochówku rychło stało się celem pielgrzymek i licznych cudów, a później powstała nawet bazylika pod jego wezwaniem (spłonęła w 865 roku spalona przez Normanów).
Kultowej elewacji dokonano 1311 roku przenosząc relikwie Illydiusza do świątyni zburzonej w czasie rewolucji francuskiej w 1789 roku.
Wspomnienie liturgiczne obchodzi się 7 lipca, zaś lokalnie w diecezji Clermont wspominany jest też 5 czerwca.

</doc>
<doc id="2100945" url="https://pl.wikipedia.org/wiki?curid=2100945" title="Aleksander Łukasz Butler">
Aleksander Łukasz Butler

Aleksander Łukasz Butler herbu własnego (ur. październik 1711 – zm. 25 października 1783) – starosta mielnicki w latach 1738-1775, wojski bielski w latach 1735-1738, starosta witagolski, konsyliarz ziemi mielnickiej w konfederacji radomskiej w 1767 roku. 
Syn Marka Antoniego Butlera i Franciszki Szczuki. Dziedzic dóbr Klimczyce, Międzylesie i Sarnaki. Od 1760 właściciel Grodziczna z nadania króla Augusta III. 
Poseł ziemi mielnickiej na sejm 1744 roku. Poseł na sejm 1748 roku z ziemi mielnickiej. Poseł na sejm 1752 roku z ziemi mielnickiej. Był posłem województwa podlaskiego na sejm konwokacyjny 1764 roku. Brał udział w elekcji Stanisława Augusta Poniatowskiego w 1764.
Pochowany w kościele Najświętszej Marii Panny na Nowym Mieście w Warszawie.

</doc>
<doc id="2100952" url="https://pl.wikipedia.org/wiki?curid=2100952" title="Grunau Baby">
Grunau Baby

Schneider Grunau Baby – seria jednomiejscowych szybowców zaprojektowanych w okresie międzywojennym przez Edmunda Schneidera.
Pierwszy szybowiec został zbudowany i oblatany w 1931 roku. Wyprodukowano ponad 6000 szybowców w różnych wariantach, co czyni go najliczniej produkowanym szybowcem w historii. Oprócz Niemiec produkowany był także w kilkunastu innych krajach. Zaletami płatowca była prosta konstrukcja, wytrzymałość na przeciążenia i lądowanie na ziemnych lądowiskach.
Szybowiec został zaprojektowany jako mniejsza wersja Schneidera ESG 31, wyposażony w nowe eliptyczne skrzydła, podobne do konstrukcji firmy Akaflieg Darmstadt. Aerodyna była górnopłatem z wzmocnionym kokpitem. Założeniem konstruktora było zbudowanie płatowca zarówno do szkoleń, jak i akrobacji lotniczych.
Grunau Baby był wielkim sukcesem, promowanym przez mistrza szybownictwa – Wolfa Hirtha. Zmodernizowany model – Baby II powstał w 1932 roku po tragicznym wypadku pierwszej wersji. Wersja Baby II i ulepszona – Baby IIb były używane jako podstawowy szybowiec szkolny Deutscher Luftsportverband (później Nationalsozialistisches Fliegerkorps).
W 1941 roku 30 szybowców zbudowała Laminação Nacional de Metais, a później Companhia Aeronáutica Paulista w Brazylii pod nazwą „Alcatraz”. Podczas II wojny światowej Baby produkowany był we Francji (jako Nord 1300) i w Wielkiej Brytanii (jako Elliotts Baby EoN i Slingsby T5 – Slingsby użyło także kilku płatowców do opracowania własnych konstrukcji). Edmund Schneider wyjechał do Australii, gdzie kontynuował rozwój swoich szybowców. Efektem jego pracy były Baby 3 i Baby 4.

</doc>
<doc id="2100953" url="https://pl.wikipedia.org/wiki?curid=2100953" title="Schneider Grunau Baby">
Schneider Grunau Baby



</doc>
<doc id="2100960" url="https://pl.wikipedia.org/wiki?curid=2100960" title="Going Back">
Going Back

Going Back – ósmy album studyjny angielskiego wokalisty Phila Collinsa. Wydawnictwo ukazało się 13 września 2010 roku nakładem wytwórni muzycznej Atlantic Records. Na albumie Collins wykonał m.in. interpretacje utworów z repertuaru takich wykonawców jak: The Temptations, Stevie Wonder czy Martha and the Vandellas.
Płyta zadebiutowała na 13. miejscu listy OLiS w Polsce i uzyskała certyfikat złotej.
W czasopiśmie branżowym "Teraz Rock" wystawiono płycie ocenę 3 na 5.
Lista utworów.
Opracowano na podstawie materiału źródłowego.

</doc>
<doc id="2100961" url="https://pl.wikipedia.org/wiki?curid=2100961" title="Gélson Baresi">
Gélson Baresi

Gélson Baresi, właśc. Gélson Tardivo Gonçalves Júnior (ur. 11 maja 1974 w Brasílii) - piłkarz brazylijski, występujący podczas kariery na pozycji środkowego obrońcy.
Kariera klubowa.
Karierę piłkarską Gélson Baresi zaczął w klubie CR Flamengo w 1992 roku. W lidze brazylijskiej zadebiutował 20 czerwca 1992 w przegranym 0-1 meczu z Santos FC. Z Flamengo zdobył mistrzostwo stanu Rio de Janeiro - Campeonato Carioca w 1992 oraz mistrzostwo Brazylii 1992. W latach 1995–1997 był zawodnikiem Cruzeiro Belo Horizonte, z którym zdobył mistrzostwo stanu São Paulo - Campeonato Paulista w 1997 roku. W latach 1997–1998 występował w Sporcie Recife, z którym zdobył mistrzostwo stanu Minas Gerais - Campeonato Mineiro w 1996 i 1997, Copa Libertadores 1997 oraz Copa do Brasil w 1996 roku. W 1998 występował w Coritibie a w 1999 we Fluminense FC, z którym awansował do drugiej ligi.
W 1999 występował jeszcze w Clube Atlético Mineiro, po czym wyjechał do Europy do portugalskiej Vitórii Setúbal. Po powrocie do Brazylii Gélson Baresi był zawodnikiem Coritiby i Parany Kurytyba. W Paranie 24 października 2004 w przegranym 1-2 meczu z Corinthians Paulista Gélson Baresi rozegrał ostatni mecz w lidze brazylijskiej. W lidze brazylijskiej rozegrał 121 meczów i strzelił 5 bramek. W późniejszych latach występował w Marílii i Cearze Fortaleza (mistrzostwo stanu Ceará - Campeonato Cearense w 2006), w której zakończył karierę w 2006 roku.
Kariera reprezentacyjna.
W reprezentacji Brazylii Gélson Baresi zadebiutował 29 marca 1995 w zremisowanym 1-1 towarzyskim meczu z reprezentacją Hondurasu. W 1996 Gélson Baresi brał udział w Złotym Pucharze CONCACAF 1996, na którym Brazylia zajęła drugie miejsca. Gélson Baresi na turnieju był rezerwowym i nie wystąpił w żadnym meczu.

</doc>
<doc id="2100962" url="https://pl.wikipedia.org/wiki?curid=2100962" title="Telitromycyna">
Telitromycyna

Telitromycyna – organiczny związek chemiczny, antybiotyk należący do ketolidów, który jako pierwszy spośród wszystkich leków z tej grupy został wprowadzony do użycia.
Telitromycyna jest zarejestrowana i sprzedawana w Polsce pod nazwą handlową "Ketek", jednak nie stosuje się jej w terapii.
Historia.
Francuska firma farmaceutyczna Hoechst Marion Roussel (później Sanofi-Aventis) rozpoczęła II i III etap badań z telitromycyną w 1998. Została ona zatwierdzona przez Komisję Europejską w lipcu 2001 roku, a do sprzedaży trafiła w październiku 2001. W Stanach Zjednoczonych Agencja Żywności i Leków dopuściła ją do obrotu 1 kwietnia 2004 roku.
Mechanizm działania.
Blokuje syntezę białek bakteryjnych poprzez łączenie się z podjednostką 50S rybosomów w okolicy łączenia transferazy peptydowej, siła wiązania się telitromycyny z rybosomem jest ponad 10 razy wyższa od erytromycyny.
Zastosowanie.
Głównym wskazaniem do zastosowania tego leku jest zapalenie płuc u dorosłych, wywołane przez bakterie oporne na inne powszechnie stosowane antybiotyki. Może być zastosowany również w ciężkich zapaleniach oskrzeli, zapaleniach zatok przynosowych, zapaleniach gardła i migdałków.
Farmakokinetyka.
Telitromycyna jest odporna na działanie kwasów żołądkowych i dobrze absorbowana. Dobrze penetruje do tkanek (osiąga znacznie wyższe stężenie w tkankach niż w osoczu) i fagocytów (co ułatwia transport antybiotyku do miejsca zakażenia).
Działania niepożądane.
Najczęściej pochodzą one z układu pokarmowego (nudności, wymioty, bóle brzucha). Poza tym występują bóle głowy, zaburzenia smaku, zaburzenia widzenia, przyspieszenie akcji serca. Opisano również kilka przypadków ostrej niewydolności wątroby.
Telitromycyny nie powinno stosować się u pacjentów chorujących na miastenię.

</doc>
<doc id="2100964" url="https://pl.wikipedia.org/wiki?curid=2100964" title="Kōji Matsushita">
Kōji Matsushita

 – japoński tenisista stołowy.
Członek japońskiej kadry narodowej i olimpijskiej mężczyzn w tenisie stołowym. Pod koniec lat 80. Matsushita grał w szwedzkim klubie Falkenbergs BTK, w 1997 r. wstąpił do SV Plüderhausen, a rok później przeniósł się do Borussii Düsseldorf. Był sponsorowany przez japońską firmę Butterfly. Matsushita jest uważany za najlepszego defensora na świecie. Na początku 2009 r. zakończył czynną karierę. Matsushita i Hiroshi Kamura posiadają najdłuższy staż w tym sporcie.
Sprzęt

</doc>
<doc id="2100967" url="https://pl.wikipedia.org/wiki?curid=2100967" title="Geografia Malty">
Geografia Malty

Malta jest jednym z najmniejszych państw świata. Leży w Europie Południowej, na Morzu Śródziemnym.
Powierzchnia, położenie i granice.
Malta leży na: 35°50' N, 14°35' E, 81 km na południe od włoskiej Sycylii, 286 km na północny wschód od Tunezji, 341 km na północ od Libii i 581 km na zachód od greckiej wyspy Zakintos. Jest położona w Europie Południowej, w środkowej części Morza Śródziemnego. Jest najdalej na południe wysuniętym państwem Europy. Poprzez wody terytorialne Morza Śródziemnego (Cieśnina Maltańska) od północy graniczy z Włochami. Linia brzegowa wynosi ok. 180 km. Morska wyłączna strefa ekonomiczna Malty obejmuje 55 542 km². Powierzchnia kraju wynosi 316 km². Malta jest drugim najbezpieczniejszym państwem na świecie, jeśli chodzi o prawdopodobieństwo wystąpienia klęski żywiołowej.
Ukształtowanie poziome.
Linia brzegowa jest dość urozmaicona, licznie występują tu głębokie zatoki i półwyspy, ponadto część wybrzeża została przeobrażona przez człowieka. Wybrzeża mają charakter abrazyjny i są mocno rozczłonkowane. Przeważającym typem wybrzeża w południowej części wyspy Malta jest klif i inne formacje skaliste. Niewielką część (poniżej 5%) zajmują plaże i sztuczne nabrzeże.
Archipelag.
Wyspa Malta jest główną wyspą archipelagu Wysp Maltańskich, obejmuje ona prawie 78% powierzchni archipelagu i prawie 90% ludności państwa. Powierzchnia tej głównej wyspy wynosi 246 km², szerokość wynosi około 10 km i maksymalna długość wynosi około 28 km. Drugą co do wielkości wyspą jest Gozo obejmująca 21% powierzchni archipelagu, o powierzchni 67 km² (średnio kilka kilometrów szerokości, kilkanaście kilometrów długości). Comino to trzecia co do wielkości wyspa obejmująca 0,9% powierzchni archipelagu, powierzchnia wysepki to 3,5 km², szerokość i długość wyspy wynosi średnio około 2 km. Archipelag obejmuje również szereg mniejszych wysp np. Wyspa Manoela, Cominotto i Wyspa Św. Pawła. Znajduje się tu także szereg mikrowysepek np. Filfla, Fungus Rock oraz większych skał wystających z morza.
Geologia.
Archipelag ma warstwową strukturę, skały osadowe zostały zdeponowane 40-15 milionów lat temu z Oceanu Tetydy. Kolejność warstw od powierzchni: wapienie koralowe, zielony piaskowiec, niebieska glina, wapień i wapienie koralowe. Wyspy Maltańskie zostały utworzone z osadów morskich – skał osadowych – głównie wapieni koralowych, powstałych w okresie oligo-miocenu.
Budowa geologiczna i rzeźba.
Malta jak i sąsiednie wyspy stanowią fragment zanurzonej Płyty Południowo-Sycylijskiej. Zbudowane są z trzeciorzędowych wapieni, występuje tu powszechnie rzeźba krasowa. Archipelag Wysp Maltańskich stanowią w istocie wierzchołki podwodnych masywów. Wybrzeża urozmaicają liczne groty np. Grota Błękitna, będąca atrakcją turystyczną kraju. Powierzchnia jest pofalowana i pagórkowata oraz silnie zniszczona wskutek krasowienia i denudacji. Obszary wysp są poprzecinane dolinami rzecznymi. Kraj jest nizinny, a maksymalna wysokość to 258 m n.p.m. – jest nim wzniesienie Dingli na Malcie. Pozostałe wyspy są wybitnie nizinne.
Wzgórza.
Na Malcie istnieje kilkadziesiąt wzgórz i pagórków. Najwyższym szczytem Malty jest wzgórze Ta’ Dmejrek o wysokości 253 metrów.
Klimat.
Malta znajduje się w strefie klimatu subtropikalnego typu śródziemnomorskiego, z bardzo łagodnymi zimami i długimi ciepłymi, częściowo gorącymi latami. Średnia roczna temperatura wynosi 23 °C w dzień i 16 °C w nocy. Według "International Living", Malta jest państwem z najlepszym klimatem na świecie.
Średnia temperatura dwóch miesięcy zimowych – stycznia i lutego wynosi 16 °C w dzień i 10 °C w nocy. W tych miesiącach temperatury wynoszą zwykle od 13 do 20 °C w ciągu dnia, od 7 do 13 °C w nocy, a średnia temperatura morza wynosi 15 °C. Opady śniegu, jak i mróz nie występują. Średnia temperatura ośmiu miesięcy letnich, od kwietnia do listopada wynosi 26 °C w dzień i 18 °C w nocy. W najcieplejszym miesiącu roku – sierpniu, temperatury wynoszą zwykle od 28 do 34 °C w ciągu dnia, około 23 °C w nocy, a średnia temperatura morza wynosi 26 °C. Temperatury powyżej 30 °C występują przez kilkadziesiąt dni rocznie, standardowo w lipcu i sierpniu, od czasu do czasu również w czerwcu i wrześniu. Dwa miesiące – marzec i grudzień mają charakter przejściowy, ze średnią temperaturą 17–18 °C w ciągu dnia i 11–12 °C podczas nocy, pod względem temperatury i nasłonecznienia przypominają nieco maj i wrzesień w Polsce. Na Malcie występują niewielkie wahania temperatury, zarówno pomiędzy dniem a nocą oraz pomiędzy kolejnymi dniami.
Malta ma 90 dni deszczowych rocznie (≥0.1 mm), od około 1 dnia deszczowego w okresie od czerwca do sierpnia do 16 dni deszczowych w grudniu. Miasto-państwo ma około 3000 godzin czystej słonecznej pogody rocznie, od ponad 160 h (średnio 5.2 godziny dziennie, ponad 5 razy więcej niż w Polsce) w grudniu do ponad 377 h (średnio 12.2 godziny czystego słońca na dobę) w lipcu. Malta jest jednym z niewielu miejsc w Europie, gdzie zielono jest przez cały rok.
Wody.
Wody powierzchniowe są bardzo ubogie. Malta jako jedyny kraj Europy posiada sieć rzek okresowych. Głównymi tego przyczynami są sezonowość opadów, które nie występują latem, oraz skrasowiałe podłoże. Część wód opadowych gromadzona jest w podziemnym krasie. Geologiczny upad warstw powoduje niedobory wody w części południowej. Woda częściowo jest pozyskiwana poprzez odsalanie wody morskiej. Głównymi zasobami są wody podziemne. Na wyspie brak jezior i stałych rzek.
Flora i fauna.
Flora Malty składa się z ok. 1000 gatunków roślin naczyniowych, w tym ok. 800 rodzimych. Endemitów maltańskich tj. roślin znanych tylko z tych wysp jest 14 gatunków i kilka odmian. Ze względu na centralne położenie wysp maltańskich w basenie Morza Śródziemnego występują tu gatunki typowe zarówno dla jego wschodniej, jak i zachodniej części, północnej i południowej. Lasy na wyspach zostały niemal doszczętnie zniszczone. Zachowały się ich niewielkie tylko pozostałości z dębem ostrolistnym ("Quercus ilex"). Stosunkowo dużą powierzchnię zajmuje makia, wszędzie tu jednak wtórnego pochodzenia. Najbardziej charakterystyczną formacją roślinną dla tutejszego krajobrazu jest garig. Bogate gatunkowo suche zarośla krzewinek i bylin podobnie jak kwietne stepy dominują na obszarach z naturalną i półnaturalną roślinnością. Mniejsze powierzchnie zajmuje roślinność typowa dla klifów, wydm, solnisk i innych mokradeł. Liczne są gatunki i zbiorowiska roślinne synantropijne, związane z siedliskami przekształconymi przez człowieka.
Świat zwierząt jest dość ubogi, występuje tylko drobna zwierzyna (brak dużych ssaków). Z ssaków na Malcie żyją głównie ryjówki, gryzonie, krety i nietoperze. Rodzimymi gatunkami są poza nietoperzami także łasice i jeże. Malta jest wyspą tranzytową dla ptaków migrujących z Afryki do Europy i z powrotem. Z ptaków występują głównie czaple i kormorany i liczne ptactwo morskie. Niektóre gatunki zwierząt jak białe króliki i myszy zostały sprowadzone przez człowieka. Na Malcie występuje też kilka gatunków gadów, głównie jaszczurki. W wodach okalających wyspy żyją foki i morświny.

</doc>
<doc id="2100968" url="https://pl.wikipedia.org/wiki?curid=2100968" title="Lew Ślubicz-Załęski">
Lew Ślubicz-Załęski

Leon (Lew) Ślubicz-Załęski herbu Turzyma OSBM (ur. 1648, zm. 24 sierpnia 1708) – duchowny greckokatolicki, bazylianin, zakonnik monasteru w Supraślu, archimandryta dermański w 1694 roku.
Odbył studia na uniwersytetach w Ołomuńcu i Wilnie. Studiował również metafizykę w Rzymie, w 1673 roku studiował w Kolegium Greckim w Rzymie, po ukończeniu tych studiów był archimandrytą żyrowickim. Siostrzeniec biskupa włodzimiersko-brzeskiego Benedykta Glińskiego.
Pełnił funkcje koadiutora (1678-1679) i biskupa (od 1679) włodzimiersko-brzeskiego, administratora archieparchii połockiej i archieparchii kijowskiej (1693-1695), metropolity kijowskiego (1694-1708).
Był elektorem Augusta II Mocnego z ziemi lwowskiej i przemyskiej w 1697 roku.

</doc>
<doc id="2100970" url="https://pl.wikipedia.org/wiki?curid=2100970" title="Edward Patrick Kenny">
Edward Patrick Kenny

Edward Patrick Kenny (ur. styczeń 1888, zm. ?) – as lotnictwa australijskiego Royal Australian Air Force z 7 potwierdzonymi zwycięstwami w I wojnie światowej. 
Edward Patrick Kenny pochodził z miasta Trafalgar w stanie Wiktoria, zaciągnął się do Armii Australijskiej 15 lipca 1915 roku. Po służbie w 4th Australian Light Horse Regiment, w 1917 roku został przyjęty do Royal Australian Air Force. 
Do jednostki No. 1 Squadron RAAF dołączył w końcu 1917 roku. Latał na samolocie Royal Aircraft Factory B.E.2 i walczył w Egipcie jako pilot. Pierwsze zwycięstwo powietrzne odniósł 28 kwietnia 1918 roku. Ostatnie 7 zwycięstw odniósł z obserwatorem Leslie William Sutherland (razem odnieśli 6 zwycięstw powietrznych, w tym trzy 3 sierpnia 1918).
Po zakończeniu wojny w marcu 1919 roku powrócił do Australii. Jego dalsze losy nie są znane.

</doc>
<doc id="2100971" url="https://pl.wikipedia.org/wiki?curid=2100971" title="Katedra Świętego Jana Bożego w Nowym Jorku">
Katedra Świętego Jana Bożego w Nowym Jorku

Katedra Świętego Jana Bożego (ang. Cathedral of Saint John the Divine, New York) – katedra Episkopalnej diecezji Nowego Jorku. Mieści się przy 1047 Amsterdam Avenue, na Manhattanie, w dzielnicy Morningside Heights.
Budowa świątyni rozpoczęła się w 1892. Początkowo miał to być kościół neoromański, jednak po dwudziestu latach budowy i śmierci głównego projektanta świątyni, Christophera Granta LaFarge'a, postanowiono nadać kościołowi formy neogotyckie. Pierwsza msza święta została odprawiona w 1941 przed atakiem Japończyków na Pearl Harbor. W czasie II wojny światowej budowę wstrzymano.
Świątynia wciąż jest nieukończona. W 2001 wybuchł pożar i w 2008 kościół został ponownie konsekrowany. Katedra jest wykończona w 66 procentach, ale nie wiadomo, kiedy skończą się prace budowlane.
Nawa świątyni jest długa na około 100 metrów i zmieści się w niej 5000 wiernych. Dzięki temu jest jednym z największych kościołów na świecie.

</doc>
<doc id="2100972" url="https://pl.wikipedia.org/wiki?curid=2100972" title="Jelcz 120MM/1">
Jelcz 120MM/1

Jelcz 120MM/1 – autobus miejski, produkowany w latach 1993-1998 przez polską firmę Jelcz.
Historia modelu.
Jest to kolejna odmiana rodziny 120M. Pojazd ten wyposażony został w spełniający normę czystości spalin Euro-1 niemiecki silnik MAN D0826LUH05 o mocy maksymalnej 169 kW (230 KM) oraz 3 lub 4-biegową automatyczną skrzynię biegów. Z przodu stosowano oś Jelcz NZ6A1, zaś z tyłu oś Jelcz MT 1032.A.
Poza zastosowaną jednostką napędową oraz skrzynią biegów model ten nie różni się zastosowanymi rozwiązaniami technicznymi od innych wozów tej serii.
W 1998 roku zaprezentowany został Jelcz 120MM/2, który był bezpośrednim następcą modelu 120MM/1.

</doc>
<doc id="2100973" url="https://pl.wikipedia.org/wiki?curid=2100973" title="Leon Załęski">
Leon Załęski



</doc>
<doc id="2100975" url="https://pl.wikipedia.org/wiki?curid=2100975" title="Pablo Granoche">
Pablo Granoche

Pablo Mariano Granoche Louro (ur. 5 września 1983 w Montevideo) – urugwajski piłkarz występujący na pozycji napastnika.
Kariera piłkarska.
Pablo Granoche jest wychowankiem urugwajskiego Tacuarembó. W swej ojczyźnie grał także w zespołach River Plate Montevideo oraz Miramar Misiones. W tym ostatnim grał przez trzy sezony i strzelił w tym czasie 38 bramek w 56 ligowych meczach.
W 2005 roku przeszedł do meksykańskiego klubu Toluca, następnie został wypożyczony do Veracruz. Sezon 2006/2007 spędził w drużynie pełniącej rolę rezerw Toluki - Tiburones Rojos de Coatzacoalcos.
W 2007 roku trafił do włoskiej Triestiny. Przez dwa sezony strzelił 31 bramek w Serie B. Od sezonu 2009/2010 reprezentuje barwy Chievo Werona, z którym gra w Serie A. W 2011 roku wypożyczono go do Novary Calcio.

</doc>
<doc id="2100976" url="https://pl.wikipedia.org/wiki?curid=2100976" title="Bazylika Santo Stefano Maggiore w Mediolanie">
Bazylika Santo Stefano Maggiore w Mediolanie

Bazylika Santo Stefano Maggiore w Mediolanie – starożytny kościół w Mediolanie, początkowo pod wezwaniem św. Zachariasza, a od X w. pod wezwaniem św. Szczepana. Nazywany jest także "Santo Stefano in Brolo", albo
"Santo Stefano alla Porta".
Historia.
Bazylika została prawdopodobnie zbudowana w 417 przez arcybiskupa Mediolanu Martiniano (lub Matroniano). Mówią o tym starożytne opisy i akta wizytacyjne Fryderyka Boromeusza.
Spłonęła w pożarze, w 1070, ale została odbudowana w 1075 jako świątynia trójnawowa z absydami. Począwszy od 1594 była wielokrotnie przebudowywana. Na początku XVII w. uzupełniono absydę i ołtarz główny, w połowie tego samego stulecia przedłużono nawy i zmieniono wystrój fasady. Pod koniec XVII w. pod kierunkiem Gerolamo Quadrio odbudowano dzwonnicę, ponieważ wcześniejsza rozpadła się w 1642. Na początku XVIII w. wzniesiono zakrystię, a w XX w. zmieniono wystrój niektórych kaplic.
Kościół znany jest między innymi z tego, że 26 grudnia 1476 zamordowano tu księcia Mediolanu Galeazzo Marię Sforza, który przybył tu na uroczystość patrona kościoła.
30 września 1571 został tu ochrzczony malarz Michelangelo Merisi, znany jako Caravaggio.
Dzieła sztuki.
W bazylice znajdują się cenne dzieła sztuki. Można wśród nich wymienić następujące:

</doc>
<doc id="2100977" url="https://pl.wikipedia.org/wiki?curid=2100977" title="Pablo Mariano Granoche Louro">
Pablo Mariano Granoche Louro



</doc>
<doc id="2100978" url="https://pl.wikipedia.org/wiki?curid=2100978" title="Groesbeck (Teksas)">
Groesbeck (Teksas)

Groesbeck – miasto w Stanach Zjednoczonych, w stanie Teksas, w hrabstwie Limestone. W 2000 roku liczyło 4 291 mieszkańców.

</doc>
<doc id="2100982" url="https://pl.wikipedia.org/wiki?curid=2100982" title="Lipscomb (Teksas)">
Lipscomb (Teksas)

Lipscomb – jednostka osadnicza w Stanach Zjednoczonych, w stanie Teksas, w hrabstwie Lipscomb. W 2000 roku liczyła 44 mieszkańców.

</doc>
<doc id="2100983" url="https://pl.wikipedia.org/wiki?curid=2100983" title="George West (Teksas)">
George West (Teksas)

George West – miasto w Stanach Zjednoczonych, w stanie Teksas, w hrabstwie Live Oak. W 2000 roku liczyło 2 524 mieszkańców.

</doc>
<doc id="2100985" url="https://pl.wikipedia.org/wiki?curid=2100985" title="Borys Kamkow">
Borys Kamkow

Borys Dawidowicz Kamkow, faktycznie Borys Dawidowicz Kac (ur. we wsi Kobylnia (l. Kobylno) w ujeździe sorockim w guberni besarabskiej, zm. 29 sierpnia 1938 w miejscu egzekucji Kommunarka pod Moskwą) − rosyjski socjalista, jeden z przywódców Partii Socjalistów-Rewolucjonistów (eserowców), od 1917 we frakcji, później Partii Lewicowych Socjalistów-Rewolucjonistów. Absolwent wydziału prawa Uniwersytetu w Heidelbergu w stopniu doktora prawa.
Życiorys.
Syn lekarza. W 1904 aresztowany za udział w Organizacji Bojowej Partii Socjalistów-Rewolucjonistów, zesłany w 1905 do Kraju Turuchańskiego, zbiegł z zesłania i emigrował za granice Imperium Rosyjskiego. Przed I wojną światową przebywał na emigracji we Francji, Niemczech i Szwecji. W 1911 ukończył studia na Uniwersytecie w Heidelbergu, uzyskał stopień naukowy doktora prawa. W 1915 członek towarzystwa pomocy rosyjskim jeńcom wojennym. Powrócił do Rosji po rewolucji lutowej i obaleniu caratu i został wybrany do władz piotrogrodzkiej rady eserowców.
Na tle stosunku do zawarcia pokoju z Niemcami powstała latem 1917 w partii eserowców frakcja lewicowych eserowców, po przewrocie bolszewickim wyodrębniła się w partię na tle stosunku do bolszewików. Na I Wszechrosyjskim Zjeździe Rad Delegatów Robotniczych i Żołnierskich w lipcu 1917 został wybrany na członka Wszechrosyjskiego Centralnego Komitetu Wykonawczego (WCIK), w listopadzie delegatem na II Ogólnorosyjski Zjazd Rad. Na zjeździe partyjnym został wybrany do Komitetu Centralnego eserowców. W listopadzie 1917 w demokratycznych wyborach wybrany na deputowanego do Konstytuanty. W lutym 1918 roku wystąpił przeciw traktatowi brzeskiemu, który jego partia uznała za zdradę rewolucji. Kamkow został jednym z inicjatorów nieudanego powstania lewicowych eserowców 6-7 lipca 1918 roku, następnie działał w konspiracji.
Aresztowany przez Czeka w Moskwie w styczniu 1920, uwolniony w maju 1920, ponownie aresztowany w lutym 1921. W 1923 zesłany do Czelabińska, potem do Tweru i Woroneża. W 1930 aresztowany i w 1931 skazany na trzy lata więzienia w zamkniętym procesie "Chłopskiej Partii Pracy" (ros. Трудовая крестьянская партия). "Partia", podobnie jak bliźniacza "Partia Przemysłowa (Prompartia)" była mistyfikacją OGPU. Od 1933 na zesłaniu w Archangielsku.
W okresie wielkiego terroru w ZSRR 6 lutego 1937 aresztowany ponownie przez NKWD. Zeznawał w procesie pokazowym Nikołaja Bucharina w marcu 1938.
28 sierpnia 1938 skazany na śmierć przez Kolegium Wojskowe Sądu Najwyższego ZSRR. Rozstrzelany tego samego dnia w miejscu egzekucji Kommunarka pod Moskwą, pochowany anonimowo.
Zrehabilitowany po upadku ZSRR postanowieniem Prokuratury Federacji Rosyjskiej z 27 kwietnia 1992.

</doc>
<doc id="2100986" url="https://pl.wikipedia.org/wiki?curid=2100986" title="Mistrzostwa Europy Kadetów w Piłce Siatkowej 2003">
Mistrzostwa Europy Kadetów w Piłce Siatkowej 2003

Mistrzostwa Europy Kadetów w Piłce Siatkowej 2003 – 5. edycja Mistrzostw Europy kadetów w piłce siatkowej, które odbyły się w Zagrzebiu w dniach 12 - 17 kwietnia 2003 roku. Mistrzem Europy kadetów została (po raz czwarty) drużyna Rosji. Wśród nagród indywidualnych znalazł się jeden Polak - Marcel Gromadowski. Otrzymał on nagrodę dla najlepszego atakującego tego turnieju.
Rezultaty.
Grupa A.
&lt;br&gt;
Grupa B.
&lt;br&gt;

</doc>
<doc id="2100987" url="https://pl.wikipedia.org/wiki?curid=2100987" title="A Year Without Rain">
A Year Without Rain

A Year Without Rain – drugi album studyjny amerykańskiej grupy muzycznej Selena Gomez &amp; the Scene. Wydawnictwo ukazało się 17 września 2010 roku nakładem wytwórni muzycznej Hollywood Records.
Płyta dotarła do 11. miejsca na liście OLiS w Polsce i uzyskała certyfikat platynowej.
Premierę "A Year Without Rain" poprzedził wydany 22 czerwca singiel "Round &amp; Round". Do kompozycji został zrealizowany teledysk, który wyreżyserował Philip Andelman. Drugi singiel promujący zatytułowany "A Year Without Rain" ukazał się 7 września. Do utworu został zrealizowany również teledysk w reżyserii Chrisa Dooleya.
Lista utworów.
Opracowano na podstawie materiału źródłowego.

</doc>
<doc id="2100988" url="https://pl.wikipedia.org/wiki?curid=2100988" title="Llano (Teksas)">
Llano (Teksas)

Llano – miasto w Stanach Zjednoczonych, w stanie Teksas, w hrabstwie Llano. W 2010 roku liczyło 3232 mieszkańców.

</doc>
<doc id="2100991" url="https://pl.wikipedia.org/wiki?curid=2100991" title="Mentone (Teksas)">
Mentone (Teksas)

Mentone – jednostka osadnicza ("census-designated place") w Stanach Zjednoczonych, w stanie Teksas, ośrodek administracyjny hrabstwa Loving. W 2010 roku liczyło 19 mieszkańców.

</doc>
<doc id="2100992" url="https://pl.wikipedia.org/wiki?curid=2100992" title="Tahoka">
Tahoka

Tahoka – miasto w Stanach Zjednoczonych, w stanie Teksas, w hrabstwie Lynn. W 2000 roku liczyło 2 910 mieszkańców.

</doc>
<doc id="2100993" url="https://pl.wikipedia.org/wiki?curid=2100993" title="Selena Gomez &amp; the Scene">
Selena Gomez &amp; the Scene

Selena Gomez &amp; the Scene – amerykański zespół muzyczny wykonujący pop, aktywny w latach 2008–2012 w Hollywood w stanie Kalifornia. Pierwszy skład grupy utworzyli: wokalistka Selena Gomez, gitarzysta Ethan Roberts, basista Joey Clement, perkusista Greg Garman oraz keyboardzista Nick Foxer.
Debiutancki album zespołu, zatytułowany "Kiss &amp; Tell", ukazał się 29 września 2009 roku. Płyta zadebiutowała na 9. miejscu listy "Billboard" 200 i w niespełna pół roku uzyskała status złotej. Drugi album "A Year Without Rain" miał swoją premierę 17 września 2010 roku, trafił na 4. miejsce "Billboard" 200 i uzyskał certyfikat złotej płyty. Ostatnim albumem zespołu została płyta, zatytułowana "When the Sun Goes Down", która ukazała się 28 czerwca 2011 roku. W 2013 roku Selena w wywiadzie dla Speakeasy oficjalnie ogłosiła rozwiązanie zespołu i dodała, że artyści poszli swoimi drogami.

</doc>
<doc id="2100994" url="https://pl.wikipedia.org/wiki?curid=2100994" title="Gebethner">
Gebethner



</doc>
<doc id="2100995" url="https://pl.wikipedia.org/wiki?curid=2100995" title="Walter Kirk">
Walter Kirk

Walter Alister Kirk (ur. 6 sierpnia 1887 w Belfaście, zm. 6 czerwca 1961 w Orange) – as myśliwski Royal Australian Air Force z 7 potwierdzonymi zwycięstwami w I wojnie światowej. 
Edward Patrick Kenny urodził się w Belfaście, jednak przeprowadził się do Australii. Zaciągnął się do Armii Australijskiej 24 sierpnia 1914 roku. Po służbie w 2th Australian Light Horse Regiment, 5 lipca 1917 roku został przyjęty do Royal Australian Air Force.
Do jednostki No. 1 Squadron RAAF dołączył w końcu 1917 roku. Latał na samolocie Royal Aircraft Factory B.E.2 i walczył w Egipcie jako obserwator. Pierwsze zwycięstwo powietrzne odniósł 27 marca 1918 roku. Ostatnie 7 zwycięstw odniósł z pilotem Ross Smith (razem odnieśli 6 zwycięstw powietrznych, w tym podwójne 17 lipca 1918).
Po zakończeniu wojny w lutym 1919 roku powrócił do Australii. W czasie II wojny światowej służył w lotnictwie.

</doc>
<doc id="2100996" url="https://pl.wikipedia.org/wiki?curid=2100996" title="Anna Bułgakowa">
Anna Bułgakowa

Anna Władimirowna Bułgakowa (ros. Анна Владимировна Булгакова, ur. 17 stycznia 1988 w Stawropolu) – rosyjska lekkoatletka specjalizująca się w rzucie młotem.
Międzynarodową karierę zaczynała w 2004 zajmując – jako 16 latka – czwarte miejsce w mistrzostwach świata juniorów. Rok później wywalczyła wicemistrzostwo świata juniorów młodszych, a w 2006 była druga na juniorskich mistrzostwach globu. Czwarta zawodniczka mistrzostw Europy juniorów oraz uniwersjady (2007). Swój występ na igrzyskach olimpijskich w Pekinie w 2008 roku zakończyła na eliminacjach. Brązowa medalistka mistrzostw Europy z 2012. Medalistka mistrzostw Rosji w różnych kategoriach wiekowych. Wielokrotna rekordzistka Rosji juniorek w rzucie młotem. Rekord życiowy: 76,17 (24 lipca 2013, Moskwa).

</doc>
<doc id="2101000" url="https://pl.wikipedia.org/wiki?curid=2101000" title="Port lotniczy Breda-Gilze Rijen">
Port lotniczy Breda-Gilze Rijen

Port lotniczy Breda-Gilze Rijen (IATA: GLZ, ICAO: EHGR) – wojskowy port lotniczy położony w Gilze-Rijen koło Bredy (Holandia).

</doc>
<doc id="2101001" url="https://pl.wikipedia.org/wiki?curid=2101001" title="Lorenzo Squizzi">
Lorenzo Squizzi

Lorenzo Squizzi (ur. 20 czerwca 1974 w Domodossoli) – włoski piłkarz występujący na pozycji bramkarza.
Kariera piłkarska.
Lorenzo Squizzi jest wychowankiem Juventusu, w jego barwach rozegrał dwa spotkania w Serie A - po jednym w sezonach 1993/1994 oraz 1994/1995. W tym drugim jego zespół zdobył mistrzostwo Włoch. Potem jednak odszedł z klubu i grywał na nieco niższym poziomie, w Serie B i Serie C1. Był bramkarzem następujących drużyn: SPAL, Atletico Catania, Lucchese, Salernitana, Reggiana, Monza (skąd był wypożyczony do Ceseny i Catanii) oraz Perugia.
W 2005 roku Squizzi podpisał kontrakt z Chievo Werona, przez co powrócił po przeszło dziesięciu latach do Serie A. Z tą drużyną zaliczył później także epizod w Serie B, jednak już w kolejnym sezonie gracze z Werony powrócili do włoskiej ekstraklasy.

</doc>
<doc id="2101016" url="https://pl.wikipedia.org/wiki?curid=2101016" title="Cottbus Hauptbahnhof">
Cottbus Hauptbahnhof



</doc>
<doc id="2101025" url="https://pl.wikipedia.org/wiki?curid=2101025" title="Agata Wojtkiewicz">
Agata Wojtkiewicz

 Agata Wojtkiewicz (ur. w 1978 roku w Łodzi) – polska projektantka mody.
Życiorys.
Absolwentka Akademii Sztuk Pięknych w Łodzi (dyplom w Katedrze Projektowania i Ubioru, 2004). Nagradzana w konkursach Złota Nitka MTŁ 2005 i Złota Fastryga MTP 2003 oraz nominowana do tytułów Damy Sukcesu (2005) oraz Projektanta Roku KIM (2005, 2006). W roku 2002 otworzyła w Łodzi „prêt à cafe” – pierwszy w Polsce butik połączony z kawiarnią. W 2005 podobne miejsce stworzyła w Warszawie. Od 2005 roku prowadzi autorskie atelier, gdzie powstają suknie wieczorowe, koktajlowe i ślubne. Swoje kolekcje prezentuje m.in. podczas każdej edycji Poland Fashion Week w Alei Projektantów: kolekcja Aqua (2009), kolekcje Carbon i Flow (2010).

</doc>
