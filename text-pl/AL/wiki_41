<doc id="2103151" url="https://pl.wikipedia.org/wiki?curid=2103151" title="Wikariat generalny cieszyński">
Wikariat generalny cieszyński

Wikariat generalny cieszyński – wikariat utworzony w 1770 na terytorium diecezji wrocławskiej pozostałym przy Austrii po wojnach śląskich i rozdzieleniu granicą terytorium diecezji między zwycięskim Królestwem Prus, które zagarnęło większą część terytorium diecezji z Wrocławiem, i Austrią Habsburgów.
Po stronie austriackiej pozostały dwa obszary rozdzielone pozostałą częścią Śląska Austriackiego (księstwa opawsko-karniowskiego) podlegającej diecezji ołomunieckiej (od 1777 archidiecezji). Na wschodzie był to obszar istniejącego od 1654 biskupiego komisariatu cieszyńskiego, a na zachodzie obszar dawnego biskupiego księstwa nyskiego, na którym w 1746 utworzony biskupi komisariat nyski (frywałdowski). W początkowym okresie na obszar Wikariatu składało się 6 dekanatów komisariatu cieszyńskiego: Bielsko, Cieszyn, Frydek, Frysztat, Karwina, Strumień. W części nyskiej znalazło się 16 parafii stanowiących fragmenty trzech dekanatów, a po utworzeniu komisariatu w 1747 utworzono na jego obszarze 4 dekanaty (Frývaldov, Jánský Vrch, Vidnava i Cukmantl), ponadto 1 nową parafię i 12 lokalii.
Początkowo częścią pozostałą przy Austrii zarządzał biskup wrocławski Philipp Gotthard von Schaffgotsch rezydujący na zamku "Johannesberg" (cz. Jánský Vrch na terenie miasta Javorník). W 1770 pierwszym Generalnym Wikariuszem został Justus Wilhelm, dziekan frydecki. Przez następne lata Habsburgowie starali się utworzyć osobne biskupstwo w Opawie, jednak bez powodzenia. W 1795 zmarli biskup Philipp Gotthard von Schaffgotsch oraz Wikariusz Generalny Justus Wilhelm, a nowym biskupem we Wrocławiu został Joseph Christian Hohenlohe-Bartenstein, który zatwierdzeniem cesarskiego dokumentu "quoad temporalia" unormował prawny status Wikariatu Generalnego. Następnym prawnym Wikariuszem Generalnym został dotychczasowy komisarz i dziekan cieszyński ks. Antoni Alojzy Löhn. Następni rezydowali również we Frydku, Bielsku, Frysztacie i Strumieniu, ale przeważnie w Cieszynie. Na stałe siedzibą Wikariatu generalnego Cieszyn został, gdy siódmym z kolei Generalnym Wikariuszem uczyniono ks. Franciszka Śniegonia w 1872, od 1883 uroczyście konsekrowany na biskupa-sufragana. Następujący po nim ks. Karol Findinski zanim przeniósł się z Frydka postanowił wybudować nową siedzibę w Cieszynie. Neobarokowy budynek ukończono w 1894. W 1891 biskup Georg Kopp utworzył funkcję kanclerza Generalnego Wikariatu powoływanego we Wrocławiu. Po podziale Śląska Cieszyńskiego w 1920 władza cieszyńskiego wikariatu została ograniczona tylko do jego polskiej części. Generalny Wikariat zniesiono wraz z utworzeniem diecezji katowickiej w 1925, do której to włączono podległe mu dekanaty bielski, cieszyński, skoczowski i strumieński. Parafie w czechosłowackiej części Śląska Cieszyńskiego pozostały częścią archidiecezji wrocławskiej, tworząc Apostolską Administraturę w Czeskim Cieszynie, podległą Watykanowi aż do 1978 roku, kiedy to zostały włączone do archidiecezji ołomunieckiej.

</doc>
<doc id="2103152" url="https://pl.wikipedia.org/wiki?curid=2103152" title="Władysław Rey">
Władysław Rey

Władysław Rey (także "Władysław Rej") z Nagłowic herbu Oksza (ur. 1612, zm. 1682) – podskarbi nadworny koronny w 1667 roku, wojewoda lubelski w latach 1667-1682, starosta libuski i sołotwiński, stolnik krakowski, kanclerz królowej Polski Ludwiki Marii Gonzagi do 1662 roku oraz jej podskarbi w 1661 roku, ambasador Rzeczypospolitej w Królestwie Francji w 1666 roku, przedstawiciel dyplomatyczny Rzeczypospolitej w Królestwie Szwecji w 1660 roku.
Życiorys.
Syn Andrzeja Reja, prawnuk Mikołaja Reya z Nagłowic. Studiował na uniwersytetach w Lejdzie i Utrechcie.
Właściciel Przecławia. Uczestnik bitwy pod Beresteczkiem w 1651 oraz walk o Warszawę (1656). Ożenił się z Teofilią Gorajską córką Zbigniewa Gorajskiego – przywódcy polskich kalwinistów. Początkowo sam był kalwinistą, jednak ok. 1655 przyjął katolicyzm.
Poseł sejmiku proszowickiego na sejm zwyczajny 1654 roku, sejm nadzwyczajny 1654 roku, sejm 1655 roku, sejm 1659 roku, poseł sejmiku opatowskiego na sejm 1662 roku, sejm 1664/1665 roku, poseł sejmiku mielnickiego na pierwszy sejm 1666 roku, poseł na sejm 1658 roku
Uczestnik kongresu pokojowego w Oliwie w 1660 roku.
W 1661 roku otrzymał ze skarbu francuskiego 3000 liwrów. Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Po abdykacji Jana II Kazimierza Wazy w 1668 roku, popierał do polskiej korony kandydaturę carewicza Fiodora. Był członkiem konfederacji generalnej zawiązanej 5 listopada 1668 roku na sejmie konwokacyjnym. Był elektorem Michała Korybuta Wiśniowieckiego z województwa lubelskiego w 1669 roku, podpisał jego "pacta conventa". W czasie elekcji 1674 roku został sędzią generalnego sądu kapturowego. Był członkiem konfederacji generalnej zawiązanej 15 stycznia 1674 roku na sejmie konwokacyjnym. Elektor Jana III Sobieskiego z województwa lubelskiego w 1674 roku.

</doc>
<doc id="2103154" url="https://pl.wikipedia.org/wiki?curid=2103154" title="Jaskinie Batu">
Jaskinie Batu

Jaskinie Batu (, ) – zespół jaskiń odkrytych pod koniec XIX w. w formacjach wapiennych położonych 13 km na północ od centrum Kuala Lumpur, stolicy Malezji.
Jaskinie stanowią ważne centrum pielgrzymek dla miejscowych hinduistów, zwłaszcza podczas corocznego święta Thaipusam. Do głównej jaskini o wysokości 100 m zwanej „Jaskinią Katedralną” prowadzą schody o 272 stopniach.

</doc>
<doc id="2103160" url="https://pl.wikipedia.org/wiki?curid=2103160" title="Julius Yego">
Julius Yego

Julius Kiplagat Yego (ur. 4 stycznia 1989 w Cheptonon) – kenijski lekkoatleta specjalizujący się w rzucie oszczepem. Mistrz świata z 2015 z Pekinu oraz wicemistrz olimpijski z 2016 z Rio de Janeiro.
W 2010 roku wywalczył brązowy medal mistrzostw Afryki oraz był siódmy na igrzyskach Wspólnoty Narodów. Zwyciężył w igrzyskach afrykańskich w Maputo (2011). W 2012 został mistrzem Afryki oraz był finalistą igrzysk olimpijskich. Podczas mistrzostw świata w Moskwie (2013) zajął czwarte miejsce tracąc medalową (trzecią) pozycję w ostatniej kolejce po rzucie Rosjanina Dmitrija Tarabin. Zwyciężył w igrzyskach Wspólnoty Narodów oraz w mistrzostwach Afryki (2014). W 2015 roku zajął pierwsze miejsce podczas mistrzostw świata. Srebrny medalista olimpijski z Rio de Janeiro (2016).
Medalista mistrzostw Kenii, wielokrotny rekordzista kraju.
Rekord życiowy: 92,72 (26 sierpnia 2015, Pekin) – rezultat ten jest aktualnym rekordem Afryki i zarazem szóstym wynikiem w historii światowej lekkoatletyki.

</doc>
<doc id="2103163" url="https://pl.wikipedia.org/wiki?curid=2103163" title="Ld">
Ld



</doc>
<doc id="2103165" url="https://pl.wikipedia.org/wiki?curid=2103165" title="Bhelat">
Bhelat

Bhelat (nep. भेलात, trl. Bhelāt, trb. Bhelat) – wieś w Nepalu w strefie Seti w dystrykcie Bajhang należąca do gaun wikas samiti Surma.

</doc>
<doc id="2103166" url="https://pl.wikipedia.org/wiki?curid=2103166" title="Biegi narciarskie na igrzyskach olimpijskich">
Biegi narciarskie na igrzyskach olimpijskich



</doc>
<doc id="2103169" url="https://pl.wikipedia.org/wiki?curid=2103169" title="Sammy Keskeny">
Sammy Keskeny

Sammy Keskeny (ur. w 1984) – kenijski lekkoatleta specjalizujący się w rzucie oszczepem.
W 2008 odniósł największy sukces w karierze zdobywając brązowy medal mistrzostw Afryki. Stawał na podium mistrzostw Kenii. Rekord życiowy: 71,85 (3 czerwca 2007, Kampala). 

</doc>
<doc id="2103172" url="https://pl.wikipedia.org/wiki?curid=2103172" title="Nowe Miasto (Karwina)">
Nowe Miasto (Karwina)

Nowe Miasto (czes. Nové Město) – część miasta Karwina w kraju morawsko-śląskim, w powiecie Karwina w Czechach. Wraz z dzielnicami Frysztat, Granice i Mizerów współtworzy gminę katastralną Karviná-město. W 2001 r. liczyło 19426 mieszkańców, a w 2010 odnotowano 867 adresów. 
Nowe Miasto zaczęło powstawać na północnym zachodzie Frysztatu w 1946, decyzją ówczesnego premiera Czechosłowacji Klementa Gottwalda. Było to jedno z pierwszych tego typu osiedli w Zagłębiu Ostrawsko-Karwińskim, jak też zapoczątkowało charakterystyczną dla współczesnej Karwiny dominację zabudowy z tzw. wielkiej płyty. 
W granicach administracyjnych Karwiny od 1948 (jako część Frysztatu).

</doc>
<doc id="2103174" url="https://pl.wikipedia.org/wiki?curid=2103174" title="Autostrady i drogi ekspresowe na Słowacji">
Autostrady i drogi ekspresowe na Słowacji

Autostrady i drogi ekspresowe na Słowacji stanowią płatną sieć drogową. W 2016 roku oddanych do użytku było 463,32 km autostrad oraz 243,27 km dróg ekspresowych. Pierwsze autostrady na Słowacji powstały w latach 30. XX wieku. Prowadziły do Pragi.
Opłaty.
Do 2015 roku kierowcy pojazdów samochodowych musieli posiadać winietę, naklejoną na przedniej szybie samochodu. 1 stycznia 2016 zostały one zastąpione winietami elektronicznymi. Bezpłatne są niektóre, krótkie odcinki, m.in. w okolicach dużych miast.
Planowana sieć autostrad.
Autostrady na Słowacji oznacza się znakiem białego wiaduktu nad dwiema białymi jezdniami na granatowym tle. Numerowane są znakiem o czerwonym tle. Przed numerem zawsze znajduje się litera D (w języku słowackim: diaľnice). Drogowskazy na autostradach mają zielone tło. Są drogami z co najmniej dwoma pasami ruchu w każdym kierunku oraz pasem awaryjnym.
Ograniczenia prędkości to dla:
Poniższa tabela zawiera zestawienie planowanych autostrad na Słowacji. W rubryce Długość całkowita, wartości oznaczone symbolem * są przybliżone i mają charakter jedynie orientacyjny (nieustalony jest ostateczny przebieg tych dróg, tym samym nieznana dokładna ich długość). Dane w pozostałych rubrykach według stanu na czerwiec 2016 r.
Planowana sieć dróg ekspresowych.
Drogi ekspresowe na Słowacji oznacza się znakiem białego samochodu na niebieskim tle. Numer drogi poprzedzony jest literą R. Drogowskazy na drogach ekspresowych mają zielone tło.
Drogi ekspresowe na Słowacji mają zdecydowanie niższe standardy niż autostrady. Maksymalna prędkość wynosi 130 kilometrów na godzinę. Znaki wyglądają jak tablice informacyjne na autostradach tzn. białe litery na czerwonym tle.

</doc>
<doc id="2103175" url="https://pl.wikipedia.org/wiki?curid=2103175" title="Andrea Stella">
Andrea Stella

Andrea Stella (ur. 22 lutego 1971 roku we Włoszech) – szef zespołu McLaren w Formule 1.
Życiorys.
Andrea Stella ukończył astronautykę inżynieryjną w Uniwersytecie Rzymskim. W 2001 roku otrzymał tytuł doktora w dziedzinie inżynierii mechanicznej. W 2000 roku stał się częścią Gestione Sportiva w Ferrari. Od 2002 do 2006 roku był inżynierem wyścigowym Michaela Schumachera, a od 2009 inżynierem wyścigowym Kimiego Räikkönena.
W latach 2010-2014 był inżynierem wyścigowym Fernando Alonso w Scuderia Ferrari.
Od 2015 współpracuje z zespołem McLaren Racing.

</doc>
<doc id="2103176" url="https://pl.wikipedia.org/wiki?curid=2103176" title="Homework">
Homework

Homework – debiutancki album studyjny francuskiego duetu Daft Punk, wydany 20 stycznia 1997. Został nagrany w Paryżu. "Homework" promowało 5 singli, z których dwa - "Da Funk" i "Around the World" - uplasowały się na szczytach list przebojów w wielu krajach i do dziś są jednymi z najpopularniejszych singli grupy.
"Homework" Remixes.
"Homework" Remixes - remix album wydany 25 listopada 2022. Zawiera remixy, które pojawiły się wcześniej na singlach. 

</doc>
<doc id="2103181" url="https://pl.wikipedia.org/wiki?curid=2103181" title="Raab">
Raab

Austria:
Osoby:
Inne:
Zobacz też:

</doc>
<doc id="2103183" url="https://pl.wikipedia.org/wiki?curid=2103183" title="Queen’s First EP">
Queen’s First EP

Queen’s First EP – pierwszy minialbum brytyjskiego zespołu Queen, wydany 20 maja 1977.
Lista utworów.
Strona A:
Strona B:
Szczegóły.
Good Old-Fashioned Lover Boy.
Utwór z albumu A Day at the Races z 1976 roku. Napisany przez Freddiego Mercury’ego. Istnieje również wersja alternatywna, nagrana dla BBC podczas programu Top of the Pops, która odrobinę różniła się od albumowej (m.in. partię Mike’a Stone’a zaśpiewał Roger Taylor. Piosenka była wykonywana na żywo do końca trasy News of the World Tour w 1977/1978 roku.
Death on Two Legs.
Z albumu A Night at the Opera z 1975 roku. Napisany przez Freddiego Mercury’ego.
Tenement Funster.
Utwór Rogera Taylora z albumu "Sheer Heart Attack" z 1974. Na albumie jest on częścią medleya razem z „Flick of the Wrist” i „Lily of the Valley”. Tutaj umieszczono wersję tzw. „stand-alone”, czyli bez bezpośredniego przejścia w następny utwór. Prawdopodobnie wykorzystano w tej wersji podkład z wersji nagranej dla BBC w 1974. W zestawie "The Singles Collection Volume 1" umieszczono wersję z wyciszonym przejściem w „Flick of the Wrist”.
White Queen.
Z albumu "Queen II" z 1974. Napisany przez Briana Maya. Na tym minialbumie również umieszczono wersję „stand-alone”, bez przejścia z poprzedzającego go utworu na "Queen II" („Father to Son”). 

</doc>
<doc id="2103185" url="https://pl.wikipedia.org/wiki?curid=2103185" title="Dworek Laszczyków">
Dworek Laszczyków



</doc>
<doc id="2103186" url="https://pl.wikipedia.org/wiki?curid=2103186" title="Ninsun">
Ninsun

Ninsun (sum. dnin-sun2) – w mitologii sumeryjskiej bogini, której kult pierwotnie związany był najprawdopodobniej z dzikim bydłem (jej imię znaczy dosłownie „"Pani Dzika Krowa"”). Już w okresie wczesnodynastycznym była uważana za małżonkę Lugalbandy – ubóstwionego króla miasta Uruk. Lugalbanda i Ninsun byli rodzicami słynnego Gilgamesza, a w babilońskim "Eposie o Gilgameszu" mądra Ninsun występuje jako interpretatorka wieszczych snów herosa. Centrum kultowe bogini Ninsun znajdowało się w Kulabie, ośrodku religijnym sąsiadującym z miastem Uruk.

</doc>
<doc id="2103195" url="https://pl.wikipedia.org/wiki?curid=2103195" title="Kodeks 071">
Kodeks 071

Kodeks 071 (Gregory-Aland no. 071), ε 015 (von Soden) – grecki kodeks uncjalny Nowego Testamentu, paleograficznie datowany na V/VI wiek. Obecnie przechowywany jest w Houghton Library (SM 3735), jednej z bibliotek Uniwersytetu Harvarda. Kodeks zachował się we fragmentarycznym stanie, pomimo tego jest wykorzystywany w krytycznych wydaniach greckiego tekstu Nowego Testamentu. Tekst jest zgodny z aleksandryjską tradycją tekstualną.
Opis.
Do dnia dzisiejszego zachował się jedynie fragment pergaminowej karty kodeksu. Oryginalna karta miała rozmiary 7 na 9,5 cm (według rekonstrukcji) i tak niewielki format jest rzadkością wśród rękopisów. Kształt karty również jest niezwykły, ponieważ szerokość karty jest większa od wysokości.
Fragment zawiera tekst Ewangelii według Mateusza 1,21-24 (strona recto); 1,25-2,2 (strona verso). Tekst pisany jest jedną kolumną na stronę, 13 linijek w kolumnie (według rekonstrukcji). Litery są kształtne i lekko pochylone.
Skryba był niezbyt uważny i popełniał błędy, ominął np. końcowe ς w słowie , poprawione zostało słowo . Błędy oraz opuszczenia zostały skorygowane przez późniejszego korektora, jednak nie wszystkie (pozostało oryginalne τεξετε zamiast τεξεται). Niektóre z wyblakłych liter zostały ponownie nadpisane przez późniejszego korektora ciemniejszym atramentem.
Stosuje dierezę. Nomina sacra pisane są w skróconej formie (κυ dla κυριου, υν dla υιον, Ιν dla Ιησουν, Ιυ dla Ιησου, θς dla θεος).
Tekst.
Grecki tekst kodeksu reprezentuje aleksandryjską tradycję tekstualną, bliską tekstualnie dla Kodeksu Synajskiego. Kurt Aland zaklasyfikował go do kategorii II.
Pełny tekst fragmentu:
Dwa warianty kodeksu są cytowane w krytycznych wydaniach tekstu Nowego Testamentu. W Ewangelii według Mateusza Ewangelisty 1,24 wspiera wariant εγερθεις zgodnie z rękopisami: Sinaiticus, Vaticanus, C, Z, rękopisy rodziny "f"1. Większość rękopisów ma διεγερθεις — C3, D, L, W, 087, "f"13 oraz rękopisy tekstu bizantyńskiego.
W Ewangelii według Mateusza 1,25 wspiera wariant υἱὸν ("syn") — א, B, Z, 071, "f"1, "f"13, 33. Większość rękopisów przekazuje: τὸν υἱὸν αὐτῆς τὸν πρωτότοκον ("jej pierworodny syn") — C, D, K, L (brak αὐτῆς), W, Δ, Π, 28, 565, 700, 892, 1009, 1010, 1071, 1079, 1195, 1216, 1230, 1241, 1242, 1365.
Historia.
Wydawcy fragmentu ocenili czas powstania na V albo VI wiek (ze względu na średnią wielkość liter oraz pochylenie liter). Obecnie datowany jest przez Instytut Badań Tekstu Nowego Testamentu również na V lub VI wiek.
Rękopis prawdopodobnie powstał w Egipcie. Znaleziony został przez Grenfella i Hunta na początku XX wieku. Na liście rękopisów znalezionych w Oksyrynchos figuruje na pozycji 401. Tekst wydany został przez odkrywców kodeksu w roku 1903. Wydawcy zauważyli pokrewieństwo tekstualne z Kodeksem Synajskim, porównali też jego tekst z tekst Westcotta i Horta oraz z Textus receptus, wyliczając zachodzące różnice.
W 1908 roku Caspar René Gregory dał mu siglum 071.
Rękopis początkowo był własnością Egypt Exploration Fund (EEP), został później przekazany Uniwersytetowi Harvarda ze względu na finansowanie prac archeologicznych w Oksyrynchos. Początkowo przechowywany był w Semitic Museum. Obecnie przechowywany jest w Houghton Library (3735).
Fragment jest cytowany w krytycznych wydaniach greckiego Nowego Testamentu. NA27 umieszcza go wśród świadków tekstu I rzędu, tj. zaliczyło go do rękopisów cytowanych w pierwszej kolejności.

</doc>
<doc id="2103200" url="https://pl.wikipedia.org/wiki?curid=2103200" title="Kod crc">
Kod crc



</doc>
<doc id="2103201" url="https://pl.wikipedia.org/wiki?curid=2103201" title="Human After All">
Human After All

Human After All – trzeci album studyjny francuskiego duetu Daft Punk, wydany 14 marca 2005 w skali międzynarodowej i dzień później w Stanach Zjednoczonych. Został nagrany w Paryżu. W tym albumie Daft Punk łączy minimalizm i rock z francuskim stylem muzyki house. "Human After All" otrzymał mieszane recenzje - krytycy podkreślali fakt, iż album powstał w ciągu sześciu tygodni, szczególnie krótko w porównaniu do poprzednich albumów "Discovery" i "Homework".
Human After All: Remixes.
Human After All: Remixes - remix album wydany 29 marca 2006 wyłącznie na terenie Japonii. Zawiera liczne remiksy wcześniej niedostępne na CD w limitowanym nakładzie 3000 egzemplarzy. Limitowana edycja albumu zawiera zestaw figurek Daft Punk. Album wprowadził system Copy Control.

</doc>
<doc id="2103204" url="https://pl.wikipedia.org/wiki?curid=2103204" title="Ichtiocentaurowie">
Ichtiocentaurowie



</doc>
<doc id="2103209" url="https://pl.wikipedia.org/wiki?curid=2103209" title="Wybory parlamentarne w Wenezueli w 2010 roku">
Wybory parlamentarne w Wenezueli w 2010 roku

Wybory parlamentarne w Wenezueli w 2010 roku – wybory do Zgromadzenia Narodowego Wenezueli przeprowadzone 26 września 2010. Rządząca Zjednoczona Partia Socjalistyczna Wenezueli prezydenta Hugo Cháveza zdobyła większość mandatów w parlamencie, choć nie zdołała zachować większości 2/3 miejsc.
Równocześnie z wyborami do Zgromadzenia Narodowe, odbyły się także wybory do Parlamentu Latynoamerykańskiego.
Organizacja wyborów.
Zgromadzenie Narodowe Wenezueli składa się ze 165 deputowanych wybieranych na 5-letnią kadencję (110 wybieranych jest w 87 okręgach wyborczych według ordynacji większościowej, 55 z list partyjnych na podstawie ordynacji proporcjonalnej). Dodatkowo w skład parlamentu wchodzi 3 deputowanych reprezentujących ludność autochtoniczną (indiańską). Poprzednie wybory odbyły się 4 grudnia 2005. 
Uprawnionych do głosowania było ok. 17,5 mln spośród 28,5 mln obywateli. Wybory odbywały się według nowych zasad, przyjętych w wyniku referendum w 2009, które zniosło m.in. limit maksymalnie dwóch kadencji z rzędu dla deputowanych do parlamentu. W sumie do udziału w wyborach do 5 czerwca 2010, kiedy upływał termin zgłaszania kandydatów, zarejestrowanych zostało 6456 osób. 
Jednocześnie z wyborami do Zgromadzenia Narodowego przeprowadzone zostały również wybory 12 deputowanych do Parlamentu Latynoamerykańskiego, regionalnej organizacji o charakterze integracyjnym. Każde z jego 22 państw członkowskich nominuje 12 krajowych delegatów. W Wenezueli 11 miejsc obsadzanych jest w wyniku głosowania proporcjonalnego w oparciu o listy partyjne, natomiast 1 mandat zarezerwowany jest dla przedstawiciela ludności autochtonicznej. 
Partie polityczne i kampania wyborcza.
Rządząca Zjednoczona Partia Socjalistyczna Wenezueli ("Partido Socialista Unido de Venezuela", PSUV) na czele z prezydentem Hugo Chávezem za swój cel wyborczy wyznaczyła sobie utrzymanie większości 2/3 miejsc w parlamencie, które zdobyła w poprzednich wyborach, wówczas jako Ruch Piątej Republiki. W 2007 Ruch Piątej Republiki w przekształcił się w PSUV. Główne partie opozycyjne, w obawie przed fałszerstwami wyborczymi, zbojkotowały wybory w 2005. W rezultacie nie posiadały swojej reprezentacji w parlamencie, co ułatwiło prezydentowi wprowadzenie w życie własnych projektów politycznych. Przed wyborami parlamentarnymi w 2010 opozycja zjednoczyła się w koalicji Demokratyczna Jedność ("Mesa de Unidad Democrática", MUD). Koalicję tworzyło ogółem około 50 partii politycznych, w tym 16 o zasięgu ogólnokrajowym. Do największych partii w sojuszu należały: Akcja Demokratyczna, COPEI, PODEMOS, Nowa Era, Sprawiedliwość Pierwsza, Ruch w Kierunku Socjalizmu, Czerwona Flaga.
Zjednoczona Partia Socjalistyczna Wenezueli 2 maja 2010 przeprowadziła prawybory mające na celu wyłonienie jej kandydatów na deputowanych. O wyborze 110 kandydatów decydowało ponad 2,5 mln członków partii (spośród ogólnej liczby 7,3 mln). O nominację ubiegało się 3,5 tys. osób we wszystkich 87 okręgach wyborczych. O obsadzie miejsc na listy partyjne zadecydowało natomiast kierownictwo partii na czele z prezydentem. Na początku czerwca 2010 PSUV wybrała ok. 2,4 tys. partyjnych koordynatorów na czas kampanii wyborczej. Hasło jej kampanii brzmiało "Bitwa Bolivara 200" i nawiązywało do 200. rocznicy ogłoszenia niepodległości przez Wenezuelę. Kampania wyborcza rozpoczęła się 25 sierpnia 2010, miesiąc przed wyborami. Na jej czas, do 3 października 2010, prezydent Hugo Chavez zawiesił emisję swojego cotygodniowego programu "Alo Presidente". PSUV w czasie kampanii wyborczej deklarowała kontynuację polityki prezydenta Chaveza, opierającej się na hasłach "rewolucji boliwariańskiej" i budowy "socjalizmu XXI wieku". Prezydent aktywnie uczestniczył w kampanii, angażując w nią wbrew prawu podległe mu organa państwa. Utrzymanie większości 2/3 głosów w parlamencie miało zapewnić mu możliwość wprowadzania bez żadnych przeszkód dalszych zmian legislacyjnych. Wybory parlamentarne uważane były przed obserwatorów za barometr poparcia dla prezydenta i jego polityki. Sam Chavez uważał je za "wstępną batalię" przed wyborami prezydenckimi w 2012. 
Partie opozycyjne nie zdecydowały się na ponowny bojkot wyborów, lecz utworzyły szeroką koalicję Demokratyczna Jedność (MUD). 25 kwietnia 2010 koalicja zorganizowała prawybory na kandydatów w wyborach parlamentarnych, w których głosy oddało ponad 300 tys. osób. W ich wyniku wyłonionych zostało 22 kandydatów w 15 okręgach wyborczych. Pozostali kandydaci wyłonieni zostali na drodze konsensusu. W czasie kampanii wyborczej opozycja skupiała się na walce z przestępczością, wysoką inflacją oraz problemach materialnych obywateli. Według oficjalnych statystyk, w 2009 w Wenezueli doszło do 14 tys. morderstw, dwa razy więcej niż w chwili dojścia do władzy prezydenta Chaveza w 1999. Inną kwestią podejmowaną przez opozycję były rosnące ceny żywności. W ciągu dwóch lat poprzedzających wybory Wenezuela zmagała się ze skutkami światowego kryzysu gospodarczego, spadkiem cen ropy naftowej i w konsekwencji zmniejszeniem wpływów budżetowych. Poparcie dla prezydenta Chaveza w przededniu wyborów wynosiło ok. 40-50% i było niższe niż w poprzednich latach. Demokratyczna Jedność liczyła na głosy obywateli niezadowolonych z polityki prezydenta.
W czasie kampanii wyborczej, jak również po zakończeniu głosowania, opozycja oskarżała władzę o manipulację okręgami wyborczymi, tzw. gerrymandering. Rządzący dokonali bowiem zmian w ordynacji wyborczej i granicach okręgów wyborczych. W rezultacie w niektórych z nich do uzyskania mandatu wystarczyło zdobycie ok. 20 tys. głosów, podczas gdy w innych niezbędnych było ponad 150 tys. Zdaniem opozycji, w konsekwencji do uzyskania 50% miejsc w parlamencie potrzebowała ona 57% wszystkich głosów. 
Wyniki wyborów.
Zdaniem członków komisji wyborczej głosowanie przebiegło w sposób pokojowy i zorganizowany. Rządząca PSUV zdobyła 98 mandatów, a opozycyjna MUD 65 mandatów. Dwa mandaty zdobyła partia Ojczyzna dla Wszystkich ("Patria Para Todos", PPT). W rezultacie Zjednoczona Partia Socjalistyczna Wenezueli utraciła większość 2/3 głosów w parlamencie, potrzebną do uchwalania najważniejszych aktów prawnych oraz wyboru nominacji do Sądu Najwyższego i komisji wyborczej. Frekwencja wyborcza wyniosła 66,45%. W wyborach do Parlamentu Latynoamerykańskiego PSUV i MUD zdobyły po 5 mandatów.
Opozycja początkowo ogłosiła, że w sumie zdobyła większość 52% wszystkich głosów, jednak komisja wyborcza nie potwierdziła tych danych. Rzecznik opozycji wyraził zadowolenie z uzyskanego wyniku. Prezydent Chavez również zadeklarował zwycięstwo wyborcze. Na swej stronie w serwisie internetowym Twitter napisał, że rezultat wyborów stanowi "nowe zwycięstwo dla narodu". Nowo wybrany parlament zbierze się w styczniu 2011. 

</doc>
<doc id="2103212" url="https://pl.wikipedia.org/wiki?curid=2103212" title="Bluszczowa">
Bluszczowa

Bluszczowa (523 m n.p.m.) – wzniesienie w południowo-zachodniej Polsce i północno-wschodnich Czechach, w Sudetach Środkowych, w Górach Stołowych.
Wzniesienie położone w środkowo-zachodniej części pasma Gór Stołowych, na północ od centrum miejscowości Kudowa-Zdrój, po północno-zachodniej stronie od wzniesienia Świni Grzbiet.
Jest to rozciągnięte wzniesienie w kształcie wrzeciona o stromych zboczach, z płaskim mało podkreślonym wierzchołkiem, górujące od północy nad Czermną. Wzniesienie ze względu na kształt i położenie jest łatwo rozpoznawalne w terenie.
Wzniesienie zbudowane z górnokredowych piaskowców.
Na północny zachód od szczytu wzniesienia przebiega granica polsko-czeska.
Wierzchołek wzniesienia częściowo porasta las a od szczytu w kierunku północno-zachodnim, w stronę granicy, rozciąga się obszerna górska polana. Grzbiet i zbocza w górnej partii porośnięte częściowo lasem świerkowym regla dolnego z domieszką drzew liściastych. Południowo-zachodnie, oraz północno-wschodnie zbocza wzniesienia w niższych partiach zajmują nieużytki i łąki górskie z ciekawą roślinnością. Zbocza po czeskiej stronie są bardziej zalesione.
Południowo-wschodnim podnóżem wzniesienia przebiega lokalna droga z Czermnej do Pstrążnej oraz przepływa Czermnica tworząc między wzniesieniem a Świni Grzbietem niewielki przełom.
Od południowego zachodu wzniesienie graniczy z Obniżeniem Kudowy.

</doc>
<doc id="2103217" url="https://pl.wikipedia.org/wiki?curid=2103217" title="Mniejszości narodowe nieuznawane w Chińskiej Republice Ludowej">
Mniejszości narodowe nieuznawane w Chińskiej Republice Ludowej



</doc>
<doc id="2103218" url="https://pl.wikipedia.org/wiki?curid=2103218" title="Orang Asli">
Orang Asli

Orang Asli (malajski: „pierwsi ludzie, autochtoni”) – ogólne określenie (również prawne) autochtonicznych ludów zamieszkujących górzyste wnętrze Półwyspu Malajskiego. Ludy te tradycyjnie dzieli się na trzy podgrupy: Semangów (Negrytów), Senoi oraz Proto-Malajów (Orang Melayu Asli). Podział ten nie odzwierciedla jednakże rzeczywistych różnic językowo-etnicznych, zasadniczo wyróżnia się około 18 różnych grup, posługujących się językami austronezyjskimi (np. językiem jakun) i austroazjatyckimi (aslijskimi). Ich populacja wynosi w przybliżeniu 150 tys. osób. Stanowią łącznie około 0,5% społeczeństwa Malezji.
Historia.
W XVIII i XIX w. Orang Asli byli obiektem rajdów handlarzy niewolników.
Po drugiej wojnie światowej współpracując z armią malezyjską znacznie przyczynili się do wyeliminowania partyzantki komunistycznej, dzięki czemu przyznano im ochronę i oficjalny status bumiputra (Synów Ziemi), na równie z Malajami. Istnieją programy społeczne mające na celu ułatwić im dostęp do oświaty i większą integrację ze społeczeństwem malezyjskim, jednak do tej pory 77% Orang Asli żyje poniżej progu ubóstwa.

</doc>
<doc id="2103223" url="https://pl.wikipedia.org/wiki?curid=2103223" title="Niebieskie berety (zespół)">
Niebieskie berety (zespół)



</doc>
<doc id="2103224" url="https://pl.wikipedia.org/wiki?curid=2103224" title="Telewizja kolorowa">
Telewizja kolorowa

Telewizja kolorowa dotyczy technologii i praktyk związanych z transmisją ruchomych obrazów w kolorze.
W swojej najprostszej postaci, transmisja kolorów może być dokonywana przez nadawanie trzech obrazów monochromatycznych, każdy w jednym z trzech kolorów: czerwonym, zielonym i niebieskim (RGB). Barwy te mieszają się, tworząc wrażenie określonego koloru. Jednym z największych wyzwań technicznych wprowadzenia transmisji koloru była chęć obniżenia wysokiej wymaganej przepustowości, trzy razy większej od normy dla telewizji czarno-białej, tak aby ograniczyć niezbędne do transmisji pasmo radiowe.
Telewizja kolorowa została wynaleziona w roku 1928 przez Szkota Johna Logie Bairda, cztery lata po stworzeniu przez niego pierwszego telewizora w historii. Pierwsza publiczna demonstracja telewizji kolorowej miała miejsce 27 czerwca 1929 roku w Nowym Jorku. Przeprowadził ją inżynier Herbert Ives wraz ze współpracownikami z Bell Labs. Eksperymentalne transmisje telewizyjne programów w kolorze zaczęto nadawać w Stanach Zjednoczonych w roku 1940. W Europie era telewizji kolorowej zaczęła się w RFN w sierpniu 1967.
W Polsce pierwszy publiczny pokaz telewizji kolorowej odbył się 14 października 1969. Transmisje kolorowego programu telewizyjnego rozpoczęto 16 marca 1971 przy wykorzystaniu francuskiego systemu nadawania SECAM. Początkowo kolorowe audycje nadawano tylko raz w tygodniu, w czwartki od godziny 18:00 lub nawet od 20:00. Pierwszym kolorowym spektaklem był zrealizowany przy użyciu jednej kamery telewizyjnej i nadany na żywo monodram „O szkodliwości palenia tytoniu” w reżyserii Jerzego Antczaka, z Tadeuszem Fijewskim w roli głównej. Spektakl ten wyemitowano 22 lipca 1971 z okazji Narodowego Święta Odrodzenia Polski. Oficjalną inaugurację telewizja kolorowa miała 6 grudnia 1971 gdy co dzień w kolorze nadawano transmisję z obrad VI zjazdu PZPR.

</doc>
<doc id="2103226" url="https://pl.wikipedia.org/wiki?curid=2103226" title="Ákos Hudi">
Ákos Hudi

Ákos Hudi (ur. 10 sierpnia 1991) – węgierski lekkoatleta specjalizujący się w rzucie młotem.
Międzynarodową karierę zaczynał w roku 2007 od nieudanego startu w mistrzostwach Europy juniorów. Podczas mistrzostw świata juniorów w Bydgoszczy (2008) był siódmy, a na mistrzostwach Europy juniorów w 2009 zdobył srebrny medal. W lipcu 2010 sięgnął w Kanadzie po wicemistrzostwo świata juniorów. W 2013 zdobył srebro młodzieżowych mistrzostw Europy w Tampere. Medalista mistrzostw Węgier w różnych kategoriach wiekowych oraz reprezentant kraju w pucharze Europy w rzutach.
Rekordy życiowe: młot seniorski – 76,93 (21 lipca 2013, Budapeszt); młot o wadze 5 kg – 81,09 (20 maja 2008, Veszprém); młot o wadze 6 kg – 81,15 (7 lipca 2010, Veszprém).

</doc>
<doc id="2103233" url="https://pl.wikipedia.org/wiki?curid=2103233" title="Chelsea Handler">
Chelsea Handler

Chelsea Joy Handler (ur. 25 lutego 1975 roku w Livingston w New Jersey) – amerykańska aktorka, modelka, prezenterka telewizyjna i komik.

</doc>
<doc id="2103234" url="https://pl.wikipedia.org/wiki?curid=2103234" title="Niebieskie Berety">
Niebieskie Berety



</doc>
<doc id="2103235" url="https://pl.wikipedia.org/wiki?curid=2103235" title="Niemrawiec prążkowany">
Niemrawiec prążkowany

Niemrawiec prążkowany ("Bungarus multicinctus") − gatunek jadowitego węża z rodziny zdradnicowatych (Elapidae).
Gatunek występuje na obszarze Półwyspu Indochińskiego, Tajwanu i południowej części Chin (w tym wyspa Hajnan). Dorosłe osobniki dorastają zazwyczaj do ok. 90 cm długości (maksymalnie 150 cm). Grzbiet koloru ciemnego z wieloma żółtawymi poprzecznymi pasami, brzuch biały. Aktywny nocą. Jad gada jest bardzo silny, zawiera α-bungarotoksyny. Ukąszenie powoduje u ludzi paraliż, a następnie niewydolność oddechową, która może prowadzić do śmierci.
Systematyka.
Wyróżniono dwa podgatunki "B. multicinctus":

</doc>
<doc id="2103237" url="https://pl.wikipedia.org/wiki?curid=2103237" title="Nicolas Frey">
Nicolas Frey

Nicolas Frey (ur. 6 marca 1984 w Thonon-les-Bains) – francuski piłkarz występujący na pozycji obrońcy. Zawodnik A.C. ChievoVerona.
Kariera piłkarska.
Nicolas Frey jest wychowankiem drużyny Vence. W 1994 roku trafił do juniorów AS Cannes, od 2003 roku trenował także z pierwszą drużyną. Meczu w lidze jednak nie zagrał i przed sezonem 2004/2005 trafił do włoskiego Legnano, grającego w Serie C2. W 2005 roku przeszedł do Modeny, gdzie zadebiutował w Serie B (w meczu 7. kolejki z Pescarą). W Modenie spędził trzy sezony. Następnie odszedł do Chievo. Tu w Serie A pierwszy mecz rozegrał przeciw Fiorentinie.
Życie prywatne.
Nicolas Frey jest młodszym bratem Sébastiena, który jest byłym bramkarzem reprezentacji Francji, a obecnie strzeże bramki Genoi.

</doc>
<doc id="2103238" url="https://pl.wikipedia.org/wiki?curid=2103238" title="Nicholas Frey">
Nicholas Frey



</doc>
<doc id="2103239" url="https://pl.wikipedia.org/wiki?curid=2103239" title="Mistrzostwa Węgier w Lekkoatletyce 2010">
Mistrzostwa Węgier w Lekkoatletyce 2010

Mistrzostwa Węgier w Lekkoatletyce 2010 – zawody lekkoatletyczne, które odbyły się w Debreczynie 7 i 8 sierpnia.
Półmaraton.
Mistrzostwa Węgier w półmaratonie rozegrano 18 kwietnia w Encs.
Chód na 20 km.
Mistrzostwa Węgier w chodzie na 20 kilometrów rozegrano 25 kwietnia w Békéscsaba.
Wieloboje.
Mistrzostwa Węgier w wielobojach rozegrano 18 i 19 września w Budapeszcie.

</doc>
<doc id="2103240" url="https://pl.wikipedia.org/wiki?curid=2103240" title="Canalis adductorius">
Canalis adductorius



</doc>
<doc id="2103241" url="https://pl.wikipedia.org/wiki?curid=2103241" title="Dialekty rypuaryjskie">
Dialekty rypuaryjskie



</doc>
<doc id="2103242" url="https://pl.wikipedia.org/wiki?curid=2103242" title="Pełnoklatkowa lustrzanka cyfrowa">
Pełnoklatkowa lustrzanka cyfrowa



</doc>
<doc id="2103243" url="https://pl.wikipedia.org/wiki?curid=2103243" title="Dialekt koloński">
Dialekt koloński



</doc>
<doc id="2103247" url="https://pl.wikipedia.org/wiki?curid=2103247" title="Dialekt palatynacki">
Dialekt palatynacki



</doc>
<doc id="2103248" url="https://pl.wikipedia.org/wiki?curid=2103248" title="Teatr muzyczny">
Teatr muzyczny

Teatr muzyczny – teatr, w repertuarze którego znajdują się spektakle musicalowe, operetkowe, rewiowe itp. 
W Polsce działa kilka teatrów muzycznych, m.in. Teatr Muzyczny im. Danuty Baduszkowej w Gdyni, Teatr Muzyczny w Łodzi, Teatr Muzyczny w Toruniu, Mazowiecki Teatr Muzyczny im. Jana Kiepury w Warszawie, Teatr Muzyczny „Capitol” we Wrocławiu, Teatr Muzyczny „Roma” w Warszawie.
Teatr muzyczny jako gatunek twórczości.
Teatr muzyczny to także ogólne określenie wyżej wspomnianych gatunków teatralnych. Jest to określenie nieprecyzyjne i niejasne, jako że odmianą teatru muzycznego (tzn. wykorzystującym muzykę jako jedno ze swych głównych tworzyw) można by nazwać zarówno śpiewogrę, operę, jak i balet czy kantatę sceniczną, gdy tymczasem termin „teatr muzyczny” kojarzy się dziś głównie z musicalem (teatrem musicalowym) i operetką.

</doc>
<doc id="2103251" url="https://pl.wikipedia.org/wiki?curid=2103251" title="Dialekt meklembursko-przedniopomorski">
Dialekt meklembursko-przedniopomorski



</doc>
<doc id="2103252" url="https://pl.wikipedia.org/wiki?curid=2103252" title="Wyższa Szkoła Pedagogiczna im. Komisji Edukacji Narodowej">
Wyższa Szkoła Pedagogiczna im. Komisji Edukacji Narodowej



</doc>
<doc id="2103253" url="https://pl.wikipedia.org/wiki?curid=2103253" title="Egzarchat odeski">
Egzarchat odeski

Egzarchat odeski – egzarchat Ukraińskiego Kościoła greckokatolickiego, do 2014 obejmujący południe Ukrainy, włącznie z Republiką Autonomiczną Krymu. 13 lutego 2014 podzielony na egzarchat odeski i egzarchat krymski.

</doc>
<doc id="2103255" url="https://pl.wikipedia.org/wiki?curid=2103255" title="Fiodor Koriatowicz">
Fiodor Koriatowicz

Fiodor Koriatowicz także Teodor Koriatowicz (zm. w 1414) – litewski książę, syn Koriata Giedyminowica, księcia nowogródzkiego.
Fiodor po ojcu odziedziczył zamek nowogródzki a po śmierci pozostałych braci, około roku 1389, został władcą Hospodarstwa Podolskiego. W 1392 sprzeciwił się Witoldowi, po czym został wygnany. W zamian za cesję swoich pretensji do Podola w 1396 nabył od spokrewnionego z nim króla węgierskiego ruskie żupy Bereg oraz Szarosz i miasto Mukaczewo, stając się panem zamku Palanka, jednego z najważniejszych zamków Zakarpacia.

</doc>
<doc id="2103256" url="https://pl.wikipedia.org/wiki?curid=2103256" title="Bitwa pod Nadżafem (2003)">
Bitwa pod Nadżafem (2003)

Bitwa pod Nadżafem (2003) – jedna z pierwszych bitew stoczonych w trakcie II wojny w Zatoce Perskiej. Ciężkie walki rozegrały się w dniach 24 marca – 4 kwietnia 2003 w mieście Nadżaf, które leżało na drodze sił koalicji zmierzających na Bagdad.
W pierwszej fazie bitwy na przedmieściach oraz mostach walczyła amerykańska "1 Brigde Combat Team", w skład której wchodziły 3 Dywizja Piechoty, 7 Pułk Kawalerii oraz 1 Dywizja Pancerna. Kiedy Amerykanie zajęli mosty, przełamali linie obrony armii irackiej i wkroczyli do centrum, wówczas do walki przystąpiły 101 Dywizja Powietrznodesantowa oraz brytyjskie lotnictwo.
Od 20 marca 2003 amerykańskie wojska lądowe posuwały się na północ ku Bagdadowi. 23 marca oddziały Task Force Tarnawa zostały zatrzymane u bram Nasirijji przez wojska irackie, z kolei dzień później 3 Dywizja Piechoty zainicjowała atak na strategicznie ważne miasto Nadżaf. Z uwagi, że Nadżaf leży niedaleko rzeki Eufrat, pierwszorzędnym celem było zabezpieczenie tamtejszych mostów (północnego Al Kifl, akcja pod kryptonimem "Jenkins"; południowego Abu Sukhayr, akcja pod kryptonimem "Floyd"), tak by armia iracka nie mogła z nich korzystać. To samo miało zresztą miejsce w trakcie bitwy pod Nasirijją.
Bitwa.
Wieczorem 24 marca pułkownik Grimsley otrzymał rozkaz od generała brygady Lloyds Austina zajęcia mostu Al Kifl. Jednocześnie wywiad przekazał wojsku amerykańskiemu, że armia iracka podąża autostradą 9 z Al-Hilli do Nadżafu. Wtedy zdecydowano się na atak z powietrza. 32 śmigłowce AH-64 Apache zainicjowały atak w okolicach Nadżafu. Atak spowodował spore straty po stronie irackiej, ponieważ w pierwszym uderzeniu zginęło 50-70 Irakijczyków. Uważa się jednak, że iraccy obserwatorzy przewidzieli atak lotniczy Amerykanów, ponieważ w mieście odłączono sieć zasilania. Irakijczycy atakowali śmigłowce, trafiając je rakietami bądź granatami. Niektóre uszkodzone maszyny wracały do bazy, inne mimo mniejszych uszkodzeń walczyły dalej. Jeden śmigłowiec Apache trafiony pociskiem rakietowym spadł do bagna, po czym się zapalił. Pilot jednak uratował się z katastrofy, uciekając przed płomieniami. W sytuacji niewątpliwego powodzenia irackich sił pancernych dwie amerykańskie załogi śmigłowców, by odciągnąć uwagę wroga, poleciały w głąb rzeki. Tam zestrzelone zostały przez uzbrojonych cywilów. Załoga Amerykańskich pilotów Ronald Young Jr oraz David Williams została przekazana siłom irackim. Piloci zostali odbici z niewoli irackiej w połowie kwietnia 2003 w pobliskim Tikricie. Cywile dosyć chętnie walczyli z Amerykanami, ponieważ Saddam Husajn w trakcie inwazji Amerykanów powiedział, że każdy kto zestrzeli nieprzyjacielski samolot, otrzyma 100 mln dinarów (33 000 USD), kto weźmie do niewoli nieprzyjacielskiego żołnierza – 15 000 USD, a kto zabije żołnierza wroga – 7000 USD. Zestrzelenie śmigłowca przez cywilów wywołało wiele kontrowersji, gdyż tego typu śmigłowce były odporne na słaby ogień z ziemi. Eksperci twierdzą, że śmigłowce zostały zestrzelone wskutek usterek technicznych maszyn spowodowanych wcześniejszymi walkami.
Akcja Jenkins.
Głównym celem akcji Jenkins było zdobycie mostu Al Kifl nad Eufratem. Akcją kierował pułkownik Grimsley dowódca "1 Brigade Combat Team". Armia Grimsleya dysponowała pojazdami opancerzonymi, jednostkami rozpoznawczymi oraz śmigłowcami. O godz. 2:00 25 marca rozpoczął się ostrzał mostu i znajdujących się na nim irackich sił paramilitarnych. Ciężkie boje trwały całą noc przy nieznacznej przewadze USA. Dlatego nad ranem płk. Grimsley wezwał dodatkowe wzmocnienia lotnicze. O godz. 8:00 siły z "Bravo Company" rozpoczęły bombardowanie drogi prowadzącej z Nadżafu na Al Kifl. Naloty miały na celu usunąć blokadę stworzoną przez Irakijczyków.
O 11:00 początek miało natarcie na most. W wyniku nalotów armia iracka stopniowo wycofywała się z mostu. Wtedy na Al Kifl wjechały trzy amerykańskie czołgi. W odpowiedzi Irakijczycy detonowali miny znajdujące się na moście, jednak nie przyniosło to oczekiwanego przez irackich saperów skutku, czyli uszkodzeń w szeregach armii pancernej USA, a za to konstrukcja mostu została lekko uszkodzona. Amerykanów kontrolujących most atakowano z granatników i ciężkiej broni, ale bezskutecznie. Do końca dnia nie udało się usunąć Amerykanów z mostu. Nieskuteczne ataki wznowiono 26 marca. W wyniku sukcesu akcji Jenkins północna część Nadżafu została odizolowana od wojsk Saddama Husajna.
Akcja Floyd.
O godz. 6:00 25 marca 3. batalion 7 Pułku Kawalerii zaatakował południowy most na rzece Eufrat. Walki toczyły się przy silnej burzy piaskowej, która ograniczała widoczność do 25 metrów. Powodowało to niedostateczną celność lotnictwa USA. Po niespełna pięciu godzinach walk o 10:43 Irakijczycy wycofali się z mostu na którym pełną kontrolę objęli Amerykanie. Po tym wydarzeniu 7 Pułk Kawalerii podzielił się na grupy A, B oraz C. Pierwsze dwa oddziały wyruszyły w stronę Nadżafu, natomiast grupa C pozostała na moście, by go kontrolować.
Gdy na moście liczba żołnierzy się zmniejszyła, amia iracka wznowiła ataki na zabezpieczającą most grupę C. Mimo burzy piaskowej do akcji włączył się bombowiec Rockwell B-1 Lancer, który zniszczył dwa irackie czołgi T-72 wykorzystując bomby naprowadzane przy pomocy GPS.
W tym czasie żołnierze B walczyli z wojskiem irackim w Nadżafie. W wyniku walk spłonęły dwa amerykańskie czołgi M1 Abrams. Załoga pojazdów gąsienicowych uratowała się. Wstępne raporty wskazywały, że czołgi zostały trafione pociskami przeciwczołgowymi 9M133 Kornet rosyjskiej produkcji. Nie było dostatecznych dowodów, że armia iracka dysponowała takimi pociskami, dlatego uważa się, że czołgi zostały ostrzelane z granatników RPG lub też w wyniku przypadkowego ostrzału własnych oddziałów w warunkach bardzo ograniczonej widzialności.
Oddział B do zapadnięcia zmroku położył kres irackim atakom.
Okolice Nadżafu.
W nocy 26 marca połączyły się 69 Dywizja Pancerna z 7 Pułkiem Kawalerii. Dzień później 7 Pułk Kawalerii wycofał się po niemal 120 godzinach ciągłej walki. W Nadżafie powtórzyła się sytuacja z Nasiriji, tzn. po osłabieniu armii irackiej do walk przystąpili Fedaini. Milicja rekrutowała cywilów do walk z Amerykanami, pod groźbą zabicia całych rodzin. Do bojówek wciągnięto 1200 mężczyzn. W walkach brali udział także bojownicy Partii Baas.
29 marca czterech amerykańskich żołnierzy z 3 Dywizji Piechoty zginęło w zamachu samobójczym. Tego samego dnia 101 Dywizja Powietrznodesantowa zaatakowała rozmieszczoną w Agricultural College armię iracką, znajdującą się w południowych partiach miasta. Z kolei piechota atakowała w Irakijczyków za pomocą artylerii oraz haubicy. Mimo czterogodzinnych walk konstrukcja budowli nie została uszkodzona.
1 kwietnia 1 Dywizja Lotnictwa zbombardowała piechotę iracką zmierzającą z Nadżafu w kierunku miasta Al-Hilla. Gdy Irakijczycy zaczęli uciekać, do akcji włączył się śmigłowiec Bell OH-58 Kiowa. Tego samego dnia 70 Dywizja Pancerna rozpoczęła tzw. "Bieg Burzy", czyli przejazd czołgów amerykańskich przez całe miasto. Czołgi M1 Abrams napotkały jeszcze mały opór w niektórych częściach miasta, jednak akcja zakończyła się amerykańskim sukcesem. Dzień później 101 Dywizja Powietrznodesantowa dokonywała naloty na te części miasta, gdzie znajdowali się Fedaini. Do 4 kwietnia całe miasto było w rękach amerykańskich.
Amerykanie polegli w bitwie.
W bitwie pod Nadżafem zginęło 4 Amerykanów z 3 Dywizji Piechoty w trakcie wybuchu samochodu-pułapki. Byli to:

</doc>
<doc id="2103257" url="https://pl.wikipedia.org/wiki?curid=2103257" title="Killian Durechou">
Killian Durechou

Killian Durechou (ur. 15 sierpnia 1992) – francuski lekkoatleta specjalizujący się w rzucie oszczepem.
Międzynarodową karierę rozpoczynał od zdobycia w 2009 roku tytułu wicemistrza świata juniorów młodszych oraz brązowego medalu na gimnazjadzie. Odpadł w eliminacjach mistrzostw świata juniorów w Moncton (2010). W 2013 zdobył brąz igrzysk frankofońskich.
Złoty medalista mistrzostw Francji (2012).
Rekordy życiowe: oszczep 700 gramowy – 74,68 (11 lipca 2009, Bressanone); oszczep 800 gramowy – 79,98 (21 września 2013, Poitiers).

</doc>
<doc id="2103260" url="https://pl.wikipedia.org/wiki?curid=2103260" title="Promienistość wzrokowa">
Promienistość wzrokowa



</doc>
<doc id="2103261" url="https://pl.wikipedia.org/wiki?curid=2103261" title="Krzysztof Rey">
Krzysztof Rey

Krzysztof Rej herbu Oksza (zm. 1625) – dworzanin królewski, stolnik lubelski od 1590, poseł na sejm, działacz kalwiński.
Syn Mikołaja Reja z Nagłowic.
Dziedzic Rejowca, Popkowic i Skorczyc, właściciel Błogoszowa i kilku wsi koło Bochni.
Studiował w Lipsku w 1593 roku. Jako deputat na Trybunał Główny Koronny w Lublinie był wybrany prowizorem przez protestancko-prawosławną konfederację wileńską w 1599 roku.
Był poborcą podatków województwa lubelskiego w 1590, 1609 i 1611 roku. Poseł na sejm 1611 roku z województwa lubelskiego.

</doc>
<doc id="2103262" url="https://pl.wikipedia.org/wiki?curid=2103262" title="Operacja Młot Wikinga">
Operacja Młot Wikinga

Operacja Młot Wikinga – operacja wojskowa przeprowadzona podczas II wojny w Zatoce Perskiej w północnym wschodnim Iraku, przy granicy z Iranem. Celem operacji, która toczyła się pod koniec marca 2003 było wyeliminowanie terrorystycznej organizacji Ansar al-Islam zajmującej część irackiego Kurdystanu.
Tło.
Ansar al-Islam to islamistyczna organizacja terrorystyczna z Abu Musabem al-Zarkawim na czele, która pojawiła się w północnym Iraku w grudniu 2001. Ansar al-Islam to grupa składająca się głównie z kurdyjskich rekrutów i arabskich weteranów wojny w Afganistanie. Przed amerykańską inwazja na Irak, w latach 2001–2003 walczyli z siłami kurdyjskimi w północnym Iraku, głównie wokół miasta Halabja, które było pod ich kontrolą. CIA podejrzewało, że Ansar al-Islam zaangażowany był w produkcję broni chemicznej i trucizny rycyny w fabryce w mieście Sargat. Ponadto dwie inne kurdyjskie grupy bojowników islamskich działających w regionie, dostosowało się do Ansar al-Islam.
Operacja.
4 Dywizja Piechoty składająca się z 40 amerykanów wraz z kurdyjską Peshmergą uderzyła od strony Turcji. Przed bitwą rebelianci przygotowali sobie pozycję w górskich obszarach irackiego Kurdystanu. 21 marca rozpoczęto ataki rakietowe na bazy Ansar al-Islam. Amerykanie początkowo planowali rozpocząć akcję lądową bezpośrednio po ostrzale z powietrza, lecz siły sprzymierzone były w nieodpowiednim miejscu. W wyniku nalotów z 21 czerwca zginęło ok. 100 bojowników Islamskiej Grupy Kurdystanu zrzeszonej z Ansar al-Islam. Tydzień później Amerykańskie siły specjalne były gotowe i 28 marca rozpoczęli atak naziemny. 
W wyniku ofensywy rozpoczętej 28 marca, rebelianci zostali wepchnięci do miasta Sargot. Amerykanom i Kurdom wystarczyły tylko trzy godziny ostrzału moździerzowego i ataków z karabinów maszynowych by wywołać zamieszanie wśród bojówek Zarkawiego. W kolejnym dniu walk po nocnym oblężeniu Sargot nastąpiło kolejne natarcie. Rebelianci zostali zepchnięci ku wschodniej granicy z Iranem. Wiele bojowników właśnie tam uciekło, gdzie zostało aresztowano przez Irańczyków. Inni, którzy nie dostali się do Iranu zostali pojmani przez siły kurdyjskie. Jednakże kurdyjskie źródła twierdzą, że wielu rebeliantów Ansar al-Islam znalazło schronienie w Iranie.
Skutki.
Aliantom udało się osiągnąć zamierzony cel operacji, czyli wyeliminować Ansar al-Islam z północnego Iraku co pozwoliło kurdyjskim jednostkom skupić się na walce z armią iracką. Amerykańskie służby wywiadowcze odkryły w ruinach fabryki w Sargot ślady rycyny i chlorku potasu. Trzem amerykańskim żołnierzom sił specjalnych działających wokół Sargot przyznano srebrne gwiazdy. Ansar al-Islam zaangażowało się w rebelii podczas amerykańskiej okupacji Iraku.

</doc>
<doc id="2103270" url="https://pl.wikipedia.org/wiki?curid=2103270" title="Czarny korsarz (film)">
Czarny korsarz (film)

Czarny korsarz – włoski film przygodowy z 1976 roku w reż. Sergio Sollimy na podstawie powieści Emilia Salgariego pod tym samym tytułem. Występuje również pod dosłownym tłumaczeniem tytułu z jęz. angielskiego – "Czarny pirat" ("Black pirate"), pod którym jednak nigdy nie był w Polsce emitowany.
Fabuła.
Tytułowy Czarny Korsarz to pirat grasujący po Morzu Karaibskim, łupiący hiszpańskie i holenderskie statki. Nie jest jednak typowym opryszkiem, w rzeczywistości to książę Emilio di Roccabruna – człowiek honoru o wielkim i szlachetnym sercu. Od kiedy jego dwaj bracia – Czerwony Korsarz i Zielony Korsarz zostają podstępnie zabici przez holenderskiego namiestnika w służbie króla Hiszpanii Van Goulda, poprzysięga krwawą zemstę i wraz z przyjaciółmi ściga go żądny krwi. Cała sytuacja zmienia się, gdy w jego ręce, na jednym z zagarniętych galeonów wpada piękna Honorata, jak się wkrótce okazuje córka Van Goulda.
Obsada.
i inni.

</doc>
<doc id="2103273" url="https://pl.wikipedia.org/wiki?curid=2103273" title="Mistrzostwa Serbii w Lekkoatletyce 2010">
Mistrzostwa Serbii w Lekkoatletyce 2010

Mistrzostwa Serbii w Lekkoatletyce 2010 – zawody lekkoatletyczne, które odbyły się na stadionie Atletski Centar Sirmium w Sremskiej Mitrovicy 17 i 18 lipca.

</doc>
<doc id="2103274" url="https://pl.wikipedia.org/wiki?curid=2103274" title="Baszir Sajed">
Baszir Sajed

Baszir Sajed (ur. 28 czerwca 1981 w Abu Zabi) – emiracki piłkarz grający na pozycji obrońcy.

</doc>
<doc id="2103275" url="https://pl.wikipedia.org/wiki?curid=2103275" title="Krisztián Török">
Krisztián Török

Krisztián Török (ur. 4 maja 1987) – węgierski lekkoatleta specjalizujący się w rzucie oszczepem.
Odpadał w eliminacjach mistrzostw świata juniorów młodszych (2003), mistrzostw Europy juniorów (2005)
, młodzieżowych mistrzostw Starego Kontynentu oraz uniwersjady (2009). Reprezentant kraju w drużynowych mistrzostwach Europy.
Medalista seniorskich mistrzostw Węgier ma w dorobku dwa złote medale tej imprezy (Debreczyn 2010 oraz Szekszárd 2011). Stawał na podium juniorskich mistrzostw Węgier.
Rekord życiowy: 78,51 (6 sierpnia 2011, Szekszárd). 

</doc>
<doc id="2103277" url="https://pl.wikipedia.org/wiki?curid=2103277" title="Marcos Ariel de Paula">
Marcos Ariel de Paula

Marcos Ariel de Paula (ur. 19 grudnia 1983 w Bariri) – brazylijski piłkarz występujący na pozycji napastnika.
Kariera piłkarska.
Marcos de Paula jest wychowankiem brazylijskiej drużyny Bauru. W 2001 roku przeszedł do włoskiego Chievo Werona, jednak od razu został wypożyczony do Milanu. W pierwszej drużynie jednak nie zagrał ani razu i powrócił do Chievo. W Serie A zadebiutował 6 kwietnia 2003, w wygranym 3:0 meczu z Udinese Calcio.
Kolejne sezony piłkarz z Brazylii spędzał na wypożyczeniu we włoskich klubach z Serie C1 i niższych lig. Do Chievo powrócił dopiero przed sezonem 2009/2010. Potem strzelił swojego pierwszego gola w Serie A – dającego zwycięstwo 2:1 jego drużynie nad Cagliari Calcio.

</doc>
<doc id="2103279" url="https://pl.wikipedia.org/wiki?curid=2103279" title="Marcos de Paula">
Marcos de Paula



</doc>
<doc id="2103281" url="https://pl.wikipedia.org/wiki?curid=2103281" title="Barometr chemiczny">
Barometr chemiczny

Barometr chemiczny (ang. Fitzroy storm glass; nie ma dokładnej nazwy w jęz. polskim) to szklane naczynie (najczęściej probówka) wypełniona roztworem soli i kamforą, który w zależności od zbliżającej się pogody zmienia wygląd – pojawiają się kryształki, płatki itd. Przyrząd został wynaleziony i rozpowszechniony przez admirała Roberta Fitzroya i został użyty podczas naukowych podróży Karola Darwina na statku HMS "Beagle". W XIX w. obowiązkowo znajdował się w każdym porcie i na większości statków, gdyż przewidywanie pogody poprawiło bezpieczeństwo marynarzy.
Odczyty pozwalają przewidzieć zbliżającą się pogodę z wyprzedzeniem 12-48 godzin.
Wykazano, że jedyną substancją krystalizującą w roztworze jest kamfora, podczas gdy sole wpływają na sposób zarodkowania kryształów. Ponadto jedynym czynnikiem zewnętrznym wpływającym na krystalizację jest temperatura, a ściślej historia zmian temperatury w ostatnich godzinach.
Składniki:
Wyniki:

</doc>
<doc id="2103287" url="https://pl.wikipedia.org/wiki?curid=2103287" title="Vedran Samac">
Vedran Samac

Vedran Samac (ur. 22 stycznia 1990) – serbski lekkoatleta specjalizujący się w rzucie oszczepem.
W 2009 roku był dwunasty w mistrzostwach Europy juniorów oraz nie awansował do finału podczas uniwersjady. 9 maja 2009 rzutem na odległość 70,38 ustanowił rekord Serbii w kategorii juniorów, który poprawił 1 lipca uzyskując odległość 71,52. 
Wielokrotny złoty medalista mistrzostw kraju w różnych kategoriach wiekowych. 
Rekord życiowy: 81,35 (20 czerwca 2021, Limassol).

</doc>
<doc id="2103293" url="https://pl.wikipedia.org/wiki?curid=2103293" title="Mikałaj Kryżanouski">
Mikałaj Kryżanouski

Mikałaj Kiryławicz Kryżanouski (, , "Nikołaj Kiriłłowicz Kryżanowski"; ur. 1 marca 1937 w Bobrujsku) – białoruski konstruktor i polityk, w latach 1990–1995 deputowany do Rady Najwyższej Białoruskiej SRR/Rady Najwyższej Republiki Białorusi XII kadencji; członek Opozycji BNF – frakcji parlamentarnej partii Białoruski Front Ludowy ("Biełaruski Narodny Front"), o charakterze antykomunistycznym i niepodległościowym.
Życiorys.
Urodził się 1 marca 1937 roku w Bobrujsku, w obwodzie mohylewskim Białoruskiej SRR. W 1966 roku ukończył Północno-Zachodni Instytut Politechniczny w Leningradzie, uzyskując specjalność konstruktora. Pracował w swoim zawodzie w Białoruskiej Fabryce Samochodowej (BiełAZ) od 1977 roku jako naczelnik biura konstrukcyjnego oddziału głównego konstruktora BiełAwtoMAZ-u w Żodzinie.
Należał do KPZR od grudnia 1960 roku. Pod wpływem idei białoruskiego odrodzenia narodowego opuścił tę partię w czerwcu 1990 roku i wstąpił do Białoruskiego Frontu Ludowego.
W 1990 roku został wybrany na deputowanego ludowego do Rady Najwyższej Białoruskiej SRR z Żodzińskiego-Autozawodzkiego Okręgu Wyborczego Nr 86. Wchodził w skład trzech komisji parlamentarnych: Komisji Rady Najwyższej ds. Rozwoju Przemysłu, Energetyki, Transportu, Łączności i Informatyki, Czasowej Komisji Rady Najwyższej ds. Przywilejów oraz Komisji Konstytucyjnej (od 20 lipca 1990). Był również członkiem tzw. "Gabinetu Cieni" Opozycji BNF. Wchodził tam w skład komisji do walki z korupcją.
Brał udział w opracowaniu i przyjęciu Deklaracji o Państwowej Suwerenności Białorusi oraz przygotowaniu projektów ustaw na nadzwyczajnej sesji Rady Najwyższej 24–25 sierpnia 1991 roku, w czasie której ogłoszono niepodległość Białorusi.
Współautor "Koncepcji przejścia Białoruskiej SRR na gospodarkę rynkową" (jesień 1990), "Głównych kierunków reform dla wyjścia z kryzysu – przedwyborczej platformy ekonomicznej BFL "Odrodzenie"" (wiosna 1995) i szeregu projektów ustaw. Uczestnik głodówki deputowanych Opozycji BNF 11–12 kwietnia 1995 roku w Sali Owalnej parlamentu, ogłoszonej na znak protestu przeciwko zainicjowanemu przez prezydenta Łukaszenkę referendum na temat wprowadzenia języka rosyjskiego jako drugiego języka państwowego, zmiany symboli państwowych Białorusi (biało-czerwono-białej flagi i herbu Pogoni) na symbole nawiązujące do radzieckich, integracji ekonomicznej z Federacją Rosyjską i prawie prezydenta do rozwiązywania parlamentu. W nocy z 11 na 12 kwietnia został razem z innymi protestującymi wywleczony siłą z sali parlamentu przez zamaskowanych funkcjonariuszy wojska i służb specjalnych, pobity, wepchnięty do samochodu, wywieziony, a następnie wyrzucony na ulicy w centrum Mińska. W dniach 13–14 kwietnia 1995 roku uczestniczył w procesie przed Sądem Konstytucyjnym, w którym Opozycja BNF oskarżyła prezydenta Łukaszenkę o monopolizację środków masowej informacji.
W 2010 roku Zianon Pazniak opisał w swoich wspomnieniach Mikałaja Kryżanouskiego z początku lat 90. następująco:

</doc>
<doc id="2103295" url="https://pl.wikipedia.org/wiki?curid=2103295" title="Ksenofont Ochrymowycz">
Ksenofont Ochrymowycz

Ksenofont Ochrymowycz (ukr. Ксенофонт Охримович; ur. 3 marca 1846 w Haliczu, zm. 4 stycznia 1916 we Lwowie) – polityk staroruski, poseł na Sejm Krajowy Galicji i do austriackiej Rady Państwa
Życiorys.
Uczył się w gimnazjum w Tarnopolu a następnie w Stanisławowie, gdzie uzyskał maturę. Studiował na wydziale filozoficznym uniw. we Lwowie a następnie w Wiedniu (1867-1870). Następnie pracował jako nauczyciel geografii i historii w miejskim gimnazjum realnym w Drohobyczu (1871-1872) a następnie w gimnazjach rządowych w Samborze (1873) i Drohobyczu (1874-1876), a potem powtórnie w szkole realnej w Drohobyczu. Był m.in. nauczycielem Iwana Franki.
Był właścicielem domu w Drohobyczu, a także kopalni wosku ziemnego w Truskawcu. Członek Rady Miejskiej (1876-1906) i burmistrz Drohobycza (1888-1890). Członek Rady Powiatu i Wydziału Powiatowego w Drohobyczu (1876-1906), od 1891 roku marszałek powiatu drohobyckiego. Członek Szkolnej Rady Okręgowej w Drohobyczu (1903-1906). Prezes oddziału Krajowego Związku Ochotniczych Straży Pożarnych w Drohobyczu (1899-1900). Był działaczem ruchu staroruskiego. Współzałożyciel w 1874 a od lipca 1876 członek kierownictwa Towarzystwa im. Kaczkowskiego w Drohobyczu.
Poseł do Sejmu Krajowego Galicji IV kadencji (8 sierpnia 1877 – 21 października 1882), V kadencji (15 września 1883 – 26 stycznia 1889), VI kadencji (26 listopada 1889 – 17 lutego 1894), VII kadencji (28 grudnia 1895 – 9 lipca 1901) i VIII kadencji (28 grudnia 1901 – 12 października 1907), wybieranym stale w kurii IV (gmin wiejskich) w okręgu wyborczym nr 21 (Drohobycz-Podbuż) W wyborach był popierany zarówno przez Radę Russką (starorusini) jak Hołowny Ruski Wyborczy Komitet (młodorusinów – Ukraińców). Członek Wydziału Krajowego w latach 1907-1908.
Był także posłem do austriackiej Rady Państwa VIII kadencji (22 września 1885 – 23 stycznia 1891), IX kadencji (9 kwietnia 1891 – 22 stycznia 1897) i X kadencji (27 marca 1897 – 7 września 1900) – był wybierany w kurii IV (gmin wiejskich) w okręgu wyborczym nr 15 (Stryj-Skole-Żydaczów-Mikołajów-Żurawno-Drohobycz-Medenice-Podbuż). W kadencji VIII był członkiem Klubu Ruskiego (Klub der Ruthenen) zaś w kadencjach IX i X należał do Słowiańskiego Związku Chrześcijańsko-Ludowego. W parlamencie był rzecznikiem porozumienia polsko-ukraińskiego. W 1901 został wybrany z ramienia partii ukraińskiej do parlamentu, jednak mandat unieważniono, na jego miejsce wszedł ostatecznie Karol Dzieduszycki.
Od 1901 pracował jako dyrektor biura wydawnictwa książek szkolnych Namiestnictwa Galicyjskiego. Od 1905 rewident a następnie od 1910 radca rachunkowy Namiestnictwa. W 1913 roku przeszedł w stan spoczynku.
Pochowany na Cmentarzu Łyczakowskim we Lwowie.
Odznaczenia.
Odznaczony orderem Żelaznej Korony klasy III (1900).
Rodzina.
Urodził się w rodzinie greckokatolickiego duchownego, syn księdza Juliana Ochrymowicza proboszcza w Uryczu w pow. skolskim i Ranegundy z Millerów. Dwukrotnie żonaty: w 1868 z Augustyną z domu Kurzweil, z którą miał córkę Olgę, w 1892 z Wilhelminą z Amerlingów córką znanego malarza wiedeńskiego Friedricha von Amerlinga (1803–1887). Mieli synów: Stefana i Romana.

</doc>
<doc id="2103296" url="https://pl.wikipedia.org/wiki?curid=2103296" title="Ścięgno piętowe">
Ścięgno piętowe



</doc>
<doc id="2103297" url="https://pl.wikipedia.org/wiki?curid=2103297" title="Sony α300">
Sony α300

Sony α300 (oznaczenie fabryczne DSLR-A300) – lustrzanka cyfrowa ("ang. DSLR, Digital Single Lens Reflex Camera") z serii α3xx, produkowana przez japońską firmę Sony. Jej premiera miała miejsce w styczniu 2008, a zakończenie produkcji – w maju 2009. Posiada matrycę o rozdzielczości 10.2 megapikseli.
Alfa 300 to jeden z trzech bliźniaczych modeli (α200, α300 i α350) przeznaczony dla początkujących amatorów fotografii. Od α350 różni go mniejsza rozdzielczość matrycy, a od α200 uchylny ekran oraz tryb Live View. Jej następcami są Sony α330 i α390.

</doc>
<doc id="2103299" url="https://pl.wikipedia.org/wiki?curid=2103299" title="Tendo calcaneus">
Tendo calcaneus



</doc>
<doc id="2103304" url="https://pl.wikipedia.org/wiki?curid=2103304" title="Tendo achillis">
Tendo achillis



</doc>
<doc id="2103308" url="https://pl.wikipedia.org/wiki?curid=2103308" title="Nikołaj Kryżanowski">
Nikołaj Kryżanowski



</doc>
<doc id="2103310" url="https://pl.wikipedia.org/wiki?curid=2103310" title="Musculus gastrocnemius">
Musculus gastrocnemius



</doc>
<doc id="2103313" url="https://pl.wikipedia.org/wiki?curid=2103313" title="Carlos Eduardo de Castro Lourenço">
Carlos Eduardo de Castro Lourenço

Rincón, właśc. Carlos Eduardo de Castro Lourenço (ur. 31 maja 1987 w São Paulo) – brazylijski piłkarz występujący na pozycji obrońcy. Obecnie gra w drużynie Troyes AC.
Kariera piłkarska.
Rincón jest wychowankiem São Paulo FC.
W 2006 roku zawodnik podpisał kontrakt z Interem Mediolan. W Serie A nie zagrał jednak ani razu, gdyż do 2010 roku był wypożyczany do Empoli FC (także wówczas w Serie A), Ancony i Piacenzy. W barwach dwóch ostatnich rozegrał w sumie 60 spotkań w Serie B i strzelił 2 bramki.
Przed sezonem 2010/2011 Rincón trafił do Chievo Werona.

</doc>
<doc id="2103315" url="https://pl.wikipedia.org/wiki?curid=2103315" title="Antin Petruszewycz">
Antin Petruszewycz



</doc>
<doc id="2103316" url="https://pl.wikipedia.org/wiki?curid=2103316" title="Oskar Callier">
Oskar Callier

Oskar Włodzimierz Callier (ur. 23 czerwca 1846 w Buku, zm. 23 lutego 1929 w Poznaniu) – polski nauczyciel gimnazjalny i akademicki, filolog i uczestnik powstania styczniowego.
Życiorys.
Był synem Fryderyka i Salomei z Krajewskich; ojciec, potomek francuskich hugenotów, był urzędnikiem w administracji pruskiej, m.in. sekretarzem powiatowym w Szamotułach, Buku i Wrześni. Oskar Callier nauki gimnazjalne pobierał w Śremie. Jako 17-latek dołączył wraz z grupą 30 ochotników (w tym ze starszym bratem Edmundem) do oddziału powstańczego pułkownika Kazimierza Mielęckiego; walczył też pod dowództwem Walentego Raczkowskiego, biorąc udział m.in. w bitwach pod Olszakiem (23 marca 1863), pod Ślesinem (9 czerwca) i pod Ignacewem (10 czerwca). Po upadku powstania uniknął losu brata, uwięzionego w pruskiej twierdzy w Grudziądzu, ale przez kilka lat pozbawiony był możliwości kontynuowania edukacji – maturę w gimnazjum w Śremie złożył dopiero w 1869. Odbył z kolei studia uniwersyteckie w zakresie filologii we Wrocławiu (1869–1872) i Strasburgu (1872–1873), gdzie był uczniem m.in. prof. Eduarda Boehmera. W 1876 we Wrocławiu zdał państwowy egzamin, uprawniający do nauczania języka francuskiego, angielskiego oraz łaciny. Wcześniej już był przez rok suplentem w Collège w alzackim Obernai (1874) oraz jakiś czas spędził w angielskim Huntingdon (1875).
Po uzyskaniu państwowych uprawnień rok próbny jako nauczyciel spędził w szkole realnej w Górze Śląskiej (Guhrau) oraz w wyższej szkole realnej im. Bergera w Poznaniu. Od 1877 pozostawał w stałej służbie państwowej, kolejno jako nauczyciel zwyczajny, wyższy nauczyciel, wreszcie profesor, początkowo w gimnazjum w Neumünster (Holsztyn), a od 1878 w gimnazjum w Zgorzelcu (Goerlitz). W Zgorzelcu przepracował 24 lata. W 1902 przeniósł się z rodziną do Krakowa, by zapewnić dzieciom naukę w duchu polskim, a sam został nauczycielem języka angielskiego w miejscowej Akademii Handlowej i szkole realnej. Po wybuchu I wojny światowej znalazł się w Wiedniu i tamże uczył francuskiego w Polskiej Szkole Realnej Aleksandra Jaworskiego.
W połowie 1919 osiadł w Poznaniu. Mimo podeszłego wieku podjął obowiązki nauczyciela języka francuskiego w gimnazjum im. Karola Marcinkowskiego, gdzie pracował do 1926, a także przez rok był lektorem języka angielskiego na powołanym właśnie Uniwersytecie Poznańskim (1919). W ostatnich latach życia powrócił do swoich wcześniejszych studiów lingwistycznych, których owocem stały się już poprzednio cenione przez współczesnych słowniki: "Słownik polsko-angielski i angielsko-polski" (1897, z Władysławem Kierstem), "Słownik polsko-francuski i francusko-polski" (1906), "Słownik polsko-niemiecki i niemiecko-polski" (1913). W 1923 Callier przyjęty został w poczet członków Polskiego Towarzystwa Przyjaciół Nauk.
Był Callier również znany z zaangażowania społecznego jako weteran powstania styczniowego, do końca życia pełnił funkcję prezesa poznańskiego Stowarzyszenia Weteranów z 1863, w maju 1923 przypadł mu w udziale zaszczyt powitania przed poznańskim ratuszem marszałka Ferdynanda Focha. „Siwy, krzepki starzec o pięknej, białej brodzie, w mundurze weteranów, był znaną osobistością w Poznaniu” (K. Rzyski). Zmarł 23 lutego 1929 w Poznaniu, tamże został pochowany w grobie rodzinnym na cmentarzu na Wzgórzu św. Wojciecha.
Życie prywatne.
Był dwukrotnie żonaty – od 1877 z Julią Lipczyńską, potem z Jadwigą Neubaer; z pierwszego małżeństwa miał dwoje dzieci (córkę Adelę i syna Witolda), z drugiego troje (syna Rogera oraz córki Anielę i Stefanię).

</doc>
<doc id="2103318" url="https://pl.wikipedia.org/wiki?curid=2103318" title="Świerszcz śródziemnomorski">
Świerszcz śródziemnomorski

Świerszcz śródziemnomorski ("Gryllus bimaculatus") – gatunek owada prostoskrzydłego z rodziny świerszczowatych (Gryllidae) blisko spokrewniony i podobny do świerszcza domowego. Występuje na obszarach przyśródziemnomorskich, w Afryce i w tropikalnej Azji. Jest często hodowany w laboratoriach, również w Polsce. Może się pojawiać jako uciekinier z hodowli, jednak w Polsce nie stwierdzono jego występowania w warunkach naturalnych.

</doc>
<doc id="2103319" url="https://pl.wikipedia.org/wiki?curid=2103319" title="Musikmesse">
Musikmesse



</doc>
<doc id="2103320" url="https://pl.wikipedia.org/wiki?curid=2103320" title="Sony α350">
Sony α350

Sony α350 (oznaczenie fabryczne DSLR-A350) – amatorska lustrzanka cyfrowa ("ang. DSLR, Digital Single Lens Reflex Camera") z serii α3xx, produkowana przez japońską firmę Sony. Jej premiera miała miejsce w styczniu 2008, a zakończenie produkcji – w maju 2009. Jest ona jednym z dwóch modeli z serii α3xx. Posiada matrycę CCD o rozdzielczości 14.2 megapikseli.
Alfa 350 to jeden z 3 bliźniaczych modeli (α200, α300 i α350) przeznaczony dla początkujących amatorów fotografii. Od α300 różni go większa rozdzielczość matrycy, a od α200 uchylny ekran, wyższa rozdzielczość matrycy oraz tryb Live View. Jej następcami są Sony α330 i α390.

</doc>
<doc id="2103321" url="https://pl.wikipedia.org/wiki?curid=2103321" title="Witalij Mintenko">
Witalij Mintenko

Witalij Heorhijowycz Mintenko (ukr. Віталій Георгійович Мінтенко, ros. Виталий Георгиевич Минтенко, "Witalij Gieorgijewicz Mintienko"; ur. 29 października 1972 w Storożyńcu, w obwodzie czerniowieckim) – ukraiński piłkarz, grający na pozycji napastnika, a wcześniej obrońcy.
Kariera piłkarska.
Kariera klubowa.
Wychowanek Internatu Sportowego w Kijowie. W 1989 rozpoczął swoją piłkarską karierę w składzie Wołyni Łuck. Potem odbywał służbę wojskową w SKA Kijów. Z wojska wrócił do miejscowej drużyny Bukowyna Czerniowce, w składzie której 7 marca 1992 debiutował w Wyższej Lidze w meczu z Nywą Tarnopol. Po zakończeniu sezonu 1992 został zaproszony do Dynama Kijów. Latem 1994 wyjechał do Izraela, gdzie bronił barw klubów Maccabi Ironi Aszdod i Maccabi Herclijja. Po roku powrócił do Ukrainy, gdzie został piłkarzem Bukowyna Czerniowce. Na początku 1997 przeszedł do Prykarpattia Iwano-Frankowsk, a już latem podpisał kontrakt z Metałurhem Donieck. W rundzie jesiennej sezonu 1999/00 został wypożyczony do izraelskiego Hapoelu Jerozolima, a w rundzie jesiennej sezonu 2001/02 do Krywbasa Krzywy Róg. Zimą 2002 przeszedł do Dnipra Dniepropetrowsk. Ale podczas jednego z meczów kontrolnych doznał kontuzji nogi i długo rehabilitował się. Dopiero 5 kwietnia 2003 wyszedł na boisko w składzie drugiej drużyny Dnipra. W rundzie jesiennej sezonu 2003/04 został wypożyczony do Metalista Charków. Na początku 2004 powrócił do Czerniowców, ale Bukowyna nie potrafiła dogadać się z Dniprem i piłkarz postanowił zakończyć karierę piłkarską.

</doc>
<doc id="2103322" url="https://pl.wikipedia.org/wiki?curid=2103322" title="Władimir Czchikwadze">
Władimir Czchikwadze

Władimir Wiktorowicz Czchikwadze (ros. Владимир Викторович Чхиквадзе, ur. 28 grudnia 1945 w Moskwie) – rosyjski dyplomata, ambasador Rosji w Chile (2000–2005) i na Litwie (od 2008).
Życiorys.
W 1969 ukończył studia w Moskiewskim Państwowym Instytucie Stosunków Międzynarodowych, a w 1990 studia podyplomowe w Akademii Dyplomatycznej MSZ ZSRR.
Od 1969 pracuje w dyplomacji. Pracował w radzieckich placówkach dyplomatycznych w Kolumbii (1969–1973) i Angoli (1976–1979) oraz w centralnym aparacie MSZ ZSRR. Od 1987 do 1989 był zastępcą naczelnika Głównego Zarządu Kadr i Szkół.
W latach 1990–1996 pełnił funkcję Konsula Generalnego ZSRR, a następnie Federacji Rosyjskiej w Barcelonie. Po powrocie do kraju kierował Wydziałem Rozwoju Społecznego i Materialnego (1996–1998) oraz Departamentem Zabezpieczenia Informacyjnego (1999–2000).
W 2000 objął funkcję Ambasadora Federacji Rosyjskiej w Chile. Na stanowisku pozostawał do 2005. Następnie został dyrektorem Departamentu Bezpieczeństwa MSZ.
5 maja 2008 otrzymał nominację na stanowisko Ambasadora Federacji Rosyjskiej w Wilnie.

</doc>
<doc id="2103323" url="https://pl.wikipedia.org/wiki?curid=2103323" title="Hofbräuhaus am Platzl">
Hofbräuhaus am Platzl

Hofbräuhaus am Platzl – historyczny browar i piwiarnia dworska, zlokalizowana w Monachium przy Platzl. Należy do najsłynniejszych piwiarni na świecie i czołowych atrakcji turystycznych stolicy Bawarii. . Stanowi kwintesencję bawarskiej kultury piwnej. 
Hofbräuhaus był w przeszłości browarem dworskim, a działalność warzelniczą rozpoczął w 1589. W otwarciu obecnego budynku uczestniczył król Ludwik I Wittelsbach. Architektem był Max Littmann. Lokal ulegał przebudowom, w tym w stylu neorenesansowym w roku 1896. Był to ulubiony lokal Adolfa Hitlera. Dziś, oprócz monachijczyków, w lokalu dominują turyści ze wszystkich stron świata. 
Główne wejście znajduje się pod charakterystycznymi podcieniami z wykuszem – jednym z nieformalnych symboli miasta. Wewnątrz rozlokowano drewniane ławy i stoły, a na dziedzińcu funkcjonuje duży ogródek. W menu dominują tłuste dania mięsne i mączne, w tym wiele specjałów kuchni bawarskiej. Piwo warzone jest na miejscu. Można je także nabyć w butelkach, w wielu krajach świata, także w Polsce.

</doc>
<doc id="2103326" url="https://pl.wikipedia.org/wiki?curid=2103326" title="Marco Zambelli">
Marco Zambelli

Marco Zambelli (ur. 22 sierpnia 1985 w Gavardo) – włoski piłkarz występujący na pozycji obrońcy. Od początku kariery gra w drużynie Brescii.
Kariera klubowa.
Marco Zambelli jest wychowankiem Brescii. Przed sezonem 2003/2004 został włączony do pierwszej drużyny, natomiast w Serie A zadebiutował 26 września 2004, w wygranym 2:1 meczu z Udinese Calcio. Kolejne sezony spędził ze swoim klubem w Serie B, natomiast od sezonu 2010/2011 Brescia ponownie gra we włoskiej ekstraklasie.
Kariera reprezentacyjna.
Marco Zambelli grał w juniorskich reprezentacjach swojego kraju: do lat 17, 18, 20 i 21.

</doc>
<doc id="2103327" url="https://pl.wikipedia.org/wiki?curid=2103327" title="James Traill">
James Traill

James Hamilton Traill (ur. 2 listopada 1896, zm. 14 sierpnia 1967) – as lotnictwa australijskiego Royal Australian Air Force z 6 potwierdzonymi zwycięstwami w I wojnie światowej.
James Hamilton Traill urodził się w Cassilis w Nowej Południowej Walii w Australii. Zaciągnął się do Armii Australijskiej 24 sierpnia 1914 roku. Po służbie w 1th Australian Light Horse Regiment, w końcu 1917 roku został przyjęty do Royal Australian Air Force do jednostki No. 1 Squadron RAAF.
Latał na samolocie Royal Aircraft Factory B.E.2 i walczył na Bliskim Wschodzie jako obserwator. Pierwsze zwycięstwo powietrzne odniósł 15 kwietnia 1918 roku z pilotem George'em Cliftonem Petersem. Ostatnie 6 zwycięstwo odniósł 22 września. Razem z Petersem odnieśli potrójne zwycięstwo 24 sierpnia.

</doc>
<doc id="2103330" url="https://pl.wikipedia.org/wiki?curid=2103330" title="Rob Smedley">
Rob Smedley

Rob Smedley lub Robert Smedley (ur. 28 listopada 1973 w Normanby, Middlesbrough) – Brytyjczyk, były inżynier wyścigowy Felipe Massy w zespole Ferrari Formuły 1.
Życiorys.
Źródło: The Scuderia
Grand Prix Niemiec 2010.
Podczas Grand Prix Niemiec 2010, Felipe Massa prowadził przed Fernando Alonso i Sebastianem Vettelem na początku wyścigu. W dalszej części wyścigu pozycje tych kierowców były takie same, do czasu, kiedy inżynier wyścigowy Felipe Massy, Rob Smedley powiedział "Fernando jest szybszy od ciebie. Czy możesz potwierdzić, że zrozumiałeś tę wiadomość?" po chwili na 49 okrążeniu, Massa oddał Alonso pozycję oraz zwycięstwo w wyścigu. Smedley dodał "Ok, dobra robota, trzymaj się, przepraszam". Incydent zasugerował, że Ferrari zastosowało polecenie zespołowe, które były w tamtym roku zabronione w Formule 1. Pomimo tłumaczeń szefa zespołu, Stefano Domenicalego, Ferrari otrzymało karę finansową w wysokości 100.000 $ za złamanie regulaminu sportowego, cała sprawa została przekazana Światowej Radzie Sportów Motorowych do rozpatrzenia.

</doc>
<doc id="2103331" url="https://pl.wikipedia.org/wiki?curid=2103331" title="Robert Smedley">
Robert Smedley



</doc>
<doc id="2103332" url="https://pl.wikipedia.org/wiki?curid=2103332" title="Hapoel Jerozolima">
Hapoel Jerozolima

Hapoel Jerusalem Football Club (hebr. מועדון כדורגל הפועל ירושלים, "Mōadōn Kadūregel Hapoel Yerushaláyim") – izraelski klub piłkarski z Jerozolimy.
Historia.
Klub został założony w 1926 roku. Debiutował w najwyższej lidze, zwanej wówczas Liga Leumit, w 1957. Do 2000 roku 33 sezony zaliczył w najwyższej lidze. W sezonie 1999/00 zajął ostatnie 14 miejsce i spadł do Liga Leumit będącej ówcześnie już drugim poziomem rozgrywkowym, a w następnym sezonie do trzeciej ligi zwanej Liga Arcit. Ale w następnym sezonie zdobył mistrzostwo i powrócił do Liga Leumit. Po sezonie 2006/07 klub ponownie spadł do Liga Arcit. Po roku gry w trzeciej lidze ponownie wrócił do Liga Leumit. Po sezonie 2009/10 kolejny raz spadł do trzeciej ligi, zwanej już Liga Alef.

</doc>
<doc id="2103333" url="https://pl.wikipedia.org/wiki?curid=2103333" title="Thomas Løvold">
Thomas Løvold

Thomas Løvold (ur. 27 stycznia 1982 w Oslo), norweski curler, wicemistrz olimpijski z 2010.
Løvold jest rezerwowym w drużynie Thomasa Ulsruda, w cyklu World Curling Tour prowadzi także swoją własną drużynę. W curling zaczął grać w 1994.
Podczas kariery juniorskiej zdobył złote medale MŚ Juniorów grupy B w 2002 i 2003. W 2003 reprezentacja Norwegii pod jego przewodnictwem zajęła 4. miejsce MŚ juniorów. W meczu o brąz drużyna przegrała 4:7 ze Szwajcarią (Jan Hauser). Løvold dwukrotnie występował na zimowych Uniwersjadach. W 2003 zajął 7. miejsce, a w 2009 zdobył srebrne medale przegrywając w finale z Niklasem Edinem.
Løvold po raz pierwszy na arenie międzynarodowej z drużyną Ulsruda wystąpił w 2002. Podczas sześciu turniejów, kiedy był rezerwowym, wystąpił tylko w jednym meczu.
Na Mistrzostwach Świata 2010, podczas nieobecności Ulsruda zagrał cały turniej jako trzeci i wiceskip. Norwegia dotarła do finału i zdobyła tam srebrne medale – ostatni mecz zawodów przeciwko Kanadzie (Kevin Koe) zakończył się wynikiem 3:9. Løvold ze skutecznością 82% był drugi spośród zawodników na tej pozycji.
W Mistrzostwach Europy 2011 Løvold znów był rezerwowym, zagrał w 6 meczach zastępując na drugiej pozycji Christoffera Svae. Norwegowie awansowali do fazy Page play-off, po dwóch wcześniejszych porażkach w finale zrewanżowali się Szwedom (Niklas Edin). Løvold wystąpił w aż 8 meczach na Mistrzostwach Świata 2012. Norwegowie awansowali do fazy finałowej z 3. miejsca Round Robin, ostatecznie zajęli 4. miejsce dwukrotnie przegrywając ze Szwecją (zespół Edina dowodzony przez Sebastiana Krauppa). Thomas był piątym w reprezentacji na Mistrzostwach Europy 2012, Norwegowie zdobyli wówczas srebrne medale.
Na MŚ 2013 Løvold zajął miejsce Torgera Nergårda, który został w kraju z przyczyn rodzinnych. Norwegowie zwyciężając w sześciu z jedenastu meczów uplasowali się na 5. miejscu.
Drużyna.
Zawody Światowej Federacji Curlingu
Zawody z cyklu World Curling Tour

</doc>
<doc id="2103335" url="https://pl.wikipedia.org/wiki?curid=2103335" title="Bürgersaal w Monachium">
Bürgersaal w Monachium



</doc>
<doc id="2103340" url="https://pl.wikipedia.org/wiki?curid=2103340" title="Anelletti al forno">
Anelletti al forno

Anelletti al forno – potrawa kuchni palermitańskiej, przyrządzana z zapiekanego makaronu w kształcie kółek. Istnieje wiele wariantów tego dania; między innymi jako element farszu wykorzystuje się jajko ugotowane na twardo. Makaron może być zapiekany zarówno w dużej blaszce, jak i w małych foremkach o kształcie odwróconego ściętego stożka.

</doc>
<doc id="2103341" url="https://pl.wikipedia.org/wiki?curid=2103341" title="Uniwersytet Complutense w Madrycie">
Uniwersytet Complutense w Madrycie

Uniwersytet Madrycki (, ) – hiszpańska uczelnia z siedzibą w Madrycie. Jedna z najstarszych uczelni na świecie. 
Jej główny kampus zlokalizowany jest w Ciudad Universitaria, gdzie znajduje się też stacja metra o tej samej nazwie. Pozostałe budynki znajdują się w Somosaguas. 
Dawna nazwa uniwersytetu to „La Universidad Central”. W 1970 r. La Universidad Central podzieliła się na "Complutense" oraz Politechnikę Madrycką.

</doc>
<doc id="2103343" url="https://pl.wikipedia.org/wiki?curid=2103343" title="Mistrzostwa Polski Seniorów w Lekkoatletyce 2011">
Mistrzostwa Polski Seniorów w Lekkoatletyce 2011

87. Mistrzostwa Polski Seniorów w Lekkoatletyce – zawody lekkoatletyczne, które odbywały się między 11 i 13 sierpnia 2011 roku na stadionie im. Zdzisława Krzyszkowiaka w Bydgoszczy. Decyzję o przyznaniu miastu organizacji zawodów podjęto 15 września 2010 roku na posiedzeniu prezydium Polskiego Związku Lekkiej Atletyki. Bydgoszcz gościł uczestników krajowego czempionatu już trzynasty raz w historii – poprzednio seniorskie mistrzostwa Polski odbyły się tutaj w roku 2009. Zawody były ostatnią okazją do wywalczenia minimów PZLA uprawniających do występu na mistrzostwach świata w koreańskim Daegu.
Pierwszego dnia zawodów rywalizację utrudniał deszcz – z powodu złych warunków atmosferycznych na piątek 12 sierpnia przeniesiono konkurs skoku o tyczce kobiet. W rzucie młotem pań, który odbył się 12 sierpnia, złoty medal zdobyła Anita Włodarczyk – zawodniczka uzyskała wynik 73,05, który jest lepszy od minimum na mistrzostwa świata (Włodarczyk jako broniąca złotego medalu zdobytego w 2009 w Berlinie miała prawo wystąpić w Korei bez konieczności uzyskania minimum). Niespodziewanie mistrz Europy w rzucie dyskiem Piotr Małachowski zdobył srebrny medal przegrywając tytuł mistrza Polski z Przemysławem Czajkowskim. Dziewiąte w karierze złoto mistrzostw kraju, w przerywanym z powodu opadów deszczu konkursie, zdobył kulomiot Tomasz Majewski. W biegu na 100 metrów kobiet Daria Korczyńska nabawiła się kontuzji, która uniemożliwiła jej start podczas mistrzostw świata w Daegu. Lider polskich tabel w biegu na 100 metrów Dariusz Kuć narzekając na ból pleców i nie chcąc ryzykować kontuzji wycofał się z finału sprintu.
W piątek 12 sierpnia warunki pogodowe były lepsze niż pierwszego dnia zawodów – było ciepło oraz pochmurno. Pierwszą piątkową konkurencją był rzut młotem mężczyzn. Swój trzynasty złoty medal mistrzostw kraju zdobył Szymon Ziółkowski – w rzucie młotem pokonał aktualnego mistrza Europy młodzieżowców Pawła Fajdka uzyskując w trzeciej próbie wynik 78,79. W przełożonej z poprzedniego dnia rywalizacji tyczkarek najlepsza okazała się – powracająca po urazie dłoni – Anna Rogowska. Minimum na mistrzostwa świata nie udało się zdobyć brązowym medalistom tej imprezy z 2007 w biegu na 400 metrów przez płotki – Marek Plawgo zdobył złoto z czasem 50,11, a Anna Jesień była druga, jednak podczas biegu nabawiła się kontuzji, która uniemożliwi jej dalsze starty w roku 2011. Swoje pierwsze złoto w biegu na 800 metrów zdobył Marcin Lewandowski. W rzucie oszczepem pierwszy w karierze tytuł mistrza Polski seniorów zdobył zawodnik AZS-AWF Warszawa Łukasz Grzeszczuk.
W sobotę 13 sierpnia odbyło się posiedzenie Zarządu Polskiego Związku Lekkiej Atletyki, który zatwierdził 41-osobową reprezentację Polski na mistrzostwa świata. Podczas popołudniowej sesji zawodów wyniki lepsze od minimów PZLA na mistrzostwa świata uzyskała jeszcze dwójka zawodników – tyczkarz Mateusz Didenkow oraz płotkarz Dominik Bochenek. Ostatniego dnia zawodów złote medale zdobyli m.in. Marika Popowicz w biegu na 200 metrów, Angelika Cichocka w biegu na 1500 metrów oraz Łukasz Kujawski w biegu na 5000 metrów – dla całej trójki były to drugie złota tej edycji zawodów (wcześnie Popowicz wygrała bieg na 100 metrów, Cichocka bieg na 800 metrów, a Kujawski był najlepszy na dystansie 3000 metrów z przeszkodami).
Podczas mistrzostw seniorów rozgrywane były także mistrzostwa Polski młodzieżowców w wielobojach.
Biegi przełajowe.
83. mistrzostwa Polski w przełajach zostały rozegrane 12 marca w Zamościu. Organizatorem zawodów był klub Agros Zamość. W klasyfikacji drużynowej zwyciężyło: KS AZS AWF Kraków (seniorki) oraz UKS Ekonomik-Maratończyk Lębork (seniorzy).
Chód na 50 km.
Mistrzostwa Polski w chodzie na 50 kilometrów mężczyzn zostały rozegrane 26 marca w słowackich Dudincach w ramach mityngu w Dudinská Päťdesiatka 2011. Orgranizatorami zawodów były Polski Związek Lekkiej Atletyki oraz urząd miasta Dudince. Oprócz Polaków o medale mistrzostw swoich krajów rywalizowali także Czesi, Słowacy i Węgrzy. Złoty medal mistrzostw Polski – trzeci w karierze – zdobył Rafał Fedaczyński, który uplasował się w zawodach na drugim miejscu.
Maraton.
Mistrzostwa Polski w biegu maratońskim zostały rozegrane 10 kwietnia w Dębnie. Orgranizatorem zawodów był miejscowy Ośrodek Sportu i Rekreacji. W maratonie zwyciężyli Ukrainiec Iwan Babaryka (2:13:16) i Białorusinka Maria Butakowa (2:44:53). Grypa żołądkowa uniemożliwiła występ obrońcy mistrzowskiego tytułu z 2010 – Radosławowi Dudyczowi. Brązowy medal wśród kobiet zdobyła Danuta Piskorowska (2:53:25, LUKS Żórawina), rok później ogłoszono, że po biegu wykryto u niej obecność niedozwolonej substancji, zatem medal przypadnie Patrycji Włodarczyk.
Bieg na 10 000 m.
Mistrzostwa Polski w biegu na 10 000 metrów zostały rozegrane 3 maja w Lidzbarku Warmińskim. W mistrzostwach wzięło udział 13 kobiet (12 ukończyło bieg) oraz 29 mężczyzn (24 dobiegło do mety). Z przyczyn formalnych (brak licencji zawodniczej) w zawodach nie brała udziału obrończyni tytułu z 2010 – Agnieszka Ciołek.
Wieloboje.
Mistrzostwa Polski w wielobojach zostały rozegrane 28 i 29 maja w Toruniu na stadionie im. Grzegorza Duneckiego. Zawody były próbą generalną przed odbywającym się 2 i 3 lipca w Toruniu pucharem Europy w wielobojach.
Bieg na 10 km.
Bieg uliczny na 10 kilometrów został rozegrany 6 sierpnia w Gdańsku w ramach 18. biegu Św. Dominika. Zawody były objęte patronatem polskiej prezydencji w radzie Unii Europejskiej. W biegu zwyciężył Kenijczyk Cosma Kyeva (28:48).
Półmaraton.
Półmaraton został rozegrany 4 września w Pile. Zwycięzcą biegu, z czasem 1:02:25, został Kenijczyk Mukule Martin Muia.
Bieg 24-godzinny.
Bieg dwudziestoczterogodzinny został rozegrany 17 i 18 września w Katowicach w Dolinie Trzech Stawów. Organizatorem zawodów była katowicka Akademia Wychowania Fizycznego. Nieklasyfikowany w mistrzostwach Polski Paweł Szynal ("LKS Olymp Błonie") uzyskał trzeci wynik wśród mężczyzn – 219 km 743,5 m.
Wyniki (po weryfikacji):
Chód na 20 km.
Chód na 20 kilometrów został rozegrany 17 września w Warszawie. Współorganizatorami imprezy byli: Warszawsko-Mazowiecki Okręgowy Związek Lekkiej Atletyki oraz klub sportowy Skra Warszawa. Areną zmagań sportowców były tereny Pola Mokotowskiego. W zawodach będących częścią obchodów 90-lecia klubu Skra wzięli udział także zawodnicy z Gwatemali, Kataru, Łotwy, Ukrainy, Węgier i Włoch. W chodzie kobiet drugie miejsce zajęła Gwatemalka Mirna Ortiz (1:32:30 – rekord Gwatemali), a trzecie Włoszka Federica Ferraro (1:33:36). Zawody znalazły się w gronie wytypowanych przez IAAF imprez, podczas których można było uzyskiwać minima kwalifikacyjne w chodzie sportowym na igrzyska olimpijskie w Londynie (2012).

</doc>
<doc id="2103345" url="https://pl.wikipedia.org/wiki?curid=2103345" title="Universidad Complutense de Madrid">
Universidad Complutense de Madrid



</doc>
<doc id="2103347" url="https://pl.wikipedia.org/wiki?curid=2103347" title="Więckiewicz">
Więckiewicz



</doc>
<doc id="2103351" url="https://pl.wikipedia.org/wiki?curid=2103351" title="SAS Institute">
SAS Institute

SAS Institute, Inc. – amerykańskie przedsiębiorstwo informatyczne z siedzibą w Cary, w Karolinie Północnej. Przedsiębiorstwo powstało w 1976 roku, a jego właścicielami są James Goodnight i John Sall. Prezesem niezmiennie od początku istnienia przedsiębiorstwa jest James Goodnight. Polski oddział SAS Institute powstał w 1992 roku. Założycielką i dyrektorem zarządzającym SAS Polska od samego początku jest Alicja Wiecka.
Historia.
W drugiej połowie lat 60., w ramach grantu ogłoszonego przez National Institutes of Health w Stanach Zjednoczonych, James Goodnight wraz ze współpracownikami z North Carolina State University stworzył program statystyczny – Statistical Analysis System (SAS), który miał analizować dane gromadzone przez Departament Rolnictwa. Do realizacji projektu, oprócz Goodnighta, oddelegowani zostali Jim Barr, John Sall i Jane Helwig. Program znalazł szerokie uniwersalne zastosowanie, i na początku lat 70. licencje SAS zaczęły kupować firmy komercyjne: banki, firmy ubezpieczeniowe i farmaceutyczne. 1 lipca 1976 roku, Goodnight, Barr, Sall i Helwig założyli SAS Institute Inc. W późniejszym czasie Barr i Helwig sprzedali swoje udziały w firmie. W 1978 roku firma zatrudniała 21 osób i posiadała 600 klientów. W 1980 roku, w Wielkiej Brytanii, SAS otworzył pierwszy zagraniczny oddział. W latach 90. firma rozrosła się w korporację globalną.
Oprogramowanie.
Oprogramowanie SAS to zintegrowana i kompleksowa platforma analityczna zawierająca pakiet rozwiązań do zarządzania danymi, wizualizacji danych i raportowania, zaawansowanej analityki, prognozowania, symulacji i optymalizacji. Podstawą funkcjonowania platformy oprogramowania SAS jest język SAS 4GL. Został on stworzony specjalnie dla łatwego realizowania zadań w zakresie przygotowania i analizy danych oraz ich statystycznego opracowania. Oprogramowanie SAS zawiera zarówno interfejsy programistyczne, pozwalające na tworzenie i uruchamianie kodu w języku SAS 4GL, jak i interfejsy graficzne przeznaczone dla użytkowników biznesowych i projektantów systemów informatycznych.
Rozwiązania SAS umożliwiają pozyskanie, integrację i uporządkowanie danych pochodzących z różnych źródeł, również danych nieustrukturyzowanych, takich jak np. dane tekstowe ("text analytics"), oraz ich wielowymiarową i zaawansowaną analizę. Oprogramowanie SAS wykorzystuje przetwarzanie rozproszone i technologię "in-memory", które umożliwiają analizę wielkich zbiorów danych ("big data"), skrócenie czasu niezbędnego do przygotowania modeli analitycznych i optymalizację pracy zespołów analityków. Oprogramowanie można integrować z różnorodnymi aplikacjami, bazami danych i systemami operacyjnymi. SAS dostarcza środowisko analityczne dla dowolnej liczby użytkowników i oferuje szeroki wybór funkcjonalności, od prostych raportów po złożone analizy biznesowe, które można udostępniać w przeglądarce internetowej, poprzez urządzenia mobilne i aplikacje Microsoft Office.
Technologia SAS jest fundamentem dla gotowych rozwiązań biznesowych dedykowanych do wsparcia obszarów, m.in. zarządzania relacjami z klientem, wsparcia sprzedaży i marketingu, zarządzania finansami i ryzykiem, wykrywania nadużyć, zarządzania łańcuchem dostaw i prognozowania popytu.
SAS na świecie.
SAS Institute globalnie posiada największy udział w rynku zaawansowanej analityki. Według raportu firmy IDC "Worldwide Business Analytics Software Market Shares, 2015" udział SAS w tym rynku wynosi 31,5%. SAS jest również pozycjonowany przez analityków rynku jako wiodący dostawca technologii w takich obszarach, jak analityka biznesowa, "data management", marketing cyfrowy, "customer intelligence", "fraud detection", zarządzanie ryzykiem. Przedsiębiorstwo obsługuje globalnie klientów w prawie 150 państwach. W 2015 roku globalne przychody SAS wyniosły 3,16 mld USD.
SAS w Polsce.
Polski oddział SAS założony został w 1992 roku. W latach 90. przedsiębiorstwo wdrażało pierwsze hurtownie danych i systemy analityczno–raportowe w największych polskich przedsiębiorstwach i instytucjach. Obecnie SAS Polska dostarcza rozwiązania analityczne do zarządzania marketingiem, sprzedażą, dystrybucją, ryzykiem i wykrywaniem nadużyć. Z oprogramowania i usług SAS korzysta w Polsce ponad 170 klientów, w tym większość banków, główni operatorzy telekomunikacyjni, towarzystwa ubezpieczeniowe, firmy produkcyjne, handlowe i dystrybucyjne, instytucje publiczne, sektor ochrony zdrowia, placówki naukowe i akademickie i inne. W Polsce SAS jest liderem rynku analityki i analityki biznesowej. Według raportu firmy analitycznej PMR, udział SAS w tym rynku wynosi 27%. Firma posiada własną siedzibę w Warszawie przy ulicy Gdańskiej, w której znajduje się również centrum szkoleniowo–konferencyjne – SAS Innovation Hub.
Program akademicki.
SAS na świecie i w Polsce aktywnie współpracuje z sektorem akademickim. Oprogramowanie SAS jest wykorzystywane zarówno w dydaktyce, jak i projektach badawczych. W ramach Programu Akademickiego SAS prowadzone są na uczelniach, także w Polsce, certyfikowane ścieżki przedmiotowe, specjalizacje i studia podyplomowe. Umożliwiają one studentom zdobycie podstawowych umiejętności w zakresie analizy danych w środowisku SAS. Studenci mogą korzystać z dostępnego online bezpłatnego pakietu SAS University Edition. Inną opcją jest SAS OnDemand for Academics – zestaw produktów SAS udostępniany w wirtualnej chmurze poprzez przeglądarkę internetową. To gotowe środowisko do prowadzenia zajęć z zakresu statystyki, eksploracji i prognozowania danych. SAS Analytics U to internetowa interaktywna platforma społecznościowa, gdzie znajdują się różne zasoby dla studentów, baza sprawdzonych szkoleń i tutoriali oraz innych materiałów merytorycznych.
Pracodawca.
SAS każdego roku zajmuje wysokie pozycje w rankingach na najlepsze miejsca pracy na całym świecie. Polski oddział SAS zajął 1. miejsce w rankingu Great Place to Work w 2014 roku, zdobywając dodatkowo nagrodę specjalną za szczególne wyczulenie na potrzeby pracowników. SAS przywiązuje dużą wagę do takich aspektów, jak kompleksowe spojrzenie na pracownika, dzielenie się wiedzą, współpraca i rozwój, zaufanie i szacunek, otwarta komunikacja, odpowiedzialność społeczna.

</doc>
<doc id="2103353" url="https://pl.wikipedia.org/wiki?curid=2103353" title="Kolostrynina">
Kolostrynina

Kolostrynina "Colostrinin" (występująca również pod nazwami CLN, proline-rich polypeptides oraz PRP) to naturalnie występująca, uzyskiwana z siary "(colostrum)", mieszanina bogatych w prolinę polipeptydów. Kolostrynina przeznaczona do spożycia przez ludzi, produkowana jest z siary krów przez brytyjską spółkę "ReGen Therapeutics Plc" oraz przez polską spółkę Geo-Poland.
Pierwsze prace na temat kolostryniny.
Kolostrynina została odkryta w latach siedemdziesiątych dwudziestego wieku przez naukowców pracujących w Instytucie Immunologii Terapii Doświadczalnej PAN we Wrocławiu. Kolostryninę uzyskuje się z siary, wydzieliny gruczołów mlecznych w trakcie kilku pierwszych dni po porodzie przed rozpoczęciem produkcji mleka właściwego. Substancja ta znana jest również jako „bogaty w prolinę kompleks polipeptydów” (proline-rich polypeptides) ze względu na fakt, że analiza sekwencji peptydów obecnych w mieszaninie ujawnia niezwykle wysoki udział pozostałości tego aminokwasu. Skład kolostryniny pochodzącej z siary mleka ludzkiego, mleka owiec i krów jest bardzo do siebie zbliżony. Początkowo, w wyniku badań in-vitro i badań na zwierzętach, stwierdzono, że kolostrynina jest substancją stymulującą odpowiedź immunologiczną organizmu. Takie działanie immunomodulacyjne może być ważne w leczeniu wielu chorób, jako że jest ono zbieżne z dobroczynnym działaniem siary wspomagającym rozwój systemu immunologicznego nowo narodzonych ssaków.
Otrzymywanie i synteza.
Przemysłowe otrzymywanie kolostryniny jest w zasadzie dwuetapowe. W pierwszym są wytrącane z siary za pomocą alkoholi niepotrzebne białka, głównie kazeina i immunoglobuliny z równoczesną dysocjacją peptydów aktywnych od immunoglobulin, z którymi występują w kompleksie. W drugim etapie z otrzymanego płynu, w określonym pH, wytrąca się aktywne białka prostym sposobem wysalania. Osad po pozbyciu się soli stanowi czystą kolostryninę.
Chemiczny skład kolostryniny nie został w pełni określony. Początkowo, zakładano, że składa się ona z pojedynczego białka o ciężarze cząsteczkowym ok. 17 – 18 kDa. Jednak następne badania wykazały, że kolostrynina w zasadniczym zakresie składa się z mieszaniny co najmniej 32 peptydów o ciężarze od 0,5 do 3 kDa. Wydaje się, że większość peptydów pochodzi z procesów proteolizy białek mleka β-kazeiny oraz homologu β-kazeiny. Nie ustalono czy niepeptydowe składniki mieszaniny przyczyniają się do biologicznej aktywności kolostryniny. Tym niemniej, wydaje się, że biologiczna aktywność kolostryniny wynika z więcej niż jednego składnika, ponieważ efektów jej działania nie udaje się w pełni odtworzyć przy użyciu żadnego z do tej pory badanych peptydów.
Korzyści zdrowotne.
Preparaty z siary bydlęcej bogate w PRP wykazały potencjalną skuteczność w walce z szeregiem chorób, w tym z chorobami neurodegeneracyjnymi (np. chorobą Alzheimera), zakażeniami wirusowymi i chorobami charakteryzującymi się zbyt gwałtowną reakcją systemu immunologicznego, takimi jak alergie, astma i choroby autoimmunologiczne. Niektóre niedawno przeprowadzone badania wskazują na potencjalną skuteczność w zwalczaniu otyłości. Zupełnie dobrze udokumentowano potencjał kolostryniny jako środka poprawiającego sprawność umysłu.
Przeprowadzono poważne badania nad potencjalną skutecznością kolostryniny w chorobie Alzheimera, najczęściej występującej chorobie otępiennej. W chorobie tej pojawiają się blaszki starcze, zbudowane głównie z zagregowanego beta-amyloidu (Aß) oraz wewnątrzkomórkowe splątki neurofibrylarne zawierające cytoszkieletalne białko tau.
W 2002 roku zakończono ponad 30-tygodniowe badanie kliniczne kolostryniny z grupą kontrolną otrzymującą placebo. W badaniu wzięło udział 105 osób cierpiących na chorobę Alzheimera, a wyniki wydają się wskazywać na skuteczność substancji u znaczącej części leczonych pacjentów. Przy zastosowaniu analizy odpowiedzi ogółem wyniki wykazują, że u ok. 40% pacjentów otrzymujących kolostryninę po 15 tygodniach terapii wystąpiła stabilizacja lub poprawa. Po 30 tygodniach leczenia u 33% pacjentów nadal występowała stabilizacja lub poprawa, aczkolwiek w 15 tygodniu badania wyniki terapeutyczny byłe nieco lepsze. W trakcie badania pacjentom podawano co drugi dzień przez trzy tygodnie 100 mikrogramów kolostryniny, następnie następowała dwutygodniowa przerwa w podawaniu kolostryniny.
Niedawne badanie przeprowadzone przez Froud i in., a opublikowane w Journal of Alzheimer’s Disease, wykazało, że kolostrynina znacząco obniża wywołaną przez beta amyloid (Aß) cytotoksyczność, łagodzi skutki wywołanej przez beta amyloid (Aß) cytotoksyczności oraz powoduje znaczące obniżenie podwyższonego poziomu enzymu antyoksydacyjnego SOD1.
Zakończone w 2005 roku badanie in-vitro wykazało, że kolostrynina może wydłużać okres życia komórek wyizolowanych z wsobnie hodowanych myszy wykazujących skłonności do szybszego starzenia się i przedwczesnej śmierci. Badanie to wykazało wpływ kolostryniny na mitochondrie komórek wyizolowanych ze szczepów myszy wrażliwych na szkodliwe czynniki zewnętrzne (SAMP1) oraz myszy odpornych na szkodliwe czynniki zewnętrzne (SAMR1). Zgodnie z uzyskanymi danymi, komórki myszy SAMP1 wytwarzają większe ilości reaktywnych form tlenu (ROS), wykazują zaburzenia funkcjonowania mitochondriów i krótszy okres życia w porównaniu z komórkami pochodzącymi z myszy SAMR1. Dodanie do komórek SAMP1 kolostryniny znacząco obniżyło poziom reaktywnych form tlenu (ROS), znormalizowało funkcjonowanie mitochondriów i wydłużyło okres życia do zbliżonego do okresu życia komórek SAMR1. Następnie, działanie zaobserwowane w badaniu in-vitro zauważono również u myszy.
Kolejne badanie wykazało, że kolostrynina wywołuje odrost neurytów komórek guza chromochłonnego i hamuje wywołaną przez beta amyloid apoptozę. Wywołany kolostryniną odrost neurytów wydaje się aktywować ścieżki sygnałowe wspólne dla proliferacji i różnicowania komórek, oraz mediuje szerokie spektrum aktywności, podobnie jak hormony i znane czynniki wzrostu nerwów. Powyższe ustalenia zdają się sugerować, że leczenie kolostryniną może kontrolować ekspresję genów biorących udział we wzroście, zachowaniu i regeneracji neuronów ośrodkowego układu nerwowego, co może z kolei wyjaśniać polepszenie stanu zdrowia chorych na chorobę Alzheimera z łagodnym – do umiarkowanego otępieniem, obserwowane w trakcie leczenia kolostryniną.
Kolejne badanie przeprowadzone na jednodniowych kurczakach wykazało poprawę pamięci długoterminowej. Badanie przeprowadzone na Wydziale Medycznym University of Texas i opublikowane w marcu 2008 roku na łamach International Archives of Allergy and Immunology wykazało, że kolostrynina nie wykazuje działania alergizującego i może zapobiegać alergicznym stanom zapalnym, wywołanym przez pospolite alergeny występujące w domu i na dworze. W badaniu tym wykorzystano dobrze zbadany model alergicznego zapalenia przy ekspozycji oddechowej u myszy. Kolostrynina (podawana doustnie, przez nos, śródotrzewnowo) znacząco obniżyła produkcję IgE/IgG1, eozynofilię dróg oddechowych, produkcję mucyny i nadwrażliwość wywołaną alergogennymi ekstraktami z pyłków ambrozji i roztoczy kurzu domowego. W przeciwieństwie do kolostryniny siara wywoływała reakcje alergiczne.
Potencjalne zapobieganie starzeniu.
Badanie z 2006 roku opublikowane na łamach Journal of Experimental Therapeutics and Oncology wskazuje, że kolostrynina może mieć wpływ na proces starzenia – poprzez obniżenie częstotliwości samoistnych i indukowanych mutacji DNA komórek. Takie zmiany DNA związane są z procesem starzenia. Badanie przeprowadzone na komórkach ludzkich i komórkach chomików, poświęcone było wpływowi kolostryniny na częstotliwość określonych mutacji DNA występujących samoistnie i pod wpływem różnorodnych czynników chemicznych i fizycznych. W komórkach poddanych stresowi oksydacyjnemu, kolostrynina obniżyła częstotliwość mutacji wywołanych przez reaktywne formy tlenu (ROS), zależnie od dawki kolostryniny, prawie do poziomu tła. W podobny sposób kolostrynina obniżyła częstotliwość mutacji spowodowanych dwoma czynnikami mutagennymi – metanosulfonianem metylu i mitomycyną (ten ostatni związek stosowany jest w chemioterapii nowotworów). Warty odnotowania jest fakt, że kolostrynina obniża częstotliwość mutacji wywołanych promieniami UVA i UVB. Te szkodliwe promienie zawarte są w naturalnym świetle słonecznym. Promienie UVA odgrywają rolę w powstawaniu złośliwego czerniaka, a promienie UVB są główną przyczyną kolczystokomórkowego raka skóry. Istnieją przypuszczenia, że kolostrynina wykazuje działanie zwalczające mutacje, dzięki wielu mechanizmom, redukując ilość reaktywnych form tlenu wewnątrz komórek, zapobiegając uszkodzeniom DNA, a także zwiększając skuteczność naturalnych mechanizmów naprawy DNA.
Toksyczność.
W większości opublikowanych badań na zwierzętach występuje niewiele wzmianek na temat toksyczności, co może oznaczać, że kolostrynina wykazuje niską toksyczność. Zasadniczo, w badaniach klinicznych kuracja kolostryniną była dobrze tolerowana zarówno u ludzi, jak i u zwierząt ewentualnie występujące skutki uboczne były łagodne i przemijające.
Stosowanie przez ludzi.
Kolostrynina jest dostępna w formie tabletek lub kapsułek w wielu krajach świata, w których jest sprzedawana bez recepty jako suplement diety, pod różnymi nazwami handlowymi np. CogniSure, Colostrinin, Cognase.
Profilaktyka.
Jak dotąd jest to jedyny na świecie preparat, który można podawać także profilaktycznie, najlepiej osobom po 50. roku życia: hamuje odkładanie się złogów amyloidowych, które powodują zaburzenia pamięci i osobowości – mówi prof. Antoni Polanowski, biochemik z Uniwersytetu Wrocławskiego, jeden z twórców przemysłowej metody otrzymywania kolostryniny.

</doc>
<doc id="2103355" url="https://pl.wikipedia.org/wiki?curid=2103355" title="Ratusz w Ulm">
Ratusz w Ulm

Ratusz w Ulm - renesansowy ratusz miejski, zlokalizowany na Starym Mieście w Ulm, w pobliżu tamtejszej katedry.
Po znaczących zniszczeniach wojennych, obiektowi przywrócono pierwotny wygląd z 1540 (m.in. północny fronton i przejście z arkadami). Elewację zdobią freski miejscowego artysty Martina Schaffnera, o bardzo rozbudowanej palecie barw. Wyobrażają m.in. alegorie cnót i przywar ludzkich. Na południowej ścianie dominują sceny batalistyczne, handlowe i rzeczne (w pobliżu przepływa Dunaj - niegdyś źródło utrzymania wielu mieszkańców miasta). 
Między oknami ustawione są posągi elektorów, pochodzące z XIX wieku, których autorem był mistrz Hartmann. 
Najbardziej okazała jest fasada wschodnia z posągami Karola Wielkiego, królów czeskich, węgierskich oraz giermków. Całość uzupełnia zegar astronomiczny z 1520.
Wewnątrz ratusza mieszczą się pamiątki - kopia machiny latającej, użytej w 1811 przez Albrechta Berblingera ("Krawca z Ulm"), który podjął nieudaną próbę przelotu nad Dunajem, a z czasem stał się miejskim bohaterem. W budynku funkcjonuje też bawarska restauracja.
W 1944 odbył się na ratuszu pogrzeb marszałka Erwina Rommla, który popełnił samobójstwo po nieudanym zamachu na Hitlera. 

</doc>
<doc id="2103356" url="https://pl.wikipedia.org/wiki?curid=2103356" title="Are You Metal?">
Are You Metal?

"Are You Metal?" – singel promujący album "7 Sinners" zespołu Helloween.
Lista utworów.
Wersja japońska:

</doc>
<doc id="2103357" url="https://pl.wikipedia.org/wiki?curid=2103357" title="SC Miercurea Ciuc">
SC Miercurea Ciuc



</doc>
<doc id="2103361" url="https://pl.wikipedia.org/wiki?curid=2103361" title="Breviceps">
Breviceps

Breviceps – rodzaj płaza bezogonowego z rodziny Brevicipitidae.
Zasięg występowania.
Rodzaj obejmuje gatunki występujące we wschodniej i południowej Afryce.
Charakterystyka.
Gatunki z tego rodzaju zamieszkują jałowe, wyschnięte półpustynie. Płazy z tego rodzaju charakteryzują się krótką głową i krępym tułowiem. Na powierzchni ziemi pojawiają się tylko podczas gwałtownych, tropikalnych ulew. Samce są znacznie mniejsze od samic i mają tak krótkie kończyny w stosunku do swojej wielkości że nie są w stanie trzymać samicy w pozycji ampleksus. Dlatego wydzielają specjalny klej który utrzymuje samca na samicy podczas kopulacji. Samce wydają głośne, beczące, słyszalne z dużej odległości odgłosy, przywołujące samice. Kuliste jaja składane są w podziemnych komorach. Młode wylegają się bezpośrednio z jaj nie przechodząc metamorfozy. 
Systematyka.
Podział systematyczny.
Do rodzaju należą następujące gatunki:

</doc>
<doc id="2103364" url="https://pl.wikipedia.org/wiki?curid=2103364" title="Wołodymyr Wijtyszyn">
Wołodymyr Wijtyszyn

Wołodymyr Wijtyszyn (ur. 9 listopada 1959 w Demidówce) – ukraiński duchowny greckokatolicki, od 2005 eparcha, zaś od 2011 archieparcha iwano-frankowski.
Życiorys.
Święcenia kapłańskie otrzymał 27 maja 1982. Przez kilka lat pracował potajemnie w rejonie iwano-frankowskim. Po zalegalizowaniu Kościoła greckokatolickiego rozpoczął pracę duszpasterską w eparchii kołomyjsko-czerniowieckiej, gdzie był m.in. ekonomem i wikariuszem sądowym eparchii.
13 maja 2003 został mianowany biskupem-koadiutorem eparchii kołomyjsko-czerniowieckiej. Chirotonii biskupiej udzielił mu 15 lipca 2003 w Kołomyi kard. Lubomir Huzar. Po śmierci eparchy Pawło Wasyłyka (grudzień 2004) objął pełnię rządów w eparchii.
2 czerwca 2005 został przeniesiony na urząd ordynariusza eparchii iwano-frankiwskiej. Po powstaniu metropolii iwano-frankowskiej został jej pierwszym metropolitą.

</doc>
<doc id="2103366" url="https://pl.wikipedia.org/wiki?curid=2103366" title="Turkucie">
Turkucie



</doc>
<doc id="2103367" url="https://pl.wikipedia.org/wiki?curid=2103367" title="Wojna Dwóch Piotrów">
Wojna Dwóch Piotrów

Wojna Dwóch Piotrów (hiszp.: La Guerra de los Dos Pedros, kataloński: Guerra dels dos Peres) – nazwa konfliktu toczonego w latach 1356–1375 pomiędzy królestwem Kastylii a królestwem Aragonii. Nazwa pochodzi od imion władców obydwu państw: Piotra I Okrutnego i Piotra IV Aragońskiego. Historyk Donald J. Kagay pisał o tym konflikcie: "zdobywane przez wieki doświadczenie w walkach granicznych zostało wykorzystane przez obydwie strony, co zaowocowało wojną podjazdową, w której sporne tereny przechodziły z rąk do rąk".
Tło.
W połowie XIV wieku Kastylia znalazła się na krawędzi wojny domowej, co spowodowane było faktem rywalizacji o schedę po Alfonsie XI między jego synami – pochodzącym z legalnego związku Piotrem I a bastardem Henrykiem Trastámara. 
Przyczyny wojny.
Konflikt ten chciał wyzyskać dla swoich celów król Aragonii Piotr IV, dlatego udzielił poparcia uchodzącemu z Kastylii Henrykowi Trastámara. Bastard Alfonsa XI pozyskał dla swojej sprawy także francuskich najemników Bertranda du Guesclin. Jako że Piotr I korzystał z pomocy angielskich sił Czarnego Księcia, część historyków uważa wojnę Dwóch Piotrów i Kastylijską Wojnę Domową na półwyspie Iberyjskim ze część wojny stuletniej. 
Przyczyną wybuchu wojny była rywalizacja między Aragonią a Kastylią. Piotr I rościł sobię pretensje do Królestwa Walencji, obejmującego część Murcji, Elche i Alicante, chcąc w ten sposób wzmocnić swoją pozycję na Półwyspie Iberyjskim. Piotr IV natomiast chciał osłabić kastylijską dominację w basenie Morza Śródziemnego, która teraz, wobec sojuszu z Genuą, jeszcze się zwiększyła. Napięcie między Kastylią a Aragonią wzrosło po tym, jak flota katalońska dowodzona przez de Perellósa wspomogła okręty francuskie w walce z Anglikami zajmując także dwa statki genueńskie w okolicach Sanlúcar de Barrameda. Rozwścieczyło to Piotra I uważającego Genuę za sojusznika i wyruszył on na czele swoich sił aby zatrzymać flotę de Perellósa, której jednak udało się uciec.
Wojna.
Okres między 1356 a 1363 rokiem.
Większe akcje zbrojne rozpoczęły się w 1357 roku, kiedy to siły kastylijskie przekroczyły granice Aragonii i 9 marca zdobyły miasto Tarazona. Jednak już 8 maja zawarty został tymczasowy rozejm. Działania wojenne wznowiono w 1361 roku, kiedy to Kastylijczykom udało się zająć kilka fortów i miast, między innymi Verdejo, Torrijos i Alhama. Nie były to jednak trwałe zdobycze, gdyż 18 maja Bernardo de Cabrera, ambasador Piotra IV, zawarł z Kastylią pokój w Terrer (zwany też Pokojem z Deza), którego postanowienia nakazywały zwrot zajętych ziem ich poprzednim właścicielom. W czerwcu 1362 roku Piotr I spotkał się w Sorii z Karolem II z Nawarry, który obiecał mu swoje poparcie. Zawarł również porozumienia z królem Anglii Edwardem III i jego synem Czarnym Księciem.
Opierając się na tych układach Piotr I wypowiedział Aragonii wojnę i konflikt rozgorzał na nowo. Zaskoczony Piotr IV, przebywający wówczas w Perpignan, nie był w stanie zareagować. Kastylijczycy zajęli Arize, Atece, Terrer, Moros, Cetina i Alhama. Zatrzymali się na Calatayud, którego nie byli w stanie zdobyć mimo regularnego oblężenia i maszyn oblężniczych. Wobec oporu wojska Piotra I wycofały się do Sewilli.
W 1363 roku działania wojenne były kontynuowane, a Kastylijczycy ponownie zajęli Tarazona. Dodatkowo Piotr I otrzymał posiłki od Portugalii i Nawarry. Piotr IV natomiast związał się sojuszem z Francją i stronnikami Henryka II Trastámara. Nie przeszkodziło to Kastylii zająć Cariñena, Teruel, Segorbe, Murviedro, Almenara, Xiva i Bunyol. W konflikt wtrącił się papież, którego nuncjusz Jean de la Grange 2 lipca 1363 roku zaaranżował rozmowy pokojowe w Murviedro. Zostały one jednak zerwane, a walki trwały. Kastylijczycy wkroczyli na tereny królestwa Walencji i opanowali między innymi Alicante, Caudete, Elda i Gandia.
Okres między 1363 a 1369 rokiem.
Od 1365 roku ataki ze strony kastylijskiej straciły na sile, gdyż w kraju wybuchła wojna domowa między stronnikami Piotra I a zwolennikami Henryka Trastámara. Obydwie strony korzystały z pomocy obcych wojsk, co tylko pogłębiało chaos w Kastylii. Ostatecznie walki o tron po Alfonsie XI zakończyły się klęską Piotra I i po bitwie pod Montiel w 1369 roku został on zamordowany przez swojego przyrodniego brata. 
Walencja i Grenada.
Emirat Grenady był sojusznikiem Piotra I i wspierał go w jego działaniach wojennych. Razem z wojskami kastylijskimi muzułmanie atakowali południową część Walencji, niszcząc i rabując te ziemie. Nie udało im się jednak opanować żadnych ważniejszych miast i zamków, czego przykładem było nieudane oblężenie Orihuela w 1364 roku.
Koniec wojny.
Wojna oficjalna zakończyła się pokojem w Almazán zawartym w 1375 roku. Konflikt nie zakończył się zdecydowanym zwycięstwem żadnej ze stron, Kastylia zachowywała wprawdzie część zdobytych terenów, takich jak na przykład Molina, ale były to nieznaczne nabytki. Traktat przewidywał też ślub między córką Piotra IV, Eleonorą a synem i następcą Henryka Trastámara Janem I.
Problemy ekonomiczne, które pojawiły się w wyniku wojny, oraz klęski żywiołowe, przyczyniły się do wybuchu epidemii dżumy, która problemy te jeszcze spotęgowała. Wojna miała fatalny wpływ zwłaszcza na sytuację gospodarczą w Aragonii. Uważa się jednak, że to ten konflikt umożliwił powstanie sił, które w przyszłym stuleciu zjednoczyły iberyjskie królestwa.

</doc>
<doc id="2103368" url="https://pl.wikipedia.org/wiki?curid=2103368" title="Julian Woronowski">
Julian Woronowski

Julian Woronowski (ur. 5 maja 1936 w Humniskach, zm. 28 lutego 2013 we Lwowie) – duchowny greckokatolicki, w latach 1991–1994 biskup pomocniczy archieparchii lwowskiej i tytularny biskup "Deultum". W latach 1994–2011 biskup eparchialny samborsko-drohobycki. Zastąpił go Jarosław Pryriz.

</doc>
<doc id="2103370" url="https://pl.wikipedia.org/wiki?curid=2103370" title="Mikołaj Radziwiłł (1751-1810)">
Mikołaj Radziwiłł (1751-1810)



</doc>
<doc id="2103371" url="https://pl.wikipedia.org/wiki?curid=2103371" title="Nori (sushi)">
Nori (sushi)



</doc>
<doc id="2103373" url="https://pl.wikipedia.org/wiki?curid=2103373" title="Adventure Island III">
Adventure Island III

 – trzecia gra z serii "Adventure Island", wyprodukowana przez Now Production i wydana przez Hudson Soft na konsolę Nintendo Entertainment System. Rozgrywka bardzo przypomina tę z poprzedniej części – "Adventure Island II". Gra została wydana po raz pierwszy w Japonii 31 lipca 1992. Amerykańska wersja została wydana we wrześniu tego samego roku.
Wersja na konsolę Game Boy została wydana rok później. Wersja ta dodawała mapy w stylu gry Super Mario World, pozwalając bohaterowi powrócić do poprzednich plansz i odkryć ukryte przejścia. W Ameryce gra ta została nazwana "Adventure Island II", ponieważ Gameboyowa wersja gry Adventure Island II otrzymała nazwę "Adventure Island", gdyż pierwsza część gry nigdy nie została wydana na tę konsolę. Japońskie wersje gier na Gameboya zachowały oryginalną numerację.

</doc>
<doc id="2103376" url="https://pl.wikipedia.org/wiki?curid=2103376" title="Adventure Island 3">
Adventure Island 3



</doc>
<doc id="2103377" url="https://pl.wikipedia.org/wiki?curid=2103377" title="Bolesław Jawornicki">
Bolesław Jawornicki

Seweryn Bolesław Jawornicki (ur. 8 stycznia 1872 w Zagorzycach, zm. 1 stycznia 1950 w Krakowie) − polski farmaceuta i przedsiębiorca, założyciel i długoletni dyrektor przedsiębiorstwa „Pharma” w Krakowie, zajmującej się produkcją i handlem hurtowym materiałami farmaceutycznymi i chemicznymi.
Życiorys.
Bolesław Jawornicki pochodził ze zubożałej rodziny szlacheckiej herbu Gozdawa, był synem Romana i Heleny z Toczyńskich. Po ukończeniu gimnazjum w Krakowie rozpoczął studia na Uniwersytecie Jagiellońskim i praktykę w zawodzie farmaceuty, w aptece „Pod Złotym Tygrysem” przy ul. Szczepańskiej 1, należącej do magistra Fortunata Gralewskiego. W lipcu 1892 roku uzyskał tytuł magistra farmacji. Działał w Galicyjskim Towarzystwie Farmaceutycznym „Unitas”, publikował w czasopismach krakowskiego środowiska aptekarskiego: „Kronice Farmaceutycznej” (którą redagował w latach 1898−1904) i „Czasopiśmie Towarzystwa Aptekarskiego”. 
Od 1898 roku występował w sprawie reformy zawodu aptekarza. W 1902 roku, po serii artykułów w „Kronice Farmaceutycznej”, w których przedstawił założenia reformy zawodu i systemu koncesjonowania aptek w Galicji oraz postulował powstanie samorządu zawodowego farmaceutów, ogłosił wezwanie do strajku farmaceutów. W jego wyniku podpisana została ugoda pomiędzy komitetem strajkujących a pełnomocnikiem władz, na mocy której w cztery lata później opracowana została „Ustawa z dn. 18 XII 1906 dotycząca unormowania ustroju aptekarskiego”, normująca warunki pracy i płacy w aptekach galicyjskich oraz zapewniająca możliwość otwierania nowych aptek przez farmaceutów, łamiąc w ten sposób monopol dotychczasowych właścicieli. Był jednym z głównych negocjatorów ze strony strajkujących i współautorem ustawy.
W 1908 roku założył własne przedsiębiorstwo „Pharma, spółka z ograniczoną poręką”, która w 1915, po dokooptowaniu wspólników: Józefa Hanke, Gustawa Reima i Karola Bergera, przekształcona została w spółkę z ograniczoną odpowiedzialnością. Firma zajmowała się produkcją i handlem hurtowym materiałami chemicznymi i aptekarskimi. 29 maja 1920 została przekształcona w Polską Spółkę Akcyjną „Pharma”, z kapitałem zakładowym 7 milionów marek (kilkakrotnie podnoszonym w okresie hiperinflacji). W 1909 roku objął w zarząd aptekę „Zdrojową” w Rabce.
W 1923 roku spółka pozyskała siedzibę w nowo wybudowanym budynku przy ulicy Długiej 46/48. Otrzymał tam bezpłatne mieszkanie służbowe, z prawem zamieszkiwania nawet po ustąpieniu z funkcji dyrektora przedsiębiorstwa. Firma funkcjonowała na rynku przez cały okres międzywojenny oraz przez pierwsze lata okupacji hitlerowskiej, cały czas kierowana przez Bolesława Jawornickiego. Produkowała między innymi lek przeciwbólowy Antiphlogistine na licencji amerykańskiej firmy Denver Chemical Co. Dopiero w drugiej połowie 1942 roku została przejęta przez dwa niemieckie przedsiębiorstwa: F. Reichelt A.G. z Wrocławia i Gehe A.G. z Drezna.
Na początku 1945 roku, wkrótce po wkroczeniu do Krakowa wojsk radzieckich, przedstawiciele rządu lubelskiego zwołali zebranie Izby Aptekarskiej, na którym między innymi przedstawili pogląd, że „Pharma”, jako firma niemiecka, ma zostać upaństwowiona. Dawny zarząd spółki skierował sprawę do sądu grodzkiego w Krakowie, który orzekł, że Polska Spółka Akcyjna „Pharma” jest uprawniona do przejęcia opuszczonego przez niemieckich następców prawnych mienia i posiada do niego prawo własności. Dzięki temu przedsiębiorstwo funkcjonowało jeszcze jako prywatne do 1950 roku, a Bolesław Jawornicki powrócił na stanowisko dyrektora firmy.
Bolesław Jawornicki zmarł 1 stycznia 1950 roku i został pochowany na Cmentarzu Rakowickim. Założona przez niego firma została przekształcona w laboratorium galenowe Krakowskiego Zarządu Aptek, później Centrali Farmaceutycznej CEFARM. Na bazie tego majątku powstała w 1990 roku firma Farmina Sp. z o.o.

</doc>
<doc id="2103378" url="https://pl.wikipedia.org/wiki?curid=2103378" title="Seweryn Bolesław Jawornicki">
Seweryn Bolesław Jawornicki



</doc>
<doc id="2103379" url="https://pl.wikipedia.org/wiki?curid=2103379" title="Kman">
Kman

Kman – dzielnica Splitu, drugiego co do wielkości miasta Chorwacji. Leży na północny wschód od centrum miasta, ma 5 882 mieszkańców i 0,33 km2 powierzchni.
Obszar dzielnicy Kman ograniczają:
Dzielnice sąsiadujące z Kman:

</doc>
<doc id="2103380" url="https://pl.wikipedia.org/wiki?curid=2103380" title="Nawigacja inercjalna">
Nawigacja inercjalna



</doc>
<doc id="2103381" url="https://pl.wikipedia.org/wiki?curid=2103381" title="Puchar Świata w snowboardzie 1994/1995">
Puchar Świata w snowboardzie 1994/1995

Puchar Świata w snowboardzie w sezonie 1994/1995 to 1. edycja tej imprezy. Cykl rozpoczął się 24 listopada 1994 roku w austriackiej miejscowości Zell am See. Ostatnie zawody sezonu odbyły się natomiast 26 lutego 1995 roku w kanadyjskim Calgary. Zawody rozgrywano w czterech konkurencjach: gigant, slalom, halfpipe i PAR (łączna klasyfikacja slalomu równoległego i giganta równoległego). Nie prowadzono klasyfikacji generalnej.
Puchar Świata rozegrany został w 7 krajach i 9 miastach na 3 kontynentach. Najwięcej konkursów (6) rozegranych zostało w USA.

</doc>
<doc id="2103382" url="https://pl.wikipedia.org/wiki?curid=2103382" title="Michał Lewandowski (lekkoatleta)">
Michał Lewandowski (lekkoatleta)

Michał Lewandowski (ur. 28 sierpnia 1988) – polski lekkoatleta specjalizujący się w trójskoku. 
W pierwszych latach kariery uprawiał skok wzwyż. Następnie skupił się na trójskoku i w tej konkurencji odpadł w eliminacjach podczas młodzieżowych mistrzostw Europy w 2009 roku. Reprezentant kraju w meczach międzypaństwowych.
W 2013 triumfował w halowych mistrzostwach kraju oraz w krajowym czempionacie na stadionie. Zdobywca srebrnych medali halowych mistrzostw Polski (2010 i 2015) oraz mistrzostw Polski seniorów na stadionie (2010) w 2010 roku. W 2011 i 2016 zdobył brąz mistrzostw Polski, w 2014 był trzeci w halowych mistrzostwach kraju. Medalista akademickich mistrzostw Polski. 
Rekordy życiowe w trójskoku: hala – 16,16 (16 lutego 2013, Spała); stadion – 16,55 (13 lipca 2013, Sopot).

</doc>
<doc id="2103384" url="https://pl.wikipedia.org/wiki?curid=2103384" title="Karinga – Hurra! Suplement">
Karinga – Hurra! Suplement

Karinga – Hurra! Suplement – suplement do płyty Hurra! grupy Kult wydany 12 marca 2010 roku przez wytwórnię S.P. Records, a nagrany w „Słabe studio SP” oraz „Oddalenie Producao Mixagem”. Suplement promowała piosenka "Karinga". Na płycie widnieje informacja "Płyta wydana na specjalną okazję 12-03-2010". Data ta pokrywała się z 47 urodzinami lidera grupy Kazika. Wytwórnia wydała również niskonakładowy singiel promocyjny „Karinga” przeznaczony dla rozgłośni radiowych i niedostępny w sprzedaży, zawierający wyłącznie utwór tytułowy (w dwóch wersjach).

</doc>
<doc id="2103385" url="https://pl.wikipedia.org/wiki?curid=2103385" title="University of St. Andrews">
University of St. Andrews



</doc>
<doc id="2103387" url="https://pl.wikipedia.org/wiki?curid=2103387" title="Edward Ullendorff">
Edward Ullendorff

Edward Ullendorff (ur. 25 stycznia 1920 w Berlinie, zm. 10 marca 2011) – brytyjski historyk i naukowiec. Jego głównymi dziedzinami były języki semickie i etiopistyka.
Życiorys.
Ullendorff kształcił się w Berlinisches Gymnasium zum Grauen Kloster w Berlinie, na Uniwersytecie Hebrajskim w Jerozolimie, i University of Oxford w Oxfordzie.
Posiadał on tytuły na m.in. na University of St. Andrews, University of Manchester czy University of Oxford.
Przed śmiercią w 2011 r. był emerytowanym profesorem w School of Oriental and African Studies (SOAS) w Londynie.

</doc>
<doc id="2103391" url="https://pl.wikipedia.org/wiki?curid=2103391" title="Żbikowski">
Żbikowski



</doc>
<doc id="2103392" url="https://pl.wikipedia.org/wiki?curid=2103392" title="Happiness (album)">
Happiness (album)

„Happiness” – debiutancki album studyjny brytyjskiego zespołu Hurts wydany 6 września 2010.
Singlami z albumu są utwory: "Better Than Love", "Wonderful Life", "Stay", "Sunday", "Illuminated" oraz "Blood, Tears &amp; Gold". Album uzyskał status podwójnie platynowej płyty w Polsce sprzedając się w nakładzie ponad 40 000 egzemplarzy.

</doc>
<doc id="2103393" url="https://pl.wikipedia.org/wiki?curid=2103393" title="Pierścień Ogrodowy">
Pierścień Ogrodowy



</doc>
<doc id="2103394" url="https://pl.wikipedia.org/wiki?curid=2103394" title="Happiness">
Happiness



</doc>
<doc id="2103395" url="https://pl.wikipedia.org/wiki?curid=2103395" title="Parafia Matki Bożej Królowej Polski w Tenczynie">
Parafia Matki Bożej Królowej Polski w Tenczynie

Parafia Matki Bożej Królowej Polski w Tenczynie – została utworzona w 1987. Kościół parafialny budowany był w latach 1958–1970 i został poświęcony w 1970. Duszpasterską posługę sprawują w parafii kapłani należący do Zakonu Braci Mniejszych Kapucynów. Od 1995 r. funkcjonuje na terenie parafii Dom Rekolekcyjny Braci Kapucynów.

</doc>
<doc id="2103396" url="https://pl.wikipedia.org/wiki?curid=2103396" title="Lodina">
Lodina

Lodina – potok w środkowej części Spiszu, na Słowacji. Płynie on na terytorium powiatu Lewocza i powiatu Spiska Nowa Wieś. Stanowi lewostronny dopływ Hornadu.

</doc>
<doc id="2103397" url="https://pl.wikipedia.org/wiki?curid=2103397" title="Żbikowska">
Żbikowska

Osoby noszące to nazwisko:
Inne:

</doc>
<doc id="2103398" url="https://pl.wikipedia.org/wiki?curid=2103398" title="Iwan z Klecia">
Iwan z Klecia

Iwan z Klecia herbu Korczak, (ur. ok. 1340) – rycerz i właściciel dóbr Klecie oraz Kraśnik.
Był synem Piotra z Klecia, a bratem Dymitra z Goraja (zwanego także Dymitrem z Klecia), któremu 26 lipca 1377 król Ludwik Węgierski nadał zamek Goraj oraz szereg wsi leżących w okolicach Turobina.

</doc>
<doc id="2103399" url="https://pl.wikipedia.org/wiki?curid=2103399" title="Motyle Polski">
Motyle Polski

Motyle Polski – lista gatunków motyli (Lepidoptera) wykazanych z terenu Polski. Według danych zawartych w "Fauna Polski – charakterystyka i wykaz gatunków" (tom I, 2004), na terenie Polski wykazano do 2004 roku 3168 gatunków motyli. Co roku opisywane lub stwierdzane są kolejne gatunki.
Występujące w Polsce bielinkowate, modraszkowate, paziowate, powszelatkowate, rusałkowate i wielenowate, tradycyjnie traktowane jako motyle dzienne, opisuje odrębny artykuł:
Zeugloptera.
Skrzydliniakowate (Micropterigidae).
W Polsce 7 gatunków, w tym:
Glossata: Dacnonypha.
Plątaczkowate (Eriocraniidae).
W Polsce 7 gatunków, w tym:
Glossata: Exoporia.
Niesobkowate (Hepialidae).
W Polsce 6 gatunków, w tym:
Glossata: motyle różnoskrzydłe (Heteroneura).
Amphisbatidae.
W Polsce stwierdzono 6 gatunków:
Autostichidae.
W Polsce stwierdzono 2 gatunki:
Batrachedridae.
W Polsce stwierdzono 2 gatunki:
Bdelliidae.
W Polsce tylko 1 gatunek:
Blastobasidae.
W Polsce stwierdzono 4 gatunki:
Barczatkowate (Lasiocampidae).
W Polsce 19 gatunków:
Carcinidae.
W Polsce tylko 1 gatunek:
Carposinidae.
W Polsce 1 gatunek:
Chimabachidae.
W Polsce stwierdzono 3 gatunki:
Choreutidae.
W Polsce stwierdzono 6 gatunków:
Cosmopterigidae.
W Polsce stwierdzono 17 gatunków:
Czuprzykowate (Bucculatricidae).
W Polsce stwierdzono 18 gatunków:
Depressariidae.
W Polsce stwierdzono 66 gatunków:
Douglasiidae.
W Polsce stwierdzono 5 gatunków:
Drążelowate (Momphidae).
W Polsce stwierdzono 7 gatunków:
Elachistidae.
W Polsce stwierdzono:
Epermeniidae.
W Polsce stwierdzono 13 gatunków:
Ethmiidae.
W Polsce stwierdzono 7 gatunków:
Garbatkowate (Notodontidae).
W Polsce występuje 36 gatunków:
Glyphipterigidae.
W Polsce stwierdzono 8 gatunków z podrodziny Acrolepiinae:
Heliodinidae.
W Polsce stwierdzono tylko 1 gatunek:
Hypertrophidae.
W Polsce stwierdzono 3 gatunki:
Koszówkowate (Psychidae).
W Polsce 39 gatunków:
Kibitnikowate (Gracilariidae).
W Polsce występuje ponad 110 gatunków, w tym:
Kraśnikowate (Zygaenidae).
W Polsce występuje 19 gatunków zaliczanych do tej rodziny:
Krzywikowate (Incurvariidae).
W Polsce 8 gatunków:
Molowate (Tineidae).
W Polsce 50 gatunków:
Mrocznicowate (Erebidae).
W Polsce 111 gatunków, w tym:
Niedźwiedziówkowate (Arctiinae).
W Polsce 45 gatunków:
Namiotnikowate (Yponomeutidae).
W Polsce stwierdzono 27 gatunków:
Nasierszycowate (Endromididae).
W Polsce 1 gatunek:
Omacnicowate (Pyralidae).
W Polsce stwierdzono 92 gatunki:
Opostegidae.
W Polsce 3 gatunki:
Pasynkowate (Nepticulidae).
W Polsce 101 gatunków, w tym:
Pawicowate (Saturniidae).
W Polsce 3 gatunki:
Piórolotkowate (Pterophoridae).
W Polsce 53 gatunki:
Płożkowate (Oecophoridae).
W Polsce stwierdzono 33 gatunki:
Pochwikowate (Coleophoridae).
W Polsce stwierdzono 153 gatunki:
Pomrowicowate (Limacodidae).
W Polsce 2 gatunki:
Prodoxidae.
W Polsce stwierdzono 11 gatunków:
Przelotnicowate (Lemoniidae).
W Polsce 2 gatunki:
Rezeliowate (Nolidae).
W Polsce 17 gatunków:
Roeslerstammiidae.
W Polsce 2 gatunki:
Rozstrzępiakowate (Alucitidae).
W Polsce 5 gatunków:
Schreckensteiniidae.
W Polsce 1 gatunek:
Sejwanikowate (Scythrididae).
W Polsce stwierdzono 26 gatunków:
Skośnikowate (Gelechiidae).
W Polsce stwierdzono 224 gatunki:
Sthamopodidae.
W Polsce tylko 1 gatunek:
Świeciłkowate (Heliozelidae).
W Polsce 6 gatunków:
Tantnisiowate (Plutellidae).
W Polsce stwierdzono 7 gatunków:
Trociniarkowate (Cossidae).
W Polsce 4 gatunki, w tym:
Tyszerkowate (Tischeriidae).
W Polsce 8 gatunków:
Urodidae.
W Polsce 1 gatunek:
Wachlarzykowate (Crambidae).
W Polsce stwierdzono 154 gatunki:
Wąsikowate (Adelidae).
W Polsce 28 gatunków:
Wycinkowate (Drepanidae).
W Polsce stwierdzono następujące gatunki:
Wystrojowate (Lyonetiidae).
W Polsce stwierdzono następujące gatunki:
Ypsolophidae.
W Polsce stwierdzono następujące gatunki:
Zawisakowate (Sphingidae).
W Polsce 20 gatunków:
Zwójkowate (Tortricidae).
W Polsce do 2011 roku stwierdzono 452 gatunki, a w 2016 baza "Biodiversity Map" podaje 455 gatunków:

</doc>
<doc id="2103400" url="https://pl.wikipedia.org/wiki?curid=2103400" title="Nerw strzałkowy wspólny">
Nerw strzałkowy wspólny

Nerw strzałkowy wspólny (łac. "n. peroneus communis") – jest jedną z dwóch gałęzi końcowych nerwu kulszowego. Składa się z włókien pochodzących z nerwów rdzeniowych L4, L5, S1 i S2. Najczęściej rozpoczyna się w dole podkolanowym. 
Przebieg i główne odgałęzienia.
Nerw strzałkowy wspólny swój początek bierze zwykle w dole podkolanowym. Biegnie po przyśrodkowym brzegu mięśnia dwugłowego uda, następnie przewija się dookoła szyjki strzałki. Następnie wchodzi pomiędzy przyczepy mięśnia strzałkowego długiego i dzieli się na dwie końcowe gałęzie: nerw strzałkowy głęboki i nerw strzałkowy powierzchowny. W przebiegu oddaje odgałęzienia unerwiające staw kolanowy, staw piszczelowo-strzałkowy oraz nerw skórny boczny łydki – unerwiający skórę na strzałkowej powierzchni łydki, aż do kostki bocznej. Gałąź tylna nerwu skórnego bocznego łydki współtworzy nerw łydkowy.
Nerw strzałkowy głęboki.
Po odejściu od nerwu strzałkowego wspólnego, biegnie przykryty przez prostowniki goleni wraz z tętnicą i żyłami piszczelowymi przednimi po przedniej stronie błony międzykostnej goleni, w kierunku grzbietu stopy. Biegnie pod troczkiem górnym i dolnym prostowników. W końcowym odcinku wychodzi pod skórę i dzieli się na nerw grzbietowy palucha boczny i nerw grzbietowy palca drugiego przyśrodkowy. Nerw strzałkowy głęboki w przebiegu oddaje gałęzie unerwiające wszystkie mięśnie grupy przedniej (prostowniki) podudzia, mięśnie grzbietowe stopy i stawy: skokowo-goleniowy, stępu, stępowo-śródstopne oraz śródstopno-paliczkowe.
Nerw strzałkowy powierzchowny.
Po odejściu od nerwu strzałkowego wspólnego, biegnie po powierzchni mięśnia prostownika długiego palców, następnie wychodzi pod skórę (na około ⅓ wysokości podudzia) i dzieli się na gałęzie końcowe: nerw skórny grzbietowy przyśrodkowy i nerw skórny grzbietowy pośredni. W przebiegu nerw strzałkowy powierzchowny oddaje gałęzie mięśniowe do obu mięśni strzałkowych.
Porażenie.
Nerw strzałkowy wspólny przewija się dookoła szyjki kości strzałkowej, leżąc najbardziej powierzchownie. W tym miejscu najczęściej ulega mechanicznemu uszkodzeniu. Uraz nerwu strzałkowego wspólnego uniemożliwia zgięcie grzbietowe i ruch nawracania stopy (objaw stopy opadającej). Uwidacznia się to szczególnie w trakcie chodzenia, które jest mocno utrudnione (występuje chód ptasi lub koguci, z wysokim unoszeniem kończyny porażonej i upuszczaniem jej na palce, jak przy brodzeniu, brak możliwości stanięcia na pięcie). Wtórny przykurcz zginaczy powoduje powstanie tzw. stopy końsko-szpotawej ("pes equinovarus").

</doc>
<doc id="2103401" url="https://pl.wikipedia.org/wiki?curid=2103401" title="Plokite">
Plokite

Plokite – dzielnica Splitu, drugiego co do wielkości miasta Chorwacji. Leży na północny wschód od centrum miasta, ma 6 677 mieszkańców i 0,24 km2 powierzchni.
Obszar dzielnicy Plokite ograniczają:
Dzielnice sąsiadujące z Plokite:

</doc>
<doc id="2103403" url="https://pl.wikipedia.org/wiki?curid=2103403" title="Antoine Wagner">
Antoine Wagner

Antoine Wagner (ur. 20 października 1988) – luksemburski lekkoatleta specjalizujący się w rzucie oszczepem.
Czwarty zawodnik igrzysk małych państw Europy w 2009 roku. Dwa lata później zwyciężył w tej imprezie. Od 2006 regularnie reprezentuje swój kraj w zimowym pucharze Europy w rzutach, pucharze Europy oraz drużynowych mistrzostwach Starego Kontynentu. 
Rekord życiowy: 75,39 (17 marca 2013, Castellón de la Plana), jest to rekord Luksemburga. 

</doc>
<doc id="2103405" url="https://pl.wikipedia.org/wiki?curid=2103405" title="Mirandinha">
Mirandinha

Mirandinha, właśc. Francisco Ernani Lima da Silva (ur. 2 lipca 1959 w Chaval) – piłkarz brazylijski, występujący podczas kariery na pozycji napastnika.
Kariera klubowa.
Karierę piłkarską Mirandinha zaczął w klubie Ferroviário AC w 1976 roku. Po krótkim pobycie w AA Ponte Preta, Mirandinha trafił do SE Palmeiras. Jednak dopiero w Botafogo FR zdołał zadebiutować w lidze brazylijskiej. Zadebiutował 18 stycznia 1981 w wygranym 4-0 meczu z Desportivą Cariacica. Był to udany debiut, gdyż Mirandinha strzelił jedną z bramek. W kolejnych latach występował w Náutico, Portuguesie i ponownie SE Palmeiras. Dobra gra w "Stanley Rous Cup" zaowocowała transferem do angielskiego Newcastle United za 575 tys. funtów. Mirandinha występował w Newcastle przez dwa sezony, lecz mimo 20 strzelonych bramek nie mógł się zaaklimatyzować i znaleźć wspólny język z kolegami.
Po spadku Newcastle do drugiej ligi w 1989 roku powrócił do Palmeiras. W 1990 po raz drugi wyjechał do Europy do portugalskiego CF Os Belenenses. Po powrocie do Brazylii występował krótko w Corinthians Paulista, po czym przeszedł do Fortalezy, którą zdobył jedyne w karierze trofeum – mistrzostwo stanu Ceará – Campeonato Cearense w 1991 roku. W Corinthians 7 kwietnia 1991 w zremisowanym 1-1 meczu z São Paulo FC Mirandinha rozegrał ostatni mecz w lidze brazylijskiej. W lidze brazylijskiej rozegrał 121 meczów i strzelił 54 bramki. W 1992 roku wyjechał Japonii do Shimizu S-Pulse. Potem występował jeszcze w Bellmare Hiratsuka, po czym powrócił do Brazylii do Fortalezy. Karierę zakończył w macierzystym Ferroviário AC w 1996 roku.
Kariera reprezentacyjna.
W reprezentacji Brazylii Mirandinha zadebiutował 19 maja 1987 w zremisowanym 1-1 meczu z reprezentacją Anglii podczas "Stanley Rous Cup", który Brazylia zdobyła. Był to udany debiut, gdyż Mirandinha w 36 min. meczu zdobył bramkę. Ostatni raz w reprezentacji wystąpił 28 maja 1987 w wygranym 3-2 meczu z reprezentacją Finlandii. W tym samym roku Mirandinha brał udział w Copa América 1987, na którym Brazylia odpadła w fazie grupowej. Na turnieju był rezerwowym i nie wystąpił w żadnym meczu.
Kariera trenerska.
Po zakończeniu kariery piłkarskiej Mirandinha został trenerem. Prowadził wiele klubów brazylijskich oraz kluby w Malezji i Arabii Saudyjskiej. Był również skautem Newcastle United.

</doc>
<doc id="2103406" url="https://pl.wikipedia.org/wiki?curid=2103406" title="Sućidar">
Sućidar

Sućidar – dzielnica Splitu, drugiego co do wielkości miasta Chorwacji. Leży na północny wschód od centrum miasta, ma 10 720 mieszkańców i 0,47 km2 powierzchni.
Obszar dzielnicy Sućidar ograniczają:
Dzielnice sąsiadujące z dzielnicą Sućidar:

</doc>
<doc id="2103407" url="https://pl.wikipedia.org/wiki?curid=2103407" title="Prem Bahadur Singh">
Prem Bahadur Singh

Prem Bahadur Singh także Bahadur Singh – nepalski polityk.
Początkowo był jednym z liderów KPN (ZM-L). Jako jej reprezentant uzyskał mandat deputowanego w wyborach parlamentarnych z 1999 otrzymując 10813 głosów. Po wydaleniu z KPN (ZM-L) (powodem było poparcie udzielane przez Singha królowi Gyanendrze) założył Samajbadi Prajatantrik Janata Party Nepal. W 2005 wszedł do rządu utworzonego przez monarchę po przeprowadzeniu zamachu stanu. W 2008 został członkiem Zgromadzenia Konstytucyjnego.
Od 3 lipca 2009 pełni funkcję ministra prawa i sprawiedliwości.

</doc>
<doc id="2103408" url="https://pl.wikipedia.org/wiki?curid=2103408" title="Riurik (1909)">
Riurik (1909)



</doc>
<doc id="2103409" url="https://pl.wikipedia.org/wiki?curid=2103409" title="Meteonawigacja">
Meteonawigacja

Meteonawigacja, nawigacja meteorologiczna – nauka zajmująca się planowaniem podróży morskich i oceanicznych oraz połowów z uwzględnieniem spodziewanych warunków meteorologicznych. 
Prekursorem takich badań był Matthew Fontaine Maury, który w latach 1843-47 opracował mapy przeważających wiatrów i prądów na Atlantyku. Mapy te pozwalały na skrócenie czasu podróży dla żaglowców o ponad 10%. 
Statki o napędzie mechanicznym używają map pokazujących przeważające warunki pogodowe aby w planach podróży uwzględniać prawdopodobieństwo napotkania złej pogody, prądy morskie oraz zalodzenie.

</doc>
<doc id="2103410" url="https://pl.wikipedia.org/wiki?curid=2103410" title="Nawigacja meteorologiczna">
Nawigacja meteorologiczna



</doc>
<doc id="2103411" url="https://pl.wikipedia.org/wiki?curid=2103411" title="Wieluń Niedzielsko">
Wieluń Niedzielsko



</doc>
<doc id="2103413" url="https://pl.wikipedia.org/wiki?curid=2103413" title="Mistrzostwa Świata w Łyżwiarstwie Szybkim w Wieloboju Sprinterskim 1996">
Mistrzostwa Świata w Łyżwiarstwie Szybkim w Wieloboju Sprinterskim 1996

27. Mistrzostwa świata w łyżwiarstwie szybkim w wieloboju sprinterskim odbyły się w Hamar, w Norwegii, w dniach 17–18 lutego 1996. Zawody rozegrano w Olympia Hall. Zawodnicy dwukrotnie startowali na dystansach 500 i 1000 metrów. Najlepsi byli: Amerykanka Chris Witty oraz Rosjanin Siergiej Klewczenia.
Uczestnicy.
W zawodach wzięły udział 32 łyżwiarki (wszystkie sklasyfikowane) oraz 37 łyżwiarzy (34 sklasyfikowanych) z 21 krajów.

</doc>
<doc id="2103415" url="https://pl.wikipedia.org/wiki?curid=2103415" title="Linia kolejowa Nantes – Châteaubriant">
Linia kolejowa Nantes – Châteaubriant

Linia kolejowa Nantes-Châteaubriant – linia kolejowa w departamencie Loara Atlantycka we Francji, obecnie zamknięta. Zbudowana została przez Compagnie du Chemin de fer de Paris à Orléans i służyła pociągom na trasie Nantes-Rennes. Po wybudowaniu linii Rennes-Redon, doszło do marginalizacji linii, co doprowadziło do jej zamknięcia w 1980.
Planowane jest wprowadzenie ponownego ruchu pasażerskiego na tej linii w 2012 w formie tramwaju dwusystemowego.

</doc>
<doc id="2103416" url="https://pl.wikipedia.org/wiki?curid=2103416" title="Kocunar">
Kocunar

Kocunar – dzielnica Splitu, drugiego co do wielkości miasta Chorwacji. Leży na północny wschód od centrum miasta, ma 4 376 mieszkańców i 0,17 km2 powierzchni.
Obszar dzielnicy Kocunar ograniczają:
Dzielnice sąsiadujące z Kocunar:

</doc>
<doc id="2103417" url="https://pl.wikipedia.org/wiki?curid=2103417" title="Nerw piszczelowy">
Nerw piszczelowy

Nerw piszczelowy (łac. "nervus tibialis") – jedna z końcowych gałęzi nerwu kulszowego.
Przebieg.
Najczęściej rozpoczyna się w dole podkolanowym, przez który przebiega centralnie wraz z tętnicą i żyłą podkolanową, współtworząc powrózek naczyniowo-nerwowy. Następnie przebiega pod łukiem ścięgnistym mięśnia płaszczkowatego. Wchodzi pomiędzy warstwę powierzchowną i głęboką grupy tylnej mięśni goleni, biegnąc wspólnie z tętnicą i żyłami piszczelowymi tylnymi. W kanale kostki przyśrodkowej leży (wraz z naczyniami) pomiędzy powierzchowną i głęboką blaszką troczka zginaczy. W dalszym przebiegu oddaje dwie gałęzie końcowe: nerw podeszwowy przyśrodkowy i boczny.
Porażenie.
Uszkodzenie nerwu piszczelowego powoduje niedowład mięśni grupy tylnej podudzia, objawiający się niemożnością zginania podeszwowego stopy (objaw stopy piętowej – "pes calcaneus") oraz zaburzeniami czucia skóry podeszwy. Palce stopy ustawione są szponiasto, zgięte grzbietowo w stawach śródstopno-paliczkowych i podeszwowo w międzypaliczkowych. Niemożliwe jest wspięcie na palce, przywodzenie i odwodzenie stopy.

</doc>
<doc id="2103418" url="https://pl.wikipedia.org/wiki?curid=2103418" title="Muzyczny Camping w Brodnicy">
Muzyczny Camping w Brodnicy

Festiwal muzyczny Rock na Pojezierzu w Brodnicy, który po roku przyjął nazwę Muzyczny Camping – powstał w 1982 r. z inicjatywy Grzegorza Grabowskiego i pod patronatem Brodnickiego Domu Kultury. Przez wiele lat był jednym z najważniejszych festiwali muzyki młodzieżowej, głównie bluesowej, reggae i rockowej w PRL-u.
Repertuar festiwalu.
W okresie komunizmu w Polsce był miejscem gdzie młodzi ludzie mogli poczuć się naprawdę wolni, był odskocznią od szarej rzeczywistości, choć pojawiały się też głosy, że jest niepotrzebny, zbędny i stanowi zagrożenie dla ustanowionego odgórnie porządku publicznego.
Na festiwalu grano bluesa, rocka, reggae, punk rocka. Udział w nim brało praktycznie większość ówczesnych czołowych zespołów grających tego rodzaju muzykę w Polsce.
Camping Muzyczny w Brodnicy w latach osiemdziesiątych był jedynym z niewielu miejsc prezentacji niezależnych grup muzycznych. A dzięki przychylności lokalnych władz partyjnych dawał on możliwość by Brodnica na kilka dni festiwalowych stawała się miejscem gdzie bez większych przeszkód można było pozwolić sobie na wyrażanie własnych poglądów i opinii. Dawał on także większą niż zwykle swobodę w ubiorze i zachowaniu jego uczestnikom.
Festiwal od 1982 roku odgrywał ważną rolę w polskim świecie muzycznym, to tu między innymi ze swoimi pierwszymi koncertami wystąpiła grupa Dżem.
Do najbardziej znanych zespołów, które występowały na deskach już dziś nieistniejącego brodnickiego amfiteatru podczas festiwali, można zaliczyć:
Historia.
Od 1982 do 1988.
Początki festiwalu w Brodnicy sięgają 1982 roku, kiedy to debiutował jeszcze w stanie wojennym, jako skromna impreza muzyczna organizowana w Parku Chopina w kameralnym amfiteatrze, by w najlepszym okresie, który przypadł na drugą połowę lat 80 stać się ważnym punktem na trasach koncertowych ówczesnych zespołów muzycznych. W pierwszej edycji pod nazwą Rock na Pojezierzu wystąpiły: Republika, Lombard, Stalowy Bagaż, TNT oraz zespoły konkursowe. Zwycięzcą konkursu okazał się punkowy zespół WC z Miastka. Od 1983 stałym gościem festiwalu był zespół Nocna Zmiana Bluesa. Od 1984 wszystkie koncerty kończył Dżem z Ryśkiem Riedlem, wykonując wiele bisów. Od roku 1985 pojawiły się zespołu z nurtu reggae w tym Izrael. W połowie lat osiemdziesiątych w Brodnicy występowali między innymi: Stanisław Sojka, Martyna Jakubowicz, Tadeusz Nalepa, Lady Pank, Jan i Józef Skrzekowie. Koncertom towarzyszyły pokazy filmów muzycznych.
Od 1989 do 1993.
To schyłkowe lata festiwalu. Jego upadek wiąże się nierozerwalnie z zamieszkami jakie miały miejsce na terenie miasta w 1993 roku, podczas których do stłumienia starć ulicznych policja użyła armatek wodnych i gazu łzawiącego. Postawa policji podczas tych wydarzeń była mocno dyskusyjna, m.in. niesprowokowane ataki na publiczność z armatek wodnych podczas koncertów. Zdarzenia te były relacjonowane przez media, m.in. przez regionalne radio PIK. Wiele osób odniosło rany. Jednak do pierwszych ekscesów na Campingu Muzycznym doszło już w 1989 roku, kiedy to podczas dni festiwalowych wielokrotnie ścierały się grupy punków i skinów. Podczas tych wydarzeń doszło także do zniszczenia nysy milicyjnej.

</doc>
<doc id="2103420" url="https://pl.wikipedia.org/wiki?curid=2103420" title="Peludópolis">
Peludópolis

Peludópolis () – argentyński film animowany z 1931 roku wyreżyserowany przez Quirino Cristianiego. Był czwartym na świecie wyprodukowanym pełnometrażowym filmem animowanym, i jednocześnie pierwszym filmem animowanym ze ścieżką dźwiękową. Film był satyrą polityczną, wymierzoną w prezydenta Argentyny Hipólita Yrigoyena nazywanego „Peludo”.
Cristiani rozpoczął pracę nad filmem w 1929 roku, opierając się na scenariuszu Eduarda Gonzaleza Lanuzy. Do obrazu dołączono na płycie dźwięk – dialogi, piosenki i muzykę – oraz krótki film opowiadający o technicznych aspektach tworzenia "Peludópolis". Animacja miała być satyrą wymierzoną we władzę prezydenta Hipólita Yrigoyena i jego współpracowników. Jednak na rok przed ukończeniem filmu, 6 września 1930 roku, prezydent Yrigoyen został odsunięty od władzy za sprawą zamachu stanu dokonanego przez wojsko. Dotychczasowa forma filmu przestała być więc aktualna. Cristiani zdecydował się na wprowadzenie zmian w animacji – pozostawił fragmenty dotyczące nieudolności i skorumpowania Yrigoyena i jego otoczenia, ale dołożył do nich opowieść o udanym zamachu stanu i dołączył postać Juana Pueblo – przeciętnego obywatela, domagającego się dobrych rządów w państwie.
Premiera tak przerobionego filmu odbyła się 16 lub 18 września 1931 roku. Recenzje były dość przychylne, ale publiczność przyjęła film z umiarkowanym entuzjazmem. Ponadto w 1933 roku zmarł krytykowany w filmie Yrigoyen; jego śmierć wywołała wielki żal wśród Argentyńczyków i uczyniła go ich bohaterem narodowym; Cristiani zdecydował się więc wycofać film z dystrybucji.

</doc>
<doc id="2103421" url="https://pl.wikipedia.org/wiki?curid=2103421" title="Kozacy zabajkalscy">
Kozacy zabajkalscy

Kozacy zabajkalscy – kozacy wchodzący w skład Kozackiego Wojska Zabajkalskiego (ros. Забайка́льское каза́чье во́йско), sformowanego w 1851 na obszarach położonych wokół jeziora Bajkał.
Byli to głównie kozacy z Syberii, Buriaci, Ewenkowie i lokalni chłopi wcieleni do wojska. W skład armii wchodziły trzy regimenty kawalerii i trzy brygady piechoty. Ich głównym zadaniem było patrolowanie granicy Imperium Rosyjskiego z Chinami i służba garnizonowa. Na czele stał, tradycyjnie, ataman który pełnił jednocześnie funkcję gubernatora wojskowego okręgu zabajkalskiego. Jego siedziba od 1872 znajdowała się w mieście Czyta.
Na początku XX wieku Kozackie Wojsko Zabajkalskie w czasach pokoju składało się z pięćdziesięciu gwardzistów, czterech regimentów kawalerii i dwóch baterii artyleryjskich. W czasie I wojny światowej liczba regimentów kawalerii wzrosła do dziewięciu, a baterii artyleryjskich do czterech. Oprócz tego pojawiły się trzy oddziały piechoty liczące po stu żołnierzy. W 1916 liczba kozaków zabajkalskich wynosiła 265 000 ludzi, z czego około 15 000 służyło w wojsku.
Kozackie Wojsko Zabajkalskie brało udział w tłumieniu powstania bokserów w latach 1899–1901, wojnie japońsko-rosyjskiej w latach 1904 i 1905 oraz I wojnie światowej. W czasie rosyjskiej wojny domowej większość kozaków opowiedziała się po stronie białych, przyłączając się do oddziałów Romana von Ungern-Sternberga i Grigorija Siemionowa. Po zwycięstwie bolszewików w 1920 kozaczyzna na tych terenach została rozwiązana.

</doc>
<doc id="2103422" url="https://pl.wikipedia.org/wiki?curid=2103422" title="Pujanke">
Pujanke

Pujanke – dzielnica Splitu, drugiego co do wielkości miasta Chorwacji. Leży na północny wschód od centrum miasta, ma 9 502 mieszkańców i 0,40 km2 powierzchni.
Obszar dzielnicy Pujanke ograniczają:
Dzielnice sąsiadujące z Pujanke:

</doc>
<doc id="2103423" url="https://pl.wikipedia.org/wiki?curid=2103423" title="LASER Airlines">
LASER Airlines

LASER Airlines – wenezuelska linia lotnicza z siedzibą w Caracas. Obsługuje połączenia rozkładowe oraz czarterowe. Głównym węzłem jest Port lotniczy Caracas.

</doc>
<doc id="2103426" url="https://pl.wikipedia.org/wiki?curid=2103426" title="Lista kodów państw według GS1">
Lista kodów państw według GS1

Lista kodów państw według standardów GS1.
Wszystkie państwa europejskie są w GS1, jednak niektóre mniejsze korzystają z kodów sąsiednich państw. Pozostałe państwa niewymienione na liście powyżej nie są obecnie w systemie GS1. Aktualnie zarezerwowane kody dla przyszłego użytku to:

</doc>
<doc id="2103427" url="https://pl.wikipedia.org/wiki?curid=2103427" title="Nerw łydkowy">
Nerw łydkowy

Nerw łydkowy (łac. "n. suralis") – nerw skórny powstający z połączenia nerwu skórnego bocznego łydki (odgałęzienie nerwu strzałkowego wspólnego) oraz nerwu skórnego przyśrodkowego łydki (gałąź nerwu piszczelowego). Nerw owija się za kostką boczną i przechodzi w nerw skórny grzbietowy boczny. Nerw łydkowy unerwia tylną i boczną powierzchnię skóry pięty, stawy stępu oraz skórę bocznego brzegu stopy. 

</doc>
<doc id="2103429" url="https://pl.wikipedia.org/wiki?curid=2103429" title="Čierny Váh (zbiornik wodny)">
Čierny Váh (zbiornik wodny)

Čierny Váh − zbiornik wodny w Liptowie (Słowacja), usytuowany w środkowym biegu Czarnego Wagu. Zbudowany w 1981 r. Stanowi dolny zbiornik systemu hydroenergetycznego elektrowni szczytowo-pompowej Czarny Wag.
Powstał przez przegrodzenie rzeki Czarny Wag zaporą wodną Czarny Wag, usytuowaną ok. 10 km powyżej połączenia się tej rzeki z Białym Wagiem. Całkowita objętość zbiornika wynosi ok. 5,1 mln m3, a objętość użyteczna, wykorzystywana do przepompowywania do górnego zbiornika 3,7 mln m3. Wahania położenia lustra wody w tym czasie wynoszą 7,45 m między poziomami 726 m i 733,45 m n.p.m.

</doc>
<doc id="2103430" url="https://pl.wikipedia.org/wiki?curid=2103430" title="Lokve (Split)">
Lokve (Split)

Lokve – dzielnica Splitu, drugiego co do wielkości miasta Chorwacji. Leży na wschód od centrum miasta, ma 7 173 mieszkańców i 0,21 km2 powierzchni.
Obszar dzielnicy Lokve ograniczają:
Dzielnice sąsiadujące z Lokve:

</doc>
<doc id="2103431" url="https://pl.wikipedia.org/wiki?curid=2103431" title="Blatine-Škrape">
Blatine-Škrape

Blatine-Škrape – dzielnica Splitu, drugiego co do wielkości miasta Chorwacji. Leży na wschód od centrum miasta, ma 6 777 mieszkańców i 0,23 km2 powierzchni.
Obszar dzielnicy Blatine-Škrape ograniczają:
Dzielnice sąsiadujące z Blatine-Škrape:

</doc>
<doc id="2103432" url="https://pl.wikipedia.org/wiki?curid=2103432" title="London Palladium">
London Palladium

London Palladium – teatr rozrywkowy znajdujący się przy Argyll Street w dzielnicy Westminster w Londynie. Z powodu wielu nagrań telewizyjnych, które tam zrealizowano, oraz gwiazd muzyki, które występowały w tym miejscu, London Palladium uznawany jest za jeden z najsłynniejszych teatrów Londynu i Wielkiej Brytanii.
Budynek.
London Palladium został zbudowany z inicjatywy przedsiębiorcy Waltera Gibbonsa, aby rywalizować z Hippodrome Edwarda Mossa i Coliseum Theatre Oswalda Stolla. Budynek teatru pochodzi z 1910 roku, chociaż jego fasada powstała w XIX wieku. Przed powstaniem Palladium na jego miejscu znajdował się drewniany budynek o nazwie „Corinthian Bazaar”, w którym mieściła się ptaszarnia, która miała na celu przyciągnięcie klientów z pobliskiego „Pantheon Bazaar” (obecnie należącego do Marks &amp; Spencer) przy Oxford Street. Został on przez przebudowany przez Fredricka Henglera, syna linoskoczka i służył jako siedziba cyrku „Henglers Grand Cirque”. W budynku znajdował się także „National Skating Palace” – lodowisko z prawdziwym lodem. Jednakże lodowisko zbankrutowało i Palladium po raz kolejny uległo przebudowie, tym razem według projektu Franka Matchama, słynnego architekta teatrów, który zaprojektował również Coliseum Theatre.
Najbliżej położoną stacją metra londyńskiego jest Oxford Circus. Na widowni znajdują się 2302 miejsca (w tym 20 stojących). W budynku umieszczono tablice pamiątkowe upamiętniające Lewa Grade’a i Frankiego Vaughana. Palladium miał własny system telefoniczny, dzięki któremu abonenci lóż mogli dzwonić między sobą. Posiadał także scenę obrotową.
Teatr zachował wiele ze swojego oryginalnego wystroju i we wrześniu 1960 roku został włączony do rejestru zabytków Wielkiej Brytanii.
Historia.
Okres przedwojenny i wojenny.
Teatr otwarto 26 grudnia 1910 roku. Początkowo nosił nazwę „The Palladium” i był miejscem przedstawień rewiowych. Wiązało się to zwłaszcza z corocznymi spektaklami Royal Variety Performances, których wiele (również pierwsze w historii) odbyły się w tym miejscu. Od 1928 roku był zarządzany przez George’a Blacka, który kontrolował Moss Empires, przedsiębiorstwo posiadające wiele brytyjskich teatrów. Przez trzy miesiące w Palladium działo kino. W latach 30. XX wieku teatr był stałą siedzibą kabaretu The Crazy Gang. W 1934 roku do nazwy dodano człon „London”. Podczas bombardowania Londynu był nieczynny. Odpowiedzialnym za rezerwacje był Val Parnell.
Era Vala Parnella.
W 1945 roku zmarł Black. Funkcję sekretarza generalnego Palladium, jak i Moss Empires, przejął po nim Parnell. Przyjął kontrowersyjną, ale bardzo udaną politykę zatrudniania drogich gwiazd ze Stanów Zjednoczonych, wypierając tym samym ówczesnych brytyjskich artystów, którzy byli gorzej opłacani i traktowani jako gwiazdy drugiej kategorii. Wśród wielu amerykańskich gwiazd występujących wówczas byli m.in. Judy Garland, Sophie Tucker, Bing Crosby, Danny Kaye, The Andrews Sisters, Bob Hope, Ella Fitzgerald, Frank Sinatra, Liza Minnelli, Sammy Davis Jr., Frankie Laine i Johnnie Ray.
W latach 1955-1967 London Palladium był miejscem powstawania popularnego coniedzielnego show rewiowego "Sunday Night at the London Palladium". Gospodarzem programu był najpierw Tommy Trinder, później zostali nim Bruce Forsyth i Norman Vaughan. Show był transmitowany przez Associated Television (ATV), będącą częścią sieci telewizyjnej ITV. Producentem był Val Parnell. Między majem a sierpniem 1966 roku sześć odcinków wyemitowała amerykańska stacja telewizyjna NBC.
Parnell związał się z firmą deweloperską, której zaczął sprzedawać teatry należące do Moss Empires w celu ich przebudowy. Kiedy w 1966 roku okazało się, że taki los czeka m.in. London Palladium, Theatre Royal przy Drury Lane i Victoria Palace Theatre; Prince Littler, mając na celu ochronę zabytkowych teatrów, zorganizował przejęcie kontroli nad nimi. Ostatecznie Val Parnell odszedł na emeryturę i osiadł we Francji.
Nowym dyrektorem generalnym Stoll-Moss został Louis Benjamin, który równocześnie nadal sprawował funkcję dyrektora zarządzającego wytwórni fonograficznej Pye Records, części ATV Group.
Musicale.
W 1968 roku Sammy Davis Jr. wystąpił w "Golden Boy", pierwszym musicalu wystawionym w Palladium. Od tego czasu musicale stanowią znaczącą część repertuaru London Palladium.
W 1970 roku kierownictwo Palladium próbowało nakłonić Elvisa Presleya do czternastu występów w przeciągu jednego tygodnia. Gdy menedżer Presleya, Tom Parker, usłyszał, że oferta opiewa na kwotę 28 tys. dolarów, podobno powiedział: „To dobre dla mnie, ale za ile możesz dostać Elvisa?” Gdyby Presley wystąpił w Palladium, byłby to jego pierwszy występ zagraniczny. Ostatecznie Presley nigdy nie wystąpił poza Ameryką Północną.
W styczniu 1973 roku glam rockowa grupa muzyczna Slade dała w Palladium koncert, w wyniku którego balkon niemal zawalił się. W 1976 roku odbył się koncert Marvina Gaye, który został w następnym roku w postaci albumu koncertowego "Live at the London Palladium".
W późnych latach 80. teatr ponownie był miejscem, z którego nadawano telewizyjny program telewizyjny, tym razem był nim "Live From the Palladium", prowadzony przez Jimmy’ego Tarbucka.
W tym okresie właścicielem Palladium był "Stoll Moss Theatres Group", którego główni akcjonariusze, Margaret i David Locke zarządzali działalnością teatru.
Epoka Really Useful Group.
W 2000 roku teatr uległ kolejnej zmianie własnościowej, stając się częścią Bridgepoint Capital i Really Useful Group Andrew Lloyda Webbera.
Od 5 maja 2000 roku do 5 stycznia 2002 w Palladium wystawiano musical "Król i ja", który był adaptacją broadwayowskiej produkcji z 1996 roku. W rolach głównych wystąpili Elaine Paige i Jason Scott Lee. Po zakończeniu tej produkcji, usunięto słynną, ale przestarzałą scenę obrotową.
Od kwietnia 2002 roku do 4 września 2005 roku w Palladium grano musical Chitty Chitty Bang Bang, który stały się dużym sukcesem. Była to najczęściej grane przedstawienie w historii teatru. Od grudnia 2005 roku całkowitym właścicielem London Palladium jest Really Useful Group.
Na przełomie 2005 i 2006 roku, w okresie świąt Bożego Narodzenia, wystawiano "Scrooge – The Musical". Od lutego 2006 grano musical "Sinatra At The London Palladium", oparty na największych przebojach Franka Sinatry.
W listopadzie 2006 roku rozpoczęto pokazywanie musicalu "Dźwięki muzyki", który nie schodził z afisza do 21 lutego 2009 roku. Producentami byli Lloyd Webber i Ian David. W roli głównej wystąpiła Connie Fisher, zwyciężczyni telewizyjnego programu rozrywkowego o charakterze konkursu "Jak znaleźć Marię?" produkcji BBC.
18 i 25 lutego 2007 roku Rufus Wainwright wystąpił na dwóch recitalach poświęconych pamięci Judy Garland.
20 maja 2007 roku London Palladium był miejscem wręczania nagród Brytyjska Akademia Sztuk Filmowych i Telewizyjnych.
Od czerwca 2009 roku w Palladium grany jest musical "Zakonnica w przebraniu". Producentką jest Whoopi Goldberg.
Po zakończeniu produkcji "Zakonnicy w przebraniu" w 2011 roku, jej miejsce zajął musical "Czarnoksiężnik z Oz", którego producentem jest Lloyd Webber. Rolę Dorotki Gale grała Danielle Hope, zwyciężczyni brytyjskiego programu telewizyjnego "Over the Rainbow". Ostatni spektakl "Czarnoksiężnika" odbył się we wrześniu 2012 roku, a jego miejsce w zajmie wznowienie "Scrooge – The Musical". Na lipiec 2013 roku planowano premierę "Charliego i fabryki czekolady".

</doc>
<doc id="2103434" url="https://pl.wikipedia.org/wiki?curid=2103434" title="Leo Frankowski">
Leo Frankowski

Leo Frankowski (ur. 13 lutego 1943, zm. 25 grudnia 2008) – amerykański pisarz polskiego pochodzenia specjalizujący się w fantastyce naukowej, znany głównie z opublikowanej w Stanach Zjednoczonych serii powieści o Conradzie Stargardzie, inżynierze przeniesionym w czasie do XIII-wiecznej Polski. 
Na język polski przetłumaczono napisaną w 1999 r. powieść "Chłopiec i jego czołg" (ISA, 2002)

</doc>
<doc id="2103437" url="https://pl.wikipedia.org/wiki?curid=2103437" title="Split 3">
Split 3

Split 3 – dzielnica Splitu, drugiego co do wielkości miasta Chorwacji. Leży na wschód od centrum miasta, ma 10 320 mieszkańców i 0,56 km2 powierzchni.
Obszar dzielnicy Split 3 ograniczają:
Dzielnice sąsiadujące z Split 3:

</doc>
<doc id="2103440" url="https://pl.wikipedia.org/wiki?curid=2103440" title="Visoka (Split)">
Visoka (Split)

Visoka – dzielnica Splitu, drugiego co do wielkości miasta Chorwacji. Leży na wschód od centrum miasta, ma 4 817 mieszkańców i 0,51 km2 powierzchni.
Obszar dzielnicy Visoka ograniczają:
Dzielnice sąsiadujące z Visoka:

</doc>
<doc id="2103441" url="https://pl.wikipedia.org/wiki?curid=2103441" title="Super Steady Shot">
Super Steady Shot



</doc>
<doc id="2103446" url="https://pl.wikipedia.org/wiki?curid=2103446" title="Manoel da Silva Costa">
Manoel da Silva Costa

Manoel, właśc. Manoel da Silva Costa (ur. 14 lutego 1953 w Uruguaianie, zm. 17 października 2015) – brazylijski piłkarz, występujący na pozycji napastnika.
Kariera klubowa.
Karierę piłkarską Manoel rozpoczął w klubie SC Internacional w 1972 roku. W Cruzeiro 27 września 1972 w zremisowanym 1-1 meczu z SE Palmeiras Manoel zadebiutował w lidze brazylijskiej. Z Internacionalem trzykrotnie zdobył mistrzostwo stanu Rio Grande do Sul – Campeonato Gaúcho w 1972, 1973 i 1974 roku. W latach 1974–1975 występował w Américe Rio de Janeiro. W barwach Amériki 23 listopada 1975 w przegranym 0-2 meczu z SE Palmeiras Manoel po raz ostatni wystąpił w lidze brazylijskiej. Ogółem w lidze brazylijskiej wystąpił w 51 spotkaniach i strzelił 9 bramek.
W 1976 roku wyjechał do Portugalii do Sporting CP. Ze Sportingiem zdobył mistrzostwo Portugalii w 1980 oraz Puchar Portugalii w 1978 roku. W 1981 roku krótko grał w Portimonense S.C. Karierę zakończył Manoel w Sportingu Braga w 1983 roku.
Kariera reprezentacyjna.
W 1972 roku Manoel uczestniczył w Igrzyskach Olimpijskich w Monachium. Na turnieju Manoel był podstawowym zawodnikiem i wystąpił we wszystkich trzech meczach grupowych reprezentacji Brazylii z Danią, Węgrami i Iranem.

</doc>
<doc id="2103449" url="https://pl.wikipedia.org/wiki?curid=2103449" title="Stanisław Bagiński">
Stanisław Bagiński

Stanisław Bagiński (ur. 8 stycznia 1881 w Warszawie, zm. po 13 listopada 1941) – polski adwokat, polityk, członek Polskiej Partii Socjalistycznej, poseł na Sejm Ustawodawczy w 1922, wolnomularz.
Życiorys.
Był synem Józefa i Franciszki z Milkiewiczów. Ukończył II Gimnazjum w Wilnie oraz, w 1903, studia prawnicze na Cesarskim Uniwersytecie Warszawskim. Od 1904 był adwokatem w Wilnie, między innymi był obrońcą w procesach politycznych. Od 1905 do 1907 był członkiem SDKPiL i SDPRR. W okresie I wojny światowej uczestniczył w pracach Komitetu Polskiego i Komisji Edukacyjnej w Wilnie. W 1920 uczestnik zjazdu założycielskiego PPS Litwy i Białej Rusi, następnie zasiadał w Komitecie Wykonawczym tej partii oraz redagował jej gazetę – "Przełom". Od końca 1920 kierował Wydziałem Ustawodawczym Tymczasowej Komisji Rządzącej Litwy Środkowej. W styczniu 1922 wybrany z listy PPS Litwy i Białorusi do Sejmu Wileńskiego (członek komisji regulaminowej, weryfikacyjnej oraz Komisji Głównej). Z tego tytułu wszedł w skład Sejmu Ustawodawczego, gdy mandatu, w marcu 1922, zrzekł się Aleksander Zasztowt. W ramach tego Sejmu brał udział w pracach Komisji nadzwyczajnej dla zbadania zajść w Wilnie. Po zakończeniu kadencji był zastępcą senatora z listy nr 2 (PPS) do Senatu w województwie wileńskim, kandydował do Senatu również z listy państwowej nr 2. W 1928 kandydował do Sejmu i Senatu z list państwowych nr 2. W latach 20. był członkiem wileńskiej Rady Adwokackiej, w latach 30. także jej dziekanem. Wydawał Prawniczy Przegląd Wileński, zasiadał w zarządzie Towarzystwa Prawników im. Ignacego Daniłowicza, oraz współprzewodniczył Instytutowi Badań Europy Wschodniej. Należał do wileńskiej loży masońskiej "Tomasz Zan". Przez krótki okres był radcą prawnym Zarządu Miejskiego Wilna. Po zajęciu tego miasta przez wojska sowieckie, we wrześniu 1939 aresztowany a następnie wywieziony w głąb ZSRR. Na liście poszukiwań, sporządzonej przez Ambasadę RP w Moskwie 13 listopada 1941, figurował jako więzień w Gorki. Dalsze losy nieznane.

</doc>
<doc id="2103453" url="https://pl.wikipedia.org/wiki?curid=2103453" title="Vagaceratops">
Vagaceratops

Vagaceratops – rodzaj ceratopsa z rodziny Ceratopsidae żyjącego w późnej kredzie (późny kampan) na terenach dzisiejszej Ameryki Północnej. Gatunkiem typowym jest "V. irvinensis", opisany w 2001 roku przez Roberta B. Holmesa i współpracowników jako nowy gatunek z rodzaju "Chasmosaurus", "C. irvinensis". Holotypem są: podzielona na kawałki, ale w dużej części kompletna czaszka oraz prawie kompletny szkielet pozaczaszkowy odkryte w osadach formacji Dinosaur Park na południu kanadyjskiej prowincji Alberta, oznaczone NMC 41357; z formacji Dinosaur Park znane są też dwie niekompletne czaszki należące do ceratopsów z tego gatunku, oznaczone TMP 87.45 1 i TMP 98.102.8. "V. irvinensis" różni się od gatunków zaliczanych do rodzaju "Chasmosaurus" m.in. brakiem rogów nadoczodołowych, zamiast których miał dwa niewielkie, pofałdowane guzy (u okazu holotypowego na tych guzach występowały wgłębienia, które Holmes i współpracownicy interpretują jako pozostałość po wchłoniętym rogu; może to dowodzić, że u "Vagaceratops" – jak u centrozaurów z rodzajów "Styracosaurus" i "Einiosaurus" – u młodych osobników rozwijały się rogi nadoczodołowe, które zanikały u dorosłych). Według przeprowadzonej przez Holmesa i współpracowników analizy kladystycznej gatunek ten był najbliżej spokrewniony z kanadyjskimi gatunkami zaliczanymi do rodzaju "Chasmosaurus" – miał on być taksonem siostrzanym do gatunku "Chasmosaurus belli", zaś oba te gatunki miały tworzyć klad siostrzany do gatunku "C. russelli". Z kolei według analizy kladystycznej przeprowadzonej przez Scotta D. Sampsona i współpracowników (2010) najbliższym krewnym "Chasmosaurus irvinensis" nie był żaden z gatunków z rodzaju "Chasmosaurus", lecz opisany przez tych autorów nowy gatunek "Kosmoceratops richardsoni" z amerykańskiego stanu Utah; w związku z tym autorzy przenieśli "C. irvinensis" do odrębnego rodzaju, nazwanego przez nich "Vagaceratops". Według Sampsona i współpracowników w późnym kampanie, ok. 77 mln lat temu, między północną a południową częścią Laramidii (lądu obejmującego dzisiejszy zachód Ameryki Północnej, w kampanie oddzielonego od części wschodniej epikontynentalnym Morzem Środkowego Zachodu) powstała bariera (nie jest jasne, jakiej natury; być może był to po prostu rezultat strefowości środowiska na różnych szerokościach geograficznych) uniemożliwiająca ceratopsom przemieszczanie się między obiema częściami, co w konsekwencji miało doprowadzić do wyodrębnienia się endemicznych linii ewolucyjnych ceratopsów na północy i południu Laramidii. Bliskie pokrewieństwo żyjącego na północy Laramidii "Vagaceratops" z żyjącym na południu tego lądu "Kosmoceratops" autorzy interpretują jako rezultat zaniku bariery ok. 75,7 mln lat temu, co umożliwiło ceratopsom z południa skolonizowanie północy Laramidii. Analiza filogenetyczna przeprowadzona przez Campbella i współpracowników (2016) nie potwierdza szczególnie bliskiego pokrewieństwa "Vagaceratops" i "Kosmoceratops"; z analizy tej wynika, że najbliższymi znanymi krewnymi "V. irvinensis" są gatunki "Chasmosaurus belli" i "Chasmosaurus russelli".
Nazwa rodzajowa "Vagaceratops" pochodzi od łacińskiego słowa "vagus", oznaczającego „błąkający się” lub „wałęsający się” (nawiązanie do jego bliskiego pokrewieństwa z żyjącym o wiele dalej na południe "Kosmoceratops") i greckiego "ceratops" („rogate oblicze”). Epitet gatunkowy "irvinensis" pochodzi od nazwy miejscowości Irvine w Albercie, w pobliżu której odkryto holotyp gatunku.
Nie wszyscy paleontolodzy zgadzają się, że "„Chasmosaurus” irvinensis" powinien zostać przeniesiony do odrębnego rodzaju; Longrich (2011) nadal zalicza ten gatunek do rodzaju "Chasmosaurus". Z kolei Maidment i Barrett (2011) oraz Campbell i współpracownicy (2016) klasyfikują "Vagaceratops" jako odrębny rodzaj.

</doc>
<doc id="2103455" url="https://pl.wikipedia.org/wiki?curid=2103455" title="Międzynarodowy Dzień Wegetarianizmu">
Międzynarodowy Dzień Wegetarianizmu



</doc>
<doc id="2103457" url="https://pl.wikipedia.org/wiki?curid=2103457" title="Giuseppe Versaldi">
Giuseppe Versaldi

Giuseppe Versaldi (ur. 30 lipca 1943 w Villarboit) – włoski duchowny rzymskokatolicki, biskup diecezjalny Alessandrii w latach 2007–2011, przewodniczący Prefektury Ekonomicznych Spraw Stolicy Apostolskiej w latach 2011–2015, kardynał od 2012 (najpierw w stopniu diakona, w 2022 promowany do stopnia prezbitera), prefekt Kongregacji Edukacji Katolickiej w latach 2015–2022.
Życiorys.
Święcenia kapłańskie przyjął 29 czerwca 1967. W 1972 został wysłany na studia do Rzymu. Studiował psychologię i prawo kanoniczne na Papieskim Uniwersytecie Gregoriańskim. Z prawa kanonicznego uzyskał doktorat. Powrócił do Vercelli w 1976, gdzie zajął się pracą w diecezjalnej poradni dla rodzin. W tym samym czasie uczęszczał na kursy organizowane przez Rotę Rzymską. Swój stopień prawniczy uzyskał w 1980. W 1977 powierzono mu parafię Larizza. W 1980 rozpoczął nauczanie prawa kanonicznego i psychologii na Papieskim Uniwersytecie Gregoriańskim. Pięć lat później, Stolica Apostolska przedstawiła go jako kandydata do członkostwa w szeregach Sygnatury Apostolskiej - co zaowocowało jego nominacją w 1990. 25 marca 1994 arcybiskup Tarcisio Bertone powołał go na stanowisko wikariusza generalnego Vercelli. Został mianowany biskupem Alessandrii 4 kwietnia 2007. 26 maja 2007 otrzymał w tamtejszej katedrze sakrę biskupią, zaś ingres odbył się 10 czerwca 2007.
15 lipca 2009, wraz z czterema innymi biskupami został wyznaczony do wizytacji Legionu Chrystusa w celu zbadania ewentualnych nieprawidłowości w działaniu zakonu. Papież przydzielił mu opiekę nad włoską częścią zakonu, klasztorami w Izraelu, Korei Południowej i na Filipinach.
21 września 2011 mianowany przewodniczącym Prefektury Ekonomicznych Spraw Stolicy Apostolskiej. Zastąpił na tym stanowisku kardynała Velasio De Paolisa. 6 stycznia 2012 ogłoszona została jego kreacja kardynalska, której papież Benedykt XVI dokonał oficjalnie na konsystorzu w dniu 18 lutego 2012.
Brał udział w konklawe 2013, które wybrało papieża Franciszka. Ten sam papież 31 marca 2015 mianował go prefektem Kongregacji Edukacji Katolickiej.
4 marca 2022 papież Franciszek promował go do rangi kardynała prezbitera z zachowaniem dotychczasowej diakonii na zasadzie "pro hac vice".

</doc>
<doc id="2103458" url="https://pl.wikipedia.org/wiki?curid=2103458" title="SYSTEM.INI">
SYSTEM.INI

SYSTEM.INI – podstawowy plik INI używany w najwcześniejszych wersjach systemu Microsoft Windows (Windows 1.x, 2.x, 3.x, NT 3.x), aby załadować sterowniki urządzeń i domyślną powłokę Windows (Menedżer programów lub Windows Explorer). W systemach Windows 9x niektóre ustawienia zawarte w System.ini były jeszcze respektowane, ale plik zaczął być zastępowany rejestrem systemu Windows. W systemach Windows NT 4.0, Windows 2000, Windows XP, Windows Server 2003, Windows Vista, Windows Server 2008 i Windows 7 plik System.ini jest obecny i ma ograniczony wpływ na funkcjonowanie systemu. Służy on tylko do zapewnienia zgodności z aplikacjami 16-bitowymi (tylko wersje 32-bitowe tych systemów) i najstarszymi aplikacjami 32-bitowymi. W pliku SYSTEM.INI określone są również czcionki stosowane przez interpreter poleceń systemu Windows.
Po świeżej instalacji tych systemów plik System.ini zawiera tylko poniższe linie (1. linia stanowi komentarz wskazujący na główne przeznaczenie pliku):
[drivers]
wave=mmdrv.dll
timer=timer.drv
[mci]
[driver32]
[386enh]
woafont=dosapp.FON
EGA80WOA.FON=EGA80WOA.FON
EGA40WOA.FON=EGA40WOA.FON
CGA80WOA.FON=CGA80WOA.FON
CGA40WOA.FON=CGA40WOA.FON

</doc>
<doc id="2103460" url="https://pl.wikipedia.org/wiki?curid=2103460" title="Vagaceratops irvinensis">
Vagaceratops irvinensis



</doc>
<doc id="2103461" url="https://pl.wikipedia.org/wiki?curid=2103461" title="Chasmosaurus irvinensis">
Chasmosaurus irvinensis



</doc>
<doc id="2103462" url="https://pl.wikipedia.org/wiki?curid=2103462" title="Tomba della Fustigazione">
Tomba della Fustigazione

Tomba della Fustigazione (wł. "grobowiec chłosty") – mały etruski grobowiec z V wieku p.n.e. znajdujący się w Nekropolii Monterozzi w Tarquinii .
Grób został odkryty w 1960. Wewnątrz znajdują się freski przedstawiające sceny z rozrywkowego życia. Na ścianie na prawo od wejścia znajdują się dwie sceny erotyczne przedzielone narysowanymi drzwiami. Pierwszy z fresków przedstawia wygiętą kobietę, która przyciska swoje biodra do mężczyzny, a z drugiej strony na jej pośladku rękę położył młodzieniec, trzymający w drugiej dłoni bicz. Na drugim fresku widać kolejną kobietę uprawiającą seks oralny z jednym mężczyzną w momencie, gdy drugi chłoszcze ją od tyłu. Pozostałe rysunki w grobowcu przedstawiają sceny pijaństwa, a także z muzykami i tancerzami, co może sugerować wpływ kultu Dionizosa.

</doc>
<doc id="2103464" url="https://pl.wikipedia.org/wiki?curid=2103464" title="My Love (singel Westlife)">
My Love (singel Westlife)

My Love – drugi singel irlandzkiego zespołu Westlife z drugiego albumu Coast to Coast. Piosenka stała się siódmym singlem boys bandu, który został numerem jeden w Wielkiej Brytanii. Utwór znalazł się na 35. miejscu wśród najlepiej sprzedających się singli w 2000 roku na Wyspach Brytyjskich.

</doc>
<doc id="2103465" url="https://pl.wikipedia.org/wiki?curid=2103465" title="Portal korporacyjny">
Portal korporacyjny

Portal korporacyjny (ang. "corporate portal"
) – zintegrowany interfejs użytkownika stanowiący pochodną technologii intranetowej, a służący wymianie informacji, zarządzaniu wiedzą w przedsiębiorstwie oraz realizacji różnych transakcji biznesowych. Stanowi punkt dostępu do wszystkich zasobów informacyjnych oraz wykorzystywanych aplikacji.
Integruje on systemy i technologie informatyczne, dane, informację i wiedzę, funkcjonujące w organizacji oraz jej otoczeniu, w celu umożliwienia użytkownikom spersonalizowanego i wygodnego dostępu do danych, informacji, wiedzy, stosownie do wynikających z ich zadań potrzeb, w dowolnym miejscu i czasie, w bezpieczny sposób i poprzez jednolity interfejs. Bardziej zaawansowane portale funkcjonują jako rozbudowane miejsce pracy (ang. "workplace"), gwarantujące pracę grupową oraz wymianę dokumentów.
Za twórców koncepcji portali korporacyjnych uważa się C. Shilakesa i J. Tylmanna z firmy Merrill Lynch.
Cechy portalu korporacyjnego.
Cechy, jakimi powinien charakteryzować się portal korporacyjny:
Architektura portali korporacyjnych.
W skład ogólnej architektury portali wchodzą:
Korzyści stosowania portali korporacyjnych.
Do najważniejszych korzyści płynących ze stosowania portali korporacyjnych należy zaliczyć:

</doc>
<doc id="2103468" url="https://pl.wikipedia.org/wiki?curid=2103468" title="Łomna (potok)">
Łomna (potok)

Łomna (cz. ', ciesz. '), znana również jako Łomnianka (cz. ', ciesz. ') – potok o długości 17,5 km we wschodnich Czechach, w kraju morawsko-śląskim. Lewy dopływ Olzy. 
Swoje źródło ma w Beskidzie Śląsko-Morawskim na wysokości 870 m n.p.m., nieopodal granicy ze Słowacją. Następnie przepływa przez miejscowości Łomna Górna, Łomna Dolna, Boconowice i Jabłonków, gdzie wpada do Olzy. Przez pierwsze 13 km przepływa przez tereny górskie, zasiedlone dopiero w XVII wieku.

</doc>
<doc id="2103469" url="https://pl.wikipedia.org/wiki?curid=2103469" title="Łomnianka">
Łomnianka



</doc>
<doc id="2103472" url="https://pl.wikipedia.org/wiki?curid=2103472" title="Meteoryt żelazny">
Meteoryt żelazny

Meteoryt żelazny – rodzaj meteorytu zbudowanego z metalicznego żelaza, zawierającego nikiel.
Często występujące w nich skupienia innych minerałów, najczęściej zawierają troilit, schreibersyt i rhabdit.
Meteoryty żelazne dzieli się ze względu na wielkość kryształów (strukturalnie) na:

</doc>
<doc id="2103473" url="https://pl.wikipedia.org/wiki?curid=2103473" title="Lomňanka">
Lomňanka



</doc>
<doc id="2103474" url="https://pl.wikipedia.org/wiki?curid=2103474" title="Piotr Kryk">
Piotr Kryk

Piotr Kryk (ur. 25 kwietnia 1945 w Kobylnicy Wołoskiej) – duchowny greckokatolicki, egzarcha apostolski Niemiec i Skandynawii w latach 2001–2021. 
Życiorys.
Syn Hrihorija i Anny Feshchyn. W 1947 roku podczas „Akcji Wisła”, wraz z rodzicami był przesiedlony do wsi Harsz na Warmii. Szkolę średnią ukończył w Giżycku. W 1964 roku wstąpił do wyższego seminarium duchownego w Olsztynie. W latach 1965–1967 odbywał zasadniczą służbę wojskową. Od 1967 roku kontynuował formację w wyższym seminarium duchownym w Warszawie. Po ukończeniu studiów, 6 sierpnia 1971 roku, przyjął święcenia kapłańskie z rąk bpa Władysława Miziołka. Był duszpasterzem w licznych parafiach na Warmii i Dolnym Śląsku. 
W latach 1979–2000 roku był proboszczem parafii greckokatolickiej we Wrocławiu. Był takżedziekanem wrocławsko-legnickim. W 1992 roku został podniesiony do godności mitrata, a w 1996 roku kanonika greckokatolickiej kapituły przemyskiej.
W 1996 roku mianowany dziekanem polowym Wojska Polskiego dla katolików obrządku bizantyjsko-ukraińskiego i konsultorem greckokatolickiego biskupa przemyskiego. Następnie protosynkel greckokatolickiej diecezji wrocławsko-gdańskiej.
20 listopada 2000 roku został mianowany greckokatolickim egzarchą apostolskim Niemiec i Skandynawii. Chirotonię biskupią otrzymał 3 lutego 2001 roku w Monachium.
18 lutego 2021 papież Franciszek przyjął jego rezygnację z pełnionej funkcji.

</doc>
<doc id="2103475" url="https://pl.wikipedia.org/wiki?curid=2103475" title="Użytkownik kluczowy">
Użytkownik kluczowy

Użytkownik kluczowy (ang. "key user") – użytkownik wiodący w obszarze wybranego modułu funkcjonalnego zintegrowanego systemu informatycznego.
Jego szczególna rola pojawia się na etapie wdrażania systemu informatycznego, kiedy w pierwszej kolejności poddawany jest szkoleniu z ogólnej funkcjonalności wdrażanego systemu, a następnie sam szkoli użytkowników końcowych.

</doc>
<doc id="2103476" url="https://pl.wikipedia.org/wiki?curid=2103476" title="Reguły Pillinga i Bedwortha">
Reguły Pillinga i Bedwortha

Reguły Pillinga i Bedwortha ("PBR", z ang. "Pilling–Bedworth ratio") – reguły służące do przewidywania czy zgorzelina lub warstwa tlenku wytworzona podczas korozji metalu w suchym powietrzu będzie zwarta i przez to będzie powodowała zmniejszenie szybkości korozji tego metalu lub jego pasywację. Zaproponowane zostały w 1923 roku przez N.B. Pillinga i R.E. Bedwortha.
Definicja współczynnika PB.
W regule tej stosuje się stosunek objętości komórki elementarnej w sieci krystalicznej tlenku do objętości komórki elementarnej odpowiadającej stechiometrycznej ilości metalu z którego tlenek tej jest tworzony, zwany stosunkiem (lub współczynnikiem) PB:
gdzie:
Użycie.
Większość metali ma PBR &gt;1, natomiast metale alkaliczne i ziem alkalicznych mają PBR &lt; 1. 
W zależności od wyliczonego stosunku RPB:
Znanych jest wiele wyjątków od tych reguł. Wiele z nich ma związek z mechanizmem wzrostu tlenku: teoria PB zakłada, że tlen musi być przetransportowany przez warstwę tlenku metalu do powierzchni tlenek-metal; jednakże w rzeczywistości jony metalu mogą dyfundować do powierzchni tlenek-atmosfera.

</doc>
<doc id="2103478" url="https://pl.wikipedia.org/wiki?curid=2103478" title="Senior (album)">
Senior (album)

Senior – instrumentalny album norweskiego zespołu Röyksopp, wydany 13 września 2010 roku. Zespół opisał album jako posiadający „jesienny nastrój”, natomiast wcześniejszy Junior – „wiosenny”. W wywiadzie dla KCRW, Svein Berge porównał Seniora do „starszego rodzeństwa Juniora, które mieszka na poddaszu”.
„The Drug” został wydany 9 sierpnia 2010 jako utwór promujący album. Drugi singiel, „Forsaken Cowboy”, został wydany w lutym 2011. Teledysk do utworu w reżyserii To Go (Noel Paul &amp; Stefan Moore) ukazał się 3 września 2010 roku. Ten sam duet wyreżyserował krótki film zawierający kilka piosenek z albumu, który został wydany w listopadzie 2010 roku.

</doc>
<doc id="2103479" url="https://pl.wikipedia.org/wiki?curid=2103479" title="Around the World (singel Daft Punk)">
Around the World (singel Daft Punk)

Around the World – to piosenka francuskiego duetu muzyki elektronicznej Daft Punk. Utwór pojawił się na debiutanckiej płycie zespołu Homework i w tym samym roku został wydany jako singiel. Później stał się głównym klubowym hitem na całym świecie i dotarł do #1 na listach przebojów dance. Piosenka jest szczególnie znana przez powtarzające się sformułowanie w tytule. W wersji radiowej jest ono powtarzane 80, a w wersji albumowej 144 razy. Jest również znany z teledysku, który został wyreżyserowany przez Michela Gondry i choreografii Blanca Li.
Spis utworów.
12" (katalog V25D-38608)
CD

</doc>
<doc id="2103483" url="https://pl.wikipedia.org/wiki?curid=2103483" title="Da Funk">
Da Funk

Da Funk – instrumentalny utwór duetu Daft Punk zawarty na ich debiutanckim albumie "Homework". Pierwotnie wydany jako singel w 1995 r. w ramach wytwórni Soma Quality Recordings i ponownie w 1996 roku, kiedy zespół podpisał kontrakt z Virgin Records. Teledysk do "Da Funk" i sam utwór w reżyserii Spike'a Jonze są uznawane za klasykę muzyki house z lat 1990.

</doc>
<doc id="2103485" url="https://pl.wikipedia.org/wiki?curid=2103485" title="Burnin’ (singel Daft Punk)">
Burnin’ (singel Daft Punk)

Burnin’ – jest to instrumentalny utwór francuskiego duetu Daft Punk, pochodzący z debiutanckiej płyty Homework. Był to trzeci singel z albumu, wydany w 1997 roku. Teledysk do utworu został wyreżyserowany przez Seba Janiaka. Później powstał remiks piosenki zatytułowany "Extravaganza", stworzony przez koreański zespół BanYa. Elementy "Burnin’" zostały połączone z piosenką "Too Long" na koncertowym albumie Daft Punk Alive 2007.

</doc>
<doc id="2103490" url="https://pl.wikipedia.org/wiki?curid=2103490" title="Meristogenys amoropalamus">
Meristogenys amoropalamus

" Meristogenys amoropalamus " – gatunek płaza z rodziny żabowatych występujący w Indonezji i Malezji. Żyje w czystych, śródleśnych strumieniach o kamienistych brzegach.
Długość ciała samca to 3,2-3,8 cm, samica mierzy około 6,1 cm. Barwa skóry jasnobrązowa, z ciemnymi plamami na tułowiu i jaśniejszym brzuchem. Ciało smukłe, trójkątna głowa z wystającymi oczami. Tęczówka złota, rudobrązowa po bokach oka. Skóra na kończynach mocno pofałdowana. Palce smukłe, połączone błoną pławną. Błona jedynie częściowo łączy czwarty i piąty palec. Stąd wzięła się łacińska nazwa żaby – "amoros" znaczy po grecku "niekompletny", a "palame" – "błona".
Gatunek został zakwalifikowany jako narażony na wyginięcie. Jest to związane z niewielkim obszarem występowania (mniej niż 20 000 km²) i niszczeniem naturalnego środowiska.

</doc>
<doc id="2103494" url="https://pl.wikipedia.org/wiki?curid=2103494" title="Hemerocallis hybrida">
Hemerocallis hybrida



</doc>
<doc id="2103495" url="https://pl.wikipedia.org/wiki?curid=2103495" title="Zelkova serrata">
Zelkova serrata



</doc>
<doc id="2103497" url="https://pl.wikipedia.org/wiki?curid=2103497" title="Andriej Bertels-Mieńszoj">
Andriej Bertels-Mieńszoj

Andriej Aleksandrowicz Bertels-Mieńszoj, ros. Андрей Александрович Бертельс-Меньшой (ur. w 1904 w Sankt Petersburgu, zm. w lutym 1989 r. w Pelotas) – rosyjski wojskowy, biały emigrant, oficer Rosyjskiego Korpusu Ochronnego, a następnie Sił Zbrojnych Komitetu Wyzwolenia Narodów Rosji podczas II wojny światowej, naukowiec-entomolog, publicysta.
Uczył się w korpusie paziów. Po rewolucji październikowej 1917 r. udał się nad Don, gdzie w wieku 15 lat wstąpił do nowo formowanej Armii Ochotniczej. Służył w kawalerii jako zwiadowca. Następnie został odkomenderowany do połtawskiego korpusu kadetów, a potem krymskiego korpusu kadetów. W poł. listopada 1920 r. ewakuował się wraz z wojskami Białych z Krymu do Gallipoli. Na emigracji zamieszkał w Królestwie SHS. W 1922 r. ukończył reaktywowany krymski korpus kadetów, a następnie nikołajewską szkołę kawaleryjską w Białej Cerkwi. Został kornetem 12 Achtyrskiego Pułku Huzarów. Studiował rolnictwo na uniwersytecie w Belgradzie. Pracował w ministerstwie robót publicznych. Był członkiem Rosyjskiego Sokoła w Zemunie. Po zajęciu Jugosławii przez wojska niemieckie w kwietniu 1941 r., wstąpił 12 września do nowo formowanego Rosyjskiego Korpusu Ochronnego. Służył w szwadronie kawalerii, ale wkrótce mianowano go komendantem więzienia Korpusu pod Belgradem. 20 stycznia 1942 r. objął dowództwo kompanii roboczej batalionu zapasowego sztabu Korpusu, a następnie pododdziału bojowego w kompanii weterynaryjnej. Na pocz. stycznia 1945 r. został odkomenderowany jako oficer łącznikowy do Sił Zbrojnych Komitetu Wyzwolenia Narodów Rosji, w których w stopniu kapitana objął funkcję adiutanta dowódcy tyłów płk. G. W. Saksa. Dostał się do niewoli amerykańskiej, ale zbiegł. Zamieszkał w Monachium, gdzie wykładał na uniwersytecie dla uchodźców, zorganizowanym przez UNRRA. Po 2 latach wyjechał do Brazylii. Ministerstwo rolnictwa skierowało go na południe do miasta Pelotas, gdzie współtworzył instytut naukowo-badawczy. Zajmował się też entomologią. Brał udział w corocznych kongresach entomologicznych. Napisał z tej dziedziny 2 książki. Był autorem licznych artykułów w pismach naukowych. Ponadto prowadził zajęcia z antykomunizmu zarówno dla pracowników instytutu, jak też wojskowych brazylijskich.

</doc>
<doc id="2103499" url="https://pl.wikipedia.org/wiki?curid=2103499" title="83 Samurski Pułk Piechoty">
83 Samurski Pułk Piechoty

83 Samurski Pułk Piechoty (ros. 83-й пехотный Самурский полк) – jednostka wojskowa Białych podczas rosyjskiej wojny domowej
Historia.
Podczas tzw. 2 Marszu Kubańskiego wojsk gen. Antona I. Denikina doszło w czerwcu 1918 r. do starcia z oddziałami bolszewickimi pod stanicą Piesczanookopskaja. Biali wzięli wielu jeńców wojennych. Pułkownik Michaił G. Drozdowski, dowodzący 3 Dywizją Piechoty, jako pierwszy spośród białych dowódców podjął decyzję o przyjęciu w skład swojej dywizji b. czerwonoarmistów. Sformował z nich 21 czerwca Batalion Sołdacki (trzy kompanie), rozwinięty 1 lipca w stanicy Nowo-Donieckaja w 1 Sołdacki Pułk Piechoty w składzie czterech, a następnie sześciu kompanii. Kadrę stanowili oficerowie-drozdowcy. 14 sierpnia w stanicy Uść-Łabinskaja włączono do niego 180 żołnierzy, stanowiących kadrę carskiego 83 Samurskiego Pułku Piechoty. W rezultacie pułk został przemianowany na 83 Samurski Pułk Piechoty. Wchodził on w skład 1 Dywizji Piechoty, a następnie 3 (Drozdowskiej) Dywizji Piechoty. Na przełomie 1918/1919 r. pułk uczestniczył w ciężkich walkach na Kubaniu i w Kraju Stawropolskim. Od marca do czerwca 1919 r. poniósł duże straty podczas walk na Donbasie i południu guberni charkowskiej. Liczebność spadła z ok. 1,3 tys. do mniej niż 600 żołnierzy. Na pocz. sierpnia samurcy likwidowali przerwanie frontu przez oddziały bolszewickie pod Kupiańskiem. Następnie przeniesiono ich nad rzekę Psioł na północ od Połtawy, gdzie wespół z innymi oddziałami drozdowskimi atakowali w kierunku na Ochtyrkę-Sumy. 3 września zdobyli miasto Sudża. W poł. września bronili skutecznie Dmitrjew-Lgowskij. Po przejściu do kontrnatarcia zajęli 24 września Dmitrowsk Orłowski i ruszyli na Kromy. Wkrótce kontrofensywa wojsk bolszewick zmusiła pułk wespół z pozostałymi oddziałami drozdowskimi do odwrotu. 14 października podporządkowano go Aleksiejewskiej Dywizji Piechoty, choć faktycznie wszedł w jej skład dopiero 4 grudnia. Po ewakuacji na Krym 16 kwietnia 1920 r., pułk został rozformowany. Jego resztki uzupełniły Drozdowską Dywizję Piechoty. 21 czerwca pułk reaktywowano, włączając do 1 Brygady 6 Dywizji Piechoty. Po ewakuowaniu samurców do Gallipoli w poł. listopada, włączono ich do Aleksiejewskiego Dywizjonu Piechoty.

</doc>
<doc id="2103500" url="https://pl.wikipedia.org/wiki?curid=2103500" title="Poziom wmywania">
Poziom wmywania



</doc>
<doc id="2103501" url="https://pl.wikipedia.org/wiki?curid=2103501" title="Poziom iluwialny">
Poziom iluwialny

Poziom iluwialny (poziom wmywania) – poziom glebowy, w którym odbywa się strącanie związków mineralnych, wyługowanych z wyżejległej warstwy gleby zwanej poziomem eluwialnym przez przesączające się przez glebę wody, zazwyczaj deszczowe. Następuje tutaj osadzanie związków próchniczych, związków żelaza, glinu, magnezu, wapnia i minerałów ilastych. Dzieje się to w wyniku zaburzenia równowagi roztworów przez redukujące działanie organizmów anaerobowych. 
Poziom iluwialny ma zabarwienie rdzawe lub płowe, występuje głównie w glebach bielicowych (poniżej poziomu eluwialnego) i płowych (klimat umiarkowany). Poziom iluwialny w postaci twardej i zwartej warstwy gleby nosi nazwę "orsztynu" lub "rudawca". 

</doc>
<doc id="2103538" url="https://pl.wikipedia.org/wiki?curid=2103538" title="Reprezentacja Holandii w piłce nożnej mężczyzn/Lata 1988–1992">
Reprezentacja Holandii w piłce nożnej mężczyzn/Lata 1988–1992

Lata 1988-1992. Powroty Rinusa Michelsa.
1988 rok – zwycięstwo w mistrzostwach Europy.
Po porażkach w eliminacjach do Mundialu 1982 i Euro 1984 trenerem drużyny narodowej w listopadzie 1984 roku został ponownie Rinus Michels. Z powodu choroby serca musiał przekazać na osiem miesięcy (styczeń 1985 - marzec 1986) obowiązki selekcjonera swojemu asystentowi Leo Beenhakkerowi, który w tym czasie przegrał baraże do Mundialu 1986. Po powrocie do pracy Michels poprowadził Holendrów do zwycięstwa w grupie kwalifikacyjnej do Euro 1988 (wyprzedzili m.in. Grecję i Polskę), dzięki czemu "Pomarańczowi" po ośmioletniej przerwie wrócili do rywalizacji o najważniejsze europejskie trofeum.
W drużynie grało zupełnie nowe pokolenie zawodników; w kadrze na Euro 1988 nie było żadnego piłkarza, który przed dziesięcioma laty zdobył wicemistrzostwo świata, jedynie senior zespołu Arnold Mühren (37 lat) był w 1978 roku brany pod uwagę przez Ernsta Happela przy ustalaniu mundialowej "22", ale na mistrzostwa ostatecznie nie pojechał. O sile obecnej reprezentacji decydowali piłkarze urodzeni na początku lat 60., grający głównie w rodzimych klubach. Miesiąc przed rozpoczęciem turnieju dwie drużyny z Holandii wystąpiły w finałach dwóch rozgrywek o europejskie puchary. PSV Eindhoven po rzutach karnych ostatecznie zdobyło Puchar Mistrzów, zaś AFC Ajax przegrał z belgijskim KV Mechelen w meczu o Puchar Zdobywców Pucharów. Do RFN pojechało łącznie dziesięciu zawodników z obu zespołów: Jan Wouters, Aron Winter, Arnold Mühren, John van 't Schip i John Bosman z Ajaksu oraz Hans van Breukelen, Ronald Koeman, Berry van Aerle, Gerald Vanenburg i Wim Kieft z PSV. Niemal wszyscy grali na mistrzostwach w wyjściowej jedenastce. Natomiast wśród graczy, którzy - z różnych przyczyn - nie znaleźli się w kadrze na turniej, byli Hans Gillhaus i Frans van Rooy (za małe umiejętności) oraz kontuzjowani Ronald Spelbos i Sonny Silooy.
Holendrzy w 1987 roku nie przegrali ani jednego spotkania, pierwszą porażkę ponieśli w maju 1988 w towarzyskiej potyczce z Bułgarią (1:2). Mimo iż przed turniejem nie wymieniano ich w gronie głównych faworytów do zdobycia tytułu mistrza Starego Kontynentu, to powrót uznanego i utytułowanego szkoleniowca oraz forma piłkarzy, już wówczas należących do europejskiej czołówki, sprawiły, że wielu komentatorów widziało w "Pomarańczowych" "czarnego konia" mistrzostw.
Podopieczni Michelsa rozpoczęli turniej od przegranej 0:1 ze Związkiem Radzieckim, mimo że przez cały mecz to oni mieli przewagę. Piłkarze Walerego Łobanowskiego oddali tylko jeden strzał na bramkę van Breukelena. Przed drugim spotkaniem z Anglią Michels dokonał dwóch zmian w podstawowej jedenastce – nieskutecznego napastnika Johna Bosmana (23, Ajax) zastąpił Marco van Basten, a w linii pomocy za Johna van't Schipa (25, Ajax) zagrał Erwin Koeman. I właśnie van Basten trzykrotnie pokonał angielskiego bramkarza Petera Shiltona, dla którego był to setny mecz w kadrze, i ostatecznie Holendrzy wygrali 3:1. Na koniec rozgrywek grupowych ograli 1:0 Irlandię, a decydującą bramkę strzelił na osiem minut przed końcem rezerwowy Wim Kieft (26, PSV). W półfinale czekali na nich gospodarze, Niemcy. Mecz ten miał być rewanżem za finał Mundialu 1974; wówczas na ławce trenerskiej Holandii zasiadał Michels, a obecny selekcjoner Niemców Franz Beckenbauer był kapitanem swojej drużyny. Podopieczni Beckenbauera długo prowadzili 1:0, ale w kilka minut dali sobie strzelił dwa gole i podobnie jak czternaście lat temu spotkanie zakończyło się wynikiem 2:1, lecz tym razem dla "Pomarańczowych". Mecz finałowy ze Związkiem Radzieckim zapamiętany został głównie z powodu efektownej bramki van Bastena i skutecznej interwencji van Breukelena, który w '70 minucie obronił rzut karny, wykonywany przez Igora Biełanowa. Holandia wygrała 2:0 i był to pierwszy i jak na razie jedyny zwycięski finał "Pomarańczowych". 
Holendrzy - wedle prasowych komentarzy - grali na mistrzostwach szybko i ofensywnie, tak, że ich występy zyskały miano "Pomarańczowej rapsodii". Michels wybierał najczęściej grę czterema obrońcami, chociaż boczni Berry van Aerle (26, PSV) oraz Adri van Tiggelen (31, RSC Anderlecht) aktywnie uczestniczyli w akcjach ofensywnych, często rozpoczynali je lub po prostu tworzyli pozycje dla klasycznych skrzydłowych, czasem z nimi te zadania wymieniali. Van Tiggelen w meczu finałowym zainicjował rajd, który przyniósł Holandii drugą bramkę, pieczętującą zwycięstwo. Jeszcze bardziej aktywni w ataku byli dwaj środkowi obrońcy, którzy przejęli funkcję libero – Frank Rijkaard (26, Real Saragossa), który powrócił do kadry po półrocznej przerwie spowodowanej komplikacjami przy transferze z Ajaksu, i Ronald Koeman (25, PSV). Ich zadaniem była asekuracja partnerów oraz podejmowanie i kończenie strzałami na bramkę rywala (szczególnie Koeman) własnych działań ofensywnych. Michels tym samym nawiązał do swojej koncepcji "futbolu totalnego", która nie zakładała ścisłego przywiązania piłkarza do pozycji na boisku.
Do tradycji występów Holandii z 1974 nawiązywała także gra bramkarza. Hans van Breukelen (32, PSV) inicjował ataki długimi podaniami, i tak jak jego poprzednicy w holenderskiej bramce Jan Jongbloed i Piet Schrijvers, w czasie akcji destrukcyjnych grał daleko od swojej bramki. Podobnie jak i oni wyróżniał się masywną budową ciała i doświadczeniem. W spotkaniu finałowym obronił rzut karny.
Liderem drugiej linii był kapitan i najbardziej wszechstronny piłkarz w ekipie "Pomarańczowych" Ruud Gullit (26, AC Milan) – pełnił obowiązki napastnika, pomocnika oraz w sytuacjach wyjątkowych obrońcy. Często zamieniał się pozycjami z filigranowym prawoskrzydłowym Geraldem Vanenburgiem (24, PSV). Po lewej stronie grał 37-letni Arnold Mühren (Ajax), dla którego był to debiut w wielkiej piłkarskiej imprezie. Zdaniem obserwatorów wyróżniał się spokojem i rozwagą, ale wielu spotkań nie wytrzymywał kondycyjnie i wówczas jego obowiązki na lewym skrzydle przejmował Erwin Koeman (27, KV Mechelen), starszy brat Ronalda, który po pierwszym meczu zastąpił van't Schipa. Za rozdzielanie piłek na środku boiska odpowiedzialny był, oprócz Gullita, defensywny pomocnik Jan Wouters (28, PSV), który, właściwie jako jedyny w zespole, ograniczał się wyłącznie do zadań obronnych.
Drugim po Gullicie bohaterem turnieju był napastnik Marco van Basten (24) z AC Milanu; to właśnie jemu przypadła korona króla strzelców (pięć goli) oraz nagroda dla najlepszego gracza mistrzostw. W pierwszym meczu ze Związkiem Radzieckim był rezerwowym, ale już w kolejnym wyszedł w pierwszej jedenastce i strzelił trzy gole Anglikom. Zdobywał decydujące bramki w półfinale z Niemcami oraz w spotkaniu finałowym. W koncepcji Michelsa obowiązkiem van Bastena było zdobywanie bramek i wyłączony był z jakichkolwiek działań defensywnych. Na zakończenie 1988 roku zawodnik Milanu otrzymał Złotą Piłkę dla najlepszego piłkarza grającego w Europie.
Po turnieju zgodnie z wcześniejszą zapowiedzią do dymisji podał się Michels. Wraz z nim z reprezentacji odszedł Arnold Mühren, który wkrótce zakończył sportową karierę. Nowym selekcjonerem został Thijs Libregts, były szkoleniowiec PSV Eindhoven i Feyenoordu.
1990 rok – 1/8 finału mistrzostw świata.
Holendrzy pod wodzą nowego selekcjonera, Thijsa Libregtsa, zakończyli eliminacje do Mundialu 1990 na pierwszym miejscu w grupie, wyprzedzając RFN, Finlandię oraz Walię. Po ostatnim spotkaniu kwalifikacyjnym, wygranym 3:0 z Finami, odezwały się głosy niezadowolonych zawodników, którzy zaczęli krytykować metody szkoleniowe Libregtsa. Na informacje, że trener kadry nie cieszy się sympatią czołowych graczy, musiał zareagować Holenderski Związek Piłki Nożnej. W styczniu 1990 roku szefowie KNVB zaproponowali wprowadzenie do reprezentacji "trenera-koordynatora" w osobie Rinusa Michelsa, ówczesnego dyrektora technicznego kadry, co zostało odebrane jako wotum nieufności wobec Libregtsa. W połowie marca grupa piłkarzy, której przewodził kapitan Ruud Gullit oficjalnie zażądała dymisji szkoleniowca, zarzucając mu brak kompetencji, forsowanie defensywnej taktyki i zachowawczego stylu gry; ponadto w tym czasie Libregts miał kłopoty ze zdrowiem, co uniemożliwiło mu prowadzenie zespołu w dwu pierwszych meczach towarzyskich i stało się kolejnym argumentem dla zwolnienia. Tymczasem konflikt Gullita z trenerem sięgał czasów ich wspólnej pracy w Feyenoordzie. Na jednym z treningów Libregts miał publicznie skierować rasistowską inwektywę pod adresem zawodnika. Jednak nie wszyscy piłkarze byli za odwołaniem selekcjonera (np. Adri van Tiggelen), co jeszcze bardziej pogłębiło podziały w drużynie. Ostatecznie 28 marca, na dwa i pół miesiąca przed mistrzostwami świata, władze związku wzięły stronę większości reprezentantów i zdymisjonowały Libregtsa. Wśród kandydatów na jego następcę pojawiły się nazwiska faworyzowanego przez piłkarzy Johana Cruijffa, szkoleniowca FC Barcelony, oraz Michelsa. Mówiło się także o Aadzie de Mosie, odnoszącym od kilku lat sukcesy w Belgii, który był w tym czasie trenerem Anderlechtu, finalisty Pucharu Zdobywców Pucharów. Jednak odpowiedzialny za wybór trenera kadry Michels powołał na to stanowisko swojego dawnego asystenta Leo Beenhakkera, który ostatnio pracował w Ajaksie Amsterdam. Beenhakker został selekcjonerem tymczasowym; podpisał kontrakt do końca mistrzostw.
Nowy selekcjoner zdążył rozegrać tylko dwa mecze sparingowe. W pierwszym Holendrzy przegrali 2:3 z Austrią, a w kolejnym ograli 2:0 Jugosławię. W dwudziestodwuosobowej kadrze, powołanej przez Beenhakkera na mundial, znalazło się czternastu piłkarzy, którzy dwa lata wcześniej zdobyli mistrzostwo Starego Kontynentu. Jednym z nieobecnych z Euro 1988 był John Bosman, który nie pojechał do Włoch z powodu niezaleczonej kontuzji. Mimo ostatnich zawirowań wokół zmiany szkoleniowca i konfliktów wewnątrz drużyny, "Pomarańczowi" pozostawali, oprócz Włoch, Brazylii i RFN, głównym faworytem do zdobycia Pucharu Świata. Ponadto Holendrzy mieli w swoim składzie Marco van Bastena, który w 1989 roku drugi raz z rzędu został wybrany przez "France Football" na najlepszego piłkarza Europy, oraz jednego z wcześniejszych zdobywców tej nagrody Ruuda Gullita, który powrócił do kadry dopiero kilka tygodni przed inauguracyjnym meczem turnieju, po jedenastomiesięcznej absencji spowodowanej urazem kolana.
Beenhakker na każde spotkanie grupowe wybierał inne rozwiązanie taktyczne. Przeciw Egipcjanom (1:1) Holendrzy zagrali w ustawieniu 4-2-2-1-1, z czterema obrońcami (van Aerle, R.Koeman, Rutjes, van Tiggelen), dwoma defensywnymi pomocnikami (Rijkaard, Wouters), dwoma skrzydłowymi (Vanenburg, E.Koeman), jednym ofensywnym (Gullit) i jednym napastnikiem (van Basten). Wszyscy, poza Rutjesem, grali w pierwszej jedenastce na Euro 1988. Nowością było przesunięcie Rijkaarda, który dotychczas występował na środku obrony, do drugiej linii, zresztą selekcjoner szybko wycofał się z tego pomysłu i już w kolejnych spotkaniach zawodnik AC Milan powrócił na swoją dawną pozycję. Dwaj skrzydłowi – Vanenburg i Erwin Koeman – zostali w drugiej połowie meczu zmienieni przez Wima Kiefta i Richarda Witschge, i, jak się okazało, był to dla nich pierwszy i ostatni mecz na tych mistrzostwach. W pozostałych spotkaniach Beenhakker na prawym skrzydle wystawiał Johna van't Schipa, a na lewym grał Witschge. Jednak wszystkie te zmiany personalne i taktyczne nie przyniosły spodziewanego efektu i Holendrzy - zdecydowani faworyci tego meczu - jedynie zremisowali z Egiptem, który - wedle prasowych komentarzy - miał więcej okazji do strzelenia bramek. Po spotkaniu mistrzowie Europy zostali wygwizdani przez swoich kibiców.
W drugiej grze grupowej z Anglią Holendrzy wystąpili w ustawieniu 4-1-2-1-2. Oprócz przesunięcia Rijkaarda do defensywy i wymiany bocznych pomocników, selekcjoner zdecydował się na wprowadzenie drugiego napastnika. Partnerem van Bastena nie był jednak zdobywca bramki z meczu z Egiptem Wim Kieft, ale Hans Gillhaus z Aberdeen FC. Bardziej ofensywne rozwiązanie taktyczne okazało się nieskuteczne, bowiem "Pomarańczowi" nie byli w stanie pokonać grającego po raz sto dwudziesty w kadrze 40-letniego Petera Shiltona. Mecz zakończył się bezbramkowym remisem. Podopieczni Bobby'ego Robsona strzelili wprawdzie dwa gole, ale żaden z nich nie został uznany przez sędziego. Po meczu "The Sunday Post" napisał, że "Holandia to cień drużyny, która zdobyła mistrzostwo Europy", a "Corriere della Sera" podsumowała jej grę bardziej obrazowo: "tulipany przekwitły".
Jeszcze inną koncepcję zaprezentował Beenhakker w ostatnim meczu grupowym z Irlandią. Widząc, że van Basten jest w słabszej formie strzeleckiej, przesunął zawodnika Milanu do pomocy, w której ten zagrał wraz z Gillhausem. Linię ataku tworzyli za to Kieft i Gullit. Mimo obecności aż czterech nominalnych napastników, Holendrzy strzelili tylko jednego gola. Jednym trafieniem odpowiedzieli Irlandczycy (Niall Quinn zdobył bramkę po błędzie van Aerle'a, który nieprecyzyjnie podał piłkę do własnego bramkarza) i spotkanie zakończyło się remisem 1:1. "Pomarańczowi" zajęli trzecie miejsce i tylko dzięki korzystnym rozstrzygnięciom w pozostałych grupach, mimo braku zwycięstwa, zdołali awansować do drugiej rundy.
W 1/8 finału spotkali się z Niemcami, z którymi grali już w eliminacjach. Wówczas dwukrotnie z nimi zremisowali, najpierw 0:0, a później 1:1. Tym razem po golach Jürgena Klinsmanna i Andreasa Brehme oraz Ronalda Koemana z rzutu karnego, wykorzystanego na dwie minuty przed końcem, mecz zakończył się wygraną przyszłych mistrzów świata 2:1, a do niechlubnej historii mundialu przeszło zachowanie Rijkaarda, który za oplucie Rudiego Völlera otrzymał, podobnie zresztą jak i niemiecki napastnik, czerwoną kartkę. Beenhakker w tym spotkaniu powrócił do schematu z pojedynku z Anglią, z dwoma napastnikami. Tym razem obok van Bastena wystąpił 23-letni Aron Winter, dla którego był to debiut na międzynarodowej imprezie. Piłkarz Ajaksu Amsterdam znalazł się w kadrze na Euro 1988, ale nie zagrał tam ani minuty. Mimo porażki mistrzów Europy i dwu czerwonych kartek obserwatorzy podkreślali, że to "najładniejszy mecz mistrzostw" i spotkanie "na miarę finału imprezy".
Po powrocie do kraju na zawodników oraz działaczy spadła fala krytyki. Zarzucano im niepotrzebną zmianę selekcjonera, mnożenie konfliktów, arogancję i brak zaangażowania w grę oraz złe przygotowanie do mundialu. Osobna krytyka dotknęła Beenhakkera, o którym Cruyff powiedział, że "jest jak nadęty balon z infantylną taktyką". Sam Beenhakker, jeszcze w czasie turnieju, skarżył się dziennikarzom, że jego graczy bardziej interesuje plaża niż boisko. Z kolei niektórzy piłkarze otwarcie narzekali na pracowników związku. Najwięcej pretensji obserwatorzy mieli do obrońców, szczególnie van Aerle'a, którego błąd kosztował stratę punktów w spotkaniu z Irlandią, oraz van Tiggelena, nie potrafiącego w meczu 1/8 finału poradzić sobie z Klinsmannem. Podnoszono także kwestię niezaleczonej kontuzji Gullita oraz słabej dyspozycji van Bastena. Jednym z nielicznych, którego chwalono za grę na włoskim mundialu, był 34-letni bramkarz Hans van Breukelen (PSV Eindhoven).
Beenhakker miał podpisany kontrakt tylko do czasu zakończenia turnieju, więc szybko rozpoczęto poszukiwania jego następcy. Faworytem był Johan Cruijff. Szkoleniowiec FC Barcelony chciał zostać selekcjonerem już przed mundialem, ale wówczas Michels postawił na swojego dawnego współpracownika, co Cruyff potraktował jako afront. Po mistrzostwach stwierdził, że jest związany kontraktem z klubem ze stolicy Katalonii i mógłby zostać selekcjonerem tuż przed Euro 1992, jeśli innemu szkoleniowcowi udałoby się wywalczyć awans. Odpowiedzialny za znalezienie opiekuna drużyny narodowej dyrektor techniczny reprezentacji Rinus Michels odrzucił tę ofertę i po fiasku rózmów z innymi kandydatami (m.in. Franzem Beckenbauerem), to on został wyznaczony przez władze KNVB na stanowisko selekcjonera. Jego pierwszym sukcesem było namówienie Franka Rijkaarda, który ogłosił zakończenie reprezentacyjnej kariery, do powrotu do kadry. Michels swoją decyzję o ponownym podjęciu pracy selekcjonera uzasadniał tym, że "nie może spokojnie przypatrywać się, gdy nasz futbol ulega zagładzie".
1992 rok – III-IV miejsce w mistrzostwach Europy.
Rinus Michels swoją czwartą przygodę na stanowisku selekcjonera "Pomarańczowych" zaczął od dwóch porażek – w sparingowym spotkaniu z Włochami (0:1) i meczu eliminacyjnym do Euro 1992 z Portugalią (0:1). Aż do lutego 1992 roku (towarzyski mecz również z Portugalią) były to jedyne przegrane reprezentacji Holandii pod wodzą Michelsa. W roku 1991 drużyna w siedmiu meczach odniosła pięć zwycięstw i zanotowała dwa remisy, straciła jedynie dwa gole. Eliminacje do mistrzostw Europy, także dzięki słabszej postawie Portugalczyków w innych spotkaniach (porażka z Grecją i remis z Finlandią), zakończyła na pierwszym miejscu w grupie. W czasie trwania kwalifikacji i tuż po ich zakończeniu kilkukrotnie dochodziło do konfliktów na linii trener-zawodnicy. Przed ostatnim meczem z Grecją selekcjoner pokłócił się z Ruudem Gullitem, który w efekcie musiał oglądać zwycięstwo swoich kolegów z trybun. Na jakiś czas Michels odsunął także Ronalda Koemana za publiczne krytykowanie swoich decyzji, a Wim Kieft zrezygnował sam, niezadowolony z roli rezerwowego dla Marca van Bastena.
W kadrze na mistrzostwa Europy znalazło się dziewięciu piłkarzy występujących w podstawowej jedenastce w turnieju cztery lata wcześniej. Zabrakło jedynie Arnolda Mührena, który zakończył piłkarską karierę w 1989 roku, oraz kontuzjowanego Erwina Koemana, który w kwietniu zerwał więzadła kolanowe. Michels wciąż ufał mistrzom z 1988 roku, chociaż powoli i z dużymi oporami włączał do zespołu utalentowaną młodzież, głównie z Ajaxu Amsterdam, czyli klubu, który w sezonie 1991/1992 zdobył Puchar UEFA. Jej przedstawicielami na Euro 1992 byli 22-letni Frank de Boer, rok starszy Dennis Bergkamp oraz Bryan Roy (22) i Wim Jonk (26). Na mistrzostwa z powodu urazu nie pojechali Peter van Vossen (24) oraz 23-letni, ale mający już za sobą udział w Mundialu 1990, Richard Witschge. Na wolne miejsce został powołany jego starszy brat Rob. W pierwszej jedenastce z piłkarzy, którzy nie grali cztery lata wcześniej na niemieckich boiskach, znaleźli się jednak tylko Bergkamp, Rob Witschge, Roy i de Boer, który po dwu meczach zmienił Berry'ego van Aerle'a (30 lat).
Przed mistrzostwami przeważało przekonanie, że Euro 1992 to ostatni turniej, na którym zobaczyć będzie można razem triumfatorów sprzed czterech lat, a nawet, że szwedzka impreza stanowić będzie pożegnanie dla tria Ruud Gullit-Marco van Basten-Frank Rijkaard. Sam selekcjoner Michels wyrażał obawy, czy jego zespół nie jest zbyt zaawansowany wiekowo na powtórzenie osiągnięcia z 1988 roku (średnia wieku drużyny wynosiła 26 lat, ale w pierwszej jedenastce grało aż siedmiu graczy między 29 a 36 rokiem życia).
Na inaugurację turnieju Holendrzy spotkali się z debiutującą w mistrzostwach Europy Szkocją. Po golu Bergkampa z '76 minuty wygrali 1:0, ale - według prasowych komentarzy - rozczarowali, a ich aktywność w ataku ograniczała się jedynie do wrzutek na pole karne. Po bezbramkowym remisie ze Wspólnotą Niepodległych Państw, tymczasowym tworze powstałym po rozpadzie Związku Radzieckiego, o awansie z grupy zdecydować miała ostatnia konfrontacja, z Niemcami. W ostatnich czterech latach w spotkaniach o punkty "Pomarańczowi" grali z nimi już czterokrotnie: w półfinale Euro 1988 wygrali 2:1, w eliminacjach do Mundialu 1990 dwa razy zremisowali (0:0 i 1:1), a na samym mundialu ulegli 1:2. Tym razem po kwadransie, po bramkach Franka Rijkaarda i Witschgego, prowadzili 2:0. Trzeci gol padł po dośrodkowaniu wprowadzonego w drugiej połowie Arona Wintera, a dla jego strzelca Bergkampa było to już drugie trafienie w turnieju. Podopieczni Bertiego Vogtsa odpowiedzieli jedynie strzałem Klinsmanna i ostatecznie Holendrzy wygrali 3:1 i zajęli w grupie pierwsze miejsce.
Dzięki temu w półfinale nie spotkali się z gospodarzami Szwedami, ale Duńczykami, którzy o tym, że zagrają na Euro 1992 wskutek politycznych perturbacji dowiedzieli się miesiąc przed rozpoczęciem turnieju. Faworytami spotkania byli Holendrzy, którzy po spotkaniach grupowych określani byli jako główni pretendenci do zwycięstwa w mistrzostwach. Jednak po dziewięćdziesięciu minutach utrzymywał się remis 2:2, chociaż do '86 "Pomarańczowi" przegrywali 1:2. O tym, kto zagra w finale musiały zadecydować rzuty karne. Bezbłędnie wykonywali je Skandynawowie, a wśród Holendrów pomylił się Marco van Basten, którego strzał obronił Peter Schmeichel. Podopieczni Richarda Møllera Nielsena wygrali w konkursie jedenastek 5:4, a kilka dni później w najważniejszym meczu turnieju pokonali Niemców i po raz pierwszy w historii zdobyli tytuł mistrza Europy.
Wśród komentatorów nie było zgodności, co do przyczyn porażki Holendrów. Niektórzy podkreślali brak szczęścia w konkursie rzutów karnych, inni zaś wskazywali słabszą formę w ostatnim meczu liderów, Ruuda Gullita i Marca van Bastena. Obserwatorów szczególnie podzieliła ocena gry tego ostatniego: komentowano jego brak skuteczności (zaliczył tylko jedną asystę i strzelił jednego - nieuznanego - gola), tajemniczą niedyspozycję w spotkaniu z Danią oraz przemęczenie po ciężkim sezonie w AC Milanie, ale także zauważano, że zawodnik otrzymał od trenera zupełnie inne obowiązki: konstruowania i rozgrywania akcji, i z tych zadań wywiązał się co najmniej przyzwoicie. Bardziej zgodni w ocenie van Bastena byli dziennikarze "France Football", którzy na koniec roku przyznali mu - po raz trzeci - Złotą Piłkę dla najlepszego piłkarza 1992 roku. Generalnie jednak zwracano uwagę na to, że Holendrzy w półfinałowym meczu z Danią nie potrafili utrzymać wysokiej dyspozycji z gier grupowych i przegrali po własnych błędach lub w wyniku dekoncentracji. Przykładem gracza - oprócz van Bastena i Gullita - który zanotował wtedy spadek formy był 36-letni bramkarz Hans van Breukelen. W jednym meczu przepuścił więcej goli niż w całej fazie grupowej.
Michels właściwie pozostał wierny schematowi taktycznemu, który zastosował w 1988 roku, kiedy Holendrzy zdobyli mistrzostwo Europy. Wprowadził jedynie drugiego napastnika, Gullita przesunął na prawą stronę, a Frankowi Rijkaardowi powierzył przede wszystkim zadania konstruowania akcji, chociaż - podobnie jak cztery lata wcześniej - zawodnik Milanu był aktywny we wszystkich trzech formacjach. Zaskoczeniem była wysoka dyspozycja debiutującego w wielkim turnieju Dennisa Bergkampa, który rozpoczynał grę na prawej pomocy, ale szybko przechodził na pozycję cofniętego napastnika i wymieniał się zadaniami z van Bastenem. 23-letni zawodnik Ajaksu Amsterdam, który w czterech meczach strzelił trzy gole, został uznany za jedno z największych odkryć turnieju. Wysokie noty zebrali także najstarszy z pola gracz mistrzostw, 35-letni Adri van Tiggelen, zdobywca dwu goli Frank Rijkaard oraz Ronald Koeman, którego bramka przyniósł kilka tygodni wcześniej zwycięstwo FC Barcelonie w Pucharze Mistrzów.
Po przegranym meczu z Danią Michels nie tylko zrezygnował ze stanowiska selekcjonera, ale całkowicie zakończył karierę szkoleniową. Wraz z nim z reprezentacją pożegnali się van Breukelen, van Tiggelen i na jakiś czas Gullit. Aby uniknąć zamieszania z wyborem trenera kadry powstałego przed Mundialem 1990 i po nim, decyzję w sprawie następcy Michelsa podjęto jeszcze przed turniejem. Faworytem zarówno opinii publicznej, jak i samych zawodników był Johan Cruijff, odnoszący w tym czasie sukcesy z FC Barceloną. Jednak na przeszkodzie stanął ważny do 1993 roku kontrakt z klubem z Katalonii; dlatego też szefowie KNVB chcieli zaproponować opiekę nad kadrą Anglikowi Bobby'emu Robsonowi. Przeciwko takiemu rozwiązaniu zaprotestował Michels, który forsował kandydaturę swojego asystenta, Dicka Advocaata. Ostatecznie zdecydowano się więc na rozwiązanie pośrednie: po Euro 1992 obowiązki trenera kadry przejął Advocaat, którego zadaniem miało być wygranie eliminacji do Mundialu 1994, ale przed amerykańskim turniejem stanowisko selekcjonera miał objąć Cruijff. Michels, który chciał, aby z Advocaatem podpisano długoletni kontrakt obejmujący prowadzenie drużyny także na mundialu, nigdy tego pomysłu nie zaakceptował.

</doc>
<doc id="2103540" url="https://pl.wikipedia.org/wiki?curid=2103540" title="Reprezentacja Holandii w piłce nożnej mężczyzn/Lata 1994–2004">
Reprezentacja Holandii w piłce nożnej mężczyzn/Lata 1994–2004

Lata 1994-2004. Złote czy stracone pokolenie?
24 maja 1995 roku na Stadionie im. Ernsta Happela na wiedeńskim Praterze AFC Ajax pokonał 1:0 AC Milan w finale Ligi Mistrzów. Holenderski triumfator, prowadzony przez Louisa van Gaala, do dziś jest najmłodszą drużyną, która zwyciężyła w historii europejskich rozgrywek klubowych. Ośmiu piłkarzy, którzy wówczas wybiegli na boisko w barwach Ajaksu (plus Winston Bogarde, który w meczu finałowym siedział na ławce rezerwowych, ale wcześniej grał w czterech spotkaniach), przez kolejną dekadę występowało w pierwszej jedenastce drużyny narodowej na mistrzostwach świata i Europy. Najstarsi z nich – Edwin van der Sar, Bogarde i bracia Frank i Ronald de Boerowie – urodzili się w 1970 roku i w dniu wiedeńskiego zwycięstwa liczyli dwadzieścia pięć lat, najmłodsi – Clarence Seedorf i Patrick Kluivert to rocznik 1976; Puchar Mistrzów zdobyli nie mając nawet dwudziestu lat.
Na rok przed zwycięstwem Ajaksu w Lidze Mistrzów "Pomarańczowi" dotarli do ćwierćfinału mistrzostw świata. Ostatni raz zagrało w holenderskiej kadrze czterech mistrzów Europy z 1988 roku, a czterech przyszłych triumfatorów Pucharu Mistrzów (bracia de Boer i Overmars oraz van der Sar jako rezerwowy) na amerykańskich boiskach zaczynało reprezentacyjne przygody.
Na Euro 1996 spośród tej dziewiątki Guus Hiddink powołał siedmiu, ale dwaj nieobecni – Frank de Boer i Marc Overmars – nie znaleźli się w kadrze tylko z powodu urazów. Dwa lata później na mundialu wystąpili już wszyscy, jednego – kontuzjowanego Bogarde'a – zabrakło na Euro 2000. Ostatnim turniejem, na którym o obliczu "Pomarańczowych" decydowała tamta generacja piłkarzy, były Mistrzostwa Europy 2004. Do Portugalii Dick Advocaat zabrał siedmiu z nich. Następca Advocaata Marco van Basten postanowił radykalnie odmłodzić kadrę, co oznaczało pożegnanie z drużyną narodową dla wszystkich, oprócz bramkarza van der Sara, który, jako jedyny grający przeciw Milanowi w 1995 roku, pojechał na Mistrzostwa Świata w 2006 roku i Europy w 2008 roku.
W czasie tej dekady Holendrzy zdobyli dwukrotnie brązowy medal mistrzostw Europy i raz zajęli czwarte miejsce na mundialu, chociaż zawsze startowali z pozycji faworytów do zdobycia głównego trofeum. Zawodnicy z czasem przeszli z Ajaksu do najlepszych klubów Europy, wygrywali rankingi na najlepszych na Starym Kontynencie, ale grając w reprezentacji zazwyczaj zawodzili. Dlatego też wśród komentatorów obserwujących na przełomie wieków drużynę Holandii czasem pojawia się określenie "stracone pokolenie".
1994 rok – ćwierćfinał mistrzostw świata.
17 listopada 1993 roku na stadionie poznańskiego Lecha Holandia wygrała 3:1 z reprezentacją Polski w ostatnim meczu eliminacji do Mistrzostw Świata 1994. W grupie kwalifikacyjnej zajęła miejsce drugie, premiowane bezpośrednim awansem. Zgodnie z umową zawartą jeszcze przed Euro 1992 wówczas właśnie skończyła się misja Dicka Advocaata. 47-letni selekcjoner po wygraniu eliminacji miał ustąpić miejsca Johanowi Cruyffowi. Nigdy jednak do tego nie doszło. W grudniu 1993 roku władze KNVB postanowiły, że Advocaat pozostanie na swoim stanowisku. Okazało się bowiem, że po ostatnich mistrzostwach Europy nie sporządzono stosownej umowy między związkiem a Cruyffem, i w tym czasie wartość szkoleniowca wzrosła na tyle, że działacze federacji nie byli w stanie za niego zapłacić FC Barcelonie. Ponadto między nimi a samym Cruyffem doszło do kilku nieporozumień, m.in. w sprawie jego wynagrodzenia oraz wyboru producenta sprzętu piłkarskiego, z którego usług korzystać będzie reprezentacja. Obserwatorzy spekulowali także, że zmianie selekcjonera na pół roku przed Mundialem stanowczo sprzeciwił się Rinus Michels. Od początku wspierał Advocaata, ten zresztą podkreślał, że będzie korzystał z doświadczenia swojego mentora. Dziennikarze holenderscy, na zilustrowanie wpływów Michelsa na reprezentację i selekcjonera, często przytaczali historię z powrotu kadry z wyjazdowego meczu z Norwegią. W czasie zgrupowania z drużyną ciągle przebywał Michels, a w samolocie wracającym do Amsterdamu w pierwszym rzędzie siedział również opiekun mistrzów Europy z 1988 roku, za nim dopiero Advocaat, a więc dokładnie tak jak dawniej, kiedy przypadała mu rola asystenta. Nowemu trenerowi kadry zarzucano także uległość wobec najbardziej doświadczonych piłkarzy.
Pewny utrzymania stanowiska Advocaat musiał zmierzyć się z dwoma kolejnymi problemami. Jednym była przedłużająca się kuracja Marco van Bastena (30 lat), który doznał urazu pod koniec 1992 roku i od tamtego czasu w ogóle nie grał. Advocaat do końca trzymał dla niego miejsce w kadrze, ale jego kontuzja okazała się zbyt groźna, aby mógł zagrać, a nawet - jak się wkrótce okazało - kontynuować profesjonalną karierę. Drugim kłopotem selekcjonera była rezygnacja z występów w reprezentacji kapitana Ruuda Gullita (32). Gullit chciał odejść już po mistrzostwach Europy, ale Advocaat przekonał go wówczas do zmiany decyzji. W październiku 1993 roku w spotkaniu eliminacyjnym z Anglią piłkarz, od kilku tygodni powracający do wysokiej formy w Sampdorii, został zdjęty z boiska przez selekcjonera i uznał to za afront, który miał być powodem rezygnacji z gry w kadrze. Po kilku rozmowach między Gullitem a asystentem selekcjonera Rinusem Israëlem, Advocaat powołał piłkarza Sampdorii na towarzyskie spotkanie ze Szkocją w maju 1994 roku, a nawet ogłosił, że na mistrzostwach będzie on kapitanem zespołu. Zawodnik zagrał ze Szkocją, ale na tydzień przed rozpoczęciem turnieju ponownie - bez podania przyczyny - ogłosił rozbrat z reprezentacją. Jego decyzja została skrytykowana zarówno przez sztab szkoleniowy, jak i większość piłkarzy. Oprócz van Bastena i Gullita w kadrze zabrakło kontuzjowanego Erwina Koemana (33) oraz dwu doświadczonych graczy, którzy zakończyli reprezentacyjne kariery już po Euro 1992: 36-letniego Adriego van Tiggelena i starszego o rok Hansa van Breukelena.
Reprezentacja grała skutecznie – w 1993 roku nie doznała ani jednej porażki (pierwszą przegraną zanotowała dopiero w kwietniu 1994), a w trzech przedmundialowych sparingach strzeliła trzynaście goli, tracąc zaledwie dwa (3:1 ze Szkocją, 7:1 z Węgrami i 3:0 z Kanadą). Pozytywne wyniki sprawiły, że większość redakcji europejskich pism sportowych umieściła Holendrów na czele listy najlepszych drużyn narodowych za rok 1993; w klasyfikacjach "Przeglądu Sportowego" i "Piłki Nożnej" byli pierwsi, zaś w zestawieniach "La Gazzetta dello Sport" i "France Football" - drudzy. Dlatego też przed turniejem Holendrzy wymieniani byli wśród głównych faworytów do zdobycia złotego medalu. Według prasowych komentarzy ich dobra gra była spowodowana połączeniem umiejętności graczy młodego pokolenia z doświadczeniem mistrzów Europy z 1988. W mundialowej "22" znalazło się pięciu uczestników Euro 1988: Frank Rijkaard (32), Ronald Koeman (31), Jan Wouters (34), John Bosman (29) i Aron Winter (27). Amerykańskie mistrzostwa okazały się być pożegnaniem dla tamtego pokolenia piłkarzy. Jedynie Winter, najmłodszy z mistrzów Europy, zagrał na Euro 1996, zresztą reprezentacyjną karierę zakończył dopiero w 2000 roku. Obok nich powołanie do kadry otrzymali młodzi zawodnicy Ajaksu Amsterdam (Edwin van der Sar, Frank de Boer, Ronald de Boer, Marc Overmars i Peter van Vossen) oraz PSV Eindhoven (Arthur Numan) i Feyenoordu (Ulrich van Gobbel i Gaston Taument).
W meczach grupowych mistrzostw ten generacyjny konglomerat - zdaniem dziennikarzy i komentatorów - zagrał poniżej swoich możliwości. 2:1 z Arabią Saudyjską, 0:1 z Belgią i 2:1 z Marokiem oznaczały wprawdzie sześć punktów i awans do drugiej rundy, ale wielokrotnie narzekano, że pod względem stylu i efektowności gry zespołowi daleko do tego, który sześć lat wcześniej wywalczył mistrzostwo Europy. W dwu wygranych spotkaniach "Pomarańczowi" zdobyli zwycięskie bramki w ostatnich minutach. Najlepszy mecz rozegrali przeciw Belgii (0:1), ale wtedy większość ich strzałów była broniona przez dobrze dysponowanego tego dnia Michela Preud’homme'a, który m.in. dzięki skutecznym interwencjom w spotkaniu z podopiecznymi Advocaata został wybrany na najlepszego bramkarza mundialu. Piłkarze narzekali także na wszechobecny upał; selekcjoner nazwał mecze rozgrywane w USA "powolnymi torturami", a działacze federacji postanowili zakupić specjalne soczewki kontaktowe dla zawodników, pełniące rolę okularów przeciwsłonecznych. W drugiej rundzie po bramkach Dennisa Bergkampa i Wima Jonka Holendrzy ograli 2:0 Irlandię (jedną bramkę strzelili po błędzie irlandzkiego bramkarza), a w ćwierćfinale ulegli 2:3 przyszłym triumfatorom Brazylijczykom. Podopieczni trenera Carlosa Alberto Parreiry do '63 minuty prowadzili 2:0, ale wówczas Bergkamp uzyskał kontaktowego gola dla Holendrów. Czternaście minut później Cláudio Taffarela pokonał Winter i było 2:2. W 81 minucie Branco z rzutu wolnego z ponad 30 metrów strzelił zwycięską bramkę dla "Canarinhos". Był to pierwszy mecz, od przegranego 2:3 spotkania z Włochami w 1982 roku, kiedy piłkarze Brazylii stracili w jednym spotkaniu mistrzostw świata więcej niż jednego gola. Trener Advocaat podkreślał, że jego podopiecznym zabrakło przede wszystkim szczęścia: "Tylko naprawdę wielkie drużyny stać na to, by przegrywając z Brazylią 0:2, doprowadzić do remisu 2:2 i mieć realną szansę na zwycięstwo".
Advocaat, podobnie jak większość innych selekcjonerów na amerykańskim mundialu, wybierał grę trzema obrońcami. W defensywie postawił na Stana Valckxa (31, Sporting CP), który po pierwszej grze zmienił van Gobbela, Ronalda Koemana (31, FC Barcelona) i Franka de Boera (24). Koeman, który w spotkaniu z Marokiem rozgrywał swój 75. mecz w kadrze, przejął od Gullita opaskę kapitana i był jednym z najczęściej krytykowanych piłkarzy ekipy "Pomarańczowych". Przeciw Arabii Saudyjskiej po jego błędzie Holendrzy stracili gola, popełniał błędy w spotkaniu z Belgią, zawinił także - wraz z Valckxem i Janem Woutersem - przy bramkach w meczu z Brazylią.
Po rezygnacji Hansa van Breukelena przez kilka miesięcy faworytem Advocaata w bramce był Stanley Menzo (31). Golkiper Ajaksu Amsterdam łączył w sobie pewność siebie i efektowność ze skłonnością do popełniania prostych kiksów. W spotkaniu eliminacyjnym z Polską jego dwa błędy kosztowały Holendrów stratę dwu punktów. Po tym meczu bluzę z numerem jeden przejął Ed de Goey (28, Feyenoord), który był trzecim bramkarzem w czasie Euro 1992. Na mundialu w pięciu spotkaniach przepuścił sześć goli, w tym jeden z trzydziestu metrów (strzał Branco). W połowie 1995 roku w reprezentacji zadebiutował 25-letni Edwin van der Sar, któremu przez kolejnych trzynaście lat nikt nie potrafił odebrać pozycji pierwszego bramkarza. De Goey do 2000 roku był jego zmiennikiem.
Holendrzy, którzy w trzech przedmundialowych sparingach, strzelili łącznie trzynaście goli, na turnieju w pięciu spotkaniach trafiali do bramki rywala siedmiokrotnie. Najskuteczniejszym graczem był Dennis Bergkamp (25), zdobył trzy bramki (z Marokiem, Irlandią i Brazylią) i zapisał jedną asystę. Pozostali napastnicy byli mniej efektywni: Bryan Roy (24) strzelił jednego gola, a Peter van Vossen (26) żadnego. Nie spełniły się także prognozy wobec Gastona Taumenta (24), który początkowo uważany był za bardziej utalentowanego od młodszego Marca Overmarsa i nazywany "nowym Gullitem"; na Mundialu był tylko rezerwowym.
Po mistrzostwach Advocaat został poddany krytyce. Oskarżano go o niesamodzielność, uleganie wpływom Michelsa i starszych piłkarzy (np. Franka Rijkaarda) oraz doprowadzenie do konfliktu z Ruudem Gullitem. Mimo niesatysfakcjonującego wyniku, nie otrzymał jednak dymisji. Rozpoczął przygotowania do eliminacji do Euro 1996. Pod jego kierunkiem reprezentacja dwukrotnie wysoko ograła Luksemburg (4:0 i 5:0), ale także zaliczyła dwa remisy z Norwegią (1:1) i Czechami (0:0). Pod koniec roku 1994 zwolniło się jednak stanowisko trenera PSV Eindhoven. Advocaat podziękował za współpracę KNVB i odszedł do klubu z Eindhoven. Jego następcą w kadrze kilka dni później został niepracujący nigdzie od ponad roku Guus Hiddink, w latach 1985-1990 szkoleniowiec właśnie PSV, z którym w 1988 wywalczył jedyny w historii klubu Puchar Mistrzów.
1996 rok – ćwierćfinał mistrzostw Europy.
Guus Hiddink rozpoczął swoją kadencję od dwu porażek w spotkaniach towarzyskich - z Francją (0:1) i Portugalią (0:1). Niedługo potem Holendrzy przegrali także dwa mecze w eliminacjach do Euro 1996, najpierw z Czechami (1:3), a miesiąc później - niespodziewanie - ze znacznie niżej notowaną Białorusią (0:1). Dopiero dzięki zwycięstwu na finiszu kwalifikacji z Norwegią zdołali z drugiego miejsca w grupie awansować do barażów, w których okazali się lepsi od Irlandczyków. Rok 1995 podopieczni Hiddinka zakończyli z bilansem pięciu wygranych (w tym dwa razy z Maltą) i czterech porażek. Selekcjoner słabszą dyspozycję drużyny tłumaczył jej radykalną przebudową.
Hiddink włączył do kadry młodych zawodników, głównie z Ajaksu Amsterdam. Najbardziej utytułowany klub Holandii utrzymał wysoką formę z sezonu 1994-1995 i w następnych rozgrywkach również awansował do finału Ligi Mistrzów, w którym tym razem uległ po rzutach karnych Juventusowi Turyn. Wśród zawodników zespołu prowadzonego przez Louisa van Gaala, którzy otrzymali powołania na Euro 1996, znaleźli się: bramkarz Edwin van der Sar (26 lat), obrońcy Michael Reiziger (23), Frank de Boer (26), Danny Blind (35) i Winston Bogarde (26), pomocnicy Ronald de Boer (26), Peter Hoekstra (23) i Edgar Davids (23) oraz napastnik Patrick Kluivert (20). W podstawowej jedenastce pewne miejsce mieli prawie wszyscy; Kluivert wprawdzie grał w każdym meczu, ale zwykle wchodził na boisko dopiero w końcówce, a Frank de Boer ostatecznie w ogóle nie pojechał na mistrzostwa, gdyż kilka dni przed ich rozpoczęciem doznał poważnej kontuzji kostki. Oprócz niego Hiddink musiał zrezygnować z kurującego się od przeszło pół roku Marka Overmarsa (również z Ajaksu). Z innych powodów przy ustalaniu "22" pominął Wima Jonka (słaba forma), króla strzelców ligi szkockiej Pierre'a van Hooijdonka oraz Ruuda Gullita, który mimo iż powrócił do wysokiej dyspozycji w Chelsea F.C., z kadry zrezygnował już w 1994 roku.
Przygotowania do turnieju podopieczni Hiddinka rozpoczęli od porażki 0:1 z Niemcami w kwietniu 1996 roku. W tym spotkaniu po raz pierwszy w drużynie narodowej zagrali Peter Hoekstra oraz Jordi Cruijff (22), syn słynnego Johana oraz jego podopieczny z Barcelony. Do czasu rozpoczęcia turnieju "Pomarańczowi" rozegrali jeszcze dwa mecze: z Chinami (2:0) i Irlandią (3:1). Rozgrywki grupowe zainaugurowali bezbramkowym remisem ze Szkocją. W komentarzach podkreślano, że przewagę w ciągu całego spotkania mieli Holendrzy, ale ich ataki były chaotyczne, a jeśli już dochodzili do sytuacji strzeleckich, to skutecznie interweniował szkocki bramkarz Andy Goram, który został uznany za bohatera meczu. W drugim spotkaniu Hiddink posadził na ławce obrońcę Johana de Kocka (zastępował pauzującego za kartki Blinda) oraz lewego skrzydłowego Gastona Taumenta i Edgara Davidsa. Ten ostatni obraził się na trenera i kilka dni później opuścił Anglię. Ponadto w meczu z debiutującą na mistrzostwach Europy Szwajcarią już w '26 minucie z boiska został wycofany porywczy Seedorf i grupa czarnoskórych piłkarzy wykorzystała te dwa fakty, aby zbuntować się przeciw Hiddinkowi i oskarżyć go o rasizm. Seedorf wprawdzie nie wyjechał ze zgrupowania, ale już do końca turnieju ustawicznie kłócił się z selekcjonerem i podburzał przeciw niemu innych piłkarzy. Holendrzy ostatecznie wygrali ze Szwajcarami 2:0, chociaż na pierwszego gola musieli czekać aż do '66 minuty. Spory wewnątrz zespołu i kaprysy poszczególnych zawodników sprawiły, że ostatni mecz, z gospodarzami turnieju Anglikami, zakończył się wysoką porażką 1:4, najwyższą od 1975 roku. Mimo iż podopieczni Terry'ego Venablesa stworzyli tylko pięć sytuacji strzeleckich, to zdobyli aż cztery gole. Ich rywale pozostali w turnieju tylko dzięki bramce Kluiverta na 1:4 strzelonej w '78 minucie. Przed spotkaniem ćwierćfinałowym z Francją Hiddink dokonał kilku korekt taktycznych i personalnych. Holendrzy według wielu komentatorów zagrali znacznie lepiej niż w poprzednich meczach. Jednak, mimo iż w końcówce mogli zdobyć dwa gole (w '84 minucie Phillip Cocu strzelił w słupek, a cztery minuty później Seedorf przegrał pojedynek sam na sam z Bernandem Lamą), spotkanie zakończyło się bezbramkowych remisem, podobnie jak i dogrywka. W rzutach karnych lepsi okazali się "Trójkolorowi", a jedynym w zespole holenderskim, który źle wykonał jedenastkę był Seedorf (jego strzał obronił Lama).
Po mistrzostwach zarzucano Hiddinkowi, że nie potrafił stworzyć odpowiedniej atmosfery w drużynie; szczególnie silnie podnoszono kwestię podziałów związanych z kolorem skóry zawodników. Edgar Davids niezadowolony z roli rezerwowego oskarżył trenera o uprzedzenia rasowe, niedocenianie czarnoskórych i uległość wobec "białych" graczy. Słowa Davidsa spotkały się z natychmiastową reakcją Hiddinka: piłkarz został wyrzucony z kadry, jeszcze w czasie trwania mistrzostw. Powrócił do niej dopiero wiosną 1998 roku.
Do innych błędów selekcjonera zaliczano pomijanie w pierwszym składzie 20-letniego Patricka Kluiverta (od pierwszej minuty zagrał dopiero w ostatnim meczu, z Francją) i stawianie na Dennisa Bergkampa, który był bez formy. Pomyłką miało być również kreowanie Ronalda de Boera na lidera drużyny oraz przesadna ufność w umiejętności Edwina van der Sara, który w spotkaniu z Anglikami przepuścił cztery gole.
Guus Hiddink, chociaż w dużej mierze oparł kadrę na zawodnikach Ajaksu, hołdował nieco innej myśli taktycznej niż Louis van Gaal. Trener mistrzów Holandii preferował ustawienie 4-2-2-1-1 (czterech obrońców, dwu pomocników defensywnych, dwu skrzydłowych, pomocnik ofensywny i napastnik). Hiddink zaś zdecydował się na grę trzema obrońcami (być może miała na to wpływ niespodziewana kontuzja Franka de Boera), w tym jednym stoperem, którym był najstarszy w drużynie Blind, wieloletni zmiennik Ronalda Koemana. Przed linią obrony - tak jak w Ajaksie - grało dwu pomocników defensywnych (Davids zastąpiony w drugim meczu przez Arona Wintera i Clarence Seedorf), a także rozgrywający (Ronald de Boer). Za kontrataki odpowiedzialni byli dwaj skrzydłowi (wymieniający się pozycjami Richard Witschge i Hoekstra lub - w pierwszym spotkaniu - Gaston Taument), a za wykańczanie akcji pomocnik ofensywny (Dennis Bergkamp) i napastnik (Jordi Cruijff). Takie ustawienie nie przyniosło jednak wielu korzyści (zostało zastosowane we wszystkich meczach grupowych, z których "Pomarańczowi" wygrali tylko jeden). Hiddink z pewnością wyciągnął wnioski szczególnie z porażki 1:4 z Anglią i w ćwierćfinale po raz pierwszy wystawił czwartego obrońcę (Johana de Kocka) oraz drugiego napastnika (Kluiverta). Mimo tych roszad taktycznych, Holendrzy przegrali i odpadli z turnieju.
1998 rok – IV miejsce na mistrzostwach świata.
Po mistrzostwach Europy posada Guusa Hiddinka była poważnie zagrożona. Ostatecznie w połowie sierpnia 1996 roku szkoleniowiec przedłużył kontrakt i rozpoczął przygotowania do eliminacji do Mundialu 1998. Holendrzy zajęli w nich pierwsze miejsce, mimo iż zanotowali porażkę i remis z trzecią w tabeli Turcją.
Tuż przed mistrzostwami "Pomarańczowi" w ostatnich spotkaniach sparingowych wygrali po 5:1 z innymi finalistami Paragwajem i Nigerią, dlatego bezbramkowy remis w inauguracyjnym meczu turnieju z Belgią był zaskoczeniem, tym bardziej, że z podopiecznymi Georges'a Leekensa Holendrzy grali w kwalifikacjach i wówczas dwukrotnie pokonali ich 3:0 i 3:1. W tym spotkaniu czerwoną kartkę otrzymał Patrick Kluivert, który za uderzenie Lorenza Staelensa został zdyskwalifikowany na trzy mecze. O wysokiej formie Holendrzy przypomnieli sobie już w kolejnym meczu z Koreą Południową; strzelili Azjatom pięć goli i nie stracili żadnego. Na zakończenie rozgrywek grupowych zdobyli jeden punkt (2:2) z Meksykiem, chociaż długo prowadzili 2:0. Wyrównującego gola na 2:2 w `94 minucie zdobył Luis Hernández. Mimo iż Holendrzy zgromadzili zaledwie pięć (z dziewięciu) punktów, dziennikarze podkreślali, że we wszystkich spotkaniach grali "ofensywnie i z rozmachem".
Pierwszą rundę zakończyli na pierwszym miejscu i dzięki temu w drugiej nie spotkali się z Niemcami, ale z niżej notowaną Jugosławią. Spotkanie zakończyło się - jak podkreślano w prasowych komentarzach - szczęśliwą wygraną Holendrów (2:1): w '40 minucie rzutu karnego nie wykorzystał Predrag Mijatović, a zwycięski gol Edgara Davidsa padł w '90 minucie. W kolejnych meczach – ćwierćfinałowym z Argentyną (2:1) i półfinałowym z Brazylią (1:1, karne 2:4) – "Pomarańczowi" decydujące (w pierwszym przypadku o zwycięstwie, w drugim o remisie) bramki strzelali także w ostatnich kilkudziesięciu sekundach spotkania. Na drodze do finału stanęli im podopieczni Mário Zagallo, którzy okazali się skuteczniejszymi egzekutorami rzutów karnych. W ekipie holenderskiej do bramki Cláudia Taffarela nie trafili Phillip Cocu i Ronald de Boer. W meczu o trzecie miejsce z Chorwacją Hiddink zmienił ustawienie zespołu (pierwszy i ostatni raz na tym turnieju Holendrzy zagrali systemem 3-5-2), jednak jego drużyna przegrała 1:2.
Hiddink w trzech meczach (pierwszym w grupie z Belgią, ćwierćfinałowym z Argentyną i półfinałowym z Brazylią) wybierał ustawienie 4-2-1-1-2, czyli: czwórka obrońców, dwóch defensywnych pomocników, jeden ofensywny, jeden skrzydłowy i dwóch środkowych napastników. Jednak w drugim spotkaniu grupowym nie wyszli pauzujący po czerwonej kartce Patrick Kluivert (22, AC Milan) ani Jimmy Floyd Hasselbaink (26, Leeds United) – środkowi ataku z poprzedniego meczu, i w roli osamotnionego atakującego pojawił się walczący z drobną kontuzją Dennis Bergkamp (29, Arsenal F.C.), a w miejsce drugiego napastnika znalazł się w składzie dodatkowy piłkarz w drugiej linii. Tak zostało do czwartego (z Jugosławią) meczu włącznie.
Tercet pomocników tworzyli: rozgrywający Wim Jonk (32, PSV Eindhoven), którego Hiddink dwukrotnie zmieniał na Clarence'a Seedorfa (22, Real Madryt), i Phillip Cocu (28, PSV) oraz ofensywny Edgar Davids (25, Juventus Turyn); ten ostatni, wyrzucony przez Hiddinka podczas Euro 1996, powrócił do kadry po prawie dwu latach nieobecności wiosną 1998 roku. Zresztą Cocu był w czasie mistrzostw wykorzystywany na wielu innych pozycjach, dwukrotnie (mecze z Koreą i Jugosławią) pełnił funkcję cofniętego napastnika, a przeciw Brazylii zagrał na lewej obronie, zastępując odsuniętego po czerwonej kartce Arthura Numana. Wówczas jego miejsce na środku pomocy zajmował najczęściej Ronald de Boer (28, AFC Ajax), który był także alternatywą dla lewego skrzydłowego Marca Overmarsa (25, Arsenal), zmagającego się w czasie turnieju z dolegliwościami zdrowotnymi. Wobec dominacji Overmarsa występujący na tej samej pozycji Boudewijn Zenden (22, PSV) był jedynie rezerwowym. Jeśli Holendrzy grali jednym środkowym napastnikiem to był nim Bergkamp, jeśli dwoma – dołączał do niego Kluivert. Dodatkowo zagrożenie w szeregach obrony przeciwnika wprowadzali ofensywnie usposobieni Overmars i Cocu, którzy nieraz, szczególnie w systemie z jednym klasycznym atakującym, zajmowali pozycję drugiego napastnika.
Hiddink preferował grę czwórką obrońców – z lewej Arthur Numan (29, PSV), z prawej Michael Reiziger (25, FC Barcelona), który po dwóch pierwszych spotkaniach zastąpił bardziej doświadczonego Arona Wintera (31, Inter Mediolan), oraz środkowi – Jaap Stam (26, PSV) i Frank de Boer (28, Ajax). Szczególnie duże problemy miał z obsadą obu flanek. Przed meczem półfinałowym z Brazylią nie mógł skorzystać z usług Numana (czerwona kartka) i Winstona Bogarde'a (złamał nogę), dlatego na lewą stronę wycofany został pomocnik Cocu. Z kolei przed spotkaniem z Chorwacją kontuzje dotknęły zawodników z prawej strony defensywy: Reizigera, Wintera oraz Ronalda de Boera. Cały kwartet - zdaniem dziennikarzy - grał bardzo ofensywnie, daleko od holenderskiej bramki, w której Edwin van der Sar (28), podobnie jak dwadzieścia dwa lata wcześniej Jan Jongbloed, pełnił funkcję ostatniego stopera. Golkiper Ajaksu Amsterdam był w czasie turnieju krytykowany za kilka puszczonych goli, np. dwukrotnie przepuścił piłkę między nogami (strzały Claudio Lópeza i Ronaldo). Dziennikarze przypominali, że na ławce rezerwowych siedzą Ed de Goey (32, Chelsea F.C.) i Ruud Hesp (33, FC Barcelona), obaj zaliczający się wówczas do europejskiej czołówki.
Według niektórych obserwatorów Holendrzy na Mundialu 1998 byli najefektowniej grającą drużyną, a mecz półfinałowy z Brazylią należał do najlepszych w całym turnieju. W komentarzach po turnieju podkreślano, że po raz pierwszy od lat zawodnicy w czasie mistrzostw nie pokłócili się, a czwarte miejsce zdobyte we Francji powinno być dopiero początkiem pasma sukcesów. Wśród słabszych stron reprezentacji wskazywano popełniającą zbyt dużo błędów obronę, brak klasycznego rozgrywającego oraz nieskuteczność Kluiverta. Jednocześnie przypominano, że jego kolega z linii ofensywnej, Bergkamp, w spotkaniu ćwierćfinałowym zdobył swoją 36 bramkę w kadrze, dzięki czemu objął prowadzenie w tabeli wszech czasów zespołu holenderskiego.
Po mistrzostwach Hiddink został szkoleniowcem Realu Madryt, a w 2002 roku powtórzył na mistrzostwach świata wynik Holendrów z reprezentacją Korei Południowej. Także dzięki efektywnej pracy w PSV Eindhoven i z reprezentacją Australii, którą w 2006 roku wprowadził do światowego czempionatu po trzydziestodwuletniej przerwie, wyrobił sobie markę jednego z najlepszych trenerów piłkarskich na świecie. W 1998 roku w jego sztabie znajdowali się Ronald Koeman, Johan Neeskens i dokooptowany w ostatniej chwili Frank Rijkaard. Każdy z nich po mundialu rozpoczął samodzielną działalność szkoleniową; Koeman prowadził Ajax, Benfikę Lizbona i PSV, Neeskens m.in. NEC Nijmegen, a Frank Rijkaard był trenerem Barcelony, z którą w 2006 roku zdobył Puchar Mistrzów. Zanim jednak do tego doszło, przez dwa lata pełnił obowiązki selekcjonera "Pomarańczowych", bowiem to właśnie on został następcą Hiddinka na stanowisku trenera kadry. Jego głównymi kontrkandydatami byli: były menedżer Celtiku Glasgow Wim Jansen oraz Louis van Gaal, trener FC Barcelony. Pierwszy odmówił objęcia funkcji selekcjonera, a drugi nie mógł anulować kontraktu z klubem.
2000 rok – III-IV miejsce w mistrzostwach Europy.
Holendrzy byli współgospodarzami Euro 2000, więc ominęła ich konieczność brania udziału w eliminacjach. Nowy selekcjoner 37-letni Frank Rijkaard, który mimo iż nie miał żadnego doświadczenia w pracy szkoleniowej, szybko został zaakceptowany przez media i piłkarzy (z niektórymi z nich jeszcze do niedawna występował na boisku), zadbał przede wszystkim o dobrą atmosferę w drużynie. Jednak początkowo praca Rijkaarda przynosiła niewielkie korzyści, jeśli idzie o wyniki. Od października 1998 roku do listopada 1999 roku Holendrzy rozegrali jedenaście meczów towarzyskich, w których ani razu nie wygrali. Zanotowali remisy z Brazylią (dwukrotnie), Argentyną, Portugalią, Niemcami, ale także z niżej notowanymi Ghaną, Danią i Belgią. W tym czasie przegrali tylko dwa spotkania, z Brazylią i Marokiem. Pierwsze zwycięstwo podopieczni Rijkaarda odnieśli dopiero osiemnaście miesięcy od powołania go na funkcję selekcjonera; w lutym 2000 roku w towarzyskiej potyczce z aktualnymi mistrzami Europy Niemcami wygrali 2:1. Trener słabszą dyspozycję swoich graczy w meczach towarzyskich tłumaczył tym, że "do meczów kontrolnych niesłychanie trudno zmobilizować piłkarzy, którzy na co dzień grają w Barcelonie, Juventusie i Interze, Arsenalu, PSV Eindhoven czy Ajaksie".
Rywalami Holendrów w grupie na Euro 2000 byli równie utytułowane drużyny: wicemistrzowie Europy Czechy, aktualni mistrzowie świata Francuzi oraz ćwierćfinaliści ostatniego mundialu Duńczycy. W pierwszym meczu grupowym z Czechami Holandia wprawdzie wygrała 1:0, ale gol padł w '88 minucie po dyskusyjnym rzucie karnym, podyktowanym przez włoskiego arbitra Pierluigiego Collinę. W kolejnym spotkaniu, mimo dobrej gry rywali w pierwszej połowie i wysokiej dyspozycji bramkarza Petera Schmeichela, "Pomarańczowi" ograli 3:0 Danię. W walce o pierwsze miejsce w grupie okazali się lepsi (3:2) od Francuzów, którzy - pewni awansu - zagrali w rezerwowym składzie.
W drugiej rundzie podopieczni Rijkaarda wygrali 6:1 z Jugosławią, a Patrick Kluivert strzelił trzy gole, chociaż początkowo zapisano mu także bramkę samobójczą Dejana Govedaricy; gdyby utrzymano tę decyzję Kluivert stałby się pierwszym w historii mistrzostw Europy graczem, który zdobył cztery gole w jednym meczu. W półfinale współgospodarze turnieju trafili na Włochów i, mimo iż od '34 minuty grali z przewagą jednego zawodnika, to po dziewięćdziesięciu minutach wciąż utrzymywał się bezbramkowy remis. W regulaminowym czasie gry sędzia Markus Merk dwukrotnie dyktował dla Holendrów jedenastki, ale najpierw strzał Franka De Boera obronił Francesco Toldo, a później Patrick Kluivert trafił w słupek. Ostatecznie o tym, kto zagra w finale mistrzostw miał zadecydować konkurs rzutów karnych. Tu po raz kolejny pomylił się de Boer, piłki we włoskiej bramce nie potrafili również umieścić Jaap Stam i Paul Bosvelt. W spotkaniu z Włochami z sześciu karnych, Holendrzy wykorzystali tylko jeden. Skuteczniejsi byli wybrańcy Dino Zoffa, którzy z jedenastu metrów strzelali niemal bezbłędnie i to oni awansowali do wielkiego finału.
Rijkaard ustawienie z finałów mistrzostw świata (4-2-1-1-2) zmienił na 4-2-1-2-1, z czwórką obrońców, dwójką defensywnych pomocników, jednym ofensywnym, dwójką cofniętych skrzydłowych i osamotnionym atakującym. Holendrzy grali, podobnie jak osiem innych drużyn narodowych podczas Euro 2000 (Czechy, Francja, Hiszpania, Norwegia, Portugalia, Słowenia, Turcja i Włochy), z jednym środkowym napastnikiem (Patrick Kluivert), ale tylko dlatego, że Dennis Bergkamp (31, Arsenal F.C.) występował tuż za nim (ofensywny pomocnik), i zamiast za strzelanie bramek, odpowiedzialny był za zagrywanie do niego prostopadłych piłek. Być może Rijkaard wystawiałby dwu środkowych atakujących, gdyby na mistrzostwa pojechał Ruud van Nistelrooy, nieobecny z powodu kontuzji. Kluivert (24, FC Barcelona) zdobył w czasie turnieju pięć goli (w tym trzy w meczu z Jugosławią) i wraz z Jugosłowianinem Savo Miloševićem został królem strzelców.
Inaczej niż w schemacie Hiddinka pojawiło się miejsce dla dwóch skrzydłowych, bowiem Rijkaard wstawił do składu Boudewijna Zendena (24, FC Barcelona) w miejsce Marca Overmarsa (27, Arsenal F.C.), którego przesunął na prawą stronę; obaj zawodnicy często zresztą wymieniali się flankami. Zenden uznany został za jedno z odkryć mistrzostw. Alternatywą zarówno dla Zendena, jak i Overmarsa był Ronald de Boer (30, FC Barcelona).
Linia defensywna zmieniła się niewiele w porównaniu z ostatnim mundialem. Pozostała para stoperów Frank de Boer (30, FC Barcelona) i Jaap Stam (28, Manchester United), który w meczu z Czechami doznał kontuzji i w kolejnym zastępował go Bert Konterman (29) z Feyenoordu. W pierwszym i drugim spotkaniu na flankach grali Michael Reiziger (27, FC Barcelona) z Giovannim van Bronckhorstem (25, Rangers). W następnych ustąpili miejsca Paulowi Bosveltowi (30, Feyenoord Rotterdam) i Arthurowi Numanowi (31, Rangers). Nowi obrońcy częściej aniżeli poprzednicy włączali się do akcji ofensywnych.
Bramkarz Edwin van der Sar (30, Juventus Turyn) w czasie turnieju zmagał się z drobną kontuzją i trzykrotnie w jego miejsce wchodził Sander Westerveld (26) z u: w ostatniej minucie spotkania z Danią, z Francją (cały mecz) i od '65 minuty (przy stanie 4:0) z Jugosławią. Wszystkie trzy gole, jakie stracili Holendrzy, przepuścił Westerveld.
Kilka godzin po meczu z Italią do dymisji podał się Rijkaard, chociaż za jego pozostaniem na stanowisku selekcjonera opowiedzieli się publicznie piłkarze. Wraz z nim z reprezentacji odeszli Dennis Bergkamp i rezerwowy na mistrzostwach Aron Winter, ostatni czynny zawodnik, który był w kadrze na Euro 1988. 7 lipca 2000 roku na nowego selekcjonera wybrano najbardziej utytułowanego trenera holenderskiego ostatnich lat Louisa van Gaala. To właśnie on w 1995 roku doprowadził AFC Ajax do zwycięstwa w Pucharze Mistrzów. Jego kontrkandydatami do tego stanowiska byli - według prasowych doniesień - Johan Cruijff, Ruud Gullit oraz asystenci Rijkaarda, Johan Neeskens i Ruud Krol.
2001 rok – porażka w eliminacjach do mistrzostw świata.
Louis van Gaal rozpoczynał swoją kadencję z ponad 50 procentowym poparciem społecznym, a za jego największą zaletę - według holenderskiego ośrodka badań opinii publicznej - uważano przewidywalność i niechęć do przeprowadzania rewolucji w kadrze. Oczekiwania wobec niego były bardzo duże. Zdaniem Arie van Eijdena, dyrektora sportowego federacji, van Gaal nawiąże do tradycji legendarnego Rinusa Michelsa, który doprowadził Holendrów do wicemistrzostwa świata w 1974. Sam szkoleniowiec nie studził tych zapowiedzi, podkreślając, że jego ambicją jest zdobycie złotego medalu. Miał on zresztą zostać selekcjonerem już dwa lata wcześniej, po Mundialu 1998, jednak wówczas na przeszkodzie stanął ważny kontrakt z FC Barceloną.
Jego celem był awans do Mundialu 2002. Rywalami w grupie były zespoły Portugalii (brązowy medalista Euro 2000), Irlandii (nieobecna na wielkim turnieju od 1994 roku) oraz Cypru, Estonii i Andory. Jednak na półmetku eliminacji faworyzowani Holendrzy zajmowali trzecie miejsce z trzema punktami straty do dwójki rywali; zanotowali remis 1:1 z Irlandczykami w Amsterdamie, 4:0 z Cyprem oraz porażkę (0:2) i remis (2:2, chociaż do '84 minuty prowadzili 2:0) z Portugalczykami. Później wygrywali mecze z najsłabszymi w grupie Andorą, Estonią i rewanż z Cyprem, ale w decydującym meczu z Irlandią przegrali 0:1. Dziennikarze pisali po tym spotkaniu o hańbie, klęsce i porównywali je do Waterloo. W efekcie bowiem po raz pierwszy od 1986 roku Holandia nie tylko nie awansowała do turnieju rangi mistrzowskiej, ale nawet nie zdołała zakwalifikować się do gier barażowych.
Obserwatorzy wskazywali kilka przyczyn, dla których drużyna, która grała w półfinałach ostatnich mistrzostw świata i Europy, tym razem odpadła już na etapie kwalifikacji. Podkreślano brak lidera zespołu na miarę Roya Keane'a lub Luísa Figo oraz częste kontuzje kluczowych graczy ofensywnych (Roy Makaay i Ruud van Nistelrooy).
Osobna krytyka spotkała metody szkoleniowe van Gaala. Zarzucano mu promowanie nadmiernie ryzykownego stylu gry, przesadny optymizm (w połowie przegranych eliminacji twierdził, że "Holandia ma najlepszy zespół na świecie"), niezrozumiałe roszady personalne i taktyczne w trakcie meczów (np. przesunięcie na lewe skrzydło obrońcy Wilfreda Boumy w spotkaniu z Portugalią), a także - jak Marco van Basten - sztywne podejście do taktyki, która miała całkowicie wyeliminować element improwizacji z gry zawodników. Trener miał także nie dostrzegać słabszej dyspozycji swoich dawnych podopiecznych z Ajaksu Amsterdam, m.in. bramkarza Edwina van der Sara, który był wówczas rezerwowym w Juventusie Turyn.
Selekcjoner nie potrafił również zapanować nad atmosferą wokół kadry. Piłkarze, którzy mimo dobrej gry w klubach nie otrzymywali powoływań, publicznie mówili, że o tym kto będzie grał w reprezentacji decydują układy i prywatne znajomości z trenerem. Ponadto kilku z graczy pierwszej jedenastki zostało w tym czasie wplątanych w skandale ze środkami dopingującymi; latem 2001 roku z tego powodu zawieszono kapitana zespołu Franka de Boera oraz Edgara Davidsa.
Postawa piłkarzy wywołała komentarze dziennikarzy. Oskarżano ich nie tylko o osłabianie kadry (dyskwalifikacje), ale także o to, że dobro zespołu narodowego nie jest dla nich najważniejsze. W tym momencie przypominano o szeregu konfliktów personalnych, które w drużynie holenderskiej rozpoczęły się jeszcze w połowie lat 90..
Van Gaal poddany został surowej krytyce prasowej, jednak początkowo nie zamierzał składać dymisji i przypominał, że kontrakt z krajowym związkiem podpisał aż do 2006 roku. Nie można było wręczyć mu dymisji, ponieważ był nie tylko selekcjonerem, ale także dyrektorem technicznym federacji, więc zwolnić musiałby się sam. Jednak po serii nieprzychylnych artykułów i długiej rozmowie z prezesem Mathieu Sprengersem w grudniu 2001 roku (czyli prawie cztery miesiące po meczu z Irlandią) van Gaal ustąpił ze stanowiska. Bilans jego kadencji zamknął się na ośmiu zwycięstwach (m.in. w meczach towarzyskich z Hiszpanią i Anglią), czterech remisach i dwu porażkach.
2004 rok – III-IV miejsce w mistrzostwach Europy.
Pierwszym kandydatem do sukcesji po Louisie van Gaalu był Dick Advocaat, pracujący od prawie czterech lat w Rangers, ale oświadczył, że nie jest zainteresowany powrotem do pracy z kadrą. Szefowie federacji po raz kolejny zwrócili się więc do Johana Cruyffa, który ponownie odrzucił ich ofertę. Mówiło się również o duecie Frank Rijkaard – Marco van Basten. Jednak Rijkaard miał wówczas ważny kontrakt ze Spartą Rotterdam, ponadto niezbyt dobrze kojarzył się kibicom po Euro 2000, a van Basten nie posiadał żadnych uprawnień trenerskich, więc z tego pomysłu również szybko zrezygnowano. Vacat na stanowisku selekcjonera trwał aż do grudnia 2001 roku. Wtedy w lidze szkockiej Rangersi przegrali kolejny mecz i tracili już dziesięć punktów do zmierzającego po tytuł mistrza kraju Celticu; Advocaat złożył dymisję i, kiedy ponownie zwrócono się do niego z propozycją poprowadzenia drużyny narodowej, tym razem nie odmówił.
Advocaat nie wprowadził wielu zmian kadrowych, chociaż z czasem w reprezentacji zadebiutowali młodzi piłkarze urodzeni na początku lat 80., jak Andy van der Meyde, czy Rafael van der Vaart. Szkielet zespołu pozostał jednak niezmieniony - nowy selekcjoner wciąż dużym zaufaniem obdarzał generację zawodników, którzy przed kilkoma laty doprowadzili Ajax Amsterdam do zwycięstwa w Pucharze Mistrzów. Advocaata broniły wyniki – w pierwszym roku jego urzędowania drużyna nie doznała porażki, a w spotkaniach towarzyskich pokonała m.in. wicemistrzów świata Niemców, Hiszpanię, Argentynę i zremisowała z Anglią i Portugalią. Pierwszą porażkę "Pomarańczowi" zanotowali dopiero we wrześniu 2003 roku w ostatnim meczu eliminacji do Euro 2004 z Czechami 1:3. Przegrana ta kosztowała ich pierwsze miejsce w grupie i oznaczała konieczność gry w barażach, gdzie czekała już na nich prowadzona przez Bertiego Vogtsa Szkocja. Na wyjeździe w Glasgow podopieczni Advocaata ulegli 0:1, ale tydzień później wygrali 6:0 i mogli po czterech latach nieobecności szykować się do udziału w wielkim międzynarodowym turnieju.
W kadrze na mistrzostwa Europy znalazło się siedmiu zawodników, którzy grali w barwach Ajaksu w finale Ligi Mistrzów w 1995 roku (van der Sar, Reiziger, Frank de Boer, Seedorf, Davids, Overmars, Kluivert). Wszyscy, oprócz Kluiverta, byli brani pod uwagę przy ustalaniu pierwszej jedenastki reprezentacji, w której obok nich Advocaat znalazł miejsce dla 20-latków – van der Meyde, Robbena oraz Sneijdera i van der Vaarta (dwaj ostatni byli na Euro rezerwowymi). Tak skonstruowana drużyna w inauguracyjnym meczu mistrzostw spotkała się z Niemcami. Od '30 minuty po strzale z rzutu wolnego Torstena Fringsa "Pomarańczowi" przegrywali 0:1, ale na dziewięć minut przed końcem spotkania wyrównującą bramkę strzelił Ruud van Nistelrooy. W drugim meczu z Czechami to Holendrzy długo prowadzili (od '20 minuty po golach Boumy i van Nistelrooya) 2:0. Mimo to mecz zakończył się wynikiem 3:2 dla podopiecznych Karela Brücknera, a winnym porażki holenderskie media uznały Advocaata, który przy stanie 2:1 zmienił najlepszego na boisku Robbena na defensywnego pomocnika Paula Bosvelta, nakazując tym samym swoim zawodników cofnięcie się do obrony. Po zwycięstwie 3:0 nad najsłabszą w grupie Łotwą Holendrzy spotkali się w ćwierćfinale ze Szwecją. Spotkanie zakończyło się bezbramkowym remisem, chociaż według pomeczowych statystyk bliżej zwycięstwa byli Szwedzi (Larsson i Ljungberg trafiali w słupek). "Pomarańczowi", którzy z trzech ostatnich turniejów odpadali, bo gorzej od rywali wykonywali rzuty karne, tym razem wygrali po konkursie jedenastek 5:4. Drogę do finału zamknęli im gospodarze imprezy Portugalczycy (1:2).
Advocaat, mimo iż zabrał do Portugalii czterech nominalnych napastników, zdecydował się grać ustawieniem 4-5-1, z jednym atakującym, którym był debiutujący na międzynarodowym turnieju Ruud van Nistelrooy (28, Manchester United), oraz dwoma klasycznymi skrzydłowymi, z prawej najczęściej występował Andy van der Meyde (25, Inter Mediolan), w spotkaniu półfinałowym zmieniony przez Marca Overmarsa (31, FC Barcelona), a z lewej Arjen Robben (20, PSV Eindhoven), który dzięki udanym występom na portugalskich boiskach wkrótce po mistrzostwach znalazł zatrudnienie w Chelsea F.C. Koncepcja Advocaata była pochodną popularnego w czasie turnieju "systemu diamentowego", tyle że zamiast dwu defensywnych pomocników holenderski selekcjoner desygnował do gry tylko jednego, kapitana drużyny Phillipa Cocu (34, FC Barcelona). Funkcję rozgrywających pełnili ofensywnie usposobieni Edgar Davids (31, FC Barcelona) i Clarence Seedorf (28, AC Milan).
Po czerwonej kartce w spotkaniu z Czechami dla prawego obrońcy Johnny'ego Heitingi (21, Ajax) w pozostałych meczach na tej pozycji grał Michael Reiziger (31, FC Barcelona). Po drugiej stronie występował jego klubowy partner Giovanni van Bronckhorst (29), aktywniejszy od Reizigera w akcjach ofensywnych. Na środku obrony Advocaat wystawiał powracającego po długiej rehabilitacji Jaapa Stama (32, S.S. Lazio) i młodszego o sześć lat Wilfreda Boumę (PSV Eindhoven), który jednak w czasie turnieju doznał kontuzji i w spotkaniach z Łotwą i Szwecją zmienił go 34-letni Frank de Boer (Rangers). W bramce niezastąpiony był Edwin van der Sar (34, Fulham F.C.), uznany za bohatera meczu ze Szwecją, w którym obronił rzut karny. Van der Sar zakładał, że po Euro 2004 pożegna się z drużyną narodową, ale nowy trener reprezentacji przekonał go do zmiany decyzji.
Przed mistrzostwami Holendrzy byli uznawani za jednego z głównych faworytów turnieju. Wśród przyczyn ich przedwczesnego odpadnięcia z mistrzostw wskazywano błędy personalne i taktyczne Advocaata, a także jego konflikt z Clarence'em Seedorfem, który publicznie wyrażał niezadowolenie z tego, że trener nie wystawia go na ulubionej pozycji ofensywnego pomocnika.
W kadrze Holandii znalazło się sześciu zawodników FC Barcelony (Reiziger, van Bronckhorst, Cocu, Davids, Kluivert, Overmars). Po mistrzostwach, kiedy nowym szkoleniowcem zespołu z Katalonii został Frank Rijkaard, za współpracę szefowie klubu podziękowali pięciu z nich. Giovanni van Bronckhorst był jedynym, który nie tylko utrzymał swoją pozycję w Barcelonie, ale także jedynym obok Cocu z tej szóstki, z którego usług nie zrezygnował następca Advocaata – Marco van Basten.

</doc>
<doc id="2103542" url="https://pl.wikipedia.org/wiki?curid=2103542" title="Reprezentacja Holandii w piłce nożnej mężczyzn/Lata 2006–2012">
Reprezentacja Holandii w piłce nożnej mężczyzn/Lata 2006–2012

Od 2006. „Pomarańczowa rewolucja”.
2006 rok – 1/8 finału mistrzostw świata.
Nowy selekcjoner Marco van Basten, który nie miał właściwie żadnego doświadczenia w pracy szkoleniowej, otrzymał od władz krajowej federacji bardzo szeroką autonomię w podejmowaniu decyzji. Nie rezygnując z licznych eksperymentów kadrowych (od lipca 2004 roku do rozpoczęcia mistrzostw w reprezentacji wystąpiło prawie 50 piłkarzy) i taktycznych, poprowadził "Pomarańczowych" do zwycięstwa w eliminacjach do mundialu. Holendrzy nie przegrali w nich żadnego spotkania i dwukrotnie wygrywali z najgroźniejszymi rywalami Czechami i Rumunami. Pierwszą porażkę ponieśli dopiero w listopadzie 2005 roku w towarzyskim meczu z Włochami.
Były napastnik Ajaksu i Milanu zdecydowanie odmłodził drużynę narodową. Po mistrzostwach Europy kariery reprezentacyjne zakończyli Jaap Stam, Frank de Boer, Paul Bosvelt, Patrick Kluivert i Marc Overmars, a sam van Basten zrezygnował z usług Clarence’a Seedorfa, Michaela Reizigera, Roya Makaaya, Edgara Davidsa, a także Marka van Bommela, który jednak powrócił do kadry w trakcie eliminacji. Selekcjoner zbudował reprezentację wokół grających na co dzień w rodzimych klubach młodych i niedoświadczonych piłkarzy lub starszych, ale dotychczas pomijanych przez kolejnych selekcjonerów. W kadrze na mundial pięciu graczy przyjechało z AZ Alkmaar, wicemistrza Holandii 2005-2006, tyle samo z Ajaksu, było również trzech przedstawicieli PSV Eindhoven i jeden Feyenoordu. Zmiany kadrowe poczynione przez van Bastena były tak głębokie, że dziennikarze zaczęli pisać o „pomarańczowej rewolucji” w kadrze.
Obok zawodników dopiero rozpoczynających swoje piłkarskie kariery znalazło się miejsce dla znacznie bardziej doświadczonych – bramkarza Edwina van der Sara (36 lat), defensywnego pomocnika Phillipa Cocu (36), lewego obrońcy Giovanniego van Bronckhorsta (31) i André Ooijera (32). Tylko van der Sar i Cocu grali (Ooijer i van Bronckhorst byli rezerwowymi) przed ośmioma laty na mistrzostwach świata we Francji. Z „23” zawodników powołanych dwa lata wcześniej przez Dicka Advocaata na Euro 2004 w kadrze na Weltmeisterschaft 2006 znalazło się tylko ośmiu (van der Sar, van Bronckhorst, Heitinga, Cocu, van der Vaart, Robben, Sneijder i van Nistelrooy).
Holendrzy na mistrzostwach zagrali w grupie z Argentyną, Serbią i Czarnogórą oraz Wybrzeżem Kości Słoniowej. Po inauguracyjnym zwycięstwie 1:0 nad podopiecznymi Iliji Petkovicia, w drugim spotkaniu wygrali 2:1 z wicemistrzami Afryki, i podobnie jak Argentyńczycy, którzy również mieli na koncie sześć punktów, mogli być pewni awansu do drugiej rundy. Od rezultatu meczu między tymi dwoma zespołami zależało, czy "Pomarańczowi" w drugiej rundzie trafią na Portugalię czy Meksyk. Obaj selekcjonerzy dali szansę rezerwowym, a wynik 0:0 bardziej satysfakcjonował piłkarzy José Néstora Pekermana, którzy dzięki lepszemu bilansowy bramkowemu zajęli w grupie pierwsze miejsce. Holendrzy byli drudzy i w 1/8 finału spotkali się z Portugalczykami. Po zaciętym i brutalnym widowisku górą byli wicemistrzowie Europy. Zwycięski gol padł w '23 minucie, jego strzelcem był, tak jak dwa lata wcześniej, Maniche. Rosyjski sędzia Walentin Iwanow pokazał aż szesnaście żółtych kartek i cztery czerwone, czym ustanowił rekord w historii mundiali. Dzienniki pisały o „wojnie” („Przegląd Sportowy”), „bitwie nienawiści” („Bild”), „największej krwawej bitwie w historii MŚ” („Die Welt”) i „dzikim boju” („De Volkskrant”). I to właśnie w arbitrze dopatrywano się głównego winnego odpadnięcia Holandii już w drugiej rundzie. Johan Cruijff stwierdził, że drugą osobą odpowiedzialną za niesatysfakcjonujący występ Holendrów jest minister ds. integracji Rita Verdonk, która przed mistrzostwami odmówiła przyznania obywatelstwa Salomonowi Kalou, jednemu z faworytów do gry w pierwszej jedenastce.
Holendrzy grali najczęściej z pominięciem drugiej linii. W wielu komentarzach podkreślano, że nominalni rozgrywający Wesley Sneijder (22, Ajax) i Mark van Bommel (29, FC Barcelona) nie potrafili wziąć na siebie ciężaru odpowiedzialności za konstruowanie akcji, a ich aktywność w ataku ograniczała się do strzałów zza pola karnego. Ich potencjalny zmiennik Rafel van der Vaart (23, Hamburger SV) przed mistrzostwami zmagał się z kontuzją i do Niemiec przyjechał nieprzepracowawszy okresu przygotowawczego. Najaktywniejszy z trójki graczy drugiej linii 36-letni Phillip Cocu (PSV) mógł być zarówno piątym obrońcą, jak i grającym tuż za napastnikiem ofensywnym pomocnikiem.
Ataki "Pomarańczowych" inicjował najczęściej bramkarz van der Sar, który miał za sobą udany sezon w Premiership. Spotkanie z Portugalią było jego 113. występem w barwach drużyny narodowej, czym pobił dotychczasowy rekord Franka de Boera i wysunął się na prowadzenie w klasyfikacji zawodników z największą liczbą meczów w kadrze. Zawodnik Manchesteru United podaniem do jednego z bocznych obrońców rozpoczynał akcje oskrzydlające, które były największym atutem Holendrów. Zarówno Khalid Boulahrouz (25, HSV), który po drugim spotkaniu zastąpił kontuzjowanego Johnny’ego Heitingę (23, Ajax), jak i szczególnie Giovanni van Bronckhorst (31, FC Barcelona) często zamieniali się w klasycznych skrzydłowych, zazwyczaj wtedy, gdy Arjen Robben (22, Chelsea F.C.) lub Robin van Persie (23, Arsenal F.C.) stawał się drugim napastnikiem. Robben i van Persie swoimi długimi podaniami na pole karne stwarzali największe zagrożenie pod bramką rywali; obaj zdobyli w czasie turnieju po jednym golu. Obaj także byli krytykowani za grę samolubną i nie dostrzeganie innych partnerów na boisku.
Para stoperów – doświadczony André Ooijer (32, PSV) i debiutujący na wielkim turnieju sześć lat młodszy Joris Mathijsen (AZ Alkmaar) – w działaniach ataku uczestniczyła rzadko, właściwie tylko podczas wykonywania rzutów rożnych na polu karnym rywali. Bywało, że Ooijer, wobec słabszej formy Sneijdera i van Bommela, występował w roli rozgrywającego.
Jedyny w schemacie van Bastena nominalny napastnik Ruud van Nistelrooy (30) strzelił podczas mistrzostw tylko jednego gola. Jeszcze przed turniejem zawodnik Manchesteru United popadł w konflikt ze swoim trenerem klubowym Alexem Fergusonem i większość rundy wiosennej 2005-06 spędził na ławce rezerwowych. W spotkaniu z Portugalią van Basten w jego miejsce postawił na Dirka Kuijta (26), ale piłkarz Feyenoordu Rotterdam okazał się równie nieefektywny. Bilans bramek Holendrów zamknął się na zaledwie trzech trafieniach.
Po mundialu van Basten rozpoczął przygotowania do Euro 2008. Do eliminacji Holendrzy przystąpili bez najbardziej doświadcznego Cocu, który zakończył karierę reprezentacyjną. Z gry w kadrze zrezygnowali również skonfliktowani z selekcjonerem van Nistelrooy i van Bommel. W kręgu zainteresowania trenera znaleźli się za to młodzi piłkarze, którzy na kilka dni przed mundialem zdobyli tytuł młodzieżowych mistrzów Europy. Wśród nich wyróżnili się m.in. Klaas-Jan Huntelaar (król strzelców tego turnieju), Urby Emanuelson (wraz z Huntelaarem trafił do najlepszej jedenastki turnieju), Stijn Schaars (kapitan), Ron Vlaar, Edson Braafheid i bramkarz Michel Vorm.
2008 rok – ćwierćfinał mistrzostw Europy.
Holendrzy, chociaż eliminacje do Euro 2008 zakończyli na drugim miejscu w grupie (za Rumunią), to awansowali do turnieju bezpośrednio, bez konieczności rozgrywania meczów barażowych. W drodze do Euro podopieczni Marco van Bastena przewagą zaledwie jednobramkową pokonali zespoły uważane za europejskich autsajderów: Luksemburg (1:0 i 1:0), Albanię (2:1 i 1:0) i Słowenię (1:0), zaś ze zwycięzcą grupy Rumunią zdobyli tylko jeden punkt (0:0 i 0:1). Dodatkowo ostatnie spotkanie kwalifikacji, z Białorusią, przegrali 1:2. Przed mistrzostwami Europy atmosfera wokół drużyny zmieniła się w porównaniu z okresem przedmundialowym, kiedy dziennikarze pisali o „pomarańczowej rewolucji” oraz sukcesie nowego, nastawionego na ofensywę i widowiskowość sposobie gry; w 2008 roku przeważało wzajemne znudzenie i zmęczenie. Działo się tak, mimo iż van Basten przez ostatnie cztery lata przegrał jedynie pięć meczów i jako pierwszy selekcjoner od czasu Guusa Hiddinka wprowadził reprezentację do dwu wielkich turniejów.
Już przed mistrzostwami było wiadomo, że dla van Bastena Euro 2008 będzie ostatnim turniejem w roli selekcjonera. W styczniu 2008 roku zapowiedział, że zrezygnuje ze stanowiska trenera kadry, bez względu na wynik, jaki osiągnie. Dwa miesiące później podpisał kontrakt z Ajaxem Amsterdam, a władze KNVB ogłosiły, że od lipca nowym szkoleniowcem reprezentacji będzie Bert van Marwijk.
W pierwszej połowie roku 2008 przeciwnikami Holendrów w spotkaniach towarzyskich byli: Chorwaci (3:0), Austriacy (4:3), Ukraińcy (3:0), Duńczycy (1:1) oraz Walijczycy (2:0). Wysoką formę, prezentowaną w meczach sparingowych, podopieczni van Bastena utrzymali także w spotkaniach grupowych mistrzostw Europy. Ich rywalami byli mistrzowie świata Włosi, wicemistrzowie świata Francuzi oraz Rumuni, których nie potrafili pokonać w eliminacjach. W spotkaniach z dwoma pierwszymi zespołami zanotowali wysokie zwycięstwa, odpowiednio 3:0 i 4:1, a dzięki ograniu w rezerwowym składzie Rumunii (2:0) w ostatnim meczu nie tylko zapewnili sobie awans do ćwierćfinału z pierwszego miejsca, ale także zostali uznani za najlepszy zespół fazy grupowej i głównego pretendenta do zdobycia tytułu mistrza Europy. Jednak – podobnie jak dwa lata wcześniej – zakończyli swój udział w turnieju na drugiej rundzie. W ćwierćfinale ulegli po dogrywce 1:3 Rosji, której selekcjonerem były wówczas Holender Guus Hiddink. W pomeczowych komentarzach podkreślano, że Rosjanie zwyciężyli z faworytami głównie dlatego, że ich trener rozszyfrował sposób gry swoich rodaków, a także, że po efektownych zwycięstwach z Włochami i Francją, "Pomarańczowi" zaczęli tracić siły i grali z mniejszą konsekwencją.
Po mistrzostwach świata z gry w kadrze zrezygnowali Ruud van Nistelrooy (Real Madryt) i Mark van Bommel. Pomocnik Bayernu Monachium nie zmienił swojej decyzji, van Nistelrooy zaś ponownie zagrał w reprezentacji po dwunastu miesiącach nieobecności, w połowie 2007 roku, w towarzyskim meczu ze Szwajcarią. W dwu kolejnych spotkaniach – eliminacyjnych z Bułgarią i Albanią – zdobył decydujące o zwycięstwie bramki. Trener pogodził się również z Clarencem Seedorfem, któremu podziękował za grę w reprezentacji zaraz po tym jak został wybrany na selekcjonera. Nie mógł pozostać obojętny na wysoką formę pomocnika AC Milan i na początku 2007 roku umożliwił mu powrót do kadry. Jednak Seedorf grywał tylko jako rezerwowy i na trzy tygodnie przed mistrzostwami Europy, chociaż znalazł się wśród trzydziestu wybrańców van Bastena, tym razem to on ogłosił rozbrat z reprezentacją. Na Euro 2008 nie pojechali także – skreśleni w ostatniej fazie selekcji – obrońcy Urby Emanuelson (AFC Ajax) i Kew Jaliens (AZ Alkmaar), pomocnik Hedwiges Maduro (Valencia CF) i napastnik Danny Koevermans (PSV Eindhoven), strzelec zwycięskiego gola w spotkaniu kwalifikacyjnym z Luksemburgiem. Na tydzień przed rozpoczęciem turnieju poważnej kontuzji doznał zaś Ryan Babel ().
Jednak, mimo tych wszystkich wypadków personalnych, w porównaniu z drużyną, która dwa lata wcześniej doszła do 1/8 finału mundialu, kadra zmieniła się niewiele. Nie naruszony pozostał blok obronny. W bramce zagrał 38-letni Edwin van der Sar (Manchester United), kapitan zespołu, dla którego Euro 2008 było już siódmym turniejem, w jakim wziął udział jako reprezentant kraju. I ostatnim, bo zaraz po mistrzostwach zapowiedział zakończenie kariery reprezentacyjnej. Przed nim wystąpili ci sami zawodnicy, którzy grali podczas Mundialu 2006: na środku obrony doświadczony André Ooijer (34) wspomagał młodszego o sześć lat Jorisa Mathijsena, a po bokach biegali ofensywnie usposobiony Giovanni van Bronckhorst (33) oraz Khalid Boulahrouz. 27-letni obrońca Sevilla FC przeżył w trakcie turnieju osobistą tragedię: kilka dni przed meczem z Rosją w szpitalu w Lozannie zmarła jego urodzona w 24. tygodniu córeczka.
Van Basten wybrał bardzo ofensywny styl gry; postawił na jednego napastnika (Ruud van Nistelrooy, 32) i trzech wysuniętych pomocników: Wesleya Sneijdera (24), Dirka Kuijta (28) i Rafaela van der Vaarta (25). Cała czwórka w czasie turnieju zagrała skutecznie (w sumie zdobyli 5 goli), i dwaj inni pretendenci do występów w linii ataku – Arjen Robben (24, zmagający się w czasie turnieju z kontuzją) i Robin van Persie (25) – musieli zadowolić się rolą rezerwowych. Zresztą ustawienie, jakie wybrał van Basten, spotkało się początkowo z ostrym atakiem opinii publicznej, która przypominała, że dotychczas Holandia zawodziła, kiedy van der Vaart i Sneijder grali razem. Słów krytyki nie szczędził selekcjonerowi także Johan Cruijff; przed meczem z Włochami nazwał ustawienie van Bastena „zdradą ideałów narodowych” i wzywał do powrotu do klasycznego 4-3-3. Oparcie się na współpracy ofensywnie usposobionych pomocników (dwu skrzydłowych i jeden środkowy) z napastnikiem przyniosło rezultaty w meczach grupowych, jednak okazało się nieskuteczne w starciu z Rosją. Guus Hiddink podkreślał, że kluczem do zwycięstwa jego zespołu w ćwierćfinale było właśnie odseparowanie van Nistelrooya od Sneijdera i van der Vaarta oraz wyłączenie z gry Kuyta.
Ofensywne ukierunkowanie drużyny było możliwe dlatego, że w środku pola występowało dwu defensywnych pomocników, a nie – jak do tej pory – tylko jeden (Phillip Cocu, który zakończył karierę po mundialu). Van Basten wybrał na te pozycje Nigela de Jonga (24, Hamburger SV) oraz Orlanda Engelaara (29, FC Twente). Szczególnie chwalony był ten drugi, o którym pisano jako o jednym z odkryć turnieju.
W podsumowaniach czteroletniej kadencji van Bastena przeważał niedosyt; podkreślano, że najpierw odsunął starsze pokolenie piłkarzy i zdecydowanie oparł kadrę na młodych graczach, konsekwentnie ignorował słowa krytyki zarówno działaczy, jak i kibiców oraz autorytetów sportowych (jak Cruyff), jednak – mimo efektownego wygrania grupy na Euro 2008 – reprezentacja pod jego wodzą dwukrotnie kończyła udział zaledwie na drugiej rundzie wielkich turniejów. Pracę van Bastena kontynuował Bert van Marwijk, który z piłkarzami wprowadzonymi przez niego do reprezentacji (plus Mark van Bommel) zdobył srebrny medal na Mundialu 2010.
2010 rok – wicemistrzostwo świata.
Bert van Marwijk rzeczywiście nie dokonał kadrowej rewolucji. W pierwszych dwu latach jego kadencji w reprezentacji debiutowało wprawdzie trzynastu nowych piłkarzy (w tym trzech bramkarzy), ale na Mundial 2010 pojechało tylko pięciu z nich (bramkarze Michel Vorm i Sander Boschker, obrońcy Gregory van der Wiel i Edson Braafheid oraz napastnik Eljero Elia), zresztą prawie wszyscy (oprócz van der Wiela) jako rezerwowi. Selekcjoner oparł reprezentację na zawodnikach wprowadzonych do kadry przez swojego poprzednika, a jedną z czterech poważnych zmian kadrowych było ponowne powołanie skonfliktowanego z van Bastenem Marka van Bommela, który w jedenastce zajął miejsce Orlanda Engelaara. Van Marwijk znacznie łatwiej dogadywał się z pomocnikiem Bayernu Monachium, który był jego zięciem. Drugą roszadą personalną, przeprowadzoną przez nowego selekcjonera, było zaufanie wspomnianemu, 22-letniemu van der Wielowi (AFC Ajax), który na prawej stronie obrony zmienił Khalida Boulahrouza. Po trzecie zaś, po rezygnacji Edwina van der Sara z gry w reprezentacji, pierwszym bramkarzem został jego zmiennik z dwu ostatnich turniejów, 28-letni Maarten Stekelenburg z Ajaksu. Zresztą, kiedy jesienią 2008 roku Stekelenburg doznał kontuzji, selekcjoner poprosił 38-letniego wówczas van der Sara, aby powrócił do kadry na eliminacyjne mecze z Islandią i Norwegią. Zawodnik Manchesteru United wyraził zgodę i dzięki temu ustanowił nowy rekord występów w kadrze – 130 meczów. Czwartą i drugą wymuszoną zmianą kadrową van Marwijka była rezygnacja z Ruuda van Nistelrooya (34, Real Madryt), który po mistrzostwach Europy również ogłosił rozbrat z drużyną narodową.
Nowy selekcjoner zaczął swoją kadencję od remisu i porażki w meczach towarzyskich (odpowiednio z Rosją i Australią), ale w kolejnych grach do rozpoczęcia Mundialu 2010 nie przegrał żadnego spotkania, a wygrał aż dwanaście.
Do pierwszego meczu Mundialu 2010 podopieczni van Marwijka przegrali tylko jedno spotkanie; towarzyskie (1:2) z Australią jesienią 2008 roku. W eliminacjach odnieśli komplet ośmiu zwycięstw (ograli m.in. Norwegię i Szkocję) i do mistrzostw awansowali już 9 czerwca 2009 roku, jako pierwsza drużyna z Europy. W czterech spotkaniach sparingowych tuż przed mundialem strzelili czternaście goli; pokonali trzech innych finalistów (po 2:1 ze Stanami Zjednoczonymi i Meksykiem, i 4:1 z Ghaną) oraz Węgry (6:1).
Wysoką formę "Pomarańczowi" utrzymali także na mistrzostwach. W spotkaniach grupowych wygrali wszystkie trzy mecze: z Danią (2:0), Japonią (1:0) i Kamerunem (2:1). W drugiej rundzie ograli Słowaków (2:1), a w ćwierćfinale ich rywalem była Brazylia; dwukrotnie, na Mundialach 1994 i 1998, po porażce właśnie z "canarinhos" Holendrzy odpadali z turniejów. Tym razem zdołali przełamać fatalną passę i – mimo iż pierwszą połowę przegrywali 0:1 – to w drugiej najpierw doprowadzili do wyrównania (Sneijder), a następnie objęli prowadzenie po tym, jak samobójczego gola strzelił Felipe Melo, który kilka minut później otrzymał czerwoną kartkę. Holendrzy ostatecznie wygrali 2:1 i po raz pierwszy od 1998 roku zagrali w półfinale, gdzie ich rywalem był Urugwaj. Po wyrównanym spotkaniu podopieczni van Marwijka zwyciężyli 3:2, zaś w finale imprezy, w którym wystąpili po raz trzeci w historii, przegrali po dogrywce z mistrzami Europy Hiszpanami (0:1). Jedynego gola strzelił na dwie minuty przed końcem meczu Andrés Iniesta, a sędzia Howard Webb pokazał w tym meczu aż trzynaście żółtych kartek i jedną czerwoną (dla Johna Heitingi).
Van Marwijk nie tylko zaufał zawodnikom van Bastena, ale także jego koncepcji taktycznej z czasu Euro 2008: na mundialu Holendrzy również grali systemem 1-4-2-3-1, z czterema obrońcami, dwoma pomocnikami defensywnymi, trzema ofensywnymi (środkowym i dwoma skrzydłowymi) i z jednym napastnikiem. Tym razem linię ofensywną tworzyli: Wesley Sneijder (26, Inter Mediolan) jako środkowy pomocnik, boczni Dirk Kuijt (29, Liverpool FC) i Arjen Robben (26, Bayern Monachium) oraz w ataku Robin van Persie (26, Arsenal F.C.). Z meczach grupowych zamiast kontuzjowanego Robbena grał Rafael van der Vaart (27, Real Madryt), który występował wówczas na lewej stronie (a Kuyt na prawej). Później van der Vaart wchodził dwukrotnie z ławki rezerwowych i – zdaniem obserwatorów – w tych momentach (m.in. druga połowa meczu z Urugwajem) "Pomarańczowi" grali nie tylko najskuteczniej, ale także najbardziej widowiskowo. Najwięcej pochwał zebrał jednak Sneijder, który wraz z trzema innymi zawodnikami zdobył koronę króla strzelców (5 goli); podkreślano, że nie tylko umiejętnie rozgrywał piłkę, ale także w najważniejszych momentach wyręczał nieskutecznego na tym turnieju i najbardziej krytykowanego van Persiego i zdobywał bramki. Holender był jednym z głównych kandydatów do miana najlepszego gracza turnieju, które ostatecznie otrzymał Urugwajczyk Diego Forlán. O tym jak mocna była linia ofensywna Holendrów podczas tego mundialu świadczy także fakt, że znacząco wyróżnili się również rezerwowi napastnicy Klaas-Jan Huntelaar (jeden gol) oraz Eljero Elia.
Dwójkę pomocników defensywnych tworzyli doświadczony Mark van Bommel (33, Bayern Monachium), który kilka tygodni wcześniej wraz z Robbenem i Sneijderem wystąpił w finale Ligi Mistrzów, oraz Nigel de Jong (25). Pomocnik Manchesteru City z powodu nadmiaru żółtych kartek musiał pauzować w półfinale i wówczas zastąpił go Demy de Zeeuw (27, AFC Ajax), dla którego jedyny występ na mistrzostwach skończył się przykrą kontuzją (wybicie zębów), przez co musiał opuścić murawę już po czterdziestu pięciu minutach. Zadaniem Van Bommela było konstruowanie akcji zaczepnych, gdyż grający za nim de Jong skupiony był niemal wyłącznie na defensywie, zaś Sneijder, występujący przed nim, nastawiony był na mistrzostwach na zamykanie akcji strzałami.
Mundial 2010 był pierwszym turniejem międzynarodowym od 1994 roku, na którym w bramce holenderskiej zabrakło Edwina van der Sara. Jego następca, Maarten Stekelenburg, zanotował kilka dobrych interwencji, które uchroniły "Pomarańczowych" od porażek, ale w paru spotkaniach (głównie z Urugwajem) bronił nerwowo i niepewnie. W defensywie najważniejsze role pełnili 35-letni Giovanni van Bronckhorst (Feyenoord Rotterdam), który przejął od van der Sara opaskę kapitana, oraz 30-letni Joris Mathijsen (Hamburger SV). Ten pierwszy nie tylko wypełniał obowiązki w obronie, ale także włączał się do ataków, a jego gol z meczu z Urugwajem (szósty w reprezentacji) został uznany za jeden z najładniejszych w całym mundialu. Gra Mathijsena zaś została doceniona przez niektórych komentatorów i dziennikarzy, którzy umieścili jego nazwisko w najlepszej jedenastce mistrzostw.
W komentarzach podkreślano, że chociaż van Marwijk był kontynuatorem koncepcji gry stworzonej przez van Bastena, to – inaczej niż jego poprzednik – rozsądniej wykorzystywał potencjał ofensywny zawodników, i przez to na mundialu Holendrzy nie zagrali ani jednego tak efektownego meczu, jak z Włochami czy Francją na mistrzostwach Europy. Selekcjoner wolał oszczędzać siły na decydujące spotkania nawet kosztem widowiskowego stylu gry oraz – jak sam podkreślał – położyć większy nacisk na grę w obronie. Kwintesencją takiego stylu był – według prasowych komentarzy – finał turnieju, w którym Holendrzy skupili się głównie na defensywie i przerywaniu gry przeciwnika (z nastawieniem na faule), a w przodzie liczyli na stałe fragmenty gry i Robbena, który jednak dwukrotnie nie był w stanie pokonać hiszpańskiego bramkarza Ikera Casillasa.
2012 rok – runda grupowa mistrzostw Europy.
Wicemistrzowie świata nie tylko jako jedni z pierwszych zapewnili sobie awans na Euro 2012, ale także spośród wszystkich drużyn, startujących w kwalifikacjach, strzelili najwięcej goli (37). Wygrali dziewięć z dziesięciu spotkań eliminacyjnych, przegrali tylko w ostatnim, ze Szwecją (2:3), kiedy mieli już pewność, że zagrają na mistrzostwach Europy. Dodatkowo od Mundialu 2010 na dwadzieścia jeden meczów zwyciężyli w czternastu, zanotowali tylko trzy porażki. Aż do kwietnia 2012 nie schodzili z podium w rankingu FIFA, a nawet raz – po raz pierwszy w historii – zajęli w tej klasyfikacji pierwsze miejsce (sierpień 2011). Dobre wyniki z lat 2010–2012 sprawiły, że Holendrzy jechali na turniej do Polski i Ukrainy jako jedni z głównych faworytów do zwycięstwa. 
Selekcjoner zabrał na Euro 2012 większość graczy, którzy dwa lata wcześniej wystąpili w finałach mistrzostw świata; w kadrze na mistrzostwa Europy znalazło się aż szesnastu uczestników ostatniego mundialu. Podstawowa jedenastka zmieniła się nieznacznie. Po zakończeniu piłkarskiej kariery przez Giovanniego van Bronckhorsta jego miejsce na lewej stronie obrony zajął 24–letni Erik Pieters, którego jednak z udziału w turnieju wyeliminowała kontuzja (zastąpił go 18–letni debiutant Jetro Willems). Zamiast znajdującego się w słabszej formie Dirka Kuijta trener w pomocy wybrał innego srebrnego medalistę mundialu Ibrahima Afellaya. Reszta zawodników pozostała niezmieniona. Van Marwijk – tak jak w 2010 – stawiał na defensywę w składzie: Maarten Stekelenburg (bramkarz) oraz Gregory van der Wiel, John Heitinga i Joris Mathijsen, który w czasie Euro zmagał się z dolegliwościami zdrowotnymi. W roli defensywnych pomocników występowali 35–letni kapitan Mark van Bommel i mistrz Anglii z Manchesterem City, Nigel de Jong. O obliczu formacji ofensywnej decydowali: Arjen Robben (finalista Ligi Mistrzów z Bayernem Monachium), król strzelców mundialu Wesley Sneijder, Afellay z FC Barcelony oraz wysunięty napastnik Robin van Persie, najlepszy strzelec Premier League.
Holendrzy na mistrzostwach zagrali w grupie B, która przez wielu obserwatorów była uważana za najsilniejszą. Oprócz podopiecznych van Marwijka znaleźli się w niej reprezentacje Niemiec, Portugalii i Danii. Niespodziewanie wicemistrzowie świata nie tylko nie zdołali awansować do ćwierćfinału, ale w ogóle przegrali wszystkie trzy mecze. Ulegali kolejno Duńczykom (0:1), Niemcom (1:2) i Portugalczykom (1:2). Zdobyli tylko dwa gole, chociaż w ich składzie wystąpili królowie strzelców ligi angielskiej (van Persie) i niemieckiej (Huntelaar). Na pocieszenie pozostało im, że Jetro Willems został najmłodszym w historii uczestnikiem finałów mistrzostw Europy. W dniu meczu z Danią miał 18 lat i 71 dni. Dla Holendrów występ na Euro 2012 był najgorszym od 1980, kiedy także nie wyszli z grupy.
Zarzuty wobec reprezentacji Holandii koncentrowały się na trzech kwestiach. Po pierwsze, piłkarze byli oskarżani o przedkładanie prywatnych ambicji ponad dobro drużyny. W czasie mistrzostw Klaas-Jan Huntelaar i Rafael van der Vaart, czyli dwaj gracze wyznaczeni do roli rezerwowych, publicznie wyrażali swoje niezadowolenie z decyzji selekcjonera. Dodatkowo skonfliktowani ze sobą byli Robin van Persie i Wesley Sneijder, kluczowi zawodnicy linii ofensywnej. Po drugie, van Marwijk był krytykowany za przesadne przywiązanie do niektórych nazwisk. Podstawowa jedenastka w porównaniu z Mundialem 2010 zmieniła się nieznacznie, a kilku zawodników – jak choćby Arjen Robben i Ibrahim Afellay – od tego czasu straciło wysoką formę. Nie najlepiej prezentowali się także obrońcy, Gregory van der Wiel i John Heitinga. Mimo to, selekcjoner cały czas na nich stawiał. Po trzecie, trenerowi zarzucano dobór złej taktyki, szczególnie marnowanie potencjału ofensywnego przez grę z dwoma defensywnymi pomocnikami. Media sugerowały, że jeden z nich – doświadczony Mark van Bommel – wciąż cieszy się zaufaniem van Marwijka, bo jest jego zięciem.
Pomimo zaskakującej porażki van Marwijk nie został zwolniony, chociaż media wysuwały nazwiska kandydatów na jego ewentualnego następcę (np. Ronald Koeman, Frank Rijkaard). Przeszkodą okazał się kontrakt trenera, który kilka miesięcy przed turniejem został przedłużony aż do połowy 2016. Jednak po kilku dniach namysłu selekcjoner sam podał się do dymisji; według relacji prasowych nie doszedł do porozumienia z działaczami związku, od których bezskutecznie domagał się dożywotniego zawieszenia w obowiązkach reprezentacyjnych kilku piłkarzy (Huntelaara, van der Vaarta, Heitingi, Khalida Boulahrouza i Wilfreda Boumy). O konieczności zdyscyplinowania zawodników zamiast zmiany szkoleniowca mówiło także wielu komentatorów, m.in. Frank de Boer, który decyzję van Marwijka o odejściu nazwał "nieszczęśliwą dla Holandii". Tymczasem trener do końca bronił swojej koncepcji gry. Podczas jednej z konferencji prasowych wdał się w dyskusję z holenderskim dziennikarzem, w czasie której interweniował oficer prasowy UEFA. Powiedział wówczas:
Po nieudanych mistrzostwach Europy karierę reprezentacyjną zakończył Mark van Bommel. Nowym trenerem kadry został już po raz drugi Louis van Gaal.

</doc>
<doc id="2103545" url="https://pl.wikipedia.org/wiki?curid=2103545" title="Reprezentacja Holandii w piłce nożnej mężczyzn/Lata 1974–1978">
Reprezentacja Holandii w piłce nożnej mężczyzn/Lata 1974–1978

Lata 1974–1978. Rozkwit futbolu totalnego.
1974 rok – wicemistrzostwo świata.
Na przełomie lat 60. i 70. trener Ajaksu Amsterdam Rinus Michels opracował system gry zwany „futbolem totalnym”. Polegał on na tym, że w drużynie, złożonej z jedenastu piłkarzy, nie było wyraźnego podziału na obrońców, pomocników i napastników. Zespół tworzył jedną całość, w zależności od potrzeby obrońca stawał się atakującym i odwrotnie. Bramkarz w koncepcji Michelsa pełnił funkcję ostatniego stopera. System zbudowany był na ciągłej wymianie podań między zawodnikami, którzy tym samym nie tracili ze sobą kontaktu, cały czas przesuwając się na połowę przeciwnika. Ciągły ruch na boisku, zmiany pozycji i tempa powodowały, że rywale nie wiedzieli kogo mają pilnować i nie byli w stanie przewidzieć kolejnego zagrania. Michelsowski Ajax jako pierwszy zaczął stosować pressing i pułapki ofsajdowe. System sprawdził się w praktyce, bowiem drużyna z Amsterdamu w ciągu sześciu lat pracy Michelsa zdobyła cztery mistrzostwa Holandii oraz Puchar Mistrzów. W 1974 roku Michels został selekcjonerem reprezentacji, w której „futbol totalny” znalazł jeszcze lepszych wykonawców; do piłkarzy Ajaksu dołączyli gracze Feyenoordu, triumfatora Pucharu UEFA w sezonie 1973–74.
Holendrzy rozpoczęli mistrzostwa od zwycięstwa 2:0 z Urugwajem, po dwóch golach Johnny’ego Repa. Później zanotowali bezbramkowy remis ze Szwecją, a po wysokiej wygranej – 4:1 – z Bułgarią mogli szykować się do gry w drugiej rundzie, gdzie trafili do grupy z Argentyną, NRD i Brazylią. 4:0 z Argentyńczykami, 2:0 z piłkarzami ze Wschodnich Niemiec i taki sam wynik z Brazylijczykami sprawiły, że przed finałem, w którym Holendrzy grać mieli z gospodarzami turnieju Niemcami, byli faworytami. Jednak 7 lipca w Monachium, mimo iż od '2 minuty meczu, po bramce Johana Neeskensa z rzutu karnego prowadzili 1:0, to jeszcze w pierwszej połowie dali sobie strzelić dwa gole. Wynik 1:2 utrzymał się do końca spotkania i "Pomarańczowi" musieli się zadowolić srebrnym medalem.
Absencja defensorów Ajaksu Barry’ego Hulshoffa oraz ADO Den Haag Aada Mansfelda (obu z udziału w mistrzostwach wyeliminowały kontuzje) oraz uraz, jakiego już w czasie trwania turnieju nabawił się Rinus Israël (31, Feyenoord), sprawiły, że na środku obrony występować musiał nominalny pomocnik Arie Haan (26, Ajax). Haan był stoperem, chociaż inaczej niż w systemie niemieckim (patrz np. tu) nie był najbardziej cofniętym pod bramkę graczem, ale odwrotnie – zawsze występował niewiele przed resztą obrońców (tzw. forstoper). Jego partnerami z linii defensywy byli wysoki, silny i dobrze zbudowany Wim Suurbier (29, Ajax), grający zazwyczaj na prawej stronie, oraz na lewej – Ruud Krol (25, Ajax), aktywny zwłaszcza w czasie akcji ofensywnych, zmieniający się często w klasycznego lewoskrzydłowego. Na środku obrony występował Wim Rijsbergen (22) z Feyenoordu, który przed mundialem rozegrał tylko jeden mecz w kadrze.
Haan mógł sobie pozwolić na grę daleko od bramki, bowiem funkcję ostatniego stopera pełnił bramkarz Jan Jongbloed. Mimo iż przed mistrzostwami o wiele wyżej stały akcje znacznie młodszych Jana van Beverena (26) z PSV Eindhoven i Pieta Schrijversa (28) z FC Twente, Michels zdecydował się postawić właśnie na 34-letniego zawodnika AFC DWS, głównie dlatego, iż lepiej od konkurentów opanował grę nogami. Jongbloed cztery lata później także występował w pierwszej jedenastce drużyny, która również doszła do finału mistrzostw świata. Miał wówczas 38 lat.
Środkowy pomocnik Johan Neeskens (23), w Ajaksie początkowo grający na prawej obronie, nazywany był „mistrzem pressingu”; miał zwyczaj biec za rywalem na jego połowę, aby próbować odebrać piłkę. Równie skuteczny był w zdobywaniu bramek – na mistrzostwach pięciokrotnie pokonywał bramkarzy rywali, więcej niż napastnicy Rep i Rensenbrink. Obok niego miał występować jego klubowy partner Gerrie Mühren, ale nie pojechał do Niemiec z powodu ciężkiej choroby syna. Ostatecznie na flankach Michels zaufał duetowi zawodników Feyenoordu – Wimowi Jansenowi (28) i Willemowi van Hanegemowi (30). Ich zmiennikiem był 27-letni Theo de Jong, piłkarz również grający na co dzień w klubie z Rotterdamu.
W ataku niepodważalną pozycję miał lider i kapitan drużyny Johan Cruijff (27, FC Barcelona), najbliższy i najbardziej zaufany współpracownik Michelsa. Wspólnie z selekcjonerem załagodził napiętą atmosferę w zespole, kiedy przed mistrzostwami zawodnicy zaczęli się kłócić o sposób podziału pieniędzy. Cruyff, cieszący się wśród kadrowiczów nie mniejszym autorytetem niż Michels, pod koniec roku otrzymał trzecią już Złotą Piłkę dla najlepszego piłkarza, grającego w klubach europejskich. Wydawało się, że linię napadu uzupełniać będzie napastnik Ajaksu Piet Keizer (31), ale ostatecznie był on tylko zmiennikiem gracza RSC Anderlecht Roba Rensenbrinka (27). Prawoskrzydłowy, najmłodszy w zespole 23-letni Johnny Rep (Ajax) strzelił w czasie turnieju cztery bramki.
W dwudziestodwuosobowej kadrze na mundial znalazło się siedmiu zawodników Feyenoordu Rotterdam, sześciu Ajaksu Amsterdam i trzech PSV Eindhoven. Wiele kontrowersji wywołał sposób przydzielania piłkarzom numerów. Michels zdecydował, że wszyscy oprócz Cruyffa, otrzymają koszulki według kolejności alfabetycznej. Zawodnik Barcelony, który dostałby „1”, jako jedyny z kadry mógł wybrać numer, ostatecznie zdecydował się na „14”. I tak zgodnie z decyzją selekcjonera bramkarz Jongbloed grał z „8”, a z „1” wystąpił rezerwowy napastnik Ruud Geels.
1976 rok – brązowy medal mistrzostw Europy.
Po ostatnim meczu mundialu 1974 rezygnację złożył Rinus Michels, a jego następcą został były trener Ajaxu Amsterdam George Knobel. W eliminacjach do Euro 1976 "Pomarańczowi" trafili do grupy piątej, w której – oprócz nich – grali brązowi medaliści ostatnich mistrzostw świata Polacy oraz Włosi i Finowie. W pierwszych trzech spotkaniach podopieczni Knobla wywalczyli komplet punktów (3:1 i 4:1 z Finlandią oraz 3:0 z Włochami). Później wprawdzie ulegli wysoko (1:4) Polsce, ale w rewanżu odrobili straty (3:0) i mimo przegranej z Włochami na finiszu kwalifikacji, zajęli w grupie pierwsze miejsce.
Regulamin mistrzostw Europy przewidywał, że zwycięzcy grup mieli spotkać się ze sobą w ćwierćfinale. Rywalem Holendrów byli prowadzeni przez Raymonda Goethalsa Belgowie. "Pomarańczowi" grę w kolejnej rundzie zapewnili sobie już po pierwszym meczu, w którym, dzięki golom zdobytym przez Roba Rensenbrinka (hat-trick), Wima Rijsbergena i Johana Neeskensa, wygrali 5:0. Rewanż zakończył się skromniejszym 2:1.
W walce o wielki finał podopiecznym Knobla przyszło się zmierzyć z Czechosłowacją. Jej selekcjoner Václav Ježek przez trzy lata był szkoleniowcem holenderskiego klubu ADO Den Haag. Mimo iż drużyna czechosłowacka od ponad dwu lat nie przegrała meczu, a w grupie eliminacyjnej wyprzedziła m.in. Anglię i Portugalię, to faworytem spotkania byli Holendrzy. Po pierwszych dziewięćdziesięciu minutach utrzymywał się remis 1:1, a jedyny gol dla "Pomarańczowych" padł po samobójczym trafieniu Antona Ondruša. Obie ekipy w dodatkowych trzydziestu minutach musiały grać w dziesiątkę, po tym jak czerwone kartki obejrzeli Neeskens i Jaroslav Pollák. Podopieczni Ježka ostatecznie zwyciężyli 3:1, a gol dający im prowadzenie został strzelony sześć minut przed końcem dogrywki, kiedy większość piłkarzy holenderskich domagała się rzutu wolnego za faul na Cruyffie. W spotkaniu o brązowy medal Knobel dał szansę rezerwowym, którzy po dwu bramkach Geelsa i jednej Willy’ego van de Kerkhofa ograli 3:2 gospodarzy turnieju Jugosłowian.
Knobel był kontynuatorem myśli szkoleniowej wprowadzonej do reprezentacji przez Michelsa. Preferował podobne ustawienie taktyczne (1-4-1-2-2-1, czyli czterech obrońców, w tym forstoper, rozgrywający, dwu łączników, dwu skrzydłowych i napastnik). Nie dokonał również kadrowej rewolucji; z „22” powołanej na mundial 1974 na mistrzostwa Europy dwa lata później pojechało czternastu piłkarzy, z tym, że wśród ośmiu nowych zawodników jedynie obrońca Adrie van Kraay (23 lata, PSV Eindhoven) zdołał wywalczyć miejsce w podstawowej jedenastce. Zluzował na pozycji forstopera Arie Haana (28, RSC Anderlecht). Drugą zmianą, jakiej dokonał selekcjoner w składzie, było zastąpienie prawego pomocnika 32-letniego Wima van Hanegema (Feyenoord) młodszym o siedem lat Willym van der Kerkhofem (PSV Eindhoven).
Bardzo długo kwestią otwartą była obsada bramki. Początkowo Knobel ufał Janowi Jongloedowi (36), ale po dwu pierwszych spotkaniach eliminacyjnych postawił na Jana van Beverena (28). Jednak w meczu z Polską zawodnik PSV Eindhoven przepuścił cztery gole i wkrótce potem jego miejsce zajął Piet Schrijvers (30). Schrijvers grał do końca kwalifikacji, a także we wszystkich spotkaniach w samym turnieju.
Po mistrzostwach świata trzech zawodników z kadry Michelsa przeszło do najbardziej utytułowanego klubu w Holandii Ajaksu Amsterdam. Byli to bramkarz Schrijvers oraz napastnicy Johnny Rep (25) i Ruud Geels (28). I właśnie piłkarze Ajaksu stanowili na Euro 1976 najsilniejszą reprezentację (pięciu graczy). Po trzech zawodników przyjechało z Feyenoordu, PSV Eindhoven i RSC Anderlecht, natomiast nowe twarze w drużynie narodowej – młodzi Jan Peters (22), Peter Arntz (23), Kees Kist (24), Wim Meutstege (24), Henk van Rijnsoever (24) i Jan van Deinsen (23) – na co dzień nie występowali w zespołach z czołowki ligi (NEC Nijmegen, Go Ahead Eagles, AZ Alkmaar i Sparta Rotterdam).
Po spotkaniu półfinałowym z Czechosłowacją Cruyff opuścił zgrupowanie. Rezerwowy dotychczas Ruud Geels zagrał od pierwszej minuty z Jugosławią. Strzelił w tym meczu dwa gole.
Brązowy medal został przyjęty w Holandii bez entuzjazmu. Po mistrzostwach George Knobel został zmuszony do rezygnacji. Na jego następcę wybrano Jana Zwartkruisa.
1978 rok – wicemistrzostwo świata.
Na Mistrzostwa Świata 1978 z drużyny, która cztery lata wcześniej dotarła do finału mundialu, nie pojechali Johan Cruijff i Willem van Hanegem. Zabrakło także rezerwowego z 1974 roku napastnika Feyenoordu Ruuda Geelsa, czterokrotnego króla strzelców Eredivisie oraz kontuzjowanego Jana van Beverena. Bramkarz PSV Eindhoven, mimo iż uznawany był za najlepszego na tej pozycji gracza holenderskiego w latach 70., nigdy nie znalazł się w kadrze na mistrzostwa świata. Po Euro 1976 trenerem kadry został Jan Zwartkruis, który przeprowadził zespół przez eliminacje do mundialu, ale na wniosek zawodników na osiem miesięcy przez turniejem został zmieniony przez Austriaka Ernsta Happela.
Happel był innym typem szkoleniowca niż Michels. Austriak większą wagę przywiązywał do skuteczności, niż widowiskowości gry. Występy Holendrów w 1978 roku, szczególnie w pierwszej fazie turnieju, nie zachwycały polotem i lekkością, pamiętanymi z poprzednich mistrzostw. Po inauguracyjnym zwycięstwie 3:0 nad Iranem, "Pomarańczowi" zanotowali bezbramkowy remis z Peru i porażkę 2:3 ze Szkocją. Zakończyli rozgrywki grupowe na drugim, premiowanym awansem miejscu, tylko dlatego, że trzeci Szkoci mieli gorszy bilans bramkowy. W drugiej rundzie w pierwszej jedenastce zaszło kilka zmian, spowodowanych głównie urazami. Zespół wzmocniony nowymi zawodnikami zaprezentował się, według obserwatorów, znacznie lepiej niż w pierwszej fazie. Najpierw wygrał 5:1 z Austrią, następnie zremisował 2:2 z obrońcami mistrzowskiego trofeum Niemcami i na koniec ograł 2:1 Włochów, dzięki czemu drugi raz z rzędu mógł szykować się do gry w finale turnieju, gdzie podobnie jak cztery lata wcześniej spotkał się z drużyną gospodarzy. Mecz z Argentyną miał być dla piłkarzy Césara Menottiego rewanżem za porażkę 0:4 z 1974 roku. Po 90 minutach utrzymywał się wprawdzie wynik 1:1, ale w dogrywce Mario Kempes dwukrotnie skierował piłkę do holenderskiej bramki i podopieczni Happela po raz drugi z kolei stracili szansę na zdobycie Pucharu Świata.
W czasie turnieju zespół prześladowany był przez kontuzje i konflikty wewnętrzne. Następowały częste zmiany składu. Happel nie wystawił go w drugim meczu z Peru napastnika Johnny’ego Repa. Przesunięty na pozycję środkowego atakującego Haan był nieskuteczny i selekcjoner w kolejnych spotkaniach zmuszony był ponownie zaufać Repowi. Po trzech meczach grupowych Happel odsunął od pierwszego zespołu bramkarza, najstarszego piłkarza mistrzostw Jana Jongbloeda (38, Roda Kerkrade). Jego następca – sześć lat młodszy Piet Schrijvers (AFC Ajax) – w ostatnim spotkaniu drugiej rundy z Włochami w '21 minucie doznał kontuzji kolana i musiał opuścić plac gry. Na jego miejsce wszedł Jongbloed. Golkiper Rody Kerkrade wystąpił również w finale turnieju. Oprócz Schrijversa urazów w czasie trwania mistrzostw doznali obrońcy Wim Rijsbergen (po trzecim meczu, już nie zagrał) i Wim Suurbier (po trzecim meczu, wszedł na boisko dopiero w końcowych minutach spotkania finałowego), pomocnik Johan Neeskens (także po trzecim meczu, w dwu kolejnych spotkaniach zastępował go Piet Wildschut) oraz napastnik René van de Kerkhof (zszedł z powodu kontuzji w 61. minucie meczu z Austrią, wyleczył się jeszcze przed kolejnym spotkaniem).
Happel, znacznie bardziej przywiązany do schematów taktycznych niż Michels, w drugim i trzecim spotkaniu stosował ustawienie z 1974 roku – 4-3-2-1, z czterema obrońcami (jednym w roli wysuniętego libero), trzema pomocnikami, dwoma skrzydłowymi i jednym środkowym napastnikiem. Jako że wyniki tych dwu meczów (0:0 i 2:3) nie były satysfakcjonujące w kolejnych powrócił do systemu, który zespół zaprezentował w pierwszym spotkaniu z Iranem – 3-4-2-1. Była to zmiana wymuszona także przez kontuzję środkowego obrońcy Rijsbergena. Austriak zdecydował się również przesunąć z linii defensywy Haana, który u niego grał w zasadzie tuż przed linią ataku albo, tak jak w spotkaniu z Peru, był napastnikiem.
Miejsce nieobecnego Cruyffa zajął na prawym skrzydle René van de Kerkhof (27, PSV), który wraz z bratem-bliźniakiem Willym znalazł się w kadrze na poprzednie mistrzostwa, ale wówczas obaj byli tylko rezerwowymi. Na nowego lidera drużyny w czasie turnieju wybił się lewoskrzydłowy Rob Rensenbrink (31, RSC Anderlecht), najbardziej utytułowany zawodnik w całej „22”. W czasie mistrzostw strzelił pięć goli (o jednego mniej niż zwycięzca klasyfikacji najlepszych strzelców Mario Kempes); do historii futbolu przeszedł jednak z powodu jednej niewykorzystanej sytuacji – w finałowej batalii z Argentyną w ostatniej minucie spotkania (przy stanie 1:1) trafił w słupek bramki strzeżonej przez Ubaldo Fillola. Jego partner z ataku Johnny Rep (27, SC Bastia) strzelił tylko dwa gole mniej. Holendrzy zdobyli łącznie piętnaście bramek, czyli tyle samo, ile przed czterema laty. Za to stracili aż dziesięć (w 1974 roku trzy).
Miejsce kontuzjowanego Suurbiera na prawej obronie zajął 22-letni Ernie Brandts z PSV, który przed mistrzostwami rozegrał tylko jeden mecz w kadrze. Brandts w spotkaniu z Włochami zdobył dwie bramki, w tym jedną samobójczą. Doświadczony kapitan drużyny Ruud Krol (29, AFC Ajax) został przesunięty na środek i na lewej stronie defensywy zrobiło się miejsce dla kolegi Brandtsa z Eindhoven, ledwie rok starszego Jana Poortvlieta. W dwu meczach pomocnika Johana Neeskensa (27, FC Barcelona) zastępował 21-letni Piet Wildschut z FC Twente, a kiedy w spotkaniu z Austrią niegroźnego urazu doznał René van Kerkhof na jego miejsce wszedł debiutujący w kadrze Dick Schoenaker (26, Ajax), dla którego jednak był to pierwszy i ostatni występ na mistrzostwach.
Po turnieju Happel podał się do dymisji, a jego następcą został ponownie Jan Zwartkruis. Mundial był także pożegnaniem z drużyną narodową dla Jongbloeda, Suurbiera i Rijsbergena.

</doc>
<doc id="2103548" url="https://pl.wikipedia.org/wiki?curid=2103548" title="Valmalenco">
Valmalenco



</doc>
<doc id="2103565" url="https://pl.wikipedia.org/wiki?curid=2103565" title="Miernikowcowate Polski">
Miernikowcowate Polski

Miernikowcowate Polski – ogół taksonów motyli z rodziny miernikowcowatych, których występowanie stwierdzono na terenie Polski.
Do 2021 roku wykryto w Polsce 420 gatunków miernikowcowatych, należących do 168 rodzajów:

</doc>
<doc id="2103566" url="https://pl.wikipedia.org/wiki?curid=2103566" title="Windjet">
Windjet



</doc>
<doc id="2103574" url="https://pl.wikipedia.org/wiki?curid=2103574" title="Krzeptowski Potok">
Krzeptowski Potok

Krzeptowski Potok – potok, prawy dopływ Cichej Wody Zakopiańskiej o powierzchni zlewni 1,255 km².
Potok wypływa w reglowej dolinie Mały Żlebek w Tatrach Zachodnich na wysokości ok. 1040 m n.p.m., jednak w dolinie tej na powierzchni występuje tylko w niektórych miejscach lub płynie tylko okresowo. Jest to bardzo mały potok, o wydajności poniżej 5 l/s. Jako stały potok pojawia się dopiero poniżej Drogi pod Reglami, już w Rowie Zakopiańskim. Spływa w północno-wschodnim kierunku przez Stare Krzeptówki, przecinając szosę z Zakopanego do Kościeliska i w Skibówkach na wysokości 843 m n.p.m. uchodzi do Cichej Wody Zakopiańskiej.

</doc>
<doc id="2103585" url="https://pl.wikipedia.org/wiki?curid=2103585" title="Miśkowiec">
Miśkowiec

Miśkowiec – potok, prawostronny dopływ Cichej Wody.
Źródła potoku znajdują się z w reglowej dolinie Suchy Żleb w Tatrach Zachodnich. W dolinie tej jednak na powierzchni często wysycha i stąd też pochodzi nazwa doliny. Jednak w okresach większej obfitości wody w górnej części dolinki woda spływająca po skałach tworzy ciekawe wodospady. Po opuszczeniu Tatr spływa w północno-wschodnim kierunku Rowem Zakopiańskim przez osiedle Mraźnica i na wysokości około 832 m n.p.m. uchodzi do Cichej Wody.
W "Wielkiej encyklopedii tatrzańskiej" opisywany jest jako dopływ Potoku zza Bramki. Bywa też nazywany Potokiem z Suchego Żlebu.

</doc>
<doc id="2103592" url="https://pl.wikipedia.org/wiki?curid=2103592" title="Weidmann">
Weidmann

Weidmann – niemieckie nazwisko, forma Waidmann, co znaczy "myśliwy"

</doc>
<doc id="2103596" url="https://pl.wikipedia.org/wiki?curid=2103596" title="Reszty kwasowe">
Reszty kwasowe



</doc>
<doc id="2103611" url="https://pl.wikipedia.org/wiki?curid=2103611" title="Puchar Świata w snowboardzie 2010/2011">
Puchar Świata w snowboardzie 2010/2011

Puchar Świata w snowboardzie w sezonie 2010/2011 była to 17. edycja tej imprezy. Cykl rozpoczął się 10 października 2010 roku w holenderskim Landgraaf zawodami w slalomie równoległym. Ostatnie zawody sezonu rozegrane zostały między 24 a 27 marca 2011 roku w szwajcarskiej miejscowości Arosa.
Puchar Świata rozegrany został w 11 krajach i 18 miastach na 3 kontynentach. Najwięcej konkursów rozegrano w Kanadzie (6 dla mężczyzn i 5 dla kobiet).
Obrońcami tytułów najlepszych zawodników Pucharu Świata byli:
W tym sezonie zrezygnowano z jednej klasyfikacji generalnej dla wszystkich konkurencji. Zamiast tego wprowadzono klasyfikację ASP (konkurencji technicznych: PAR i snowcross) oraz AFU (konkurencji freestyle: half-pipe, slopestyle i big air).

</doc>
<doc id="2103614" url="https://pl.wikipedia.org/wiki?curid=2103614" title="Liceum Ogólnokształcące nr VII im. Krzysztofa Kamila Baczyńskiego we Wrocławiu">
Liceum Ogólnokształcące nr VII im. Krzysztofa Kamila Baczyńskiego we Wrocławiu

Liceum Ogólnokształcące nr VII im. Krzysztofa Kamila Baczyńskiego we Wrocławiu – liceum ogólnokształcące we Wrocławiu, mieszczące się w budynku przy ulicy Kruczej 49 na Gajowicach.
Szkołę założono w 1967 roku ze względu na rosnącą liczbę wrocławskich licealistów. Powstała ona w miejsce rozwiązanej żydowskiej szkoły średniej i początkowo miała swoją siedzibę na placu Pereca 3 (ul. Żelazna 57), którą dzieliła ze Szkołą Podstawową nr 113 oraz Wydziałem Oświaty Prezydium Dzielnicowej Rady Narodowej Wrocław-Fabryczna. W pierwszym roku działalności placówki utworzono dwie klasy liczące w sumie 67 uczniów, a w szkole pracowało 13 nauczycieli.
Po początkowych trudnościach organizacyjnych, w ciągu kolejnych czterech lat sytuacja szkoły poprawiła się, wyposażono sale lekcyjne, uzupełniono księgozbiór szkolnej biblioteki, a liceum zostało jedynym gospodarzem budynku. W 1971 roku do matury przystąpił pierwszy rocznik, z którego na 58 uczniów przystępujących do egzaminu, zdało go 49 (w następnym roku było to 42 na 49 osób, a kolejne dwa to 100% zdawalność matur).
W latach 70. w szkole wprowadzono koncepcje dydaktyczne Heliodora Muszyńskiego opierające się na samorządności i wyborze patrona. W plebiscycie 18 i 19 kwietnia 1974 r. najwięcej głosów wśród zgłoszonych uzyskała propozycja nadania szkole imienia Krzysztofa Kamila Baczyńskiego. 16 maja 1974 r. wyniki zaakceptowała szkolna rada pedagogiczna, która następnie wystąpiła do Kuratorium Wrocławskiego Okręgu Szkolnego z wnioskiem o nadanie szkole imienia. 22 stycznia 1975 roku szkole oficjalnie nadano imię Krzysztofa Kamila Baczyńskiego, odsłonięto tablicę pamiątkową patrona w holu szkoły (ufundowaną przez Śląski Okręg Wojskowy), a komitet rodzicielski ufundował szkolny sztandar.
W styczniu 1984 roku szkołę przeniesiono do nowej siedziby na ulicę Kruczą, do poniemieckiego budynku zaprojektowanego na przełomie XIX i XX wieku przez architektów Richarda Plüddemanna i Karla Klimma, którą dzieliła początkowo ze Szkołą Podstawową nr 33, by w kolejnych latach zostać jedynym gospodarzem budynku.
Pod koniec lat 70. w szkole powołano pierwsze klasy o profilu biologiczno-chemicznym. W kolejnych latach, prócz klas podstawowych, szkoła podjęła nauczanie w klasach o profilu humanistycznym, matematyczno-fizycznym (wcześniej ekonomiczno-informatycznym) oraz biologiczno-chemicznym. W 1989 roku w czterech klasach wprowadzono nowatorski system z autorskim programem nauczania, który został opracowany przez nauczycieli VII LO.
W VII LO każdego roku kształci się około 1000 uczniów, a do roku 2005 szkołę ukończyło ok. 7300 absolwentów. W latach 1974–2005 w sumie 197 uczniów szkoły zdobyło tytuły laureatów lub finalistów olimpiad przedmiotowych.
Absolwentami szkoły są m.in. trener koszykarski Jerzy Chudeusz i koszykarz Adrian Mroczek-Truskowski.
Rankingi szkół.
„Ogólnopolski Ranking Liceów Ogólnokształcących” sporządzany od 1998 roku przez magazyn „Perspektywy” wspólnie z dziennikiem „Rzeczpospolita”.
„Ranking Dolnośląskich Liceów Ogólnokształcących” sporządzany od 2009 roku przez wrocławską Gazetę.pl.

</doc>
<doc id="2103615" url="https://pl.wikipedia.org/wiki?curid=2103615" title="VII Liceum Ogólnokształcące im. Krzysztofa Kamila Baczyńskiego we Wrocławiu">
VII Liceum Ogólnokształcące im. Krzysztofa Kamila Baczyńskiego we Wrocławiu



</doc>
<doc id="2103616" url="https://pl.wikipedia.org/wiki?curid=2103616" title="Chryzant (Czepil)">
Chryzant (Czepil)

Chryzant, imię świeckie Jakow Antonowicz Czepil (ur. 24 czerwca 1937 w Bereziwce, zm. 4 stycznia 2011 w Moskwie) – metropolita Rosyjskiego Kościoła Prawosławnego.
Życiorys.
Urodził się w rodzinie chłopskiej na Wołyniu. Jego ojciec zginął w czasie II wojny światowej. Jakow Czepil wstąpił do kijowskiego seminarium duchownego w 1955, po ukończeniu ośmioklasowej szkoły podstawowej. W 1957 został skierowany do odbycia zasadniczej służby wojskowej, w czasie której ukończył technikum budowlane ze specjalnością geodety. Po ukończeniu służby w 1960 został dyrygentem chóru cerkiewnego w parafii Opieki Matki Bożej w Nowosielickim k. Stawropola. Po roku na nowo podjął naukę w seminarium duchownym, gdy został przyjęty na III rok seminarium duchownego w Moskwie. W 1967 uzyskał tytuł kandydata nauk teologicznych po ukończeniu Moskiewskiej Akademii Duchownej. 18 lipca tego samego roku biskup dmitrowski Filaret wyświęcił go na diakona. Święcenia kapłańskie przyjął z rąk metropolity leningradzkiego i nowogrodzkiego Nikodema 15 marca 1970. 12 września tego samego roku został skierowany do eparchii pietrozawodzkiej i karelskiej jako proboszcz parafii Podwyższenia Krzyża Świętego w Pietrozawodsku. 30 marca 1971 złożył wieczyste śluby zakonne przed metropolitą Nikodemem, zaś 28 kwietnia został mianowany archimandrytą.
23 kwietnia 1978 w soborze Trójcy Świętej w kompleksie Ławry św. Aleksandra Newskiego w Leningradzie miała miejsce jego chirotonia na biskupa kirowskiego i słobodzkiego, w której jako konsekratorzy wzięli udział metropolita Nikodem, arcybiskup wyborski Cyryl, biskup tichwiński Meliton, biskup wołogodzki i wielkoustiuski Damaskin oraz archangielski i chołmogorski Izydor.
W 1988 podniesiony do godności arcybiskupa, zaś 2004 – metropolity. Od upadku ZSRR jego tytuł brzmiał "metropolita wiacki i słobodzki", nawiązując do dawnej nazwy miasta Kirow, w którym znajdowała się siedziba eparchii.
Zmarł 4 stycznia 2011 w centrum medyczno-fizjologicznym im. Burniazjana w Moskwie. Od listopada przebywał w szpitalu, gdzie m.in. przeszedł operację jelita. Jako przyczynę śmierci podano nagłe zatrzymanie krążenia.
Pogrzeb duchownego odbył się 9 stycznia w Monasterze Tryfonowskim w Kirowie. Metropolita Chryzant został pochowany w soborze Zaśnięcia Matki Bożej – głównej cerkwi klasztoru, w pobliżu raki z relikwiami św. Tryfona Wiackiego.

</doc>
<doc id="2103633" url="https://pl.wikipedia.org/wiki?curid=2103633" title="Eugene Weidmann">
Eugene Weidmann



</doc>
<doc id="2103638" url="https://pl.wikipedia.org/wiki?curid=2103638" title="Pozdrowienia z Rosji">
Pozdrowienia z Rosji



</doc>
<doc id="2103649" url="https://pl.wikipedia.org/wiki?curid=2103649" title="Aśram Śri Herkhandi Sewa Dham w Mąkolnie">
Aśram Śri Herkhandi Sewa Dham w Mąkolnie

Międzynarodowy Aśram Babadżiego "Śri Herkhandi Sewa Dham" w Mąkolnie, koło Złotego Stoku. Nazwa aśramu nawiązuje do Herakhana Baby.
Założyciel.
Założycielem aśramu jest Ruch Świadomości Babadżi Herakhandi Samadź, kultywujący nauki Herakhana Baby. Należy do nurtu śiwaickiego.
Obiekty kultu.
Obiektem kultu jest lingam Śiwy.
Obiekty infrastruktury.
Aśram posiada miejsca noclegowe i gastronomię. Prowadzi kursy jogi, medytacji, organizuje ceremonie religijne (np. coroczne Śiwaratri) i inne programy.
Lokalizacja.
Aśram znajduje się w Mąkolnie.

</doc>
<doc id="2103651" url="https://pl.wikipedia.org/wiki?curid=2103651" title="Lew Golicyn">
Lew Golicyn

Lew Siergiejewicz Golicyn (ur. 24 sierpnia 1845 w Starej Wsi, zm. 26 grudnia 1915 w Teodozji) – rosyjski arystokrata, enolog, winiarz.
Był synem Sergiusza Golicyna i Marii Ewy z Jezierskich.
Prekursor uprawy winorośli na Krymie oraz przemysłowej produkcji wysokogatunkowych win musujących w Rosji. W roku 1878 kupił majątek "Nowy Świat" na Krymie, gdzie uprawiał do 500 gatunków winorośli.

</doc>
<doc id="2103652" url="https://pl.wikipedia.org/wiki?curid=2103652" title="Czesław Danowski">
Czesław Danowski

Czesław Danowski (ur. 6 października 1921 w Sankt Petersburgu, zm. 28 grudnia 1978 w Łodzi) – polski inżynier, filatelista, juror wystaw filatelistycznych, sędzia filatelistyczny klasy międzynarodowej, członek założyciel Klubu Miłośników Książki, członek Zarządu i prelegent Dyskusyjnego Klubu Filmowego przy Łódzkim Domu Kultury, znawca sztuki i kolekcjoner, numizmatyk, znawca fotografii i techniki fotograficznej.
Życiorys.
Ukończył Liceum im. A. Czackiego w Warszawie, a następnie kontynuował naukę w Szkole Inżynierskiej Wawelberga i Rottwanda w Warszawie. Po wojnie najpierw kontynuował naukę na Politechnice w Louvain (Belgia), a po powrocie do Polski ukończył Wieczorową Szkołę Inżynierską w Radomiu, uzyskując tytuł zawodowy inżyniera mechanika w specjalności instalacji grzewczych, wentylacyjnych, gazowych i wodno-sanitarnych.
Brał udział w wojnie obronnej 1939, walczył w konspiracji w szeregach ZWZ i AK. W powstaniu warszawskim walczył w kompanii „B-3” pułku AK „Baszta” jako plutonowy podchorąży „Andrzej”. Odbył też służbę w Siłach Zbrojnych na Zachodzie – w dywizji gen. Maczka, do której dostał się z oflagu.
Przez krótki okres prowadził własny sklep filatelistyczno-fotograficzny „Okazja” w Łodzi przy ul. Kilińskiego. Sklep zamknięto po „akcji domiarów”. Pracował jako projektant i główny projektant w kilku zakładach m.in. w Spółdzielni Uniwersum, Zjednoczeniu Przemysłu Lniarskiego, Pracowni projektowej przy Fabryce Obrabiarek Ponar Jotes w Łodzi, której był założycielem. Był projektantem, realizatorem i inspektorem nadzoru w dziedzinie instalacji przemysłowych. W swojej specjalności zawodowej był również racjonalizatorem i wynalazcą. Był także ekspertem i biegłym sądowym. W latach 70. XX w. zaproszony przez UNICEF jako ekspert w dziedzinie projektowania odsalarni wody w Afryce, nie wyjechał, bowiem nie otrzymał paszportu od ówczesnych władz.
Działalność społeczna.
Działał społecznie m.in. w Stowarzyszeniu Wynalazców Polskich i Polskim Związku Inżynierów i Techników Sanitarnych, Federacji Dyskusyjnych Klubów Filmowych, Klubie Miłośników Książki.
Członek Honorowy PZF, wybitny ekspert i publicysta, wystawca i sędzia klasy międzynarodowej, działacz Okręgu Łódzkiego oraz Zarządu Głównego PZF, wielki znawca i propagator filatelistyki. Wieloletni przewodniczący Komisji Historyczno-Badawczej Zarządu Okręgu PZF w Łodzi. Był wystawcą i jurorem. Znajomość kilku języków obcych i problematyki filatelistycznej ułatwiły mu również uczestnictwo na wystawach międzynarodowych. Należał do Polskiego Związku Filatelistów (PZF) od jego powstania w 1950. Pełnił liczne funkcje we władzach naczelnych i władzach łódzkich PZF; między innymi był członkiem Zarządu Głównego PZF w latach 1955–1959.
Jego główne zasługi dla filatelistyki polskiej wiążą się z okresem łódzkim. Był członkiem Łódzkiego Towarzystwa Filatelistów od powstania PZF w 1950. Polski Związek Filatelistów nadał Mu najwyższą godność Członka Honorowego PZF, a także wyróżnił Złotą Odznaką Honorową PZF, Odznaką i Medalem 75-lecia Ruchu Filatelistycznego w Polsce, Medalem za zasługi dla rozwoju publikacji filatelistycznych, Medalem 25-lecia PZF i Medalem Kopernikowskim.
Ponadto był bibliofilem, numizmatykiem, znawcą antyków i kamieni szlachetnych, zbierał także różne znaczki niepocztowe-fiskalne, dobroczynne, bony towarowe itp. Wszystko to potrafił łączyć z dużymi osiągnięciami w pracy zawodowej.
Od 25 czerwca 1980 patron Koła PZF Łódź-Miasto, a także Koła Młodzieżowego przy DK Łódź-Dąbrowa.
Publikacje.
Był autorem wielu artykułów badawczych, popularyzatorskich i szkoleniowych, które publikował na łamach "Przeglądu Filatelistycznego", "Łódzkiego Biuletynu Filatelistycznego" i "Filatelisty". Był członkiem Kolegium Redakcyjnego monografii 50-lecie ruchu filatelistycznego w Łodzi i Filatelistyka w Łódzkiem, a także koreferentem części rozdziałów w ostatnim wydaniu Polskie znaki pocztowe. Opracował również "Katalog specjalizowany znaczków pocztowych ziem polskich" cz. 1 i cz. 2 Warszawa KAW 1989 i monograficzne wydanie "Wodzowie". Publikacje odzwierciedlały jego główne obszary zainteresowań filatelistycznych: poczty miejskich wydań lokalnych, poczta AK, prowizoria z lat 1918–1924, „Wodzowie”, znaczki plebiscytowe i znaczki rosyjskich ziemstw.
Ordery i odznaczenia.
Za wieloletnią i owocną działalność zawodową i społeczną

</doc>
<doc id="2103656" url="https://pl.wikipedia.org/wiki?curid=2103656" title="Split Tape">
Split Tape

Split Tape – album zespołów Profanacja i Defekt Muzgó wydany w 1990 roku na kasecie przez wydawnictwo Enigmatic Tapes. 
Lista utworów.
Side A 
Profanacja:
Side B 
Defekt Mózgó:
Side B
Profanacja:

</doc>
<doc id="2103662" url="https://pl.wikipedia.org/wiki?curid=2103662" title="Singhalenus taprobanicus">
Singhalenus taprobanicus

Singhalenus taprobanicus – gatunek chrząszcza z rodziny sprężykowatych.
Owad osiąga długość 9–11,5 mm.
Jest to ciemnobrązowy, czerwonawy chrząszcz o w miarę długim cienkim owłosieniu o białawożółtej barwie.
Cechuje się on łódkowatym, wypukłym czołem, którego długość nie dorównuje szerokości. Jego przedni brzeg jest wydatny, prosty. Czułki o nieznacznym ząbkowaniu składają się z 11 segmentów. 2. segment ma kształt okrągły, a 3. zaś, o wydłużonym kształcie, nie dorównuje 4. długością. Ostatni jest zwężony u koniuszka. Żuwaczki są wąskie. "Labrum" przyjmuje kształt półeliptyczny. Krótkie sety tworzą "penicillius". "Prementum", jak i "postmentum" pokrywają sety; to ostatnie posiada tylko dwie długie sety, resztę zaś umiarkowanych rozmiarów. Przednie skrzydła wypukłe, zwężone w dystalnej ⅓. Samiec posiada wydłużony "Aedagus" (o krótkiej części pośrodkowej).
Na goleniach widnieją niewielkie ostrogi. "Scutellum" kształtu pentagonalnego jest wydłużone.
Badany materiał pochodził z Indii.

</doc>
<doc id="2103663" url="https://pl.wikipedia.org/wiki?curid=2103663" title="Pothoidium lobbianum">
Pothoidium lobbianum

Pothoidium lobbianum Schott – gatunek wieloletnich pnączy z monotypowego rodzaju "Pothoidium" z plemienia "Potheae" w rodzinie obrazkowatych, występujący w Azji Południowo-Wschodniej: na tajwańskiej wyspie Lan Yu oraz na Molukach i Celebesie, a prawdopodobnie także na Sumatrze. Rośliny te zasiedlają nizinne i podgórskie lasy deszczowe, na wysokości od 30 do 500 m n.p.m.. Nazwa naukowa rodzaju "Pothoidium" pochodzi od nazwy rodzaju stopłat ("Pothos") oraz greckiego słowa ("eidos" – typ, gatunek) i odnosi się do podobieństwa tej rośliny do przedstawicieli rodzaju stopłat; nazwa gatunkowa "lobbianum" została nadana na cześć brytyjskiego botanika Thomasa Lobba. Na Filipinach pędy tej rośliny stosowane są jako włókna przy budowie pułapek na ryby. Liczba chromosomów 2n = 24.

</doc>
<doc id="2103665" url="https://pl.wikipedia.org/wiki?curid=2103665" title="Singhalenus gibbus">
Singhalenus gibbus

Singhalenus gibbus − gatunek chrząszcza z rodziny sprężykowatych.
Owad osiąga długość 10-25 mm.
Jest to brązowy lub ciemnobrązowy, czerwonawy chrząszcz o jaśniejszych odnóżach i czułkach oraz umiarkowanie gęstym, długim (dłuższym na "pronotum") owłosieniu o białawej barwie.
Cechuje się on łódkowatym, silnie wypukłym czołem, którego długość przekracza szerokość. Jego przedni brzeg jest wydatny, prosty. Czułki o nieznacznym ząbkowaniu składają się z 11 segmentów, mogą sięgać za przedplecze. 2. segment ma kształt okrągły, a 3. zaś, o wydłużonym kształcie, nie dorównuje 4. długością. Ostatni jest zwężony u koniuszka. "Labrum" przyjmuje kształt półeliptyczny, w przedniej części pośrodkowo zaznacza się karbowanie. Żuwaczki są wąskie. Krótkie pośrodkowe sety tworzą "penicillius". "Prementum", jak i "postmentum" pokrywają sety; to ostatnie posiada tylko dwie długie sety, resztę zaś umiarkowanych rozmiarów. Przednie skrzydła wypukłe, zwężone w dystalnej ⅓. Przedplecze o długości większej od szerokości. Samiec posiada wydłużony "Aedagus" (o krótkiej części pośrodkowej).
Na goleniach widnieją niewielkie ostrogi. "Scutellum" kształtu pentagonalnego jest wydłużone.
Badany materiał pochodził z Indii.

</doc>
<doc id="2103667" url="https://pl.wikipedia.org/wiki?curid=2103667" title="Senyszyn">
Senyszyn



</doc>
<doc id="2103668" url="https://pl.wikipedia.org/wiki?curid=2103668" title="Rów Zakopiański">
Rów Zakopiański

Rów Zakopiański – część Rowu Podtatrzańskiego pomiędzy Tatrami a Pogórzem Gubałowskim. Zachodnią granicę tworzy Nędzowski Dział oddzielający go od Rowu Kościeliskiego. Na wschód Rów Zakopiański ciągnie się przez Kotlinę Zakopiańską stanowiącą jego środkową część do połączenia Zakopianki z Porońcem, gdzie rozpoczyna się Rów Poroniński.
W okresie zlodowacenia Tatr Rów Zakopiański nie był zlodowacony. Pozostałością tej epoki są stożki napływowe u wylotu dolin tatrzańskich. Wyróżnia się w nich trzy warstwy osadów odpowiadające trzem kolejnym zlodowaceniom. Np. na Antałówce występuje pokrywa odpowiadająca pierwszemu zlodowaceniu, na Kozieńcu drugiemu zlodowaceniu, zaś w centrum Zakopanego trzeciemu zlodowaceniu.

</doc>
<doc id="2103669" url="https://pl.wikipedia.org/wiki?curid=2103669" title="Jerzy Klaman">
Jerzy Klaman

Jerzy Klaman (ur. 19 kwietnia 1922 w Ostrowie Wielkopolskim, zm. 5 lutego 1986 w Łodzi) – prawnik, krajoznawca, turysta, działacz turystyczny Polskiego Towarzystwa Turystyczno-Krajoznawczego (PTTK), przewodnik turystyczny.
Wykształcenie i praca zawodowa.
Absolwent Wydziału Prawa Uniwersytetu Łódzkiego. Pracował jako prawnik, ale pasją jego życia była turystyka i krajoznawstwo. W II połowie lat 50. XX w. związał się zawodowo z turystyką - pracował przez kilka lat jako kierownik biura Zarządu Okręgu PTTK w Łodzi.
Działalność społeczna w PTTK.
W 1952 został członkiem PTTK. Początkowo uprawiał turystykę pieszą i w tej dyscyplinie działał w Łódzkim Oddziale PTTK. W latach 1953 - 1955 był członkiem, a w latach 1955 - 1960 wiceprzewodniczącym Oddziałowej Komisji Turystyki Pieszej. Uprawnienia przodownika Turystyki Pieszej TP uzyskał w 1955, tytuł Honorowego Przodownika TP w 1973. Drugą jego pasją była turystyka kolarska. W 1956 założył w Łódzkim Oddziale PTTK pierwszy w Polsce Klub Kolarzy PTTK. W latach 1958 - 1964 był prezesem Komisji Turystyki Kolarskiej Łódzkiego Oddziału PTTK i organizował rocznie kilkanaście wycieczek i rajdów rowerowych.
W latach 1973 - 1986 był członkiem Redakcji "Biuletynu PTTK w Łodzi" (istnieje do dziś, obecnie to Kwartalnik Krajoznawczy Regionalnej Pracowni Krajoznawczej PTTK w Łodzi "Wędrownik", w 2009 ukazał się jego 400. numer) i autorem wielu ciekawych artykułów krajoznawczych. Pod kryptonimem "Jolka" prowadził przez wiele lat kronikę najważniejszych dokonań turystycznych na łamach "Biuletynu". Publikował materiały krajoznawcze o regionie łódzkim również na łamach czasopism krajoznawczych: "Gościniec", "Światowid", "IMT Światowid", "Poznaj swój kraj", "Ziemia" i łódzkiej gazety codziennej "Głos Robotniczy".
Opracowywał i publikował biogramy najstarszych przewodników łódzkich . 
Był Przodownikiem Turystyki Kolarskiej, posiadaczem Dużej Złotej Odznaki Turystyki Kolarskiej KOT. W latach 1962 - 1977 był członkiem Komisji Turystyki Kolarskiej Zarządu Głównego PTTK i redaktorem wydawanego przez tę komisję "Informatora". Był organizatorem kursów na uprawnienia Przodownika Turystyki Kolarskiej. Jako trzeci w Polsce otrzymał uprawnienia Instruktora Turystyki Kolarskiej.
Przewodnik po m. Łodzi i województwie łódzkim oraz Mazowszu, Wielkopolsce i Kujawach. Uprawnienia zdobył w roku 1960 a na krótko przed śmiercią otrzymał tytuł Honorowego Przewodnika PTTK. Organizator kursów przewodnickich w Łodzi dla przewodników po Łodzi i województwie łódzkim.
Odznaczenia i wyróżnienia.
Zmarł w dniu 5 lutego 1986 w Łodzi. Spoczywa na cmentarzu katolickim "Doły" w Łodzi w kwaterze 41/4/6.

</doc>
<doc id="2103670" url="https://pl.wikipedia.org/wiki?curid=2103670" title="Mykoła Siczynski">
Mykoła Siczynski

Mykoła Siczynski, ukr. Микола Січинський (ur. 1850 w Niżborgu, zm. 8 sierpnia 1894 w Stopczatowie) – ksiądz greckokatolicki (proboszcz w Czernichowcach), ukraiński działacz społeczny.
Ukończył cesarsko-królewskie gimnazjum w Tarnopolu. Był posłem do Sejmu Krajowego Galicji V i VI kadencji, jeden z działaczy "Nowej Ery".
Z żoną Ołeną miał 14 dzieci, w tym Myrosława.

</doc>
<doc id="2103672" url="https://pl.wikipedia.org/wiki?curid=2103672" title="Singhalenus">
Singhalenus

Singhalenus − rodzaj chrząszcza z rodziny sprężykowatych.
Ten azjatycki chrząszcz zamieszkuje Cejlon, Indie i Wietnam.

</doc>
<doc id="2103680" url="https://pl.wikipedia.org/wiki?curid=2103680" title="Georges Koltanowski">
Georges Koltanowski



</doc>
<doc id="2103690" url="https://pl.wikipedia.org/wiki?curid=2103690" title="Sephilus frontalis">
Sephilus frontalis

Sephilus frontalis − gatunek chrząszcza z rodziny sprężykowatych.
Owad osiąga długość 19,5-24 mm.
Jest to czerwonobrązowy chrząszcz o ciemnobrązowych głowie i przedtułowiu oraz umiarkowanie długim, gęstym owłosieniu o żółtej barwie.
Cechuje się on łódkowatym, wypukłym czołem, którego długość przekracza szerokość. Jego przedni brzeg określa się jako szeroki i zaokrąglony. Czułki o silnym ząbkowaniu składają się z 11 segmentów. Podstawa ma wielkość oka. 2. segment ma kształt okrągły, 3. zaś, o wydłużonym kształcie, cechuje się bocznym wyrostkiem. 4. jest tak długi, jak poprzednik. Ostatni jest zwężony u koniuszka. Warga górna o falistym brzegu i długich setach przyjmuje kształt półeliptyczny. Żuwaczki są szerokie. Krótkie pośrodkowe szczecinki tworzą "penicillius". Zabródek pokrywają szczecinki: tylko dwie długie, reszta zaś jest krótka. Przednie skrzydła wypukłe, zwężone w dystalnej ⅓. Samiec posiada wydłużony edeagus (o krótkiej części pośrodkowej).
Na goleniach widnieją niewielkie ostrogi. Tarczka jest wydłużona, posiada tylny brzeg zaokrąglony, a boczne karbowane.
Badany materiał pochodził z Borneo (Brunei) i Sumatry.

</doc>
<doc id="2103694" url="https://pl.wikipedia.org/wiki?curid=2103694" title="Sephilus formosanus">
Sephilus formosanus

Sephilus formosanus − gatunek chrząszcza z rodziny sprężykowatych.
Owad osiąga długość 11,5-12 mm.
Jest to czerwonobrązowy chrząszcz o ciemnobrązowych głowie i przedtułowiu oraz umiarkowanie długim, gęstym owłosieniu o białawożółtej barwie.
Cechuje się on łódkowatym, wypukłym czołem, którego długość i szerokość są podobne. Jego przedni brzeg określa się jako wydatny, szeroki i zaokrąglony. Ząbkowane czułki składają się z 11 segmentów. Podstawa ma wielkość oka, drugi segment jest okrągły, trzeci zaś, o wydłużonym kształcie, jest krótszy od następnego. Ostatni jest zwężony u koniuszka. "Labrum" o długich setach przyjmuje kształt taśmowaty, wąski. Żuwaczki są szerokie. krótkie pośrodkowe sety tworzą "penicillius". "Postmentum" pokrywają sety: tylko dwie długie, reszta zaś osiąga umiarkowaną długość. Przednie skrzydła umiarkowanie wypukłe, zwężone w dystalnej ⅓. Samiec posiada wydłużony "Aedagus" (o krótkiej części podstawnej).
Na goleniach widnieją niewielkie ostrogi. "Scutellum" jest wydłużone, posiada tylny brzeg zaokrąglony, a boczne karbowane.
Badany materiał pochodził z Tajwanu.

</doc>
<doc id="2103696" url="https://pl.wikipedia.org/wiki?curid=2103696" title="Karol Grycz-Śmiłowski">
Karol Grycz-Śmiłowski

Karol Grycz-Śmiłowski (ur. 17 września 1885 w Śmiłowicach, zm. 16 lutego 1959 w Krakowie) – polski pastor luterański, następnie wyznawca unitarianizmu, założyciel Jednoty Braci Polskich, proboszcz wyznania ewangelicko-augsburskiego Wojska Polskiego.
Życiorys.
Urodził się w Śmiłowicach k. Trzyńca, w rodzinie Adama i Ewy z Biedrawów. 1 lipca 1904 roku złożył maturę w polskim gimnazjum w Cieszynie. Odbył studia w zakresie teologii ewangelickiej w Berlinie, Halle, Wiedniu i Lipsku. W 1909 roku został ordynowany na duchownego ewangelicko-augsburskiego i objął urząd wikariusza w Skoczowie. Był kapelanem rezerwy w cesarskiej i królewskiej Armii. W czasie I wojny światowej został zmobilizowany. Od 15 września 1915 roku pełnił posługę w szpitalu wojskowym w Ołomuńcu.
W 1918 roku został kapelanem Śląskiego Okręgu Wojskowego z siedzibą w Cieszynie i pierwszym ewangelickim duchownym w Wojsku Polskim.
3 września 1919 roku został przeniesiony do Krakowa. Pełnił tam służbę w Dowództwie Okręgu Korpusu Nr V na stanowisku szefa duszpasterstwa wyznań ewangelickich. 3 maja 1922 roku został zweryfikowany w stopniu proboszcza ze starszeństwem z 1 czerwca 1919 roku i 2. lokatą w duchowieństwie wojskowym wyznania ewangelicko-augsburskiego, a jego oddziałem macierzystym był Wydział Wyznań Niekatolickich Ministerstwa Spraw Wojskowych.
W latach 1927–1930 na łamach "Posła Ewangelickiego" publikował wspomnienia wojenne z czasów służby wojskowej w armii austro-węgierskiej oraz w Wojsku Polskim. Z dniem 30 listopada 1930 roku został przeniesiony w stan spoczynku.
W 1934 roku opublikował "Z ziemi świętej nowoczesne „Wierzę”" w którym to dziele zaprezentował się jako wolnomyśliciel i duchowy spadkobierca braci polskich. 
W 1936 roku skupił wokół siebie niewielką grupę wyznawców i zaczął wydawać kwartalnik „"Wolna Myśl Religijna"”. W 1937 roku w Łodzi założył wolny związek religijny „Bracia Polscy”, który od 1945 roku zmienił nazwę na „Jednota Braci Polskich”, nawiązując do historycznego ruchu braci polskich. W 1937 roku wziął udział jako pierwszy przedstawiciel Polski w międzynarodowej konferencji unitariańskiej. Głosił wierność zasadom historycznego ruchu braci polskich, zwłaszcza antytrynitaryzm i zgodność wiary z rozumem. Praktykował chrzest dorosłych przez zanurzenie w wodzie. Jest kwestią sporną, w jakim stopniu jego zasady religijne były inspirowane Katechizmem Rakowskim z 1604, a w jakim stopniu opierały się na współczesnych nurtach religijnych, zwłaszcza na naukach hinduskiego teologa Vivekanandy.
Podczas wojny został aresztowany przez Niemców, uciekł i ukrywał się przed Gestapo, a po oswobodzeniu miasta wrócił do Krakowa i podjął na nowo działalność w Jednocie Braci Polskich. 
Był promotorem misji humanitarnej Kościoła Unitariańskiego w USA – Unitarian Service Committee, obecnie Unitarian Uniwersalist Service Committee, która w latach 1945–1949 uruchomiła nowoczesny, 300 łóżkowy szpital – Instytut Chirurgii Urazowej im. Tadeusza Kościuszki, obecnie Szpital Chirurgii Urazowej im. dra J. Daaba w Piekarach Śląskich.
Karol Grycz został aresztowany w kwietniu 1949 r. i przetrzymywany w areszcie śledczym przez 10 miesięcy pod zarzutem uwiedzenia nieletniego; został skazany przez sąd w 1950 r. na dwa lata w zawieszeniu. 
Jednota pod kierownictwem Grycza-Śmiłowskiego przetrwała trudny okres opozycji ze strony katolicyzmu i protestantyzmu polskiego, a po 1945 roku również zwalczania przez władze stalinowskie w Polsce. Dopiero na krótko przed śmiercią Grycz-Śmiłowski w 1959 otrzymał pozwolenie na wyjazd do Chicago na 16. Międzynarodowy Kongres Liberalnego Chrześcijaństwa i Wolności Religijnej. Zmarł 16 lutego 1959 roku w Krakowie.
Jednota została zarejestrowana w PRL dopiero w 1967 roku.

</doc>
<doc id="2103698" url="https://pl.wikipedia.org/wiki?curid=2103698" title="Sorbnet euro">
Sorbnet euro



</doc>
<doc id="2103701" url="https://pl.wikipedia.org/wiki?curid=2103701" title="Sephilus">
Sephilus

Sephilus − rodzaj chrząszcza z rodziny sprężykowatych.
Rodzaj charakteryzuje się m.in. pochylonym pośrodkowo przednim brzegiem czoła. Stanowi grupę siostrzaną dla taksonu złożonego z "Achrestus venustus", "Dicrepidius ramicornis" i "Crepidius". Swym zasięgiem występowania obejmuje Borneo, Sumatrę, Malezję i Republikę Chińską.

</doc>
<doc id="2103703" url="https://pl.wikipedia.org/wiki?curid=2103703" title="Stanislaus Bona">
Stanislaus Bona

Stanislaus Vincent Bona (ur. 1 października 1888 w Chicago, zm. 1 grudnia 1967) – amerykański duchowny Kościoła katolickiego. W latach 1932–1944 był biskupem diecezji Grand Island w stanie Nebraska, a od 1945 do 1967 biskupem diecezji Green Bay w stanie Wisconsin.
Życiorys.
Stanisław Wincenty Bona urodził się w Chicago w stanie Illinois jako syn Jana i Katarzyny (z domu Śmigiel) Bonów, którzy przywędrowali do Stanów Zjednoczonych z Polski w 1881 roku. Ukończył założoną przez Polonię uczelnię St. Stanislaus College ("Kolegium świętego Stanisława Kostki") w Chicago, gdzie zdobył stopień Bachelor of Arts (odpowiednik "licencjatu") w 1905 roku. Naukę kontynuował w Papieskim Kolegium Północnoamerykańskim w Rzymie, gdzie uzyskał stopień naukowy doktora teologii oraz stopień Licentiate of Canon Law ("licencjat prawa kanonicznego"). Święcenia kapłańskie przyjął 1 listopada 1912 roku.
Następnie do 1916 roku pracował jako wikariusz w założonej przez polskich imigrantów parafii świętej Barbary w Chicago, aby od tego roku zostać kapelanem więziennym. Od 1918 roku pracował na stanowisku profesora w Archidiecezjalnym Seminarium Duchownym im. Jamesa E. Quigleya, by w 1922 zacząć pracę duszpasterską w parafii świętego Kazimierza, którą to zakończył w roku 1931. Godność prałata otrzymał w 1931 roku oraz został członkiem Rady Delegatów dla Wspólnot Religijnych Kobiet.
18 grudnia 1931 roku papież Pius XI ustanowił Bonę drugim w historii biskupem diecezji Grand Island (metropolia Omaha) w stanie Nebraska. 25 lutego 1932 roku w archikatedrze Najświętszego Imienia Jezus w Chicago otrzymał sakrę biskupią z rąk kardynała George’a Mundeleina, natomiast współkonsekratorami byli biskup polskiego pochodzenia Paweł Piotr Rhode oraz biskup Francis Martin Kelly. Przeprowadził swoją diecezję przez trudny czas wielkiego kryzysu i II wojny światowej. Podczas wojny sprawował opiekę duszpasterską nad niemieckimi i włoskimi jeńcami wojennymi umieszczonymi w obozach położonych na obszarze diecezji.
2 grudnia 1944 roku papież Pius XII ustanowił Bonę biskupem koadiutorem diecezji Green Bay (metropolia Milwaukee) w stanie Wisconsin oraz biskupem tytularnym "Mela". Po śmierci biskupa Pawła Rhode, która nastąpiła 3 marca 1945 roku, został siódmym w historii biskupem Green Bay. W trakcie swojej posługi biskupiej w Green Bay utworzył 67 szkół podstawowych, 4 szkoły średnie, uczelnię Silver Lake College oraz Seminarium Duchowne Najświętszego Serca Pana Jezusa. Zainicjował wydawanie gazety diecezjalnej oraz przekształcił program pomocy społecznej katolickich instytucji dobroczynnych, tak aby zajęły się nowymi potrzebami, włączając w to problemy imigrantów zarobkowych. Uczestniczył we wszystkich czterech sesjach Soboru watykańskiego II między 1962 a 1965 rokiem.
Biskup Bona zmarł w wieku 79 lat.

</doc>
<doc id="2103708" url="https://pl.wikipedia.org/wiki?curid=2103708" title="Jezioro Dąbrowa Mała">
Jezioro Dąbrowa Mała



</doc>
<doc id="2103710" url="https://pl.wikipedia.org/wiki?curid=2103710" title="Rivas Vaciamadrid">
Rivas Vaciamadrid

Rivas Vaciamadrid – stacja metra w Madrycie, na linii 9. Znajduje się w Rivas-Vaciamadrid i zlokalizowana jest pomiędzy stacjami Rivas Futura i La Poveda. Została otwarta 7 kwietnia 1999.

</doc>
<doc id="2103711" url="https://pl.wikipedia.org/wiki?curid=2103711" title="La Poveda">
La Poveda

La Poveda – stacja metra w Madrycie, na linii 9. Znajduje się w Arganda del Rey i zlokalizowana jest pomiędzy stacjami Rivas Vaciamadrid i Arganda del Rey. Została otwarta 7 kwietnia 1999.

</doc>
<doc id="2103714" url="https://pl.wikipedia.org/wiki?curid=2103714" title="Arganda del Rey (stacja metra)">
Arganda del Rey (stacja metra)

Arganda del Rey – stacja końcowa metra w Madrycie, na linii 9. Znajduje się w Arganda del Rey i zlokalizowana jest za stacją La Poveda. Została otwarta 7 kwietnia 1999.

</doc>
<doc id="2103715" url="https://pl.wikipedia.org/wiki?curid=2103715" title="Góra Lanckorońska">
Góra Lanckorońska



</doc>
<doc id="2103716" url="https://pl.wikipedia.org/wiki?curid=2103716" title="Kijowska Miejska Administracja Państwowa">
Kijowska Miejska Administracja Państwowa

Kijowska Miejska Administracja Państwowa – obwodowa administracja państwowa (ODA) miasta wydzielonego Kijów (na prawach obwodu).

</doc>
<doc id="2103717" url="https://pl.wikipedia.org/wiki?curid=2103717" title="Staw don Juana">
Staw don Juana



</doc>
<doc id="2103719" url="https://pl.wikipedia.org/wiki?curid=2103719" title="Target (system)">
Target (system)



</doc>
<doc id="2103722" url="https://pl.wikipedia.org/wiki?curid=2103722" title="Leśny Kompleks Promocyjny">
Leśny Kompleks Promocyjny



</doc>
<doc id="2103724" url="https://pl.wikipedia.org/wiki?curid=2103724" title="Leśny Kompleks Promocyjny Bory Tucholskie">
Leśny Kompleks Promocyjny Bory Tucholskie

Bory Tucholskie – Leśny Kompleks Promocyjny (LKP) w południowo-wschodniej części Borów Tucholskich w województwie kujawsko-pomorskim powołany zarządzeniem nr 30 Dyrektora Generalnego Lasów Państwowych z dnia 19 grudnia 1994 r. Jest jednym z pierwszych siedmiu utworzonych tego typu obszarów w Polsce.
Celem działania LKP "Bory Tucholskie" jest promocja trwale zrównoważonej gospodarki leśnej, ochrona zasobów przyrody w lasach oraz edukacja leśna społeczeństwa. Jest obszarem funkcjonalnym o znaczeniu ekologicznym, edukacyjnym i społecznym.
Położenie i powierzchnia.
Początkowo LKP „Bory Tucholskie” swym zasięgiem obejmował tereny nadleśnictw: Tuchola, Woziwoda, Osie, Dąbrowa. Był to obszar o powierzchni 84012 ha. W roku 2008 w wyniku zmian podziału jednostek organizacyjnych Regionalnej Dyrekcji Lasów Państwowych w Toruniu w skład LKP weszło nadleśnictwo Trzebciny. W rezultacie tej reorganizacji obszar kompleksu został powiększony do 84140,90 ha.
Według regionalizacji przyrodniczo-leśnej LKP „Bory Tucholskie” obejmuje tereny położone w III Krainie Wielkopolsko-Pomorskiej w dzielnicach:
W podziale fizycznogeograficznym w większości leży na obszarze mezoregionu Bory Tucholskie, zajmując ponadto fragmenty sąsiednich mezoregionów (m.in. Wysoczyzna Świecka), natomiast w podziale geobotanicznym w Pomorskim Południowym Pasie Przejściowym (Okręg Borów Tucholskich).
Charakterystyka.
W krajobrazie LKP „Bory Tucholskie” dominują formy polodowcowe. Przeważającą formą ukształtowania terenu są równiny sandrowe. Jednak rzeźba terenu urozmaicona jest licznymi jeziorami polodowcowymi oraz dolinami rzecznymi. Kompleks położony jest w dorzeczu Brdy oraz Wdy.
Dominującym klimatem obszaru LKP jest klimat środkowoeuropejski, z wpływem atlantyckim.
Obszar charakteryzuje się wysokim stopniem zalesienia. Lesistość gmin na tym terenie wynosi około 50%.
Głównym typem siedliskowym lasu są siedliska borowe, przede wszystkim bór świeży i bór mieszany świeży. Dominującym gatunkiem jest sosna zwyczajna zajmująca ponad 95% obszaru leśnego kompleksu. Pozostałymi gatunkami są przede wszystkim: brzoza brodawkowata, dąb szypułkowy i bezszypułkowy, olsza czarna, świerk pospolity, buk zwyczajny. Na terenie kompleksu występują także rzadkie w skali Polski gatunki, takie jak cis pospolity, jarząb brekinia, klon jawor. Na szczególną uwagę zasługują występujące na obrzeżach jezior dystroficznych i torfowisk, bory i brzeziny bagienne.
Zadania Leśnego Kompleksu Promocyjnego Bory Tucholskie.
Ochrona środowiska.
Większość obszaru LKP Bory Tucholskie podlega ustawowym formom ochrony przyrody. Na jego obszarze znajdują się trzy parki krajobrazowe:
oraz trzy obszary chronionego krajobrazu:
Ponadto obszar LKP Bory Tucholskie częściowo pokrywa się z obszarami Natura 2000: Bory Tucholskie (PLB220009), Sandr Wdy (PLH040017), Doliny Brdy i Stążki w Borach Tucholskich (PLH040023), jak również z rezerwatem biosfery Bory Tucholskie.
Najliczniejszą formą ochrony przyrody stanowią rezerwaty przyrody.
Zrównoważona gospodarka leśna.
W ramach gospodarki leśnej prowadzone są prace mające na celu odtworzenie naturalnych walorów lasu. Proekologiczny model realizowany jest poprzez urozmaicenie składu gatunkowego lasu, przebudowę siedlisk lasowych, wykorzystanie naturalnych możliwości drzew, popieranie bioróżnorodności ekosystemów leśnych, popieranie biologicznych metod ochrony lasu.
Edukacja leśna społeczeństwa.
Ważną rolą Leśnego Kompleksu Promocyjnego jest prowadzenie edukacji przyrodniczej na terenach leśnych. Obiektami powstałymi na terenie LKP "Bory Tucholskie" w celu realizacji tego zadania są, m.in.:
Główną rolę centrum edukacyjnego całego Leśnego Kompleksu Promocyjnego Bory Tucholskie pełni Nadleśnictwo Woziwoda.

</doc>
<doc id="2103727" url="https://pl.wikipedia.org/wiki?curid=2103727" title="Kudrynci (rejon kamieniecki)">
Kudrynci (rejon kamieniecki)

Kudrynci (ukr. Кудринці) – wieś w rejonie kamienieckim obwodu chmielnickiego na Podolu.
Pod koniec XIX wieku wieś znajdowała się w powiecie płoskirowskim, leżała przy drodze do Czarnegoostrowia w połowie drogi między Felsztynem a Płoskirowem, parafia katolicka pw. św. Wojciecha w Felsztynie, 412 mieszkańców, własność Makowieckich.

</doc>
<doc id="2103728" url="https://pl.wikipedia.org/wiki?curid=2103728" title="Greenock Central">
Greenock Central

Greenock Central (ang: "Greenock Central railway station") – stacja kolejowa w Greenock, w hrabstwie Inverclyde, w Szkocji, w Wielkiej Brytanii. Jest obsługiwana przez First ScotRail
Stacja znajduje się na Inverclyde Line, 37 km na zachód od Glasgow Central Station. Posiada 2 perony oraz 3 tory, z czego używane są tylko 2. Nieużywany tor jest nadal podłączony do linii.
Stacja została otwarta w 1841. Pierwotnie przed przedłużeniem linii do Gourock stacja nazywała się "Greenock Cathcart", ponieważ droga prowadząca do centrum miasta nazywa się "Cathcart Street".
Na przełomie 2008/09 z usług stacji skorzystało 0,470 mln pasażerów.

</doc>
<doc id="2103730" url="https://pl.wikipedia.org/wiki?curid=2103730" title="Gisela Gresser">
Gisela Gresser

Gisela Kahn Gresser (ur. 8 lutego 1906 w Detroit, zm. 4 grudnia 2000 w Nowym Jorku) – amerykańska szachistka, mistrzyni międzynarodowa od 1950 roku.
Kariera szachowa.
W szachy zaczęła grać w stosunkowo późnym wieku, zasady gry poznając w 1939 roku. W ciągu kilku lat awansowała najpierw do amerykańskiej, a następnie – do światowej czołówki. Na przełomie 1949 i 1950 uczestniczyła w rozegranym w Moskwie turnieju o mistrzostwo świata, zajmując XII miejsce (w turnieju tym jako jedyna pokonała zwyciężczynię, Ludmiłę Rudienko). W latach 1955, 1959, 1961, 1964 i 1967 pięciokrotnie startowała w turniejach pretendentek, zajmując miejsca pomiędzy XI a XIV, natomiast w 1971 zakwalifikowała się do turnieju międzystrefowego. 
W latach 1944–1969 dziewięciokrotnie (samodzielnie bądź dzieląc I miejsca) zdobyła tytuły indywidualnej mistrzyni Stanów Zjednoczonych. W 1954 zwyciężyła w otwartych mistrzostwach kraju (ang. "U.S. Women's Open Chess Championship"). Pomiędzy 1957 a 1966 trzykrotnie (za każdym razem na I szachownicy) uczestniczyła w szachowych olimpiadach, w 1957 zdobywając brązowy medal za indywidualny wynik 7½ pkt z 11 partii. 
Przez wiele lat była czynną zawodniczką, karierę kończąc dopiero w wieku 82 lat. W 1992 jako pierwsza kobieta w historii wpisana została do Amerykańskiej Galerii Szachowych Sław (ang. "The United States Chess Hall of Fame").

</doc>
<doc id="2103732" url="https://pl.wikipedia.org/wiki?curid=2103732" title="Crow Canyon (kultura Anasazi)">
Crow Canyon (kultura Anasazi)

Crow Canyon (pol. "Kruczy Kanion") – historyczne miejsce w Hrabstwie Rio Arriba w Nowym Meksyku, około 30 km na południowy wschód od miasta Farmington. Położony w tzw. "Dinétah" – tradycyjnej ojczyźnie ludu Navaho. W miejscu tym znajdują się liczne zabytki sztuki i architektury prekolumbijskiej. Istnieje kilka dużych paneli petroglifów, które obejmują zarówno dzieła ludu Anasazi jak i Navajo i Pueblo.
Kruczy Kanion znajdował się w centrum osadnictwa ludu Anasazi, do tej pory widać w nim silne ślady ich bytności np. obronne osiedla.
W półpustynnym kanionie w okresie rozkwitu tutejszej kultury zamieszkiwało 5000 ludzi, porównywalnie w tym samym czasie w nadmorskim Londynie mieszkało 10 tys.
Analiza zdjęć satelitarnych tego rejonu zrobionych przez NASA wykazała obecność pozostałości sieci dróg stworzonych przez Anasazi.
Drogi miały 9 m szerokości i rozciągały się na długościach do 300 km. Drogi te łączą liczne osady na przestrzeni 600 km usytuowane na linii jaką tworzy 108 południk.
Pozostałości zabudowań Anazasi, wykorzystali Navajo tworząc z nich w okresie konfliktu z Ute w XVIII w. swoje obronne budowle tzw. "pueblitos".
Liczna i zamożna społeczność tego rejonu pozostawiła w ziemi mnogość zabytków, które próbują zdobywać złodzieje, ale też zalegalizowani poszukiwacze np. Nick Fergis.
Kanion został dodany do amerykańskiego rejestru miejsca historycznych ("National Register of Historic Places") w 1974 roku, a jego badaniami zajmuje się założony w 1983 r. ośrodek archeologiczny "Crow Canyon Archaeological Center".

</doc>
<doc id="2103733" url="https://pl.wikipedia.org/wiki?curid=2103733" title="Zakopianka (ujednoznacznienie)">
Zakopianka (ujednoznacznienie)



</doc>
<doc id="2103734" url="https://pl.wikipedia.org/wiki?curid=2103734" title="Port lotniczy Ternate-Babullah">
Port lotniczy Ternate-Babullah

Port lotniczy Ternate-Babullah (IATA: TTE, ICAO: WAMT) – port lotniczy położony w Ternate, w prowincji Moluki Północne, w Indonezji.

</doc>
<doc id="2103738" url="https://pl.wikipedia.org/wiki?curid=2103738" title="Kozacy astrachańscy">
Kozacy astrachańscy

Kozacy astrachańscy – kozacy służący w Kozackim Wojsku Astrachańskim w czasach Imperium Rosyjskiego. Zajmowali się oni przede wszystkim patrolowaniem ziem ciągnących się wzdłuż Wołgi w okolicach Astrachania, który od 1556 roku był częścią państwa carów.
Historia.
W 1737 roku władze Imperium zadecydowały o przeniesieniu części kozaków nadwołżańskich do Astrachania, formując z nich trzy oddziały, których zadaniem było eskortowanie kurierów i carskich urzędników. 28 marca 1750 roku utworzono pierwszy regiment kozaków astrachańskich. Żołnierzy, wraz z rodzinami osiedlono na prawym wybrzeżu Wołgi, na odcinku od Astrachania do Czarnego Jaru (miasteczko w obwodzie astrachańskim). W XIX wieku wojska kozackie na tym obszarze zwiększono, przenosząc tutaj kozaków z Carycyna, Kamyszyna i Saratowa, a także przyjmując na służbę Tatarów i Kałmuków. W 1817 roku żołnierzy kozackich było tu już około 1600.
Dokonano wówczas nowego podziału sił, w wyniku którego sformowano 3 regimenty Kozackiego Wojska Astrachańskiego. W 1883 roku ustanowiono atamana dla Kozaków astrachańskich (wcześniej podlegali oni dowództwu wojskowemu z Kaukazu). Ataman był jednocześnie gubernatorem Astrachania. W 1872 roku dokonano nowego podziału wojska i sformowano jeden regiment kawalerii. W 1916 roku liczba kozaków astrachańskich wynosiła około 40 000. Posiadali cztery stanice nieopodal Carycyna, Saratowa oraz Czarnego i Czerwonej Jaru. Liczba gospodarstw (chutorów) wynosiła około 60, a ilość ziemi około 9000 km². W czasach pokoju Kozackie Wojsko Astrachańskie składało się z jednego regimentu kawalerii i jednego plutonu gwardii. Na czas wojny powoływano pod broń trzy regimenty kawalerii, jeden pluton gwardii, jeden batalion i dwie sotnie rezerwowe – ogółem 2600 żołnierzy.
Kozacy astrachańscy brali udział w walkach z Napoleonem, wojnach rosyjsko-tureckich w XIX wieku i I wojnie światowej. W czasie rosyjskiej wojny domowej większość z nich poparła białych. Po zwycięstwie bolszewików w 1920 roku Kozackie Wojsko Astrachańskie zostało rozwiązane.

</doc>
<doc id="2103740" url="https://pl.wikipedia.org/wiki?curid=2103740" title="Olszankowate">
Olszankowate

Olszankowate ("Eupteleaceae" K. Wilh.) – rodzina roślin okrytonasiennych z rzędu jaskrowców ("Ranunculales"). Obejmuje tylko dwa gatunki z rodzaju olszanka ("Euptelea") występujące we wschodniej Azji. Olszanka chińska "E. pleiosperma" rośnie w wilgotnych lasach od wschodnich Himalajów po środkowej Chiny, a olszanka japońska "E. polyandra" w lasach centralnej i południowej Japonii.
Drzewa te uznawane są za atrakcyjne i bywają uprawiane w kolekcjach dendrologicznych. Zapłodnienie u tych roślin następuje czasem nawet dwa miesiące po zapyleniu.
Systematyka.
Rodzina umieszczana w różnych pozycjach systematycznych w dawniejszych klasyfikacjach okrytonasiennych. Przez Cronquista (1981) uważana za siostrzaną dla grujecznikowatych ("Cercidiphyllaceae"), wiązana była także z eukomiowatymi ("Eucommiaceae"). Dawniej rośliny te zaliczane były do wiązowatych ("Ulmaceae") i trochodendronowatych ("Trochodendraceae").
Klad bazalny w obrębie rzędu jaskrowców ("Ranunculales"), stanowiącego z kolei klad bazalny w obrębie kladu dwuliściennych właściwych (eudicots). 

</doc>
<doc id="2103744" url="https://pl.wikipedia.org/wiki?curid=2103744" title="Nowa Huta (Ostrawa)">
Nowa Huta (Ostrawa)

Nowa Huta (cz. "Nová huť", dawniej "Nová huť Klementa Gottwalda") – kompleks metalurgiczny w Ostrawie, w kraju morawsko-śląskim w Czechach. Położony jest w południowo-wschodniej części miasta, na prawym brzegu Ostrawicy, na obszarze trzech gmin katastralnych: Kończyc Wielkich, Kończyc Małych i Bartowic. Większość kompleksu należy do ArcelorMittal Ostrava a.s. Swoje siedziby mają tam również Vysoké Pece Ostrava, a.s., Hayes Lemmerz Autokola, a.s., Hayes Lemmerz Alukola, s.r.o., Vítkovice, a.s., První Signální, a.s.
Historia.
Początek budowy nowej huty w Kończycach Wielkich w 1942 zainicjował koncern Hermann Göring zarządzający hutą w Witkowicach, która miała ograniczoną przestrzeń do rozbudowy w pobliżu śródmieścia. Nie miała to być jednak samodzielna huta, a jedynie część witkowickiego kompleksu („Südbau“). Po wojnie, w latach 1947-1948 zapadła decyzja o budowie prawdziwego hutniczego zakładu na obszarze Kończyc Wielkich i Małych oraz Bartowic, a następnie rozpoczęła się jego budowa. Jeszcze w tym okresie zakład planowo miał być częścią witkowickiej huty, jednak 31 grudnia 1951 postanowiono go usamodzielnić i ochrzcić imieniem Klementa Gottwalda, ówczesnego premiera Czechosłowacji.
Rdzeń kompleksu wybudowano w latach 1951-1958, m.in. 5 baterii koksowniczych, dwa wielkie piece, 4 piece martenowskie. Następna faza budowy trwała do 1961 i polegała głównie na poszerzaniu zdolności wytwarzania podstawowych surowców (koks, surowe żelazo i stal), ale postawiono również nowe młyny, walcownię oraz linię produkcyjną dla kół samochodów, ciężarówek i ciągników. W latach 1967-1985 zmodernizowano wielkie piece.
W 1989 nastąpiły zmiana nazwy na "Nová huť" i proces dalszego unowocześniania. W latach 1993-1999 oddano do użytku trzy nowe maszyny odlewnicze. W 2003 zakład został sprywatyzowany i zakupiony przez Lakshmiego Mittala, a spółka do której od tego czasu należy największa część kompleksu w 2006 przyjęła nazwę ArcelorMittal Ostrava.
Zanieczyszczenie.
Kompleks od dawna był jednym z głównych trucicieli w regionie, a według IRZ ("Integrovaný registr znečišťování") największym w kraju morawsko-śląskim. W 2009 urząd tego kraju ustanowił dla firmy obligatoryjne terminy redukcji emisji szkodliwych gazów. Do 2014 emisja dwutlenku węgla ma spaść z 4709 do 2000 ton, tlenków azotu z 3500 do 2000 ton, a pozostałych szkodliwych pyłów z 150 do 135 ton.

</doc>
<doc id="2103745" url="https://pl.wikipedia.org/wiki?curid=2103745" title="Mrkos">
Mrkos

Mrkos:

</doc>
<doc id="2103746" url="https://pl.wikipedia.org/wiki?curid=2103746" title="Prokop z Goraja">
Prokop z Goraja

Prokop z Goraja, (zwany też "Prokopem z Klecia") herbu Korczak, – rycerz i właściciel dóbr Szczebrzeszyn. Odziedziczył je po stryju Dymitrze, który nie posiadał męskich potomków. Spędził młodość na dworze cesarza Zygmunta. Pomagał Zygmuntowi Kiejstutowiczowi w wojnie ze Świdrygiełłą. Komisarz królewski do zawarcia pokoju z Krzyżakami w Brześciu Kujawskim. Miał jedną córkę Zygmuntę, która została wydana za mąż za Jana Amora Tarnowskiego.
Około 1414 Prokop z Goraja, Stojanic i Szczebrzeszyna sprzedał Dziewiętniki w ziemi lwowskiej za 300 grzywien Bieńkowi z Żabokruk.

</doc>
<doc id="2103747" url="https://pl.wikipedia.org/wiki?curid=2103747" title="Linia kolejowa Marseille – Ventimiglia">
Linia kolejowa Marseille – Ventimiglia

Linia kolejowa Marsylia-Ventimiglia – główna linia kolejowa w południowo-wschodniej Francji. Rozpoczyna się na Gare de Marseille-Saint-Charles i kończy się na stacji Ventimiglia, we Włoszech. Biegnie wzdłuż Wybrzeża Lazurowego.
Linia jest bardzo kręta, co powoduje dość długi czas podróży, dlatego planowana jest budowa nowej linii dużej prędkości, która znacznie skróci czas podróży pomiędzy Niceą a Paryżem.

</doc>
<doc id="2103753" url="https://pl.wikipedia.org/wiki?curid=2103753" title="Przejście graniczne Głuchołazy-Mikulovice (kolejowe)">
Przejście graniczne Głuchołazy-Mikulovice (kolejowe)

Przejście graniczne Głuchołazy-Mikulovice (kolejowe) – polsko-czeskie kolejowe przejście graniczne położone w województwie opolskim, w powiecie nyskim, w gminie Głuchołazy, w miejscowości Głuchołazy, zlikwidowane w 2007 roku.
Opis.
Przejście graniczne Głuchołazy-Mikulovice w rejonie znaku granicznego nr "IV (II)/160/4" , zostało otwarte dzięki porozumieniu między Rzecząpospolitą Polską i Republiką Czeską z miejscem odprawy granicznej i celnej w miejscowości Głuchołazy, na stacji kolejowej Głuchołazy Główne. Dopuszczone było przekraczanie granicy przez towary. 9 grudnia 2006 roku uruchomione zostało kolejowe przejście graniczne Głuchołazy-Mikulovice dla ruchu osobowego z miejscem odprawy granicznej i celnej w miejscowości Głuchołazy na stacji kolejowej Głuchołazy Główne. Dopuszczone było przekraczanie granicy przez osoby, towary i mały ruch graniczny. Kontrolę graniczną osób, towarów i środków transportu wykonywała Graniczna Placówka Kontrolna Straży Granicznej w Głuchołazach (GPK SG w Głuchołazach)
Przejście graniczne funkcjonowało na wspólnym odcinku polskiej linii kolejowej nr 343 Głuchołazy–Mikulovice i czeskiej linii kolejowej nr 292.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Czechosłowackiej Republiki Socjalistycznej funkcjonowało w tym miejscu polsko-czechosłowackie kolejowe przejście graniczne Głuchołazy. Dopuszczone było przekraczanie granicy przez towary. Kontrolę graniczną osób, towarów i środków transportu wykonywała Graniczna Placówka Kontrolna Głuchołazy (GPK Głuchołazy).
W październiku 1945 roku na granicy polsko-czechosłowackiej, w ramach tworzących się Wojsk Ochrony Pogranicza utworzono Przejściowy Punkt Kontrolny Głuchołazy – kolejowy III kategorii.

</doc>
<doc id="2103754" url="https://pl.wikipedia.org/wiki?curid=2103754" title="Demografia Estonii">
Demografia Estonii



</doc>
<doc id="2103756" url="https://pl.wikipedia.org/wiki?curid=2103756" title="International Journal of Applied Mathematics and Computer Science">
International Journal of Applied Mathematics and Computer Science

International Journal of Applied Mathematics and Computer Science – czasopismo naukowe o zasięgu międzynarodowym, wydawane od roku 1991 przez Uniwersytet Zielonogórski przy współpracy z De Gruyter Poland (Sciendo) oraz historycznie z Lubuskim Towarzystwem Naukowym, pod auspicjami Komitetu Automatyki i Robotyki PAN.
Cel i zakres.
Czasopismo prezentuje wyniki interdyscyplinarnych badań naukowych w licznych obszarach związanych z szeroko rozumianą matematyką stosowaną i informatyką techniczną, obejmujących w szczególności:
Język publikacji.
angielski

</doc>
<doc id="2103759" url="https://pl.wikipedia.org/wiki?curid=2103759" title="Wital Małaszka">
Wital Małaszka

Wital Alaksiejewicz Małaszka (, , "Witalij Aleksiejewicz Małaszko"; ur. 1958) – białoruski polityk, w latach 1990–1995 deputowany do Rady Najwyższej Białoruskiej SRR/Rady Najwyższej Republiki Białorusi XII kadencji; członek Opozycji BNF – frakcji parlamentarnej partii Białoruski Front Ludowy ("Biełaruski Narodny Front"), o charakterze antykomunistycznym i niepodległościowym.
Życiorys.
Urodził się w 1958 roku. Ukończył Miński Instytut Radiotechniczny. W 1990 roku został deputowanym ludowym do Rady Najwyższej Białoruskiej SRR XII kadencji z Pierszamajskiego Okręgu Wyborczego Nr 30 miasta Mińska. Na początku czerwca 1990 roku wszedł w skład Komisji Rewizyjnej Grupy Deputackiej BNF (od 16 lipca pod nazwą "Opozycja BNF"). Brał udział w opracowaniu i przyjęciu Deklaracji o Państwowej Suwerenności Białorusi oraz przygotowaniu projektów ustaw na nadzwyczajnej sesji Rady Najwyższej 24–25 sierpnia 1991 roku, w czasie której ogłoszono niepodległość Białorusi.
Współautor "Koncepcji przejścia białoruskiej SRR na gospodarkę rynkową" (jesień 1990 roku) i szeregu projektów ustaw. Uczestnik głodówki deputowanych Opozycji BNF 11–12 kwietnia 1995 roku w Sali Owalnej parlamentu, ogłoszonej na znak protestu przeciwko zainicjowanemu przez prezydenta Łukaszenkę referendum na temat wprowadzenia języka rosyjskiego jako drugiego języka państwowego, zmiany symboli państwowych Białorusi (biało-czerwono-białej flagi i herbu Pogoni) na symbole nawiązujące do sowieckich (obecne godło i flaga Białorusi), integracji ekonomicznej z Federacją Rosyjską i prawie prezydenta do rozwiązywania parlamentu. W nocy z 11 na 12 kwietnia został razem z innymi protestującymi wywleczony siłą z sali parlamentu przez zamaskowanych funkcjonariuszy wojska i służb specjalnych, pobity, wepchnięty do samochodu, wywieziony, a następnie wyrzucony na ulicy w centrum Mińska. W dniach 13–14 kwietnia 1995 roku uczestniczył w procesie przed Sądem Konstytucyjnym, w którym Opozycja BNF oskarżyła prezydenta Łukaszenkę o monopolizację środków masowego przekazu.

</doc>
<doc id="2103762" url="https://pl.wikipedia.org/wiki?curid=2103762" title="Witalij Małaszko">
Witalij Małaszko



</doc>
<doc id="2103763" url="https://pl.wikipedia.org/wiki?curid=2103763" title="XL Airways France">
XL Airways France

XL Airways France – francuska linia lotnicza z siedzibą w Tremblay-en-France. Głównym węzłem jest Port lotniczy Paryż-Roissy-Charles de Gaulle.
Firma ogłosiła bankructwo, a sąd francuski nakazał likwidację spółki w październiku 2019 roku. Została wstrzymana sprzedaż biletów, oraz wszystkie loty przewoźnika.

</doc>
<doc id="2103765" url="https://pl.wikipedia.org/wiki?curid=2103765" title="Hana Ramadan Umar">
Hana Ramadan Umar

Hana Ramadan Umar, "Hana'a Ramadhan Omar" (ur. 3 stycznia 1983) – egipska lekkoatletka specjalizująca się w rzucie oszczepem.
Międzynarodową karierę zaczynała już jako juniorka odpadając w 2000 i 2002 roku w eliminacjach mistrzostw świata juniorów. W 2001 sięgnęła po mistrzostwo Afryki juniorów. Była siódma na igrzyskach afrykańskich w 2003 roku, a w 2007 zwyciężyła w igrzyskach krajów arabskich. W 2008 oraz 2010 stawała na najniższym stopniu podium mistrzostw Afryki. Reprezentowała czarny ląd podczas pucharu interkontynentalnego w Splicie we wrześniu 2010.
Rekord życiowy: 58,16 (4 września 2010, Split) – rezultat ten jest aktualnym rekordem Egiptu.

</doc>
<doc id="2103770" url="https://pl.wikipedia.org/wiki?curid=2103770" title="Djalma Dias">
Djalma Dias

Djalma Dias, właśc. Djalma Pereira Dias Júnior (ur. 21 sierpnia 1939 w Rio de Janeiro, zm. 1 maja 1990 w Rio de Janeiro) − brazylijski piłkarz, występujący na pozycji środkowego obrońcy.
Kariera klubowa.
Karierę piłkarską Djalma Dias rozpoczął w klubie Américe Rio de Janeiro w 1959 roku. Z Américą zdobył mistrzostwo stanu Rio de Janeiro - Campeonato Carioca w 1960 roku. W latach 1962–1967 występował w SE Palmeiras. Z Palmeiras dwukrotnie zdobył mistrzostwo stanu São Paulo - Campeonato Paulista w 1963 i 1966 oraz Taça Brasil w 1967 roku.
W latach 1968–1969 Djalma Dias ponownie występował w Clube Atlético Mineiro. W latach 1969–1970 występował w Santosie FC, z którym zdobył mistrzostwo stanu São Paulo w 1969 roku. Ostatnim klubem w karierze Djalmy Diasa było Botafogo FR, w którym występował w latach 1970–1974. W barwach Botafogo 2 września 1971 w wygranym 1-0 meczu wyjazdowym ze Sportem Recife Djalma Dias zadebiutował w nowo utworzonej lidze brazylijskiej. Ostatni raz w lidze zagrał 19 grudnia 1971 roku w przegranym 0-1 meczu z Atlético Mineiro.
Kariera reprezentacyjna.
W reprezentacji Brazylii Djalma Dias zadebiutował 12 maja 1962 w wygranym 2-1 towarzyskim meczu z reprezentacją Walii. Ostatni raz w reprezentacji Djalma Dias wystąpił 31 sierpnia 1969 w wygranym 1-0 towarzyskim meczu z reprezentacją Paragwaju w eliminacjach Mistrzostw Świata 1970. W reprezentacji Brazylii wystąpił w 21 meczach.

</doc>
<doc id="2103771" url="https://pl.wikipedia.org/wiki?curid=2103771" title="Circaeasteraceae">
Circaeasteraceae

Circaeasteraceae Hutch. – rodzina roślin okrytonasiennych z rzędu jaskrowców ("Ranunculales"). Obejmuje tylko dwa rodzaje z pojedynczymi gatunkami występującymi w środkowo-wschodniej Azji.
Morfologia.
Niewielkie byliny o charakterystycznej, dichotomicznej nerwacji liści. Kwiaty wyrastają w kątach górnych liści. Są drobne, obupłciowe ze zmienną liczbą poszczególnych części składowych. Działki kielicha są trwałe w liczbie 2 lub 3. Płatków korony brak. Pręcików 1 do 2, rzadko 3. Owocolistki w liczbie od 1 do 3 z podzielonym znamieniem na krawędzi. W zalążniach pojedyncze zalążki. Owoce nie otwierają się po dojrzeniu.
Systematyka.
Takson siostrzany dla krępieniowatych ("Lardizabalaceae") w obrębie rzędu jaskrowców ("Ranunculales"), stanowiącego klad bazalny w obrębie dwuliściennych właściwych (eudicots).
W systemie APG II (2003) opcjonalnie rozważany był podział rodziny na dwie – z utrzymaniem w randze odrębnej rodziny "Kingdoniaceae" Airy-Shaw. W systemie APG III (2009) i APG IV (2016) rodzina jest jedna z dwoma monotypowymi rodzajami:

</doc>
<doc id="2103776" url="https://pl.wikipedia.org/wiki?curid=2103776" title="Legion Gruziński (1915–1917)">
Legion Gruziński (1915–1917)

Legion Gruziński () – ochotnicza formacja wojskowa armii niemieckiej złożona z Gruzinów podczas I wojny światowej.
Legion został sformowany na początku 1915 r. w Trapezuncie z inicjatywy oficera łącznikowego przy tureckiej 3 Armii Friedricha-Wernera von der Schulenburga, b. wicekonsula Niemiec w Tyflisie. Liczył ok. 1,3–1,5 tys. ludzi. W jego skład wchodzili jeńcy wojenni pochodzenia gruzińskiego z armii rosyjskiej, a także kilkusetosobowy oddział zbrojny muzułmanów z tureckiego Lazystanu na czele z Leo Kereselidze, przywódcą Unii Gruzińskich Tradycjonalistów. Dowództwo objął Niemiec por. Horst Schliephack. Wśród kadry oficerskiej byli też Gruzini, wśród których najwyższy rangą był L. Kereselidze. Pomysł utworzenia Legionu wspierał działający w Niemczech Komitet Niepodległej Gruzji. Formacja wzięła udział w niemieckiej ekspedycji kaukaskiej wespół z wojskami niemieckimi i tureckimi. Podczas walk z Rosjanami w latach 1915–1916 Gruzini stacjonowali w miejscowościach Samsun i Kerasunt na obszarze górskim na wschód od Tirebolu nad Morzem Czarnym. Legion odgrywał przede wszystkim rolę propagandową, mając doprowadzić do wybuchu antyrosyjskiego powstania ludności gruzińskiej. Turcy wprawdzie woleli użyć go jako zwykłej jednostki wojskowej, ale wygrała koncepcja Niemców. Pod koniec ekspedycji kaukaskiej Legion uczestniczył jednak w walkach z wojskami rosyjskimi na wybrzeżu Morza Czarnego w rejonie Kerasunt. Został rozformowany w styczniu 1917 r., po pogorszeniu się kontaktów pomiędzy pro-niemieckim Komitetem Niepodległej Gruzji a władzami tureckimi pod koniec 1916 r. Wynikało to z planów Turków aneksji ziem gruzińskich. Wielu Gruzinów, w tym L. Kereselidze, wstąpiło do wojsk niemieckich, zaś po uzyskaniu niepodległości przez Gruzję 26 maja 1918 r. stanowili kadrę nowo formowanych gruzińskich sił zbrojnych.
Bibliografia.
David Nicolle, "The Ottoman Army, 1914-18", 1994.

</doc>
<doc id="2103778" url="https://pl.wikipedia.org/wiki?curid=2103778" title="Kościół Matki Bożej Śnieżnej w Przeworsku">
Kościół Matki Bożej Śnieżnej w Przeworsku

Kościół i klasztor pw. Matki Boskiej Śnieżnej w Przeworsku – kościół i klasztor Zgromadzenia Sióstr Miłosierdzia pw. Matki Boskiej Śnieżnej w Przeworsku.
Historia.
Kościół i klasztor powstały na miejscu dawnego szpitala św. Ducha, ufundowanego przez Rafała Tarnowskiego, który posiadał prymitywne warunki, odpowiadające ówczesnym czasom. W miarę rozwoju cywilizacji szpital stracił na znaczeniu i w jego miejsce przeworscy właściciele – Antoni Lubomirski, ówczesny wojewoda lubelski, kasztelan krakowski wraz z małżonką Zofią z Korwinów Krasińską – 12 marca 1768 roku ufundowali klasztor SS. Miłosierdzia. Budowa została zakończona w roku 1780 roku, i sprowadzono Siostry Miłosierdzia. Z klasztorem przez lata blisko związany był szpital wraz ze szkołą dla dziewcząt zwaną „U Panien”. 
W klasztorze siostry utworzyły Dom Specjalny dla Dorosłych, Dom Opieki dla Kobiet prowadzony przez Zrzeszenie „Caritas” oraz przedszkole.
W kościele Matki Bożej Śnieżnej 23 kwietnia 2006 rozpoczęto Wieczystą Adorację Najświętszego Sakramentu. Jest jedną z trzech świątyń w archidiecezji przemyskiej, gdzie praktykowana jest taka forma kultu eucharystycznego.
W świątyni odprawione są nieregularnie msze w nadzwyczajnej formie rytu rzymskiego.
Architektura.
Piętrowy budynek klasztorny, trójskrzydłowy, połączony jest z kościółkiem. Nad głównym wejściem widnieje tablica informacyjna z 1780 r., a nad nią fresk. We wnętrzu kaplicy z barokowym frontem, znajdują się liczne cenne obrazy pochodzące ze starych przeworskich kościołów m.in. Matki Bożej Śnieżnej i św. Ducha. W kościele tym w głównym ołtarzu mieści się wartościowy, zabytkowy obraz Matki Boskiej z Dzieciątkiem, w sukniach ze srebrnych blach, częściowo pozłacanych. W pokoju gościnnym w klasztorze ozdobę stanowią portrety fundatorów Antoniego Lubomirskiego i Zofii z Korwinów Krasińskiej.

</doc>
<doc id="2103782" url="https://pl.wikipedia.org/wiki?curid=2103782" title="Piotr Rowicki (pisarz)">
Piotr Rowicki (pisarz)

Piotr Rowicki (ur. 29 sierpnia 1975 w Ostrowi Mazowieckiej) – polski prozaik, dramatopisarz, autor kryminałów, powieści i książek dla dzieci.
Życiorys.
Ukończył historię na Uniwersytecie w Białymstoku. W 2008 debiutował jako dramatopisarz sztuką "Przylgnięcie" w reż. Aldony Figury w Laboratorium Dramatu w Warszawie. Jest dwukrotnym stypendystą Ministra Kultury i Dziedzictwa Narodowego z dziedziny teatru. Laureatem wielu nagród i wyróżnień, w tym m.in. dwukrotnym zwycięzcą konkursu na polską sztukę współczesną „Metafory Rzeczywistości” organizowanego przez Teatr Polski w Poznaniu.

</doc>
<doc id="2103784" url="https://pl.wikipedia.org/wiki?curid=2103784" title="Benin na Letnich Igrzyskach Olimpijskich Młodzieży 2010">
Benin na Letnich Igrzyskach Olimpijskich Młodzieży 2010

Benin na Letnich Igrzyskach Olimpijskich Młodzieży 2010 w Singapurze reprezentowało 4 sportowców w 3 dyscyplinach.
Skład kadry.
Lekkoatletyka.
Dziewczęta:

</doc>
<doc id="2103786" url="https://pl.wikipedia.org/wiki?curid=2103786" title="Walid Abd al-Wahhab">
Walid Abd al-Wahhab

Walid Abd al-Wahhab, "Walid Abdel Wahab" (ur. 8 września 1984) – egipski lekkoatleta specjalizujący się w rzucie oszczepem.
W 2003 roku sięgnął po swoje pierwsze trofeum zdobywając złoty medal mistrzostw Afryki juniorów. Trzy lata później stanął na najniższym stopniu podium seniorskich mistrzostw Afryki. Czwarty zawodnik igrzysk afrykańskich w 2007 oraz piąty kolejnej edycji czempionatu Czarnego Lądu (2008). Medalista mistrzostw Egiptu, 14 marca 2003 roku wynikiem 68,32 ustanowił nieaktualny już rekord kraju w kategorii juniorów. Po przeprowadzeniu testów dopingowych, 16 kwietnia 2009 w jego organizmie wykryto niedozwolone środki (metandienon), a Egipcjanin został zdyskwalifikowany na dwa lata od 12 maja 2009 do 11 maja 2011 roku. Rekord życiowy w rzucie oszczepem: 77,04 (25 marca 2008, Kair).

</doc>
<doc id="2103789" url="https://pl.wikipedia.org/wiki?curid=2103789" title="Całkowita deprawacja">
Całkowita deprawacja



</doc>
<doc id="2103790" url="https://pl.wikipedia.org/wiki?curid=2103790" title="Sutkiwci">
Sutkiwci

Sutkiwci (ukr. Сутківці, pol. "Sutkowce") – wieś na Ukrainie, w obwodzie chmielnickim, w rejonie jarmolińskim.
Historia.
Miejscowość stanowiła własność m.in. Tadeusza Grabianki. Pod koniec XIX w. część wsi nosiła nazwę Kowalówka.

</doc>
<doc id="2103791" url="https://pl.wikipedia.org/wiki?curid=2103791" title="Mona Karff">
Mona Karff

Mona May Karff, z domu Ratner (ur. 20 października 1914, zm. 10 stycznia 1998 w Nowym Jorku) – amerykańska szachistka, mistrzyni międzynarodowa od 1950 roku.
Życiorys.
Urodziła się w 1914 na terenie Besarabii, wówczas należącej do Imperium Rosyjskiego. Będąc nastolatką, razem z rodziną wyjechała do Palestyny, a w latach 30. XX wieku – do Stanów Zjednoczonych. Wkrótce awansowała do ścisłej światowej oraz amerykańskiej czołówki. Pomiędzy 1938 a 1974 siedmiokrotnie zwyciężała w indywidualnych mistrzostwach USA (w 1948 wspólnie z Giselą Gresser). Była również czterokrotną (w latach 1938–1950) zwyciężczynią otwartych mistrzostw kraju (ang. "U.S. Women's Open Chess Championship"). Trzykrotnie startowała w turniejach o mistrzostwo świata: Sztokholm 1937 (dz. VI-VII m.), Buenos Aires 1939 (V m.) oraz Moskwa 1949/50 (XIV m.). Była również dwukrotną uczestniczką pretendentek (Moskwa 1952 – XI m., Moskwa 1955 – XVII m.) oraz turnieju międzystrefowego (Ochryda 1971 – XV m.). W 1974 jedyny raz w karierze wystąpiła na szachowej olimpiadzie, zdobywając na I szachownicy 6½ pkt w 11 partiach.

</doc>
<doc id="2103792" url="https://pl.wikipedia.org/wiki?curid=2103792" title="Areszt Śledczy w Katowicach">
Areszt Śledczy w Katowicach



</doc>
<doc id="2103797" url="https://pl.wikipedia.org/wiki?curid=2103797" title="Syndykat Polskich Hut Żelaznych">
Syndykat Polskich Hut Żelaznych



</doc>
<doc id="2103798" url="https://pl.wikipedia.org/wiki?curid=2103798" title="Zakład Higieny Środków Żywnościowych w Katowicach">
Zakład Higieny Środków Żywnościowych w Katowicach



</doc>
<doc id="2103801" url="https://pl.wikipedia.org/wiki?curid=2103801" title="Gmach Urzędów Niezespolonych">
Gmach Urzędów Niezespolonych



</doc>
<doc id="2103802" url="https://pl.wikipedia.org/wiki?curid=2103802" title="Gmach Urzędów Niezespolonych w Katowicach">
Gmach Urzędów Niezespolonych w Katowicach

Gmach Urzędów Niezespolonych w Katowicach − siedmiokondygnacyjny budynek przy ul. Jagiellońskiej 23 i pl. Sejmu Śląskiego 1.
Gmach wzniesiono w latach 1935−1937 według projektu Witolda Kłębkowskiego (istnieją także przypuszczenia o jego współpracy nad projektem z Lucjanem Sikorskim); od 1990 r. w budynku mieści się Wydział Filologiczny Uniwersytetu Śląskiego w Katowicach; wartość budynku na dzień 1 września 1939 wynosiła złotych; w południowej części elewacji po lewej stronie przed II wojną światową istniała płaskorzeźba z dolomitu przedstawiająca polskie godło, składające się z orła w koronie wpisanego w koło, której autorem był Stanisław Szukalski. Płaskorzeźba powstała w 1938 r. W 1939 r., kilka miesięcy przed wojną, umieszczono ją na fasadzie. W tym samym roku zniszczyli ją hitlerowcy, którzy zastąpili ją porcelanowymi, mechanicznymi kurantami (tzw. "glockenspiel"; planowane jest odtworzenie płaskorzeźby Szukalskiego). Wejście do budynku ujęto w portal o zaokrąglonych ościerzach.
W dwudziestoleciu międzywojennym XX wieku w budynku istniały następujące urzędy: Śląski Urząd Wojewódzki, Urząd Kontroli Państwa, Komisarz Demobilizacyjny. W budynku Urzędów Niezespolonych w czasie II wojny światowej mieściła się siedziba Gestapo, a budynek nazwano "Polizeipräsidium", którym kierował Johann Thümmler. Po wojnie gmach przejął Komitet Wojewódzki PPR w Katowicach, a po nim urzędował w budynku KW PZPR w Katowicach. 10 kwietnia 2011 w budynku odsłonięto tablicę pamiątkową, poświęconą Krystynie Bochenek.
W budynku swoją siedzibę mają:
Obiekt jest ujęty w gminnej ewidencji zabytków miasta Katowice.

</doc>
<doc id="2103805" url="https://pl.wikipedia.org/wiki?curid=2103805" title="Rinaldo Luís Dias Amorim">
Rinaldo Luís Dias Amorim

Rinaldo, właśc. Rinaldo Luís Dias Amorim (ur. 19 lutego 1939 w Juremie) − piłkarz brazylijski, występujący na pozycji napastnika.
Kariera klubowa.
Karierę piłkarską Rinaldo rozpoczął w klubie Náutico Recife w 1960 roku. Z Náutico dwukrotnie zdobył mistrzostwo stanu Pernambuco - Campeonato Pernambucano w 1960 i 1963 roku. W latach 1964–1967 występował w SE Palmeiras. Z Palmeiras zdobył mistrzostwo stanu São Paulo - Campeonato Paulista w 1966 oraz Taça Brasil w 1967 roku.
W 1967 roku Rinaldo krótko występował we Fluminense FC. W latach 1967–1970 występował w Auto João Pessoa i Treze Campina Grande. W 1971 Rinaldo występował w Coritiba FBC. W barwach Coritiby 8 sierpnia 1971 w przegranym 0-2 meczu wyjazdowym z Cruzeiro EC Rinaldo zadebiutował w nowo utworzonej lidze brazylijskiej. Ostatni raz w lidze zagrał 12 grudnia 1971 roku w przegranym 0-2 meczu z Grêmio Porto Alegre. W lidze brazylijskiej wystąpił w 22 meczach i strzelił 1 bramkę. Karierę zakończył w União Barbarense Santa Bárbara w 1972 roku.
Kariera reprezentacyjna.
W reprezentacji Brazylii Rinaldo zadebiutował 30 maja 1964 w wygranym 5-1 towarzyskim meczu z reprezentacją Anglii. Był to udany debiut, gdyż Rinaldo w 23 i 62 min. zdobył bramki dla Brazylii. Ostatni raz w reprezentacji Rinaldo wystąpił 19 września 1967 w wygranym 1-0 towarzyskim meczu z reprezentacją Chile. W reprezentacji Brazylii wystąpił w 11 meczach i strzelił 6 bramek.

</doc>
<doc id="2103807" url="https://pl.wikipedia.org/wiki?curid=2103807" title="Ziegenhals Stadt">
Ziegenhals Stadt

Ziegenhals Stadt – zlikwidowany przystanek kolejowy w Głuchołazach, w województwie opolskim, w Polsce. Powstał pod koniec II wojny światowej, a zaraz po jej zakończeniu został zlikwidowany. Posiadał identyczną nazwę jak położony niedaleko przystanek Głuchołazy Miasto.

</doc>
<doc id="2103808" url="https://pl.wikipedia.org/wiki?curid=2103808" title="Czesław Borodziej">
Czesław Borodziej

Czesław Borodziej (ur. 8 sierpnia 1951 we Włodawie, zm. 4 stycznia 2014 w Mielcu) – polski lekkoatleta, który specjalizował się w rzucie oszczepem.
W 1970 roku reprezentował Polskę na mistrzostwach Europy juniorów, podczas których uplasował się tuż za podium, na czwartej pozycji. Nigdy nie wystąpił w wąskim finale seniorskich mistrzostw Polski. W ciągu swojej, trwającej trzynaście lat kariery, bronił barw Padwy Zamość (1967), LZSu Zamość (1968–1970), MKSu-AZSu Lublin (1971–1972), Legii Warszawa (1973–1974) oraz Stali Mielec (od 1975). Po zakończeniu sportowej kariery został sędzią lekkoatletycznym. Rekord życiowy: 75,50 (10 października 1970, Ostrowiec Świętokrzyski) – rezultat ten był jedenastym wynikiem w Polsce w sezonie 1970 oraz najlepszym rezultatem wśród juniorów w kraju.

</doc>
<doc id="2103809" url="https://pl.wikipedia.org/wiki?curid=2103809" title="Syndykat Polskich Hut Żelaznych w Katowicach">
Syndykat Polskich Hut Żelaznych w Katowicach



</doc>
<doc id="2103811" url="https://pl.wikipedia.org/wiki?curid=2103811" title="A Promise">
A Promise

A Promise – dwunasty studyjny album południowoafrykańskiej wokalistki Miriam Makeby, wydany w 1974 roku.

</doc>
<doc id="2103816" url="https://pl.wikipedia.org/wiki?curid=2103816" title="Zamek Tiele-Wincklerów w Katowicach">
Zamek Tiele-Wincklerów w Katowicach



</doc>
<doc id="2103817" url="https://pl.wikipedia.org/wiki?curid=2103817" title="Tunel Beskidzki">
Tunel Beskidzki

Tunel Beskidzki – tunel kolejowy przechodzący pod głównym grzbietem Karpat Wschodnich na Ukrainie o długości 1750 m.
Tunel znajduje się pomiędzy stacjami kolejowymi Beskyd i Skotarske, w biegu V Paneuropejskiego Korytarza Transportowego. Za nim następują dwa krótkie tunele.
Historia.
Tunel zbudowano w 1886 r. w celu połączenia Galicji z Rusią Podkarpacką na Węgrzech.
W dwudziestoleciu międzywojennym tunel znajdował się na obszarze Polski w województwie stanisławowskim w powiecie skolskim.
Pod koniec II wojny światowej wojska niemieckie wysadziły tunel w powietrze, który został powtórnie oddany do użytku w 1946 roku.
Ze względu na zły stan techniczny obiektu konieczna stała się jego gruntowna przebudowa lub zastąpienie nową konstrukcją. W związku z tym od 26 września 2013 r. trwała budowa dwutorowego 1765-metrowego tunelu 30 metrów obok starej przeprawy. Inwestycję sfinansowały Europejski Bank Odbudowy i Rozwoju (40 mln dol.), Europejski Bank Inwestycyjny (64,5 mln dol.) i Ukrzaliznycia. Całkowity koszt budowy wyniósł 102,7 mln € (118 mln $). Nowy tunel otworzono 24 maja 2018.

</doc>
<doc id="2103818" url="https://pl.wikipedia.org/wiki?curid=2103818" title="Prokop z Klecia">
Prokop z Klecia



</doc>
<doc id="2103822" url="https://pl.wikipedia.org/wiki?curid=2103822" title="Bukovec (przystanek kolejowy)">
Bukovec (przystanek kolejowy)

Bukovec (niem. "Buchberg") – zlikwidowany przystanek kolejowy w Mikulovicach, w kraju ołomunieckim, w Czechach.

</doc>
<doc id="2103827" url="https://pl.wikipedia.org/wiki?curid=2103827" title="Skrzeczoń">
Skrzeczoń

Skrzeczoń (czes. , niem. Skretschon) – część miasta Bogumina w kraju morawsko-śląskim, w powiecie Karwina w Czechach. Jest to także gmina katastralna o powierzchni 459,97 ha. Liczba mieszkańców wynosi 2560, a adresów 819. 
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Crezhim V) mansi". Zapis ten oznaczał, że wieś posiadała 5 łanów większych. Jej powstanie wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W 1767 właściciel okolicznych dóbr, Mikołaj hrabia Taaffe założył tu folwark, który przekształcił się później w niewielką wieś "Nowa Wieś" (niem. "Neudorf") podległą administracyjnie Skrzeczoniowi, nazywaną również "Niklasdorf" lub "Nikeltaff", lub "Niklastaff".
Gwałtowna industrializacja nastąpiła z początkiem XX wieku, co przyczyniło się do wzrostu liczby ludności we wsi. W latach 1911-1914 dzięki staraniom Macierzy Ziemi Cieszyńskiej w miejscowości powstała ochronka dla polskich dzieci. W wyniku zbrojnego konfliktu pomiędzy Czechosłowacją a Polską i podziale Śląska Cieszyńskiego miejscowość znalazła się w granicach Czechosłowacji, zaś w 1938 została wraz z Zaolziem zajęta przez Polskę, a w II wojnie światowej przez nazistowskie Niemcy. Po wojnie przypadła Czechosłowacji. W granicach administracyjnych Bogumina znalazła się w 1974.
W Skrzeczoniu znajduje się kościół katolicki, którego budowa zaczęła się w 1913, lecz została przerwana przez wybuch I wojny światowej. Po wojnie Adolf Bertram, metropolita wrocławski podarował 250 tysięcy czechosłowacki koron na dokończenie budowy. Świątynia została poświęcona w 1924. Znajduje się tu również cmentarz z 1904.

</doc>
<doc id="2103830" url="https://pl.wikipedia.org/wiki?curid=2103830" title="Bitwa o Jawę (1942)">
Bitwa o Jawę (1942)



</doc>
<doc id="2103831" url="https://pl.wikipedia.org/wiki?curid=2103831" title="Wolatuszka czarno-biała">
Wolatuszka czarno-biała

Wolatuszka czarno-biała ("Pseudochirulus herbertensis") – gatunek ssaka z podrodziny pseudopałanek (Pseudocheirinae) w rodzinie pseudopałankowatych (Pseudocheiridae). Zazwyczaj zamieszkuje lasy deszczowe.
Zasięg występowania.
Wolatuszka czarno-biała występuje w północno-wschodniej Australii, w północnym Queensland od Kurandy na południe do Ingham.
Wygląd.
Długość ciała 30–40 cm, długość ogona 34–47 cm; masa ciała 0,75–1,5 kg. Sierść czarna, z białym brzuchem, piersią i ramionami. Młode są płowe, paskowane na głowie i przedniej części ciała. Długość ogona 29–47 cm.
Tryb życia.
Nocny tryb życia. Aktywność rozpoczynają od wyczyszczenia sobie sierści, następnie zaczynają szukać pożywienia. Dzień spędzają w gniazdach zbudowanych głównie z kory drzewnej. Żywią się głównie liśćmi, zwłaszcza liśćmi rośliny "Alphitonia petriei".
Rozmnażanie.
Rozmnażają się 2 razy w roku – wczesną zimą i latem. Samica rodzi 1-3, zazwyczaj 2 młode, którymi opiekuje się przez 3-4 miesiące. Pierwsze tygodnie życia młode spędzają w matczynej torbie, opuszczają ją prawdopodobnie po 70 dniach. Na wolności zwierzęta żyją zazwyczaj ok. 3 lat, najstarszy osobnik w niewoli dożył 6 roku życia.

</doc>
<doc id="2103836" url="https://pl.wikipedia.org/wiki?curid=2103836" title="Kapituła Orderu Odrodzenia Polski">
Kapituła Orderu Odrodzenia Polski

Kapituła Orderu Odrodzenia Polski – dziewięcioosobowy organ kolegialny stojący na straży honoru Orderu Odrodzenia Polski (Polonia Restituta). Do kompetencji Kapituły należy w szczególności opiniowanie wniosków o nadanie lub pozbawienie orderu oraz występowanie z inicjatywą nadania orderu lub jego pozbawienia.
Prezydent Rzeczypospolitej Polskiej, z tytułu swego wyboru na ten urząd, staje się Kawalerem Orderu Odrodzenia Polski I klasy (odznaczony "Krzyżem Wielkim"), Wielkim Mistrzem Orderu i przewodniczy Kapitule, którą tworzy wraz z ośmioma członkami. Członków Kapituły na pięcioletnią kadencję powołuje Wielki Mistrz spośród odznaczonych Orderem Odrodzenia Polski. Kapituła wybiera ze swego grona Kanclerza Orderu i Sekretarza Kapituły. Kapituła Orderu działa na podstawie swojego statutu, zatwierdzonego przez Prezydenta. Członkami Kapituły mogą być tylko obywatele polscy.
Prerogatywy.
Kapituła ma prawo wyrażania opinii we wszystkich sprawach dotyczących orderu, a w szczególności:
Kapituła po rozpatrzeniu przedstawionych jej wniosków o nadanie lub pozbawienie orderu podejmuje uchwały:
Kapituła może przed wydaniem ostatecznej opinii zwrócić się do wnioskodawcy o uzupełnienie wniosku. Kapituła może zaproponować nadanie innej niż proponowana klasy orderu.
Obecny skład.
Po objęciu urzędu prezydenta RP przez Andrzeja Dudę skład Kapituły wygląda następująco:
Historia.
II Rzeczpospolita (1921-1939).
Kapitułę powoływano na trzyletnią kadencję. Pierwsza Kapituła została powołana 2 sierpnia 1921. Jej członkami stałymi zostali wybrani spośród pierwszych piętnastu kawalerów orderu:
oraz, jako zastępcy członków:
a w jej skład nie weszli:
W 1925 Sekretarz Kapituły, Otwinowski, został aresztowany w związku z niedokładnością w wypłacaniu sum pieniężnych należnych tytułem orderu.
W czerwcu 1927 trzeci skład Kapituły został odnowiony; kanclerzem ponownie został J.K. Kochanowski, zmarłego Władysława Reymonta zastąpił Wacław Sieroszewski, a gen. Kajetana Olszewskiego zastąpił gen. Lucjan Żeligowski.
25 września 1936 prezydent Ignacy Mościcki powołał szósty skład Kapituły w składzie:
Władze RP na Obczyźnie (1939-1993).
Po 1939 roku kontynuowano nadawanie orderu przez Rząd Rzeczypospolitej Polskiej na obczyźnie, utrzymano 12-osobową Kapitułę (ośmiu członków, czterech zastępców), ale reaktywowano ją faktycznie dopiero 19 kwietnia 1955.
Zastępcy członków:
Zastępcy członków:
Zastępcy członków:
Zastępcy członków:
Zastępcy członków:
Zastępcy członków:
Zastępcy członków:
Zastępcy członków:
III Rzeczpospolita (1993-2015).
Ustawa z 1992 zniosła funkcję zastępców, a ośmioosobowy skład (poza prezydentem) wybierany jest przez prezydenta na dłuższe, pięcioletnie kadencje, co z zasady powinno odpowiadać długości pełnienia urzędu przez Prezydenta RP (ponieważ ustawa nie przewiduje usunięcia członka kapituły przed upływem pięciu lat, współpraca pomiędzy przewodniczącym a gremium wybranym przez poprzednika, może być utrudniona).
Byli członkowie Kapituły od 1993 (lista niepełna):

</doc>
<doc id="2103838" url="https://pl.wikipedia.org/wiki?curid=2103838" title="Kozacy uralscy">
Kozacy uralscy

Kozacy uralscy, także Kozacy jaiccy – Kozacy zamieszkujący tereny nad rzeką Ural, wchodzący w skład Kozackiego Wojska Uralskiego. Zwani byli także kozakami jaickimi od starej nazwy rzeki Ural - Jaik. W ich skład, poza etnicznymi Rosjanami, wchodziło także wielu Tatarów, którzy jednak znali język rosyjski.
Historia.
Dwadzieścia lat po podporządkowaniu sobie w 1577 terenów leżących nad Wołgą, na odcinku od Kazania do Astrachania, Rosja zaczęła zwalczać piratów grasujących na rzece. Do tego celu przeznaczono oddziały kozackie. Część z nich, ścigając piratów, dotarła na rzekę Jaik. W 1580 zdobyli oni Saraj Jük. W 1591 kontynuowali walki, podporządkowując Rosji nowe tereny. W XVII w. Kozacy uralscy zostali oficjalnie uznani za odrębne wojsko i nadano im ziemię nad rzeką Jaik. W 1717 wzięli udział w ekspedycji na Chiwę, w wyniku której zginęło około 1500 Kozaków uralskich. Spis ludności z 1723 podaje, iż liczebność żołnierzy wśród tych Kozaków wynosiła 3196.
Pod koniec XVIII w. zaczęły narastać antagonizmy między Kozakami uralskimi a państwem. Kozacy utrzymywali się głównie z rybołówstwa i zatrzymywania dla siebie części podatków. To właśnie spór o wysokość należności był kością niezgody. Petersburg twierdził, iż Kozacy zagarniają za dużą część podatków, i w 1772 wysłała na ich ziemię komisję, na czele której stał generał von Traubenberg. Kozacy wdali się w spór z przedstawicielami komisji i doszło do zabójstwa von Traubenberga i buntu Kozaków. Wykorzystał to Jemielian Pugaczow, który przybył nad Jaik, podając się za cudownie ocalałego cesarza Piotra III. Miejscowi Kozacy natychmiast go poparli, stając się siłą napędową powstania Pugaczowa, które wybuchło w 1773. Upadło ono już rok później, Pugaczowa pojmano, a na jego zwolenników spadły surowe represje. Mimo to Kozaczyzna uralska przetrwała i ponownie znalazła się na służbie państwowej.
Kozackie Wojsko Uralskie brało udział w wyprawie Aleksandra Suworowa do Włoch i Szwajcarii w latach 1799–1800, wojnach rosyjsko-tureckich, w tłumieniu powstania listopadowego, w walkach przeciwko Napoleonowi Bonapartemu i w wojnie krymskiej.

</doc>
<doc id="2103841" url="https://pl.wikipedia.org/wiki?curid=2103841" title="Dzieje Wielkiego Pontyfikatu Jana Pawła II">
Dzieje Wielkiego Pontyfikatu Jana Pawła II

Dzieje Wielkiego Pontyfikatu Jana Pawła II – seria 27 tomów pod redakcją Leszka Sosnowskiego będących dokumentacją pontifikatu papieża Jana Pawła II, od momentu wyboru na Stolicę Apostolską do chwili śmierci (1978-2005).
Seria zawiera łącznie ponad 5700 zdjęć i 1600 fragmentów papieskich homilii i przemówień na 6000 stronach.
Autorami fotografii rejestrujących najważniejsze spotkania, pielgrzymki i wydarzenia poszczególnych lat, są Adam Bujak i Arturo Mari.
Wydawcą kolekcji jest krakowska oficyna Biały Kruk.
Tom nr 27 wydano w 2005, kolejne tomy, od tomu nr 1 do tomu nr 24 wydawano sukcesywnie między 2006 a 2010 r.
Reakcje.
Już po wydaniu pierwszych tomów zostały one ocenione pozytywnie przez kardynała Dziwisza i doczekały się omówień oraz recenzji, wskazujących na doniosłość publikacji.
Wydawnictwo za "Dzieje..." otrzymało nagrodę Feniksa Specjalnego od Stowarzyszenia Wydawców Katolickich za rok 2011.

</doc>
<doc id="2103843" url="https://pl.wikipedia.org/wiki?curid=2103843" title="Adoratorki Krwi Chrystusa">
Adoratorki Krwi Chrystusa

Zgromadzenie Sióstr Adoratorek Krwi Chrystusa – żeńskie zgromadzenie zakonne założone przez św. Marię De Mattias w 1834 w celu szerzenia czci dla Krwi Chrystusa.
Zgromadzenie zostało założone 4 marca 1834 w Acuto we Włoszech, a zatwierdzone przez papieża Piusa IX 28 stycznia 1878. 
Pierwsze cztery Polki, pochodzące z okolic Krakowa, wstąpiły do zgromadzenia w 1906 r., podejmując posługę na terenie Bośni. Po II wojnie światowej siostry mające polskie pochodzenie za zgodą władz kościelnych powróciły do kraju wraz z reemigrantami z Jugosławii. 
Pierwsza wspólnota w Polsce została otwarta 2 sierpnia 1946 w Bolesławcu, natomiast 13 grudnia 1965 ustanowiono Prowincję Polską z siedzibą w Bolesławcu. Dnia 31 sierpnia 1974 Zarząd Prowincji został przeniesiony do Wrocławia.
Cele Zgromadzenia to adoracja Krwi Chrystusa i działalność apostolska. Siostry zajmują się pracą katechetyczno-wychowawczą w przedszkolach, szkołach, świetlicach środowiskowych, pracowały jako pielęgniarki, zakrystianki oraz w domach opieki. Jedna z sióstr pracuje jako lekarka.
Formacja zakonna obejmuje: postulat (do 2 lat), nowicjat (2 lata) i juniorat (5 lat).
Strój zakonny.
W Regionie Wrocław: czarny lub szary dwuczęściowy habit, welon, łańcuszek z serduszkiem i krzyżykiem.
Obszar działania.
Obecnie Zgromadzenie działa w: Albanii, Argentynie, Australii, Austrii, Belgii, Białorusi, Boliwii, Bośni i Hercegowinie, Brazylii, Chorwacji, Filipinach, Gwatemali, Gwinei Bissau, Hiszpanii, Indiach, Korei, Liechtensteinie, Mozambiku, Niemczech, Peru, Polsce, Rosji, Stanach Zjednoczonych, Szwajcarii, Tanzanii, Wietnamie, Włoszech.
Dom generalny Zgromadzenia Adoratorek Krwi Chrystusa znajduje się w Rzymie.
Klasztory Adoratorek Krwi Chrystusa w Polsce.
Bolesławiec, Częstochowa, Grójec, Kościelisko, Pogorzela, Poznań, Świder, Wrocław, Warszawa, Żagań.

</doc>
<doc id="2103844" url="https://pl.wikipedia.org/wiki?curid=2103844" title="Kapituła orderu">
Kapituła orderu

Kapituła orderu – kolegium kawalerów orderu, kilkuosobowa instytucja stojąca na straży honoru orderu, dla którego został ustanowiony. Przygotowuje i przedstawia do zatwierdzenia projekty zarządzeń i ustaw dotyczących orderu oraz opiniuje wnioski o jego nadanie. Dawniej decydowała również o przyjęciu do grona kawalerów. Na jej czele stoi zwykle Wielki Mistrz, będący w przypadku odznaczenia państwowego głową państwa nadającego order.
Obecnie w Polsce.
Członkami kapituł orderów mogą być tylko obywatele polscy. Każda kapituła orderu działa na podstawie statutu, który zatwierdza Prezydent Rzeczypospolitej Polskiej.
Istnieje pięć kapituł orderów: Kapituła Orderu Orła Białego, Kapituła Orderu Wojennego Virtuti Militari, Kapituła Orderu Odrodzenia Polski, Kapituła Orderu Krzyża Wojskowego i Kapituła Orderu Krzyża Niepodległości. Jedynym polskim orderem, który nie posiada kapituły, jest Order Zasługi Rzeczypospolitej Polskiej, nadawany cudzoziemcom i obywatelom polskim stale zamieszkałym za granicą.
Kapituła ma prawo wyrażania opinii we wszystkich sprawach dotyczących orderu, a w szczególności:
Kapituła po rozpatrzeniu przedstawionych jej wniosków o nadanie lub pozbawienie orderu podejmuje uchwały:
Kapituła może przed wydaniem ostatecznej opinii zwrócić się do wnioskodawcy o uzupełnienie wniosku. Kapituła może zaproponować nadanie innej niż proponowana klasy orderu.

</doc>
<doc id="2103847" url="https://pl.wikipedia.org/wiki?curid=2103847" title="Zgromadzenie Adoratorek Krwi Chrystusa">
Zgromadzenie Adoratorek Krwi Chrystusa



</doc>
<doc id="2103848" url="https://pl.wikipedia.org/wiki?curid=2103848" title="Zgromadzenie Sióstr Adoratorek Krwi Chrystusa">
Zgromadzenie Sióstr Adoratorek Krwi Chrystusa



</doc>
<doc id="2103849" url="https://pl.wikipedia.org/wiki?curid=2103849" title="Aleksander Jasicki">
Aleksander Jasicki

ALEKSANDER KRZYSZTOF JASICKI (ur.14 lipca 1956 w Krakowie) – poeta, prozaik, publicysta, wydawca, muzyk-amator, animator kultury i sztuki.
„Status artysty” został nadany Aleksandrowi Jasickiemu w 1983 roku przez ówczesne Ministerstwo Kultury i Sztuki. W latach 1996-2006 był członkiem Krakowskiego Oddziału  Związku Literatów Polskich (pełnił m.in. funkcję wiceprezesa Koła Młodych Autorów przy krakowskim oddziale ZLP). Od 1995 r. członek Krakowskiego Klubu Artystyczno-Literackiego ( obecnie działającego  p.n. „Stowarzyszenie Twórcze Artystyczno-Literackie” (STA-L)). W latach 1995-20015 był członkiem Stowarzyszenia Autorów Polskich w Krakowie. Za działalność organizacyjną na niwie artystycznej został wyróżniony nominacją do tytułu „Mecenas Kultury Krakowa Roku 2003”.
Działalność artystyczna:.
Aleksander Jasicki jako poeta opublikował dwanaście autorskich zbiorów swojej poezji.
„Nocy daję kosza” (ZLP, Kraków 1995, ISBN 83-90129-93-0);
„Z Kulą u nogi” (ZLP, Kraków 1995, ISBN 83-86775-00-9);
„Nagość dajmy piękną” (KKA-L, Kraków 1996, ISBN 83-85816-38-0);
„Wnyki Bieszczadu” (ZLP, Kraków 1996, ISBN 83-86775-12-2);
„Kochałeś Abla?” (KKA-L, Kraków 1997, ISBN 83-85816-41-0);
„Święte drzewa”-(Galicyjska Oficyna Wydawnicza, Kraków 1999, ISBN 83-87569-13-5);
„Skrzydła i inne groźby” (Wyd. Edukacyjne – Kraków 2000, ISBN 83-88365-19-3);
„OLA B. – poemat SMS-em” (Wyd. Studio ONZE – Kraków 2003, ISBN 83-88837-11-7);
„Kobieta z Deneboli. Niedokończony testament” (Wyd. @lsander + ZLP, Kraków 2006, ISBN 88837-04-4);
„Lista ginących gatunków” – wybór wierszy w serii wydawniczej  „Poeci Krakowa” "("Wyd. FALL+ Śródm. Ośrodek Kultury – Kraków 2006, ISBN 83-60117-26-8);
„Teczka zielonego. 22 dowody na współpracę” "("Wyd. @lsander, Kraków 2008, ISBN 978-83-88837-74-6);
„Wybacz mi, Bieszczadzie”- 101 wierszy „bieszczadzkich” (Wyd. "@lsander", Kraków 2008, ISBN 978-83-88837-79-6).
Twórczość literacka:.
Publikacje prasowe poezji Aleksandra Jasickiego:
Na łamach prasowych opublikowanych zostało ponad 300 jego utworów poetyckich. Poezje Aleksandra Jasickiego publikowały m.in. : tygodnik "Wieści" (debiut literacki w 1983 r.), "Akant", "Akcent", "Aktivist", „Absurdalnik”, "Biuletyn Info.-Kulturalny Urzędu Woj. w Krakowie", "Biuletyn Studenckiego Klubu Literackiego",”Dekada Literacka,  "Dworzanin", "Echo Bieszczadów", "Echo Krakowa", "Dziennik Polski", "Erotyka", „Forum Myśli Wolnej, "Gazeta Górska", "Gazeta Krakowska", „Gazeta Kulturalna”,  "Fragile", „Galicjada”, "Głos Ziemi Kozienickiej", "Koniec Wieku", „Konspekt” (Pismo Uniwersytetu Pedagogicznego w Krakowie), „Krytyka”, "Łobeski Okazjonalnik Kulturalny", "Magdalenka Literacka", "Metafora", "Mini-Galeria Częstochowska”, "Podkarpacie", "Po Ziemi", "Przekrój", "Przyroda Polska", „Proza, Proza”, "Razem", "Sexodrama", "Silva Rerum", „Sukces”, "Suplement", „Suplement Poetycki”, "Spod Akacji" – Piwnica Pod Baranami, "Temat", "Tygodnik Salwatorski", "Wiadomości Kulturalne", "Vis â Vis", "Zielone Brygady", "Życie Literackie"  –      oraz w polonijnej prasie zagranicznej, m.in.: "Liście Oceanicznym" (Toronto), paryskiej "Kulturze" , nowojorskim "Polish Daily News".   Wiersze Aleksandra Jasickiego zamieszczane były także w kilkudziesięciu publikacjach zbiorowych: almanachach, antologiach, wyborach i zbiorach poezji, folderach, katalogach, oraz wielokrotnie prezentowane w lokalnych programach radiowych i w regionalnych stacjach TV.  Wiersze tłumaczone były na język angielski i niemiecki.  
W 2015 roku wydał poetycką płytę DVD : „"Księga Bieszczadu – filmowa opowieść wierszem""”" ( Wydawnictwo „Art.Connection, Kraków).
LAURY w KONKURSACH LITERACKICH:.
Jako animator kultury: Był założycielem i właścicielem Galerii Sztuki „Atelier Piekarnia” na krakowskim Zwierzyńcu, w której w latach 2001-2006 organizował cykliczne spotkania z autorami książek, wystawy i wernisaże sztuki, wieczory autorskie, promocje nowych wydawnictw, koncerty amatorskich grup muzycznych, a także przedstawienia dyplomowe absolwentów krakowskiej szkoły wokalno-teatralnej. W wynajmowanych przez siebie (w latach 2002-2007 r.) pomieszczeniach po starej piekarni na ul. T. Kościuszki 22 w Krakowie, Aleksander Jasicki – przy okazji prowadzenia w tym lokalu własnej działalności poligraficzno-wydawniczej – własnymi środkami finansowymi doprowadził do remontu i zaadaptowania lokalu na potrzeby działalności artystycznej; zaprojektował i własnoręcznie skonstruował scenkę teatralną, urządził salę widowiskową. W ciągu pięciu lat działalności pod nazwą: „Galeria Sztuki - Atelier Piekarnia” odbyło się w jej pomieszczeniach kilkadziesiąt wystaw malarstwa, grafiki, kilkanaście spotkań poetyckich, literackich wieczorów autorskich, promocji wydawanych przez autorów ich najnowszych książek. Promowali swoje książki autorzy z całej Polski, także Australii, USA i Kanady. Odbywały się również spektakle dyplomowe słuchaczy Szkoły Aktorsko-Wokalnej, koncerty promujące nowo nagrane płyty kilku chórów i zespołów.  Działalność tę przerwała mu na kilka lat choroba nowotworowa.  Kolejnym miejscem, gdzie Aleksander Jasicki aktywnie organizował i współuczestniczył w życiu kulturalnym Krakowa (2007-2013) – była kolejna siedziba jego małej firmy poligraficzno-wydawniczej „Art.-Manufaktura” przy ul. Karmelickiej 18 w Krakowie. Prowadził tam działania animacyjne p.n..: „Klub Kanapa Kulturalna”. Także i tutaj odbywał się cykl spotkań scenicznych grupy teatralnej ”Teatr Bez Rzędów”, cykl spotkań autorskich poetów z wielu regionów Polski, wernisaże wystaw malarstwa, koncerty muzyczne.                        
Był pomysłodawcą, redaktorem, współautorem, a w rezultacie realizatorem projektu i wydawcą dwutomowej antologii poezji poruszającej zagadnienia ochrony przyrody i zasobów naturalnych pt.: ”Poeci Małopolski: AVE GAJA  – Witaj Ziemio” (tom I), oraz  „Poeci Małopolski: AVE GAJA  - Przetrwaj Ziemio” (tom II). Zaprojektował całość publikacji, zebrał i opracował materiał literacki, zrealizował całość procesu edycyjnego. W rezultacie powstała pierwsza w polskiej literaturze dwutomowa antologia wierszy „ekofilozoficznych”, na którą złożyły się zestawy wierszy 75-ciu współczesnych poetów Małopolski. Efektem finalnym było odbycie na terenie kilkunastu krakowskich i pozamiejskich szkół, ośrodków i domów kultury cyklu spotkań poetyckich z młodzieżą, propagujących  potrzebę ochrony naturalnego środowiska, ukazując równocześnie artystyczny udział i wkład pisarzy w poruszone w antologii zagadnienia ekologii i ekofilozofii. W spotkaniach tych brało udział kilkunastu poetów, których utwory zamieszczone zostały w obu tomach antologii.
Aleksander Jasicki był inspiratorem  i realizatorem wydania zapowiadanej już w powojennej krakowskiej prasie, a oczekującej ponad 60 lat (!) na druk i opublikowanie książki autorstwa Piotra Gumułki, pt. :„KRONIKA GDOWA – przez wiek XVII i XIX do lat 60-tych XX wieku, z opowieści, zapisków, dokumentów i not historycznych spisana”. (publikacja o objętości ok. 600 stron, 150 fotografii, przypisy). Zebrał w całość rozproszone materiały archiwalne (fragmenty maszynopisu, rękopisy Autora, fotografie), zredagował literacko i technicznie, doprowadził od początku do końca cały proces edycyjny. Publikacja została objęta „honorowym patronatem” m.in.: Marszałka Woj. Małopolskiego, Wójta gminy Gdów, Starostwa Powiatu Wielickiego, Duszpasterstwa Środowisk Artystycznych.
Jako muzyk-amator, pasjonat gry gitarowej metodą fingerstyle’ową, Aleksander Jasicki opracował własne aranżacje i transpozycje na gitarę kilkudziesięciu utworów muzyki polskiej i światowej. Był pomysłodawcą, organizatorem i wykonawcą wielu literacko-muzycznych  wydarzeń artystycznych: m.in. w krakowskim SCK „Pod Jaszczurami”, w spektaklach  „Salonu Artystycznego m. Krakowa” w Klubie Dziennikarzy „Pod Gruszką”, osiedlowych Domach Kultury Krakowa, koncertach "sakralnych" w Kalwarii Zebrzydowskiej, spotkaniach muzyczno-poetyckich w Ośrodkach Kultury Małopolski, Podhala, Podkarpacia.
Pozaliteracka twórczość artystyczna Aleksandra Jasickiego..
Ważnym w dorobku twórczym dokonaniem artystycznym Aleksandra Jasickiego jest zrealizowanie własnego projektu plastycznego pn.: „Portrety Pisarzy Polskich Pisane Piórem Pirografu”. Projekt powstawał w latach 2019-2023. Jest to poczet-kolekcja ponad 160-ciu portretów najwybitniejszych przedstawicieli polskiej literatury; pisarzy, poetów, dramaturgów, z uwzględnieniem absolutnie wszystkich epok literackich, począwszy od średniowiecza poprzez barok, oświecenie, odrodzenie, romantyzm, pozytywizm, „Młodą Polskę”, dwudziestolecie międzywojenne, literaturę współczesną. Ekspozycja posiadająca niezaprzeczalne walory pedagogiczne, historyczno-dydaktyczne i patriotyczno-wychowawcze, ukazuje w sposób wizualny wybitne Postaci polskiej literatury na przestrzeni wszystkich epok literackich historii polskiego pisarstwa, równocześnie propagując nieczęsto stosowaną przez artystów technikę plastyczno-graficzną, tzw. technikę pirografii - wypalanie obrazów na drewnianym podłożu.
Równocześnie - w latach 2020-2023 - powstawał jego kolejny projekt artystyczny pt.: „Historia Nowożytnej Muzyki Świata”, którego założeniem było stworzenie kolekcji portretów najwybitniejszych przedstawicieli nowożytnych gatunków muzyki; śpiewaków operowych, operetkowych, pieśniarzy, piosenkarzy, kompozytorów muzyki operowej i rozrywkowej, wirtuozów instrumentu, multiinstrumentalistów, dyrygentów. Powstała kolekcja liczy ponad 150-ciu portretów, wypalanych na drewnianym podłożu metodą pirografii).
W roku 2023 część „muzycznej” kolekcji wystawiona była w gmachu Opery Krakowskiej. Była także wcześniej (wrzesień 2021 roku) eksponowana podczas wydarzeń artystycznychzwiązanych z kolejną XII „Harasymiadą” - Dni pamięci poświęcone życiu i twórczości „bieszczadzkiej” krakowskiego poety Jerzego Harasymowicza, organizowane przez Gminny Ośrodek Kultury w Komańczy).

</doc>
<doc id="2103850" url="https://pl.wikipedia.org/wiki?curid=2103850" title="Kamienica Długa 22 w Bydgoszczy">
Kamienica Długa 22 w Bydgoszczy

Kamienica Długa 22 w Bydgoszczy – kamienica, położona przy ulicy Długiej, na terenie Starego Miasta w Bydgoszczy.
Położenie.
Budynek stoi w południowej pierzei ul. Długiej, naprzeciw wylotu ulicy Jezuickiej.
Historia.
W miejscu kamienicy, według szczegółowego planu zabudowy miasta, sporządzonego przez pruskiego geometrę Gretha, w 1774 r. znajdowało się kilka zabudowanych działek. Część frontowa obecnego budynku od ul. Długiej widnieje na planie miasta z 1834 r., zaś na planie z 1876 r. zabudowany czworobok od ul. Długiej do ul. Pod Blankami.
Historia kamienicy nie została dotychczas naukowo zbadana i udokumentowana, lecz na jej temat znajduje się sporo publikacji prasowych z lat międzywojennych i powojennych.
Według informacji podanych w „Dzienniku Bydgoskim” napisano, że w dom przy ul. Długiej 22 został wzniesiony po potopie szwedzkim i mieścił miodosytnię i winiarnię. Istnieje nie potwierdzone naukowo podanie, że w maju 1676 r. w kamienicy gościł król Jan III Sobieski, w towarzystwie królowej Marysieńki, księcia Jakuba i księżniczki Teresy Kunegundy. Odbyło się to podczas przymusowego postoju w czasie podróży króla Wisłą z Warszawy do Gdańska. Orszak królewski utknął w Fordonie z powodu silnego wiatru. Z tej okazji król zwiedził odległą o 10 km Bydgoszcz, zniszczoną i podupadłą po najazdach szwedzkich. Gdy uciszyły się wichry, łodzie królewskie popłynęły Wisłą w dalszą drogę. Do Gniewu Jan III Sobieski przybył 5 czerwca 1676 r.
W 1933 r. bydgoski oddział Polskiego Towarzystwa Historycznego w porozumieniu z innymi organizacjami postanowił wmurować w fasadę domu tablicę pamiątkową z okazji 250-lecia odsieczy Wiednia. Tablica ta - ku czci Jana III Sobieskiego i Stefana Batorego – została jednak umieszczona na ścianie kościoła Klarysek, zaś w 1939 r. zniszczona przez hitlerowców.
Istnieją również poszlaki, że w budynku w 1794 i 1807 r. mieściła się kwatera generała Henryka Dąbrowskiego.
Henryk Dąbrowski wyjechał z Bydgoszczy 23 stycznia 1807 r. przygotowując akcję zbrojną przeciwko Gdańskowi. Kwaterę po Dąbrowskim w Bydgoszczy zajął na krótko marszałek francuski Lefebvre, który stąd udał się również pod Gdańsk.
8 czerwca 1813 r. w domu przy ul. Długiej 22 urodził się znany malarz polski i bydgoski – Maksymilian Antoni Piotrowski. Pochodził z polskiej rodziny mieszczańskiej. Wprawdzie nauki pobierał w szkołach niemieckich, francuskich i włoskich i umarł jako rektor niemieckiej Akademii Sztuk Pięknych w Królewcu, ale był i pozostał Polakiem, co znalazło także odzwierciedlenie w jego twórczości. Po śmierci wrócił do Bydgoszczy i pochowany został na Cmentarzu Starofarnym.
W XIX wieku dom okresowo należał do fundacji imienia ks. Kiełczyńskiego, przeznaczonej do kształcenia młodych teologów. Na piętrze znajdował się najstarszy bank polski, zaś na parterze mieściły się składy i pracownie młodych przemysłowców polskich.
Na początku XX w. w kamienicy mieściła się znana w mieście winiarnia Carla Ardta, zaś w okresie międzywojennym na parterze mieścił się sklep jubilerski Henryka Kaszubowskiego. 
Do kwietnia 2017 w budynku mieściła się księgarnia, wkrótce reaktywowana i zamknięta ostatecznie w 2019. W 2020 w jej miejscu powstał lokal gastronomiczny.
26 listopada 1950 r. na frontowej ścianie budynku odsłonięto tablicę pamiątkową z brązu ku czci Maksymiliana Piotrowskiego. Jej fundatorem było Towarzystwo Miłośników Miasta Bydgoszczy, zaś projektantem Piotr Triebler.
Na początku XXI wieku wspólnota mieszkaniowa wyremontowała dachy i wzmocniła ściany budynku oraz przeprowadziła remont elewacji od strony ul. Długiej. W 2020 przeprowadzono prace przy elewacji od ul. Pod Blankami (drugi adres: nr 17).
Architektura.
Kamienica jest dwupiętrowa z poddaszem użytkowym. Zabudowa tworzy zamknięty czworobok, z dziedzińcem pośrodku, między ul. Długą i Pod Blankami. Budynek posiada sklepione, dwupoziomowe piwnice, wzniesione prawdopodobnie na przełomie XVIII/XIX wieku i będące najgłębszymi piwnicami w obrębie Starego Miasta. Wysokie na 6 m piwnice służyły dawniej prawdopodobnie do przechowywania wina.

</doc>
<doc id="2103853" url="https://pl.wikipedia.org/wiki?curid=2103853" title="Nepalczycy">
Nepalczycy

Nepalczycy (dewanagari नेपाली "Nepali") – nazwa obywateli państwa Nepal w języku polskim – odpowiednio są nimi każdy Nepalczyk i Nepalka, a także określenie ludności posługującej się językiem nepalskim zamieszkującej, poza Nepalem, Indie i Bhutan, oraz inne kraje, niezależnie od posiadanego obywatelstwa. W indyjskim stanie Sikkim ludność nepalskojęzyczna liczy 339 tys. i stanowi ponad połowę mieszkańców stanu; w Bengalu Zachodnim jest 1 023 000 osób mówiących po nepalsku, a w Assamie 565 000. Nepalskojęzyczna ludność, wyznająca hinduizm, przeważa również na południu Bhutanu i są obywatelami tego kraju.
Etnogeneza.
Nepalczycy w sensie etnograficznym nie istnieli w przeszłości jako plemię. W etnogenezie współczesnych Nepalczyków największą rolę odegrały trzy grupy ludności: Newarowie, Khasa oraz Gurkhowie. Nazwa „Nepal” i „Nepalczycy” pochodzi od dominującej kulturowo grupy etnicznej Newarów, zamieszkujących od wieków Dolinę Katmandu, posługujących się himalajskim językiem newari, ("Nepal Bhasza", język Nepalu). Urzędowym językiem kraju jest indoaryjski język nepalski, będący pierwotnie językiem zamieszkujących środkowy Nepal autochtonicznych Khasów, stąd jego dawna nazwa "khas kura". Został on później przejęty przez przybyłych z Indii Gurkhów, którzy zdobyli obszar dzisiejszego Nepalu i narzucili ten język jako dominujący, zmieniając jego nazwę z "khas kura" na "gorkhali", a następnie na "nepali", kładąc podwaliny pod powstanie dzisiejszego narodu nepalskiego, który jednakże nadal uznaje się za naród "in statu nascendi".
Ludy zamieszkujące obszar południowego Nepalu wywodzą się z Indii, posługują się dialektami indoaryjskimi, wyznają hinduizm, natomiast na północy dominują języki tybeto-birmańskie i buddyzm tybetański. Między poszczególnymi grupami przez wieki istniała wymiana handlowa oraz daleko posunięty synkretyzm religijny, określany terminem „religia nepalska”, jednak z drugiej strony poszczególne grupy nadal zachowują w dużym stopniu swoje plemienne odrębności i języki.
Jedna z możliwych typologii mieszkańców, wieloetnicznego państwa jakim jest Nepal, wymienia następujące kategorie:
Ludność pochodząca z Indii do niedawna w niewielkim stopniu brała udział w życiu politycznym Nepalu, nadal nie odbywają służby wojskowej, jednak w ostatnich latach dzięki polityce „nepalizacji” za pomocą systemu oświatowego, mediów i administracji następuje ich stopniowa asymilacja.
Język.
Wiele z tych ludów posiada własne plemienne języki, zaś język nepalski używany jest przez nie jako drugi język ("lingua franca", język oświaty i administracji państwowej). Według spisu ludności z 2001 roku, ludność Nepalu posługuje się w sumie 92 językami. Największe pod względem liczby użytkowników języki Nepalu (jako język ojczysty) to język nepalski (80%, szacunkowo 2011), tharu (3%), tamang (2%), gurung (1.5%), maithili (2%), bhojpuri (2%) newari (1%), magar (1%), awadhi (1%), rai (1%), limbu (1%) oraz Bajjika (1%).
Religia.
Dominującą religią Nepalczyków jest hinduizm (ponad 80%), nieco odmienny od form występujących w Indiach. Buddyzm traktowany jest jako jedna z odmian hinduizmu, i z tego względu statystyki zaniżają rzeczywisty procent ludności praktykującej tę religię. W spisach ludności za buddystów uważa się tylko grupy zamieszkującą odległe regiony północne, które w minimalnym stopniu przejęły wpływy hinduistyczne z południa. Większość ludności na południu i wyżynach środkowych wyznaje w różnym stopniu obie religie jednocześnie. Synkretyzm religijny jest szczególnie widoczny w religii Newarów, zamieszkujących Dolinę Katmandu. Niektóre ludy pozostały przy pierwotnym animizmie, ulegając jedynie powierzchownej hinduizacji.
Niektóre charakterystyczne elementy nepalskiego hinduizmu:
System kastowy.
Pod wpływem hinduizmu społeczeństwo nepalskie przejęło w XIV w. system kastowy, posiadający zarówno aspekt etniczny, jak i zawodowy. Poszczególne grupy etniczne wyspecjalizowały się w pewnych formach działalności ekonomicznej. Kasta nadal pozostaje ważnym elementem tożsamości grupowej, jednakże podziały kastowe nie są tak sztywne i rygorystycznie przestrzegane jak w Indiach.

</doc>
<doc id="2103855" url="https://pl.wikipedia.org/wiki?curid=2103855" title="Nepalczyk">
Nepalczyk



</doc>
<doc id="2103856" url="https://pl.wikipedia.org/wiki?curid=2103856" title="Nepalka">
Nepalka



</doc>
<doc id="2103857" url="https://pl.wikipedia.org/wiki?curid=2103857" title="Angel Wings A">
Angel Wings A



</doc>
<doc id="2103863" url="https://pl.wikipedia.org/wiki?curid=2103863" title="Víctor Mareco">
Víctor Mareco

Víctor Hugo Mareco (ur. 26 lutego 1984 w Asunción) – paragwajski piłkarz występujący na pozycji obrońcy. Zawodnik klubu Sol de América.
Kariera piłkarska.
Víctor Mareco jest wychowankiem Olimpii Asunción. W 2001 roku przeszedł do włoskiej Brescii, jednak w Serie A zadebiutował dopiero sezon później, w zremisowanym 2:2 meczu z Regginą. Pierwszą bramkę we włoskiej lidze strzelił 20 marca 2005, w przegranym 1:3 meczu z Chievo Werona. Przez kolejne sezony jego klub grał już w Serie B, jednak w 2010 roku Brescia ponownie znalazła się we włoskiej ekstraklasie.

</doc>
<doc id="2103865" url="https://pl.wikipedia.org/wiki?curid=2103865" title="Victor Hugo Mareco">
Victor Hugo Mareco



</doc>
<doc id="2103866" url="https://pl.wikipedia.org/wiki?curid=2103866" title="Sony α230">
Sony α230

Sony α230 (oznaczenie fabryczne DSLR-A230) – lustrzanka cyfrowa ("ang. DSLR, Digital Single Lens Reflex Camera") z serii α2xx, przeznaczona dla początkujących użytkowników, wyprodukowana przez firmę Sony i dostępna na rynku od maja 2009 do lipca 2010. Jest następcą modelu α200.
Wyposażona jest w matrycę CCD o efektywnej rozdzielczości ok. 10.2 megapiksela (APS-C), ekran Clear Photo LCD o przekątnej 2.7 cala i rozdzielczości 230 tys. punktów oraz system stabilizacji obrazu SteadyShot INSIDE. Aparat współpracuje z obiektywami Sony oraz Konica Minolta.

</doc>
<doc id="2103868" url="https://pl.wikipedia.org/wiki?curid=2103868" title="Victor Mareco">
Victor Mareco



</doc>
<doc id="2103869" url="https://pl.wikipedia.org/wiki?curid=2103869" title="Laurenty (Trifunović)">
Laurenty (Trifunović)

Laurenty, imię świeckie Živko Trifunović (ur. 27 stycznia 1936 w Bogošticy, zm. 23 stycznia 2022 w Belgradzie) – serbski biskup prawosławny.
Życiorys.
Ukończył seminarium duchowne św. Sawy w Belgradzie i Wydział Teologiczny uniwersytetu w tym samym mieście. Następnie przez dwa lata pracował w różnych parafiach prawosławnych w Belgradzie, po czym został przeniesiony na stanowisko wykładowcy seminarium w monasterze Krka, który wykonywał przez dwa i pół roku.
W 1967 miała miejsce jego chirotonia na biskupa pomocniczego metropolii belgradzko-karłowackiej. W 1969 został przeniesiony na katedrę zachodnioeuropejską i australijsko-nowozelandzką, co oznaczało opiekę nad całą prawosławną diasporą serbską. Jego działalność pozwoliła na stworzenie odrębnej eparchii obejmującej terytorium Australii.
23 lipca 1989 został przeniesiony do eparchii šabačko-valjevskiej. Jako jej ordynariusz wielokrotnie występował na konferencjach teologicznych i głosił otwarte wykłady, redagował pismo poświęcone tematyce misyjnej oraz publikował artykuły na tematy religijne. Od 2006, wobec podziału eparchii, nosił tytuł biskupa šabackiego.
Znał języki angielski, rosyjski i niemiecki. Był monarchistą, zwolennikiem restauracji w Serbii monarchii ściśle współpracującej z Serbskim Kościołem Prawosławnym. Popierał również ruch ekumeniczny: spotykał się z papieżem Janem Pawłem II i uczestniczył w modlitwach ekumenicznych w Asyżu, w których oprócz przedstawicieli wyznań chrześcijańskich wzięli udział buddyści i animiści.
Zmarł w 2022 r.

</doc>
<doc id="2103871" url="https://pl.wikipedia.org/wiki?curid=2103871" title="Efekt Peltzmana">
Efekt Peltzmana

Efekt Peltzmana – skłonność ludzi do zwiększania ryzyka podejmowanych działań, związana ze wzrostem regulacji prawnych dotyczących bezpieczeństwa. Twórcą teorii efektu jest Sam Peltzman, profesor ekonomii University of Chicago Booth School of Business.

</doc>
<doc id="2103872" url="https://pl.wikipedia.org/wiki?curid=2103872" title="Paneuropejski korytarz transportowy">
Paneuropejski korytarz transportowy

Paneuropejski korytarz transportowy (również Transeuropejski korytarz transportowy) – ciąg komunikacyjny międzynarodowego znaczenia przebiegający przez kontynent europejski, na który składają się co najmniej dwie różne drogi transportowe o stosownych parametrach technicznych, z rozmieszczonymi na nich węzłami transportowymi (np. centra logistyczne).
Paneuropejskie korytarze transportowe tworzą pewien spójny system transportowy, który został zdefiniowany na II Paneuropejskiej Konferencji Transportowej na Krecie w marcu 1994, a uzupełniony na III Paneuropejskiej Konferencji Transportowej w Helsinkach w 1997.
Paneuropejskie korytarze transportowe łączą drogi kołowe, wodne oraz linie kolejowe.
Modernizacji paneuropejskich korytarzy transportowych poświęcony był unijny program TINA.

</doc>
<doc id="2103877" url="https://pl.wikipedia.org/wiki?curid=2103877" title="Bitwa pod Burkersdorf">
Bitwa pod Burkersdorf



</doc>
<doc id="2103881" url="https://pl.wikipedia.org/wiki?curid=2103881" title="Czar walca">
Czar walca

Czar walca (niem.: "Ein Walzertraum") – operetka Oscara Strausa w trzech aktach z 1906 roku. Premiera miała miejsce 2 marca 1907 roku w Wiedniu. Libretto zostało napisane przez Leopolda Jacobsona i Hansa Feliksa Dörmanna.
Utwór opowiada o księżniczce Helenie, córce i następczyni tronu księcia Flausenthurnu, która podczas pobytu w Wiedniu zakochała się w lekkoduchu, dziarskim poruczniku Niki. Pomimo dezaprobaty dworu Helena poślubia porucznika, który traktuje małżeństwo jako żart. Kiedy dociera do niego, że istotnie powierzono mu rolę księcia, potrzebnego tylko dla podtrzymania dynastii, oburzony wymyka się w noc poślubną z pałacu i idąc za dźwiękami walca, dobiegającymi z parku, bawi się całą noc z żeńską orkiestrą przybyłą z Wiednia. Biedna księżniczka szczerze zakochana w swym mężu u pełnej wdzięku Franzi, szefowej żeńskiej kapeli, pobiera nauki jak pozyskać mężowskie serce i rzeczywiście jej się to udaje. A Franzi, która zadurzyła się w poruczniku, wyjeżdża do Wiednia, bo jej orkiestra dostała wreszcie wymarzony kontrakt.
Historia utworu.
Pierwsze operetki Strausa: będąca offenbachowską parodią legend staroniemieckich "Die lustigen Nibelungen" (1904) i sullivanowska z ducha komedia "Smok i królewna" (1906) dość znacząco rozminęły się z oczekiwaniami wiedeńskiej publiczności. "Nibelungowie" zostali zdjęci z afisza po 25 przedstawieniach, "Smok i królewna" był grany przy pustej widowni. Niepowodzenia doprowadziły do rozstania się Strausa i jego dotychczasowego librecisty Fritza Olivena, przyjaciela z "Café Passage". Na okres premiery "Smoka i królewny" (marzec 1906) przypadł tryumf "Wesołej wdówki". Straus, który był na premierze tej operetki i jako jedyny wówczas pogratulował Lehárowi napisania znakomitego utworu, pod jej wpływem postanowił zaprzestać eksperymentów i napisać klasyczną operetkę. Możliwość taką już wkrótce dał mu inny przyjaciel z "Café Passage" Leopold Jacobson (1875-1944), który przy współudziale Hansa Feliksa Dörmanna napisał libretto "Czaru walca". Pomysł libretta nasunęła Jacobsonowi nowela Hansa Müllera "Buch der Abenteuer", wydana w 1905 roku. Sam tekst został jednak wzbogacony przez librecistów o satyryczne portrety członków dworu cesarskiego.
"Pisząc "Czar walca" – wyznał Straus po latach – czyniłem to z bezpośrednim, świadomym i szczerym zamiarem osiągnięcia światowego rekordu "Wesołej wdówki", a nawet pobicia go o ile możności". Premiera "Czaru walca" 2 marca 1907 roku okazała się największym sukcesem w karierze Strausa. Spektakl szedł na scenie Carl-Theater ponad 1000 wieczorów, osiągając w Wiedniu absolutny rekord. W roli Franzi największy tryumf w swej karierze święciła Mizzi Zwerenz, Karol Blasel zagrał księcia Joachima XII, a jako Niki serca wiedeńczyków podbił Fritz Werner. W następnych latach operetka była grana na większości scen europejskich odnosząc największe tryumfy w Berlinie i Paryżu. Straus stał się w wyniku odniesionego sukcesu sławny.
Treść.
Akt I.
Księżniczka Helena, córka Joachima XIII, księcia Flausenthurn, wychodzi na zamku za mąż, za nieznanego dworowi mężczyznę. Poznała go podczas pobytu w Wiedniu, zakochała się w nim bez pamięci i zażyczyła sobie za męża. Przedmiot jej westchnień, austriacki porucznik Niki, biorąc jej życzenie za żart przyjeżdża do Flausenthurn, na miejscu okazuje się jednak, że księżniczka zorganizowała prawdziwy ślub.
Ze ślubu nie jest zadowolony książę Lothar, dotychczasowy adorator Heleny, który stara się oczerniać porucznika. Najbardziej niezadowolony jest jednak sam porucznik: z tego że dał się wciągnąć w matrymonialną awanturę i porzucić ukochany Wiedeń. W dodatku okazuje się, że jego rola w księstwie ma się ograniczać do obowiązków małżeńskich, mających na celu przedłużenie dynastii. Oburzony, zwierza się swemu przyjacielowi, porucznikowi Montiemu, który przybył na ślub, że nie zamierza spełnić pokładanych w nim nadziei. Żąda osobnej sypialni, ku wielkiemu strapieniu szczerze w nim zakochanej Heleny. Noc poślubna upływa mu na rozmowie z Montim w oknie własnej sypialni. Przez otwarte okno rozmawiający słyszą naraz dźwięki walca ("Posłuchaj, jak nów się kołysze"). Zaintrygowany tym Niki wybiega z zamku.
Akt II.
Okazuje się, że obok restauracji parkowej, w pawilonie muzyczny koncertuje żeńska orkiestra z Wiednia, kierowana przez Franzi Steingruber. Niki z radością odnajduje bratnią duszę rodaczki, a ładna dziewczyna zawraca mu w głowie ("O przemiła, o prześliczna"). Jej też spodobał się przystojny porucznik. Tymczasem na poszukiwania porucznika wyruszają książę Joachim z hrabią Lotharem, a niezależnie od nich Helena z ochmistrzynią Fryderyką. Wszyscy spotykają się w pawilonie muzycznym. Joachim natychmiast podejmuje flirt z Fifi, a Lothar próbuje poderwać Franzi ("Piccolo, piccolo, dzyń, dzyń, dzyń"). Porucznik tłumaczy swej żonie, że sprowadziła go tutaj nie żądza przygód, ale tęsknota za rodzinnym miastem. Helena chcąc stworzyć mężowi warunki jak najbardziej przypominające ojczysty Wiedeń, naiwnie wypytuje Franzi na czym właściwie polega urok Wiednia. Franzi obiecuje jej wszystko objaśnić i pomóc w małżeńskich kłopotach. Tymczasem gra kolejnego walca, którego Niki tańczy wraz z żoną ("Serce otworzył i otarł łzy"). Zebrani w pawilonie goście rozpoznają w Helenie swoją księżniczkę i wiwatują na cześć książęcej pary. Franzi dopiero teraz dowiaduje się kim jest ów młody porucznik, z którym tak beztrosko flirtowała, i który tak się jej spodobał.
Akt III.
Helena zrozumiawszy, że przyczyną niechęci Nikiego do małżeństwa z nią jest tęsknota za Wiedniem, postanawia wszystko urządzić po wiedeńsku: wiedeńskie śniadania z najświeższymi wiedeńskimi gazetami, wiedeński kamerdyner, kelner z ulubionej wiedeńskiej kawiarni męża. Lothar nie ustaje w knowaniach: odkrył, że codziennie z pałacu wymyka się wiedenka Franzi. Nie wątpi, że z apartamentów Nikiego. Rzecz jednak wyjaśnia się i intryga ponosi fiasko. Franzi, która jest teraz wielką przyjaciółką Heleny, codziennie doradza jej co jeszcze należałoby przemienić, by osiągnąć w pełni wiedeński styl. Rady Franzi odnoszą skutek. Niki coraz bardziej zbliża się do Heleny, aż nadchodzi dzień, kiedy bierze ją w ramiona i o dalsze losy małżeństwa i dynastii można już być spokojnym.
Franzi jest trochę smutno, choć sama ofiarnie przyczyniła się do utraty mężczyzny, który się jej podobał. Rozumie jednak, że jej flirt z Nikim był wynikiem czaru wiedeńskiego walca i musiał się skończyć tak jak się skończył. Nie martwi się zresztą długo, bo otrzymuje wiadomość, że spełniło się jej największe marzenie. Dostała kontrakt na występy jej orkiestry w Wiedniu.
O utworze.
Libretto, z elementami satyry na dwór wiedeński, zostało bardzo dobrze przyjęte. Stronę muzyczną krytycy uznali za "apoteozę wiedeńskości". Rozwodzili się nad "zachwycająco delikatnymi a słodkimi walcami" płynącymi z partytury, wznoszącej się niejednokrotnie "ku najwyższym lotom" i "przeplecionej żartobliwymi i parodystycznymi arabeskami". Podkreślano wytworność muzyki mimo pojawiającej się sporadycznie nuty sentymentalizmu, wyrazistość i liryzm, pozbawiony ckliwości. " Muzyka - brzmiała konkluzja - szukała celu wyznaczonego nazwiskiem kompozytora - lecz zwie się on Oscar Straus, a nie Jan Strauss". Obecnie aluzje libretta są już nieczytelne, natomiast muzyka zachowała swą urodę, jednej z najświetniejszych partytur okresu tzw. tanecznej operetki wiedeńskiej.
Najpopularniejsze melodie operetki to dwa walce: "Posłuchaj jak nów się kołysze" i tytułowy "Czar walca" ("Serce otworzył i otarł łzy") oraz duet Franzi i Nikiego "O przemiła, o prześliczna" i duet Franzi i Lothara "Piccolo, piccolo, dzyń, dzyń, dzyń". O czterdziestu taktach "Posłuchaj jak nów się kołysze" Hermann Bahr powiedział: "Słysząc je kocha się Wiedeń bardziej niż kiedykolwiek".
Pewna dziennikarka z Hollywood zapytała kiedyś Strausa: "Gdyby mógł pan raz jeszcze przeżyć jakąś chwilę swego życia Mr.Straus, którą by pan wybrał?" Straus odparł bez wahania: "Premierę "Czaru walca"! Nigdy przedtem i nigdy już później nie rozbłysło mi tak wspaniale słońce na niebie, nie byłem w tak podniosłym nastroju - tak szalenie szczęśliwy!".

</doc>
<doc id="2103882" url="https://pl.wikipedia.org/wiki?curid=2103882" title="Momir Rnić (serbski piłkarz ręczny)">
Momir Rnić (serbski piłkarz ręczny)

Momir Rnić, (srb. Момир Рнић) (ur. 1 listopada 1987 roku w Zrenjaninie), serbski piłkarz ręczny, reprezentant kraju, lewy rozgrywający. Obecnie występuje w Bundeslidze, w drużynie Frisch Auf Göppingen.

</doc>
<doc id="2103883" url="https://pl.wikipedia.org/wiki?curid=2103883" title="Hósvík">
Hósvík

Hósvík (duński: "Thorsvig") to wieś Wysp Owczych. Ma obecnie (I 2015 r.) 310 mieszkańców i jest położona nad zatoką wschodniego wybrzeża Streymoy.
Transport.
Prom z Hósvík do Selatrað na wyspie Eysturoy używano wcześniej, ale został zastąpiony przez most między wyspami.
Nazwa.
Hósvík kiedyś nazywano "Thórsvík" lub "zatoka Thors", ale wyspa została przemianowana na Hósvík.
Podział administracyjny.
Do 2003 r. Hósvík był niezależną gminą, ale w wyborach roku 2003 Hósvík stał się częścią większej gminy Sunda Kommuna.
Obiekty zabytkowe.
Kościół w Hósvík pochodzi z 1929 roku.

</doc>
<doc id="2103884" url="https://pl.wikipedia.org/wiki?curid=2103884" title="Bednarski">
Bednarski



</doc>
<doc id="2103888" url="https://pl.wikipedia.org/wiki?curid=2103888" title="Dragan Gajić">
Dragan Gajić

Dragan Gajić (ur. 21 lipca 1984 w Celje) – słoweński piłkarz ręczny, reprezentant kraju, prawoskrzydłowy.
Obecnie występuje we francuskiej Division 1, w drużynie Montpellier Handball.

</doc>
<doc id="2103892" url="https://pl.wikipedia.org/wiki?curid=2103892" title="Władimir Riesin">
Władimir Riesin

Władimir Iosifowicz Riesin (ros.Владимир Иосифович Ресин, ur. 21 lutego 1936 w Mińsku, ZSRR) – polityk rosyjski. Od 28 września do 21 października 2010 pełnił obowiązki mera Moskwy.

</doc>
<doc id="2103896" url="https://pl.wikipedia.org/wiki?curid=2103896" title="Sabine Kopplin">
Sabine Kopplin

Sabine Kopplin (ur. 23 listopada 1990) – niemiecka lekkoatletka specjalizująca się w rzucie oszczepem.
W 2009 roku sięgnęła po brązowy medal mistrzostw Europy juniorów. Medalistka mistrzostw Niemiec oraz reprezentantka kraju w meczach międzypaństwowych i zimowym pucharze Europy w rzutach lekkoatletycznych. Rekord życiowy: 54,05 (29 lipca 2012, Kandel).

</doc>
<doc id="2103899" url="https://pl.wikipedia.org/wiki?curid=2103899" title="Kętrzyński">
Kętrzyński

Zobacz też

</doc>
<doc id="2103901" url="https://pl.wikipedia.org/wiki?curid=2103901" title="Marko Vujin">
Marko Vujin

Marko Vujin, cyr. "Марко Вујин" (ur. 7 grudnia 1984 w Bačkiej Palance) – serbski piłkarz ręczny, reprezentant kraju, prawy rozgrywający. Wicemistrz Europy 2012.
Od sezonu 2019/20 występuje w portugalskiej drużynie Sporting CP.

</doc>
<doc id="2103903" url="https://pl.wikipedia.org/wiki?curid=2103903" title="Fabio Daprelà">
Fabio Daprelà

Fabio Daprelà (ur. 19 lutego 1991 w Zurychu) – szwajcarski piłkarz występujący na pozycji obrońcy. Od 2017 gra w drużynie FC Lugano.
Kariera piłkarska.
Fabio Daprelà jest wychowankiem klubu Young Fellows Juventus, gdzie grał jako dziecko. Kolejny okres swojej młodości spędził jako zawodnik Grasshopperu. Od 2007 roku grał także w pierwszej drużynie i w lidze szwajcarskiej rozegrał 28 meczów.
W lipcu 2009 Daprelà został pozyskany przez West Ham, w barwach którego grał w 7 meczach Premier League.
30 sierpnia 2010 zawodnik podpisał 5-letni kontrakt z włoską Brescią. W 2013 roku przeszedł do US Palermo. Następnie był zawodnikiem takich klubów jak Carpi FC, Chievo i Bari. W 2017 trafił do FC Lugano.

</doc>
<doc id="2103909" url="https://pl.wikipedia.org/wiki?curid=2103909" title="Agent Orange (ujednoznacznienie)">
Agent Orange (ujednoznacznienie)



</doc>
<doc id="2103915" url="https://pl.wikipedia.org/wiki?curid=2103915" title="Check box">
Check box



</doc>
<doc id="2103917" url="https://pl.wikipedia.org/wiki?curid=2103917" title="Kościół Królowej Ludwiki we Wrocławiu">
Kościół Królowej Ludwiki we Wrocławiu



</doc>
<doc id="2103923" url="https://pl.wikipedia.org/wiki?curid=2103923" title="Nelson Luís Kerchner">
Nelson Luís Kerchner

Nelsinho, właśc. Nelson Luís Kerchner (ur. 31 grudnia 1962 w São Paulo) – piłkarz brazylijski, występujący podczas kariery na pozycji lewego obrońcy.
Kariera klubowa.
Karierę piłkarską Nelsinho zaczął w klubie São Paulo FC w 1979 roku. W lidze brazylijskiej zadebiutował 21 stycznia 1981 w zremisowanym 1-1 meczu z Américą Natal. W São Paulo FC występował w latach 1981–1990 i zdobył w tym czasie pięciokrotnie mistrzostwo stanu São Paulo - Campeonato Paulista w 1980, 1981, 1985, 1987, 1989 oraz mistrzostwo Brazylii 1986.
W 1990 roku przeszedł do CR Flamengo, jednak po kilku miesiącach powrócił do São Paulo FC. Z São Paulo FC zdobył kolejne mistrzostwo stanu w 1991 oraz mistrzostwo Brazylii 1991. W São Paulo 25 kwietnia 1992 w zremisowanym 1-1 meczu z Goiás EC Nelsinho rozegrał ostatni mecz w lidze brazylijskiej. W lidze brazylijskiej rozegrał 152 mecze i strzelił 1 bramkę. W 1992 roku odszedł do Corinthians Paulista. W 1992 roku wyjechał do Japonii do Kashiwy Reysol, w której zakończył karierę w 1995 roku.
Kariera reprezentacyjna.
W reprezentacji Brazylii Nelsinho zadebiutował 19 maja 1987 w zremisowanym 1-1 meczu z reprezentacją Anglii podczas "Stanley Rous Cup", który Brazylia zdobyła. W tym samym roku Nelsinho brał udział w Copa América 1987, na którym Brazylia odpadła w fazie grupowej. Edu wystąpił w obu meczach Brazylii z Wenezuelą (bramka w 72 min.) oraz Chile. Ostatni raz w reprezentacji Nelsinho wystąpił 12 września 1990 w przegranym 0-3 towarzyskim meczu z reprezentacją Hiszpanii. Ogółem w reprezentacji Nelsinho wystąpił 18 razy i strzelił 1 bramkę.
Kariera trenerska.
Po zakończeniu kariery piłkarskiej Nelsinho został trenerem. W 2004 roku prowadził Internacional Limeira.

</doc>
<doc id="2103925" url="https://pl.wikipedia.org/wiki?curid=2103925" title="Fqda">
Fqda



</doc>
<doc id="2103926" url="https://pl.wikipedia.org/wiki?curid=2103926" title="Kościół św. Michała Archanioła w Ornontowicach">
Kościół św. Michała Archanioła w Ornontowicach



</doc>
<doc id="2103929" url="https://pl.wikipedia.org/wiki?curid=2103929" title="Doktor No">
Doktor No



</doc>
<doc id="2103934" url="https://pl.wikipedia.org/wiki?curid=2103934" title="Burkersdorf">
Burkersdorf



</doc>
<doc id="2103936" url="https://pl.wikipedia.org/wiki?curid=2103936" title="Jacek Migasiński">
Jacek Migasiński

Jacek Migasiński (ur. w 1946) – polski filozof, specjalizujący się w historii filozofii nieanalitycznej, dziekan Wydziału Filozofii i Socjologii Uniwersytetu Warszawskiego.
Życiorys.
Doktorat uzyskał w 1978 roku na podstawie pracy pt. "U podstaw spirytualistycznej ontologii Louisa Lavelle’a", zaś habilitował się w 1997 roku na podstawie pracy pt. "W stronę metafizyki. Nowe tendencje metafizyczne w filozofii francuskiej połowy XX wieku". W 2002 roku został mianowany profesorem nadzwyczajnym Uniwersytetu Warszawskiego. Od 2008 roku jest dziekanem Wydziału Filozofii i Socjologii UW.
Jacek Migasiński był promotorem siedmiu prac doktorskich i habilitacyjnych oraz recenzentem 16 prac doktorskich i habilitacyjnych. Jest również Przewodniczącym Rady Programowej pisma naukowego „Archiwum Historii Filozofii i Myśli Społecznej” oraz jednym z redaktorów pisma „Przegląd Filozoficzno-Literacki”. Jacek Migasiński jest tutorem Akademii »Artes Liberales«.

</doc>
<doc id="2103938" url="https://pl.wikipedia.org/wiki?curid=2103938" title="Dr No (powieść)">
Dr No (powieść)



</doc>
<doc id="2103939" url="https://pl.wikipedia.org/wiki?curid=2103939" title="Kościół i klasztor teatynów w Horodence">
Kościół i klasztor teatynów w Horodence

Kościół Niepokalanego Poczęcia Najświętszej Maryi Panny i klasztor Misjonarzy w Horodence – dawny rzymskokatolicki kościół w Horodence przy ul. Włodzimierza Wielkiego 1 (ukr. вул. Володимира Великого, 1), uważany za jeden z najcenniejszych zabytków późnobarokowej architektury i rzeźby XVIII w. w całej Rzeczypospolitej.
Historia i architektura.
23 sierpnia 1743 ówczesny właściciel Horodenki starosta kaniowski Mikołaj Bazyli Potocki dokonał zapisu na kościół w tym mieście. Świątynię zaprojektował lwowski architekt Bernard Meretyn. Dekorację wnętrza wykonali wspólnie Meretyn i Jan Jerzy Pinzel. Ich głównym dziełem był wspaniały ołtarz główny, ozdobiony monumentalnymi rzeźbami. Pinzel wyrzeźbił również ołtarze boczne i bogato ornamentowaną ambonę. 
Przy kościele wzniesiono klasztor księży misjonarzy. W 1760 odbyła się konsekracja całego zespołu. W 1784 władze austriackie skasowały klasztor, umieszczając z nim najpierw szpital, a następnie magistrat. Od tej chwili kościół został przekształcony z zakonnego w parafialny. 
W 1866 kościół był restaurowany. Wymieniono wówczas dach. Kolejna restauracja miała miejsce w latach 1905–1906 pod nadzorem architekta Zygmunta Gorgolewskiego. Kolejny raz odrestaurowano kościół w latach 20. XX w.; usunięto wówczas uszkodzenia powstałe w 1915 w wyniku pierwszej wojny światowej. 
Po drugiej wojnie światowej Polacy z Horodenki i okolic zostali wysiedleni. Ostatni tutejszy proboszcz, ks. Michał Sobejko zabrał ze sobą łaskami słynący obraz Matki Bożej Horodeńskiej, umieszczając go w kościele Wniebowzięcia NMP w Kępnicy (diecezja opolska). 
Kościół w Horodence został zrujnowany, przepadła większość rzeźb Pinzla. W budynkach klasztoru mieściły się m.in. koszary i zakład włókienniczy. 
Po 1991 kościół został przekazany ukraińskiemu kościołowi greckokatolickiemu. Od tamtego czasu w kościele trwa permanentny remont.
Resztki wyposażenia znalazły się w muzeum Pinzla urządzonym w 1996 w byłym kościele klarysek we Lwowie. 
Architektura.
Monumentalną fasadę trzynawowej bazyliki flankują dwie wieże wzniesione na planie kwadratu, wysunięte do przodu i zwieńczone niskimi hełmami. Pomiędzy wieżami znajduje się bogato dekorowany, barokowy szczyt. Fasadę zdobią pilastry zwieńczone korynckimi kapitelami i gzymsy.
Od strony północnej do kościoła przylega zbudowany w tym samym czasie piętrowy budynek klasztoru. Naprzeciwko wieży południowej kościoła znajduje się kolumna z figurą Najświętszej Maryi Panny Niepokalanie Poczętej (1751), dłuta Pinzla.

</doc>
<doc id="2103941" url="https://pl.wikipedia.org/wiki?curid=2103941" title="Panajotis Kone">
Panajotis Kone

Panajotis Kone (alb. Gjergji Kone, gr. Παναγιώτης Γεώργιος Κονέ; ur. 26 lipca 1987 w Tiranie) – grecki piłkarz albańskiego pochodzenia występujący na pozycji pomocnika we włoskim klubie Udinese Calcio oraz w reprezentacji Grecji.
Kariera klubowa.
Panajotis Kone jest wychowankiem Olympiakosu Pireus. Grał także w juniorach francuskiego RC Lens. W 2005 roku trafił do AEK-u Ateny. W ciągu dwóch sezonów rozegrał w jego barwach 23 mecze w greckiej lidze i strzelił 2 gole. Potem występował w Iraklisie Saloniki. Tu otrzymywał więcej szans na grę i jego licznik zatrzymał się na 49 meczach ligowych jako zawodnik Iraklisu. Strzelił też 8 bramek.
Przed sezonem 2010/2011 trafił do włoskiej Brescii. Pierwszego gola w Serie A strzelił w przegranym 1:2 meczu 5. kolejki przeciwko Bari.
Kariera reprezentacyjna.
Panajotis Kone występował w młodzieżowej reprezentacji Grecji. We wrześniu 2010 został powołany przez Fernando Santosa do pierwszej reprezentacji na mecze eliminacji do Euro 2012 przeciwko Gruzji i Chorwacji. W reprezentacji ostatecznie zadebiutował 17 listopada 2010 w sparingu z Austrią (2:1).

</doc>
<doc id="2103943" url="https://pl.wikipedia.org/wiki?curid=2103943" title="Kwas izoftalowy">
Kwas izoftalowy

Kwas izoftalowy – organiczny związek chemiczny, kwas aromatyczny zawierający dwie grupy karboksylowe w pozycji "meta". Jego izomer "orto" to kwas ftalowy, a izomer "para" to kwas tereftalowy.

</doc>
<doc id="2103947" url="https://pl.wikipedia.org/wiki?curid=2103947" title="Pudłów">
Pudłów

Pudłów (czes. , niem. Pudlau) – część miasta Bogumina w kraju morawsko-śląskim, w powiecie Karwina w Czechach. Jest to także gmina katastralna o powierzchni 404,36 ha, położona na prawym brzegu Odry, w historycznych granicach Śląska Cieszyńskiego. Liczba mieszkańców wynosi 1452, a adresów 330.
Historia.
Pierwsza wzmianka pochodzi z 1428. Miejscowość ta, podobnie jak Szonychel i Kopytów, związana była z pobliskim Boguminem i po wojnach śląskich znalazła się w tej części bogumińskiego państwa stanowego, które pozostało przy Habsburgach.
Wielki wpływ na rozwój wsi miała industrializacja na początku XX wieku, co przyczyniło się do wzrostu liczby ludności.
Według austriackiego spisu ludności z 1910 roku Pudłów, będący częścią miasta Bogumin, miał 3016 mieszkańców, z czego 2865 było zameldowanych na stałe, 1761 (61,5%) było niemiecko-, 992 (34,6%) polsko- i 112 (3,9%) czeskojęzycznymi, 2733 (90,6%) było katolikami, 109 (3,6%) ewangelikami, 3 (0,1%) kalwinistami, 57 (1,9%) wyznawcami judaizmu a 114 (3,8%) innej religii lub wyznania.
Po podziale Śląska Cieszyńskiego miejscowość stała się częścią Czechosłowacji, zaś w 1938 została wraz z Zaolziem zaanektowana przez Polskę, a w II wojnie światowej przez nazistowskie Niemcy. Po wojnie przywrócona Czechosłowacji. Ponownie w granicach administracyjnych Bogumina znalazła się w 1974.
Urodzeni w Pudłowie.
W Pudłowie urodził się Tomáš Pospíchal, czeski piłkarz i trener.

</doc>
<doc id="2103948" url="https://pl.wikipedia.org/wiki?curid=2103948" title="Trzeci wymiar">
Trzeci wymiar

Trzeci wymiar – pierwszy solowy album Roberta Jansona wydany w 1997 roku.
Album uzyskał certyfikat złotej płyty.
Lista utworów.
źródło:.
Autorem muzyki do wszystkich utworów jest Robert Janson. Autorem wszystkich tekstów jest Andrzej Ignatowski. Utwór "Sopot" jest instrumentalny.
Twórcy.
źródło:.

</doc>
<doc id="2103954" url="https://pl.wikipedia.org/wiki?curid=2103954" title="Królowie przeklęci">
Królowie przeklęci

Królowie przeklęci – cykl siedmiu powieści historycznych autorstwa Maurice’a Druona, publikowanych w latach 1955-1977.
Skład cyklu.
Cykl obejmuje 7 powieści:
Fabuła.
Opisywane historie mają miejsce podczas panowania ostatnich pięciu Kapetyngów i dwóch pierwszych Walezjuszów, od Filipa IV Pięknego do Jana II Dobrego. Przez wszystkie części przewija się wątek wysiłków Roberta III d’Artois w celu odzyskania hrabstwa Artois od swojej ciotki, Mahaut d’Artois.
Seriale telewizyjne.
Cykl Królowie przeklęci był dwukrotnie adaptowany na potrzeby serialu telewizyjnego. Po raz pierwszy ekranizacji dokonała francuska telewizja w latach 1972–1973. W roku 2005 powstał remake serialu w koprodukcji francusko-włoskiej w reżyserii Josée Dayan, z którym wystąpili Philippe Torreton i Jeanne Moreau.

</doc>
<doc id="2103957" url="https://pl.wikipedia.org/wiki?curid=2103957" title="Ołeksij Osipow">
Ołeksij Osipow

Ołeksij Rudolfowycz Osipow, ukr. Олексій Рудольфович Осіпов (ur. 2 listopada 1975 w Symferopolu, w obwodzie krymskim) – ukraiński piłkarz, grający na pozycji pomocnika.
Kariera piłkarska.
Kariera klubowa.
W 1993 rozpoczął swoją piłkarską karierę w składzie Tytanu Armiańsk, skąd już latem przeszedł do Tawrii Symferopol, w składzie której 8 października 1993 debiutował w Wyższej Lidze w meczu z Szachtarem Donieck. Po roku powrócił do Tytanu Armiańsk, a w 1996 bronił barw Krystału Chersoń. Na początku 1997 ponownie wrócił do Tawrii Symferopol, a 24 września 1998 w meczu z Dynamem Kijów strzelił historycznego hat-tricka - pierwszego do bramki kijowskiego klubu. Przy wyniku 0:3 potrafił w 59, 65, 86 min. wyrównać mecz do 3:3. W 2000 wyjechał do Rosji, gdzie bronił barw klubów Krylja Sowietow Samara i Czernomoriec Noworosyjsk. Na początku 2002 powrócił do Ukrainy, gdzie został piłkarzem Arsenału Kijów, po czym ponownie wrócił do Tawrii. Na początku 2004 przeszedł do rosyjskiego Tereku Grozny. W pierwszej połowie 2005 występował w kazachskim FK Aktöbe, a już jesienią 2005 bronił barw miejscowego zespołu Dynamo-IhroSerwis Symferopol. W lutym 2006 kolejny raz podpisał kontrakt z Tawrią Symferopol, ale rozegrał tylko 2 mecze w rundzie wiosennej sezonu 2006/07, dlatego od 2007 wrócił do IhroSerwisu Symferopol. W 2008 zakończył karierę piłkarską.

</doc>
<doc id="2103958" url="https://pl.wikipedia.org/wiki?curid=2103958" title="Jorge Osmar Guarnelli">
Jorge Osmar Guarnelli

Osmar, właśc. Jorge Osmar Guarnelli lub Osmar Guarnelli (ur. 12 lutego 1952 w Rio de Janeiro) - piłkarz brazylijski, występujący na pozycji środkowego obrońcy.
Kariera klubowa.
Karierę piłkarską Osmar rozpoczął w klubie Botafogo FR w 1970 roku. W Botafogo 8 sierpnia 1972 w zremisowanym 0-0 meczu z Américą Rio de Janeiro Osmar zadebiutował w lidze brazylijskiej. W Botafogo występował w latach 1970–1979 i rozegrał w tym czasie 387 spotkań i strzelił 4 bramki, w tym 124 mecze w lidze brazylijskiej. W latach 1979–1983 był zawodnikiem Clube Atlético Mineiro. Z Atlético Mineiro czterokrotnie zdobył mistrzostwo stanu Minas Gerais - Campeonato Mineiro w 1980, 1981, 1982 i 1973 roku. W barwach Atlético Mineiro rozegrał 222 mecze, w tym 55 w lidze.
W latach 1983–1988 występował w Ponte Preta Campinas. W barwach Ponte Preta 21 lipca 1985 w przegranym 0-1 meczu z Atlético Mineiro Osmar po raz ostatni wystąpił w lidze brazylijskiej. Ogółem w lidze brazylijskiej wystąpił w 204 spotkaniach i strzelił 1 bramkę.
W 1988 roku występował w Colorado Kurytyba. Karierę Osmar zakończył w São José EC.
Kariera reprezentacyjna.
W 1972 roku Osmar uczestniczył w Igrzyskach Olimpijskich w Monachium. Na turnieju Osmar był podstawowym zawodnikiem i wystąpił w dwóch meczach grupowych reprezentacji Brazylii z Danią i Węgrami.

</doc>
<doc id="2103960" url="https://pl.wikipedia.org/wiki?curid=2103960" title="Pudlov">
Pudlov



</doc>
<doc id="2103962" url="https://pl.wikipedia.org/wiki?curid=2103962" title="Skřečoň">
Skřečoň



</doc>
<doc id="2103966" url="https://pl.wikipedia.org/wiki?curid=2103966" title="Żółwik Sammy">
Żółwik Sammy

Żółwik Sammy lub Żółwik Sammy w 50 lat dookoła świata (tytuł oryg. "Sammy's avonturen: De geheime doorgang", ang. "Sammy's Adventures: The Secret Passage") – belgijski film animowany z 2010 roku w reżyserii Bena Stassena.
Fabuła.
Uroczy żółw morski Sammy urodził się na kalifornijskiej plaży w 1959 roku. Od tamtej pory przemierza oceany w długiej i pełnej przygód wędrówce nim ponownie wróci na ojczystą plażę. Naraża się przy tym na wiele niebezpieczeństw. Zostaje maskotką społeczności hippisowskiej, mierzy się z plamą ropy i jest świadkiem wodowania statku kosmicznego Apollo II na Oceanie Spokojnym.
Musi stawić czoło przeciwnym nurtom, przypływom i odpływom oraz upływającym latom, by odnaleźć Karolę, miłość swojego życia, którą utracił na plaży, gdzie się urodzili. Karola jest najpiękniejszym żółwiem morskim, jakiego Sammy kiedykolwiek widział. Jest jego oczkiem w głowie, powodem, dla którego żyje i bodźcem do dalszych działań. To niezmiernie zdeterminowana żółwiczka, która chce odkrywać świat na swój własny sposób, bez żadnych ograniczeń i nie martwi się o jutro.
W swej długiej podróży najlepszym kumplem Sammy’ego jest życzliwy i mądry Jasiek, pełniący jednocześnie rolę mentora naszego bohatera. To on otwiera mu oczy na otaczający go świat i opiekuje się nim przez pierwsze dziesięciolecie, gdy ten poznaje życie w wodzie. Razem widzą, jak źli ludzie krzywdzą planetę. Są jednak też i ludzie dobrzy, którzy ratują Sammy’ego. Mały żółw walczy z piraniami, ucieka przed drapieżnym ptakiem i poszukuje tajemniczego, ukrytego przejścia.
Pewnego dnia, przeżywszy wiele przygód, po pokonaniu licznych przeciwieństw losu, do Sammy’ego uśmiecha się szczęście – odnajduje Karolę, która o nim nie zapomniała.
Wersja polska.
Wersja polska: SDI Media Polska
Reżyseria: Wojciech Paszkowski
Dialogi polskie: Jakub Wecsile
Nagrania i montaż dialogów: Maria Kantorowicz, Szymon Orfin
Zgranie polskiej wersji językowej: Piotr Knop – Toya Studios
Kierownictwo produkcji: Beata Jankowska, Urszula Nowocin
W polskiej wersji wystąpili:
oraz

</doc>
<doc id="2103971" url="https://pl.wikipedia.org/wiki?curid=2103971" title="Sony α850">
Sony α850

Sony α850 (oznaczenie fabryczne DSLR-A850) – druga pełnoklatkowa, profesjonalna lustrzanka cyfrowa ("ang. DSLR, Digital Single Lens Reflex Camera"), produkowana przez japońską firmę Sony. Jej premiera miała miejsce w sierpniu 2009 roku. Posiada matrycę o rozdzielczości 24,6 megapikseli.
Jest bliźniaczym modelem sony α900. Różni się od niego inną fakturą obudowy (inny rodzaj pokrycia magnezowego szkieletu), szybkością serii (3 vs 5 kl/s), pokryciem wizjera i sposobem naniesienia inskrypcji na przyciskach.

</doc>
<doc id="2103972" url="https://pl.wikipedia.org/wiki?curid=2103972" title="Hondo (Teksas)">
Hondo (Teksas)

Hondo – miasto w Stanach Zjednoczonych, w stanie Teksas, w hrabstwie Medina. W 2000 roku liczyło 7 897 mieszkańców.

</doc>
<doc id="2103973" url="https://pl.wikipedia.org/wiki?curid=2103973" title="Christian Gottlieb Reichard">
Christian Gottlieb Reichard

Christian Gottlieb Reichard (ur. 26 czerwca 1758 w Schleiz, zm. 11 września 1837 w Bad Lobenstein) – niemiecki kartograf.
W latach 1817-1823 współpracował z Adolfem Stielerem nad pierwszą edycją Stielers Handatlas, który został wydany przez Justusa Perthesa.

</doc>
<doc id="2103977" url="https://pl.wikipedia.org/wiki?curid=2103977" title="Menard (Teksas)">
Menard (Teksas)

Menard – miasto w Stanach Zjednoczonych, w stanie Teksas, w hrabstwie Menard. W 2000 roku liczyło 1 653 mieszkańców.

</doc>
<doc id="2103978" url="https://pl.wikipedia.org/wiki?curid=2103978" title="Terpuga okonik">
Terpuga okonik

Terpuga okonik, alperka ("Pleurogrammus monopterygius") - gatunek morskiej ryby z rodziny terpugowatych.
Występowanie.
Spotykana w północnych wodach Oceanu Spokojnego u wybrzeży Alaski, północnej Kalifornii, Kanady, Japonii, Korei Północnej i Rosji. Przebywa w wodach do głębokości 575 metrów.
Opis.
Dorasta do 56 cm długości i 2 kg wagi. Najstarszy złowiony osobnik według oficjalnych danych żył ponad 14 lat. Tarło alperki ma miejsce dwa razy do roku. Ikra składana jest w szczelinach skalnych. Opiekę nad nią sprawuje samiec. Wykorzystując dużych rozmiarów płetwy piersiowe obmywa ikrę świeżą, natlenioną wodą. Młode wykluwają się po 40-45 dniach.

</doc>
<doc id="2103982" url="https://pl.wikipedia.org/wiki?curid=2103982" title="Cameron (Teksas)">
Cameron (Teksas)

Cameron – miasto w Stanach Zjednoczonych, w stanie Teksas, w hrabstwie Milam. W 2000 roku liczyło 5 634 mieszkańców.

</doc>
<doc id="2103983" url="https://pl.wikipedia.org/wiki?curid=2103983" title="Zé Carlos (ur. 1954)">
Zé Carlos (ur. 1954)

Zé Carlos, właśc. José Carlos dos Santos (ur. 17 marca 1954 w Recife) – brazylijski piłkarz, występował na pozycji napastnika.
Kariera klubowa.
Karierę piłkarską Zé Carlos występował w klubie Santa Cruz FC w 1972 roku. Z Santa Cruz dwukrotnie zdobył mistrzostwo stanu Pernambuco – Campeonato Pernambucano w 1972 i 1973 roku. W Santa Cruz 10 września 1972 w przegranym 0-0 meczu derbowym z Clube Náutico Capibaribe Zé Carlos zadebiutował w lidze brazylijskiej.
W barwach Santa Cruz Zé Carlos po raz ostatni wystąpił w lidze brazylijskiej 8 czerwca 1974 w zremisowanym 0-0 meczu z Fortalezą. Ogółem w lidze brazylijskiej wystąpił w 12 spotkaniach i strzelił 1 bramkę.
Kariera reprezentacyjna.
W 1972 roku Zé Carlos uczestniczył w Igrzyskach Olimpijskich w Monachium. Na turnieju Zé Carlos był podstawowym zawodnikiem i wystąpił we wszystkich trzech meczach grupowych reprezentacji Brazylii z Danią (bramka), Węgrami i Iranem.

</doc>
<doc id="2103984" url="https://pl.wikipedia.org/wiki?curid=2103984" title="Goldthwaite">
Goldthwaite

Goldthwaite – miasto w Stanach Zjednoczonych, w stanie Teksas, w hrabstwie Mills. W 2000 roku liczyło 1 802 mieszkańców.

</doc>
<doc id="2103985" url="https://pl.wikipedia.org/wiki?curid=2103985" title="Struga (dopływ Cybiny)">
Struga (dopływ Cybiny)

Struga – struga o długości ok. 750 m, lewobrzeżny dopływ Cybiny. Przepływa w całości przez Poznań.
Źródła zlokalizowane na południe od Antoninka oraz Stawu Antoninek, w lesie. Również cały przebieg w lesie (z wyjątkiem jednej polany w środkowym biegu). Ujście do Cybiny poprzez wody Stawu Browarnego (przed jego budową ujście było bezpośrednie). Kilkadziesiąt metrów na południe, do tego samego Stawu uchodzi Darzynka. 
W pobliże Strugi doprowadza ul. Wczasowa (boczna od Majakowskiego). Poza tym tereny doliny tego cieku są niedostępne i okresowo silnie zabagnione. Nieco na północ od Strugi przebiega znakowany Piastowski Trakt Rowerowy. Jest tu ponadto kilka bezimiennych oczek wodnych o różnych stanach wód. Całość porasta łęg olszowy z domieszką brzozy. 
W marcu 2006 w dolinie cieku zlokalizowano stanowisko bobra europejskiego ("Castor fiber"), powstałe prawdopodobnie około 1999. Działalność zwierząt doprowadziła nawet do lokalnego podniesienia stanu wód. Tereny te porastają łozowiska, szuwary trzcinowe i turzyce. Występują też: grab, dąb i lipa. Stwierdzono także stanowiska konwalii majowej, konwalijki dwulistnej, kokoryczki wonnej, zawilca gajowego i wawrzynka wilczełyko. 
Faunę reprezentują: żaba moczarowa, żaba trawna, zaskroniec zwyczajny, ślimak zatoczek rogowy, krzyżówki, żurawie, czapla siwa, łabędzie, pełzacz leśny, kowalik zwyczajny i wilgi. W początkach maja 2006 obserwowano bielika. Od czasu do czasu teren penetrują dziki.

</doc>
<doc id="2103987" url="https://pl.wikipedia.org/wiki?curid=2103987" title="Chata na Grúni">
Chata na Grúni

Chata na Grúni – słowackie schronisko turystyczne położone w bocznym rozgałęzieniu głównego grzebienia Małej Fatry Krivańskiej, które wybiega z Poludňovego grúňa i poprzez Grúň opada do Vrátnej doliny. Schronisko znajduje się na wysokości 970 m, na dużym wypłaszczeniu terenu pod wierzchołkiem Grúnia. Jest to najwyżej położone schronisko we Vrátnej dolinie. Administracyjnie znajduje się w granicach Terchovej .
Schronisko czynne jest cały rok. W obiekcie znajduje się 45 miejsc noclegowych (pokoje 2-, 4- i 6-osobowe) oraz restauracja. Przy schronisku zimą działają dwa wyciągi narciarskie (ośrodek narciarski Grúň), w okresie letnim plac zabaw dla dzieci oraz miejsce na ognisko.

</doc>
<doc id="2103988" url="https://pl.wikipedia.org/wiki?curid=2103988" title="Honoratki">
Honoratki

Zgromadzenie Małych Sióstr Niepokalanego Serca Maryi ("Honoratki lub Siostry fabryczne") – żeńskie bezhabitowe zgromadzenie zakonne założone w 1888 r. w Warszawie
Zgromadzenie zostało założone pod wpływem bł. Honorata Koźmińskiego 4 października 1888 r. przez Anielę Różę Godecką w celu niesienia pomocy ubogim robotnicom fabrycznym. Zgromadzenie powstało jako bezhabitowe.
Cele Zgromadzenia to praca nad podtrzymaniem wiary i rozwojem życia chrześcijańskiego w społeczeństwie (zwłaszcza w środowiskach robotniczych). Siostry zajmują się pracą katechetyczno-wychowawczą w przedszkolach, szkołach, świetlicach środowiskowych, pracują w szpitalach, domach opieki i mediach katolickich, prowadzą kursy zawodowe i dokształcające.
Formacja zakonna obejmuje: postulat (co najmniej 6 miesięcy), nowicjat (2 lata) i juniorat (5 lat).
Dom generalny Zgromadzenia znajduje się w Częstochowie.

</doc>
<doc id="2103991" url="https://pl.wikipedia.org/wiki?curid=2103991" title="Colorado City (Teksas)">
Colorado City (Teksas)

Colorado City – miasto w Stanach Zjednoczonych, w stanie Teksas, w hrabstwie Mitchell. W 2000 roku liczyło 4 281 mieszkańców.

</doc>
<doc id="2103995" url="https://pl.wikipedia.org/wiki?curid=2103995" title="Agnieszka Pindera">
Agnieszka Pindera

Agnieszka Pindera (ur. w 1981) – polska kuratorka i teoretyczka sztuki, absolwentka kulturoznawstwa Uniwersytetu Marii Curie Skłodowskiej w Lublinie, podyplomowych studiów Gender oraz Muzealniczych Studiów Kuratorskich na Uniwersytecie Jagiellońskim w Krakowie. Kuratorka programu rezydencyjnego w Fundacji Izolyatsia w Doniecku. W latach 2008–2011 kuratorka w Centrum Sztuki Współczesnej Znaki Czasu w Toruniu. Redaktorka „Praktycznego poradnika dla artystów”, publikowała m.in. w „Notesie na 6 tygodni” oraz w antologiach i katalogach wystaw. Od 2016 roku pracuje w Muzeum Sztuki w Łodzi, gdzie zajmuje się m.in. tworzeniem programu publicznego i działalnością naukowo-badawczą.

</doc>
<doc id="2103996" url="https://pl.wikipedia.org/wiki?curid=2103996" title="Reprezentacja Niemiec U-20 w piłce nożnej mężczyzn">
Reprezentacja Niemiec U-20 w piłce nożnej mężczyzn

Reprezentacja Niemiec U-20 w piłce nożnej – młodzieżowa reprezentacja Niemiec sterowana przez Niemiecki Związek Piłki Nożnej. W 1981 roku po raz pierwszy i ostatni zwyciężyła w mistrzostwach świata. W sumie uczestniczyła w dziewięciu z siedemnastu zorganizowanych dotychczas mistrzostwach.

</doc>
<doc id="2104000" url="https://pl.wikipedia.org/wiki?curid=2104000" title="Puchar Świata w snowboardzie 1995/1996">
Puchar Świata w snowboardzie 1995/1996

Puchar Świata w snowboardzie w sezonie 1995/1996 to 2. edycja tej imprezy. Cykl rozpoczął się 21 listopada 1995 roku w austriackiej miejscowości Zell am See. Ostatnie zawody sezonu odbyły się natomiast 17 marca 1996 roku w amerykańskim ośrodku narciarskim Mount Bachelor. Zawody rozgrywano w trzech konkurencjach: gigant, slalom i halfpipe. Rozgrywano także slalom równoległy i gigant równoległy, ale nie prowadzono dla nich osobnej klasyfikacji jak w poprzednim sezonie. Wprowadzono za to klasyfikację generalną.
Puchar Świata rozegrany został w 7 krajach i 15 miastach na 3 kontynentach. Najwięcej konkursów (7) rozegranych zostało we Włoszech i USA.

</doc>
<doc id="2104001" url="https://pl.wikipedia.org/wiki?curid=2104001" title="Season of the Pumpkin">
Season of the Pumpkin

Season of the Pumpkin − trzeci album, a zarazem pierwszy longplay House of Krazees wydany 31 października 1994 nakładem wytwórni muzycznej Retro Horror Muzik.
"Season of the Pumpkin" jest uważany za jeden z najlepszych albumów House of Krazees, był to także pierwszy materiał jaki wydali zarówno na kasecie i płycie CD. 31 października 1995 Latnem Intertainment wydało reedycje płyty z dodatkowymi dwoma trackami, natomiast 31 października 2004 roku, dokładnie dziesięć lat po premierze, Twiztid wydali płytę ponownie. 
Lista utworów.
× dostępne tylko na reedycji z 1995 roku

</doc>
<doc id="2104003" url="https://pl.wikipedia.org/wiki?curid=2104003" title="Anna (matka Samuela)">
Anna (matka Samuela)

Anna (hebr. חַנָּה, "hannāh", pol.: „"pełna łaski"”) − postać biblijna ze Starego Testamentu, matka proroka Samuela.
Mieszkała razem ze swoim mężem Elkaną i jego drugą żoną Peninną w Ramataim-Cofim w górzystym regionie należącym do plemienia Efraima. Co roku Elkana udawał się wraz z rodziną do sanktuarium w Szilo, a wówczas przy składaniu ofiar Peninna drwiła z bezdzietnej Anny. Mimo to Anna pozostawała umiłowaną żoną, a mąż dawał jej zawsze podwójną porcję mięsa ofiarnego.
Podczas jednej z pielgrzymek do Szilo upokorzona przez rywalkę Anna modliła się gorliwie o syna, obiecując oddać go na służbę do świątyni. Ponieważ modliła się w ciszy, poruszając tylko ustami, obserwujący ją prorok Heli uznał, że jest pijana. Gdy nieporozumienie zostało wyjaśnione, udzielił jej swojego błogosławieństwa. Prośba Anny została wysłuchana i wkrótce potem urodziła syna, któremu nadała imię Samuel (שְׁמוּאֵל „Bóg wysłuchał”). Gdy chłopiec ukończył trzy lata, matka ofiarowała go na służbę Helemu w Szilo. Co roku odwiedzała go wraz z mężem, za każdym razem przynosząc mu utkaną przez siebie szatę. Bóg Jahwe natomiast obdarzył ją jeszcze trzema synami i dwoma córkami. Tradycja żydowska uważa Annę za pierwszą żonę Elkany, a jako przykład całkowitego zawierzenia Bogu zestawia ją z Abrahamem. W chrześcijaństwie modlitwa Anny w 1 Sm 2,1-10 uważana jest za prefigurację "Magnificatu".

</doc>
<doc id="2104009" url="https://pl.wikipedia.org/wiki?curid=2104009" title="Patrialis Akbar">
Patrialis Akbar

Patrialis Akbar (ur. 31 października 1958 w Padangu) – indonezyjski prawnik i polityk.
Studiował prawo na Universitas Muhammadiyah Jakarta, po zakończeniu edukacji otworzył praktykę adwokacką. W wyborach parlamentarnych z 1999 i 2004 uzyskiwał mandat deputowanego do Izby Reprezentantów Regionów jako reprezentant Partii Mandatu Narodowego. W wyborach parlamentarnych z kwietnia 2009 bez powodzenia ubiegał się o reelekcję. 22 października 2009 został powołany na stanowisko ministra sprawiedliwości i praw człowieka w drugim gabinecie Susilo Bambang Yudhoyono. Pełnił tę funkcję do 19 października 2011.

</doc>
<doc id="2104015" url="https://pl.wikipedia.org/wiki?curid=2104015" title="Mr. Gimmick">
Mr. Gimmick

Mr. Gimmick, znana w Japonii jako to platformowa gra komputerowa wydana w 1992 roku przez firmę Sunsoft na konsolę Nintendo Entertainment System. Została ponownie wydana na konsolę PlayStation w 2002 roku jako część składanki "Memorial Series SunSoft Vol.6".
Fabuła.
W początkowej animacji, mała dziewczynka otrzymuje zabawkę o imieniu jako prezent urodzinowy. Yumetarō staje się ulubioną zabawką dziewczynki, przez co inne, porzucone zabawki są zazdrosne. Porywają ją i zabierają do innego wymiaru, zamieszkanego wyłącznie przez zabawki. Yumetarō, jako główny bohater musi odnaleźć i uratować dziewczynkę.
Rozgrywka.
Mr. Gimmick jest grą platformową, w której gracz musi przechodzić poszczególne plansze, oraz pokonywać bossów. Bronią Yumetarō jest gwiazdka, którą tworzy. Może nią rzucać w przeciwników, lub na niej się przemieszczać, by dotrzeć do miejsc, do których normalnie nie może się dostać. Plansze w grze Mr. Gimmick są dość krótkie. Jednak, gdy bohater pokona ostatniego bossa, okazuje się, że dalej nie odnalazł dziewczynki. Żeby całkowicie przejść grę, gracz musi wrócić się do poprzednich plansz i odnaleźć ukryte miejsca, w których znajdują się magiczne przedmioty. Jeśli gracz da radę odszukać wszystkie te rzeczy, bez utraty wszystkich żyć (czyli bez pokazania się napisu "Continue") to pojawi się nowa sekretna plansza, a na jej końcu dodatkowy boss. Tylko wtedy gra może być kompletnie ukończona. Gdy tak się stanie, pokaże się nowa animacja ukazująca Yumetarō ratującego dziewczynkę i zabierającego ją do domu.
Historia.
"Gimmick!" został wydany po raz pierwszy przez firmę Sunsoft w 1992 roku w Japonii. Jakiś czas po tym, gra została wydana w Skandynawii pod tytułem
"Mr. Gimmick". Nie była zbyt popularna, nie zdobyła wielu zwolenników. Gra nigdy nie ukazała się w Ameryce, ani reszcie Europy.

</doc>
<doc id="2104018" url="https://pl.wikipedia.org/wiki?curid=2104018" title="Gimmick!">
Gimmick!



</doc>
<doc id="2104034" url="https://pl.wikipedia.org/wiki?curid=2104034" title="Edward Moss">
Edward Moss

Edward Moss (ur. 11 lipca 1977 w Los Angeles) – amerykański aktor, tancerz, odtwórca Michaela Jacksona. Na początku lat 90. XX wieku pracował w restauracji McDonald’s. W 1994 roku wygrał konkurs talentów, zaczął wtedy pracować jako sobowtór Michaela Jacksona. Edward Moss występował w wielu filmach: m.in. Straszny film 3 i 4.

</doc>
<doc id="2104038" url="https://pl.wikipedia.org/wiki?curid=2104038" title="Eurotower (Frankfurt nad Menem)">
Eurotower (Frankfurt nad Menem)

Eurotower – wieżowiec we Frankfurcie nad Menem, zlokalizowany w finansowej dzielnicy miasta "Bankenviertel". Budynek ma wysokość 148 metrów, liczy 40 pięter i zajmuje powierzchni biurowej. Budynek został zaprojektowany przez Richarda Heila, został wzniesiony w latach 1971–1977.
W latach 1998–2014 budynek stanowił siedzibę Europejskiego Banku Centralnego (EBC).

</doc>
<doc id="2104041" url="https://pl.wikipedia.org/wiki?curid=2104041" title="Outbreed">
Outbreed

Outbreed – czwarty album House of Krazees wydany w maju 1995 nakładem wytwórni muzycznej Latnem Intertainment.
Na tej EP'ce grupa po raz pierwszy poszła w kierunku stricte hip-hopowym, porzucając mroczny styl znany z wcześniejszych nagrań.

</doc>
<doc id="2104042" url="https://pl.wikipedia.org/wiki?curid=2104042" title="Karpaty wschodnie">
Karpaty wschodnie



</doc>
<doc id="2104043" url="https://pl.wikipedia.org/wiki?curid=2104043" title="Szonychel">
Szonychel

Szonychel (czes. , niem. Schönichel) – część miasta Bogumina w kraju morawsko-śląskim, w powiecie Karwina w Czechach. Większa część dzielnicy znajduje się w północnej części gminy katastralnej Nový Bohumín, ale obejmuje też całą gminę kat. Kopytov, znajdującą się na północnym skraju miasta, przy granicy z Polską. Liczba mieszkańców całej dzielnicy wynosi 549, a adresów 205. Szonychel jest równocześnie prekursorem powstałego w 1924 miasta Nowy Bogumin, obecnie także częścią Bogumina.
W granicach administracyjnych Szonychla znajduje się również wieś Kopytów (cz. Kopytov, niem. Kopitau), która stanowi gminę katastralną Kopytov o powierzchni 217,93 ha przy ujściu Olzy do Odry.
Historia.
Pierwsza wzmianka o Kopytowie pochodzi z 1480, a o Szonychlu z 1486. Obie te miejscowości, jak również Pudłów związane były z pobliskim Boguminem i po wojnach śląskich znalazły się w tej części bogumińskiego państwa stanowego, które pozostało przy Habsburgach.
W 1847 w południowej, niezabudowanej, części Szonychla otwarta została stacja Kolei Północnej co spowodowało szybki jej rozwój i ostateczne przeobrażenie się w Nowy Bogumin w 1924.
Według austriackiego spisu ludności z 1910 roku Szonychel, bez Kopytowa, miał 7602 mieszkańców, z czego 6947 było zameldowanych na stałe, 4390 (63,2%) było niemiecko-, 1978 (28,5%) polsko-, 573 (8,2%) czesko- i 6 (0,1%) innojęzycznymi, 6495 (85,4%) było katolikami, 404 (5,3%) ewangelikami, 23 (0,3%) kalwinistami, 584 (7,7%) wyznawcami judaizmu a 96 (1,3%) innej religii lub wyznania.
Zaś Kopytów, będący już częścią Szonychla, miał 203 mieszkańców, z czego 161 było zameldowanych na stałe, 154 (95,6%) było polsko- a 7 (4,4%) niemieckojęzycznymi, 202 (99,5%) było katolikami a 1 (0,5%) osoba ewangelikiem.
W kwietniu 1924 Szonychel zmienia nazwę na Nowy Bogumin a w październiku tego roku otrzymuje prawa miejskie. Obecnie nazwa Szonychel odnosi się do dzielnicy położonej na północ od centrum "Nowego Bogumina".
W miejscowości w 1883 roku urodził się Leon Wolf - polski adwokat, senator V kadencji w II RP, działacz polski na Zaolziu w latach 1920–1938.

</doc>
<doc id="2104045" url="https://pl.wikipedia.org/wiki?curid=2104045" title="Wybieranie ustalone">
Wybieranie ustalone

Wybieranie ustalone (FDN; ) – usługa telefonii komórkowej umożliwiająca nawiązywanie połączeń tylko z wcześniej ustalonymi numerami telefonów. Numery wybierania ustalonego są dodawane do tzw. listy kontaktów FDN. Aby zarządzać usługą wybierania ustalonego, użytkownik musi wprowadzić kod PIN2 przypisany do danej karty SIM w celu zapewnienia ochrony przed nieautoryzowanymi zmianami w usłudze.
Jeżeli użytkownik spróbuje nawiązać połączenie z numerem telefonu nieznajdującym się na liście wybierania ustalonego, na wyświetlaczu telefonu komórkowego zostanie wyświetlona informacja o nałożonym ograniczeniu. Usługa wybierania ustalonego jest najczęściej wykorzystywana przez rodziców, aby kontrolować rozmowy swoich dzieci.

</doc>
<doc id="2104046" url="https://pl.wikipedia.org/wiki?curid=2104046" title="Hanasakeru seishōnen">
Hanasakeru seishōnen

 – manga autorstwa Natsumi Itsuki. Wydawana była przez japoński magazyn "LaLa" w latach 1987–1994 (w liczbie 12 tomów). Na jej podstawie stworzono 39-odcinkowe anime.
Fabuła.
Jest to historia 14-letniej Kajiki Burnsworth, córki bogatego przedsiębiorcy, która bierze udział w pewnej „grze miłosnej” wymyślonej przez jej ojca. Dziewczyna musi wybrać swojego przyszłego męża spośród trzech kandydatów wytypowanych przez Harry’ego Burnswortha.

</doc>
<doc id="2104053" url="https://pl.wikipedia.org/wiki?curid=2104053" title="Šunychl">
Šunychl



</doc>
<doc id="2104056" url="https://pl.wikipedia.org/wiki?curid=2104056" title="Aniela Róża Godecka">
Aniela Róża Godecka

Róża Godecka (właśc. Aniela Justyna Godecka-Kostka h. Dąbrowa; imię zakonne Maria Róża od Niepokalanego Poczęcia NMP; ur. 13 września 1861 w Korczewie nad Wołgą, zm. 13 października 1937 w Częstochowie) – Czcigodna Służebnica Boża Kościoła rzymskokatolickiego, współzałożycielka Zgromadzenia Małych Sióstr Niepokalanego Serca Maryi (honoratek).
Życiorys.
Była najstarszym dzieckiem Jana Godeckiego, h. Dąbrowa, i Natalii z d. Bachtysto. Została ochrzczona 26 września 1861. W wieku 5 lat została osierocona przez matkę.
W 1882 ukończyła Instytut Mikołajewski w Moskwie, uzyskując dyplom wychowawcy, co upoważniało ją do nauczania w szkole. Po kilku miesiącach wyjechała do Polski, gdzie objęła posadę domowej nauczycielki.
We wrześniu 1887 została przyjęta do postulatu Zgromadzenia Córek Najczystszego Serca Maryi, założonego przez Honorata Koźmińskiego przy współudziale Pauli Maleckiej. W 1888 na prośbę o. Koźmińskiego zajęła się pomocą robotnicom fabrycznym, zastrzegła jednak, że nie opuści zgromadzenia. Dopiero przeżycie podczas adoracji 13 września 1888 skłoniło ją do wyrażenia zgody na założenie nowego zgromadzenia, nastawionego głównie na pomoc robotnicom. Datę 4 października 1888 uznaje się za dzień powstania Zgromadzenia Małych Sióstr Niepokalanego Serca Maryi – honoratek. Pierwsze członkinie zostały przyjęte do nowo powstałego zgromadzenia 7 października 1888 w Warszawie.
Aniela Godecka pozostawiła sobie imię, które przyjęła w Zgromadzeniu Córek Najczystszego Serca Maryi – Maria od Wcielenia. W 1895 poprosiła o. Koźmińskiego, aby wybrał dla niej nowe imię. Wówczas nadał jej imię: Maria Róża od Niepokalanego Poczęcia NMP.
27 marca 1891 złożyła śluby wieczyste. W latach 1900-1902 przebywała we Włocławku. W lutym 1902 przybyła do Nowego Miasta nad Pilicą, gdzie od marca przejęła obowiązki sekretarki o. Koźmińskiego. Po jego śmierci przeniosła się w grudniu 1916 do Częstochowy.
Po ciężkiej chorobie zmarła 13 października 1937. Została pochowana na Cmentarzu św. Rocha w Częstochowie. 26 marca 1998 jej szczątki zostały przeniesione do tamtejszego kościoła Podwyższenia Krzyża Świętego.
Odznaczenia.
Prezydent Rzeczypospolitej Ignacy Mościcki 15 października 1937 pośmiertnie nadał Anieli Godeckiej Złoty Krzyż Zasługi „za zasługi na polu pracy społecznej”.
Proces beatyfikacyjny.
W 1994 został rozpoczęty proces beatyfikacyjny Anieli Róży Godeckiej. 19 czerwca 2021 papież Franciszek podpisał dekret o heroiczność cnót i odtąd przysługuje jej tytuł Czcigodnej Służebnicy Bożej.

</doc>
<doc id="2104058" url="https://pl.wikipedia.org/wiki?curid=2104058" title="Demian Sawczak">
Demian Sawczak



</doc>
<doc id="2104060" url="https://pl.wikipedia.org/wiki?curid=2104060" title="Aniela Godecka">
Aniela Godecka



</doc>
<doc id="2104063" url="https://pl.wikipedia.org/wiki?curid=2104063" title="Róża Godecka">
Róża Godecka



</doc>
<doc id="2104064" url="https://pl.wikipedia.org/wiki?curid=2104064" title="Zachar Skwarko">
Zachar Skwarko

Zachar Skwarko (ur. 27 września 1870 w Kornicach - zm. 2 sierpnia 1925 w Kołomyi) – ukraiński działacz społeczny, adwokat, poseł do Sejmu Krajowego Galicji IX kadencji.
Urodził się w rodzinie chłopskiej. Ukończył studia na Wydziale Prawa Uniwersytetu Lwowskiego, pracował w kancelarii adwokackiej w Mościskach.
Dyrektor Pokuckiego Związku Kredytowego od 1910 roku, był członkiem Ukraińskiej Partii Narodowo-Demokratycznej, i autorem broszury na temat jej ideologii i programu.
W czasie istnienia Zachodnioukraińskiej Republiki Ludowej komisarz miasta Kołomyja, oraz przewodniczący Ukraińskiej Rady Narodowej powiatu kołomyjskiego.

</doc>
<doc id="2104069" url="https://pl.wikipedia.org/wiki?curid=2104069" title="Kreuzspitze (Venedigergruppe)">
Kreuzspitze (Venedigergruppe)

Kreuzspitze – szczyt w grupie górskiej Venedigergruppe w Wysokich Taurach w Alpach Centralnych o wysokości 3155 m n.p.m. Położony w Tyrolu w Austrii, 7 km w linii prostej na południe od Großvenedigera. Szczyt można zdobyć ze schronisk Johannishütte (2121 m n.p.m.), Eisseehütte (2521 m n.p.m.) i Sajathütte (2600 m n.p.m.). Na szczycie znajduje się krzyż.
Zobacz też.
Kreuzspitze (Alpy Ötztalskie)
Kreuzspitze

</doc>
<doc id="2104070" url="https://pl.wikipedia.org/wiki?curid=2104070" title="Na winylu">
Na winylu



</doc>
<doc id="2104072" url="https://pl.wikipedia.org/wiki?curid=2104072" title="Mistrzostwa Świata w Kolarstwie Szosowym 2010">
Mistrzostwa Świata w Kolarstwie Szosowym 2010

83. Mistrzostwa świata w kolarstwie szosowym – zawody kolarskie, które odbyły się w dniach 29 września–3 października 2010 w australijskich miastach Geelong i Melbourne. Były to pierwsze zorganizowane w tym kraju mistrzostwa świata w kolarstwie szosowym. Jedynie Szwajcar Fabian Cancellara w jeździe indywidualnej na czas zdołał obronić tytuł mistrza świata. Jedynym zawodnikiem, któremu udało się zdobyć dwa medale (złoty i brązowy) był Amerykanin Taylor Phinney.
W wyścigu ze startu wspólnego do lat 23 fotofinisz nie był w stanie rozstrzygnąć zdobywcy brązowego medalu. W tej sytuacji dwóm kolarzom za zajęcie trzeciego miejsca przyznano brązowe medale.
Polacy nie zdobyli żadnego medalu, a najlepszym osiągnięciem było zajęcie 9. miejsca przez Macieja Bodnara w jeździe indywidualnej na czas.
Lista uczestniczących reprezentacji.
W mistrzostwach świata w kolarstwie szosowym brały udział 444 osoby (126 kobiet i 318 mężczyzn) z 49 reprezentacji. Najliczniejsze reprezentacje wystawiły: Australia (24 osoby), Holandia (24) i Włochy (24). Obowiązywał specjalny system kwalifikacji ustalony przez UCI przyznający odpowiednią liczbę miejsc dla danej reprezentacji w wyścigach ze startu wspólnego.
Reprezentacja Polski.
Do mistrzostw świata, Polski Związek Kolarski zgłosił 12 zawodników, którzy startowali w czterech konkurencjach (bez dwóch konkurencji kobiet). 

</doc>
<doc id="2104073" url="https://pl.wikipedia.org/wiki?curid=2104073" title="Autopederastia">
Autopederastia

Autopederastia – szczególny przypadek masturbacji polegający na pobudzaniu penisem własnego odbytu lub również (w przypadku hermafrodyt) własnej pochwy.
Motyw autopederastii występuje w powieści "Piętaszek" autorstwa Roberta Heinleina.

</doc>
<doc id="2104074" url="https://pl.wikipedia.org/wiki?curid=2104074" title="Rock-Serwis">
Rock-Serwis

Rock-Serwis – polskie wydawnictwo działające w Krakowie założone w 1983 przez Piotra Kosińskiego.
Początkowo firma zajmowała się publikowaniem książek muzycznych poświęconych wykonawcom muzyki rockowej. Były to m.in. encyklopedie, biografie, dyskografie, zbiory tekstów. Dla wydawnictwa tłumaczyli m.in. Jan Skaradziński, Tomasz Beksiński (biografia grupy The Sisters of Mercy), Katarzyna Malita i Piotr Kosiński.
W 1994 roku „Rock-Serwis” rozpoczął równolegle działalność fonograficzną oraz impresaryjno-promotorską. Dzięki Wydawnictwu w Polsce gościli między innymi: Dream Theater, Porcupine Tree, Marillion, Camel, Fish, John Wetton, Peter Hammill, Steve Hackett, Van der Graaf Generator, Pain of Salvation, Anathema, Pure Reason Revolution, Lacrimosa, Blackfield, Colin Bass, The Flower Kings, Oceansize, The Pineapple Thief, Airbag, RPWL, Arena, Ozric Tentacles i Gazpacho.
Firma jest oficjalnym polskim przedstawicielem i dystrybutorem płyt kompaktowych i plików muzycznych kilkunastu niezależnych firm fonograficznych. „Rock-Serwis” wydaje też płyty i sprawuje opiekę menedżerską nad polskim zespołem Quidam.
Firma posiadała swój sklep w Krakowie przy ul. Szpitalnej 7. Pod koniec lat 90. został on zamknięty, a Rock Serwis sprzedaje swoje wydawnictwa przez sklep internetowy oraz dystrybutorów.
16 kwietnia 2011 Rock-Serwis jako jedyny sklep w Polsce wziął udział w obchodach Dnia Sklepu Płytowego (Record Store Day). 21 kwietnia 2012 Rock-Serwis, już jako jeden z nielicznych sklepów w Polsce, ponownie wziął udział w obchodach tego święta.
Kosiński poza prowadzeniem wydawnictwa jest dziennikarzem muzycznym i propagatorem rocka progresywnego, od 2015 prowadzi internetowe radio rockserwis.fm. W latach 1998-2015 prowadził audycję Noc Muzycznych Pejzaży w Programie III PR, a wcześniej od 1992 "Rock Malowany Fantazją" w RMF FM.

</doc>
<doc id="2104075" url="https://pl.wikipedia.org/wiki?curid=2104075" title="Wielka Biała Plama">
Wielka Biała Plama

 
Wielka Biała Plama – występujący na północnej półkuli Saturna cyklon o prędkości 1800 km/h. Powstaje cyklicznie podczas "saturniańskego" lata. Po raz pierwszy została zaobserwowana w 1876 roku przez Asapha Halla.

</doc>
<doc id="2104078" url="https://pl.wikipedia.org/wiki?curid=2104078" title="Mychajło Staruch">
Mychajło Staruch

Mychajło Staruch (ur. 1806, zm. w marcu 1876) – ukraiński działacz społeczny, poseł do Sejmu Krajowego Galicji I kadencji (1861–1867), włościanin z Bereżnicy Wyżnej (powiat Baligród).
Przez wiele lat był wójtem Bereżnicy Wyżnej. Wchodził w skład Rady Powiatowej w Lesku. Wybrany w IV kurii obwodu Sanok, w okręgu wyborczym nr 25 Lesko-Baligród-Lutowiska. Dwukrotnie żonaty z pierwszą żoną Kateryna Wojtanowską miał trzynaścioro dzieci, z drugą Teodozją Manzak ożenił się ok. 1866. Jego synowie Antin i Tymotej również byli posłami Sejmu, a wnuk Jarosław – członkiem Ukraińskiej Głównej Rady Wyzwoleńczej.

</doc>
<doc id="2104085" url="https://pl.wikipedia.org/wiki?curid=2104085" title="E601 (trasa europejska)">
E601 (trasa europejska)

E601 - oznaczenie europejskiej trasy kategorii B wiodącej z miejscowości Niort do La Rochelle. Długość trasy wynosi 62 km.
Przebieg trasy: Niort – La Rochelle

</doc>
<doc id="2104086" url="https://pl.wikipedia.org/wiki?curid=2104086" title="Kościół Trójcy Świętej w Ulm">
Kościół Trójcy Świętej w Ulm

Kościół Trójcy Świętej w Ulm (niem. "Dreifaltigkeitskirche") – zabytkowy kościół protestancki, znajdujący się na Starym Mieście w Ulm, zniszczony w 1944 (podczas alianckich bombardowań), odbudowany w 1982.
Świątynia jest prostym, z architektonicznego punktu widzenia, salowym domem modlitwy w stylu renesansowym. Zawiera gotyckie prezbiterium z wcześniejszego klasztoru, który stał dawniej na tym miejscu, a zbudowany został w latach 1284–1321. W budowlę wkomponowana jest wieża z cebulastym hełmem. Całość pochodzi z 1617. 
Bezpośrednio przed kościołem znajduje się ogród Josepha Fruttenbacha – geometryczne założenie z XVII wieku. 
Z obiektem związani byli Heinrich Suso (mistyk) i Felix Fabri (kronikarz).

</doc>
<doc id="2104088" url="https://pl.wikipedia.org/wiki?curid=2104088" title="E429 (trasa europejska)">
E429 (trasa europejska)

E429 – trasa europejska kategorii B wiodąca z miejscowości Tournai do Halle. Długość trasy wynosi 75 km.
Przebieg trasy: Tournai - Halle

</doc>
<doc id="2104090" url="https://pl.wikipedia.org/wiki?curid=2104090" title="Missing You">
Missing You

Missing You – singel promocyjny amerykańskiej grupy muzycznej Black Eyed Peas, pochodzący z jej piątego studyjnego albumu "The E.N.D". 
Singel wydany został 7 czerwca 2010, przez Interscope Records. Piosenkę napisali Will.i.am, Jean Baptiste, Printz Board, Fergie, Taboo i Apl.de.ap. Piosenkę nagrano w stylu hip-hopu i electropopu. Producentem jest Printz Board. Piosenka zyskała wielkie uznanie Airplay we Francji i Australii. Osiągnęła numer 8. na oficjalnych francuskich "Airplay Chart" i 21. na francuskim "Digital Chart". Remix Singel został wydany w Australii sklepie iTunes 13 czerwca 2010.

</doc>
<doc id="2104091" url="https://pl.wikipedia.org/wiki?curid=2104091" title="Mohammed Qassim">
Mohammed Qassim

Mohammed Qassim (ur. 28 listopada 1981) – emiracki piłkarz grający na pozycji obrońcy.

</doc>
<doc id="2104093" url="https://pl.wikipedia.org/wiki?curid=2104093" title="Stary Bogumin">
Stary Bogumin

Stary Bogumin (hist. Bogumin, , ) – część miasta Bogumina w kraju morawsko-śląskim, w powiecie Karwina w Czechach. Jest to także gmina katastralna o powierzchni 496,39 ha. Liczba mieszkańców wynosi 1518, a adresów 433. Stary Bogumin leży nad rzeką Odrą, która w tym miejscu stanowi granicę z Polską.
Historia.
Po raz pierwszy wzmiankowane w 1256 jako "Bogun". W 1291 wzmiankowana została tutejsza parafia katolicka. Przez miejscowość miała prowadzić Kolej Północna, lecz powstała w szczerym polu 3 km na południe, w granicach Szonychlu. Przyczynił się do tego niechętny kolei lokalny proboszcz, który odmówił sprzedania pod budowę części działki kościelnej. W następnych dekadach okolice stacji szybko się rozwinęły, a "stary" Bogumin tracił stopniowo na znaczeniu w porównaniu do nowej osady.
Według austriackiego spisu ludności z 1910 Oderberg Stadt, bez Pudłowa, miał 2794 mieszkańców, z czego 2563 było zameldowanych na stałe, 1198 (46,7%) było niemiecko-, 1080 (42,1%) polsko-, 284 (11,1%) czesko- a 1 innojęzyczna, 2601 (93,1%) było katolikami, 93 (3,3%) ewangelikami, 1 kalwinistą, 72 (2,6%) wyznawcami judaizmu a 27 (1%) innej religii lub wyznania. W tym samym roku Szonychel liczy już aż 7602, Pudłów również przerósł miasto nad Odrą, gdyż w 1910 miał 3016 mieszkańców.
Bogumin (Stary) połączono z Nowym Boguminem (wraz z Szonychlem, Zabłociem, Skrzeczoniem, Pudłowem i Wierzbicą) po raz pierwszy w 1949 by utworzyć nowe miasto, nazwę odziedziczając po jego najstarszej składowej. Administracyjna nazwa "Stary Bogumin" pojawia się dopiero w 1954. W 1960, po rozpadzie Bogumina staje się znów samodzielnym miastem jako "Stary Bogumin". W 1973 połączony ponownie z sąsiednimi miejscowościami w miasto Bogumin.

</doc>
<doc id="2104098" url="https://pl.wikipedia.org/wiki?curid=2104098" title="Sos brązowy">
Sos brązowy



</doc>
<doc id="2104099" url="https://pl.wikipedia.org/wiki?curid=2104099" title="Delikates">
Delikates

Jabłoń domowa 'Delikates' – odmiana uprawna (kultywar) jabłoni domowej ("Malus domestica" 'Delikates'), należąca do grupy odmian jesiennych. Odmiana polska, otrzymana na początku lat 60. XX w. w Gospodarstwie Doświadczalnym Przybroda przez prof. Medarda Maćkowiaka z Akademii Rolniczej w Poznaniu. Jest krzyżówką odmiany James Grieve i Cortland. W uprawie od początku lat 80., początkowo jako odmiana amatorska, z biegiem czasu w uprawie także jako produkcyjna. Ze względu na delikatny, drobnoziarnisty i biały miąższ odmiana została nazwana "Delikates".
Rozwój.
W okres owocowania wchodzi bardzo wcześnie. Owocuje na ogół już w drugim roku po posadzeniu. Owocuje obficie i corocznie, zarówno na krótko-, jak i długopędach. Dobrze owocuje na wszystkich typach podkładek. Dobrymi zapylaczami dla Delikatesa są: James Grieve, Wealthy, Golden Delicious, Idared, McIntosh, Spartan.
Zdrowotność.
Delikates jest odmianą o bardzo dużej odporności na mróz, lecz o średniej wrażliwości na zarazę ogniową. Także na najgroźniejszą chorobę jabłoni parcha jest odmianą średnio wrażliwą, lecz jest podatny na mączniaka jabłoni. Drzewa nie są wrażliwe na choroby kory i drewna. Przy małej ilości owoców może pojawiać się choroba fizjologiczna – gorzka plamistość podskórna jabłek, której zapobiega się, stosując pozakorzeniowe nawożenie wapniem.
Zastosowanie.
W Polsce jest chętnie sadzoną wczesnojesienną odmianą jabłoni, szczególnie na terenach z zagrożeniem mrozów i przymrozków wiosennych. Według danych Państwowej Inspekcji Ochrony Roślin i Nasiennictwa w 2008 była odmianą, której drzewek w szkółkach polskich zakwalifikowano około 700 tys. sztuk, co stawia ją w grupie najczęściej uprawianych odmian. Na liście kwalifikowanych drzewek jest w czołówce od połowy lat 90. XX w. Nadaje się zarówno do uprawy amatorskiej jak i wielkotowarowej. Wysoko oceniana przez konsumentów ze względu na doskonałą jakość owoców, oraz przez producentów za wytrzymałość na mróz oraz regularne i obfite owocowanie.
Jest odmianą deserową nadającą się także do przetwórstwa.

</doc>
<doc id="2104102" url="https://pl.wikipedia.org/wiki?curid=2104102" title="Stanisław Künstler">
Stanisław Künstler

Stanisław Künstler (ur. 2 maja 1892 w Józefowie, zm. 4 stycznia 1971 w Londynie) – pułkownik doktor Wojska Polskiego. Naczelny Wódz generał broni Władysław Anders mianował go generałem brygady ze starszeństwem z 1 stycznia 1964 roku w korpusie generałów.
Życiorys.
Był synem Jana. Od sierpnia 1914 do września 1917 walczył w Legionach Polskich. Był m.in. oficerem 1 pułku artylerii. 25 maja 1915 awansował na chorążego, a 1 grudnia 1915 na podporucznika. Latem 1917, po kryzysie przysięgowym, wcielony został do cesarskiej i królewskiej armii, w której ukończył szkołę oficerską.
W okresie od stycznia 1920 do września 1921 był słuchaczem I Kursu Normalnego Wyższej Szkoły Wojennej w Warszawie. W tym czasie (od kwietnia do grudnia 1920) pełnił służbę w Oddziale III Operacyjnym Naczelnego Dowództwa Wojska Polskiego na stanowisku szefa Sekcji „Wschód”. 6 września 1921, po ukończeniu kursu i „przyznaniu pełnych kwalifikacji do służby na stanowiskach Sztabu Generalnego”, przydzielony został na stanowisko szefa sztabu 5 Dywizji Piechoty we Lwowie, pozostając oficerem nadetatowym 2 pułku artylerii polowej Legionów w Kielcach. 27 września 1923 roku został przeniesiony do Oddziału II Sztabu Generalnego w Warszawie. Zajmował w nim stanowisko kierownika Referatu Ogólnego, a od lutego 1925 – kierownika Samodzielnego Referatu Ligi Narodów. W październiku 1927 wyznaczony został na stanowisko zastępcy dowódcy 1 pułku artylerii ciężkiej, stacjonującego w Twierdzy Modlin. 22 marca 1929 został przesunięty na stanowisko dowódcy pułku. W czerwcu 1931 został I oficerem sztabu inspektora armii we Lwowie. W marcu 1937 został oficerem do zleceń II Wiceministra Spraw Wojskowych i szefa Administracji Armii, gen. bryg. Aleksandra Litwinowicza. W sierpniu 1938 wyznaczony został na stanowisko dowódcy 3 Grupy Artylerii w Grodnie. Rok później, w sierpniu 1939, objął stanowisko dowódcy artylerii Armia „Prusy”.
W okresie II RP został osadnikiem wojskowym w kolonii Wola Korybutowiecka (osada Gniłowa, gmina Wiśniowiec, powiat krzemieniecki).
W trakcie kampanii wrześniowej 27 września 1939 we wsi Wołoczuchy (Wołczuchy) k. Gródka Jagiellońskiego dostał się do niewoli sowieckiej, gdy z częścią sztabu gen. Dąb-Biernackiego kierował się na południe. Sowieci przesłuchiwali go najpierw w Winnikach, by następnie przez Tarnopol przewieźć do obozu przejściowego we Frydrychówce. Po kilku dniach pobytu w obozie przejściowych został przewieziony do obozu w Putywlu. Od 1940 był osadzony w obozie jenieckim NKWD w Griazowcu. Stamtąd 10 października 1940 został przewieziony do Moskwy. W 1941 był osadzony w moskiewskim więzieniu Butyrki. W sierpniu 1941, po zawarciu układu Sikorski-Majski oraz podpisaniu umowy wojskowej z ZSRR i ogłoszeniu „amnestii” dla obywateli polskich w ZSRR, zwolniony został z więzienia i wcielony do Polskich Sił Zbrojnych w ZSRR, w których powierzono mu stanowisko dowódcy artylerii. W październiku 1942 został oficerem łącznikowym przy brytyjskim Dowództwie Persja-Irak. W październiku 1943 wyznaczony został na stanowisko zastępcy szefa sztabu Armii Polskiej na Wschodzie, a w marcu 1944 szefa sztabu Dowództwa Jednostek Wojskowych na Środkowym Wschodzie. Od kwietnia 1945 do lipca 1947 zajmował stanowisko dowódcy Jednostek Terytorialnych w Egipcie. 
Po demobilizacji pozostał na emigracji. Naczelny Wódz generał broni Władysław Anders mianował go generałem brygady ze starszeństwem z 1 stycznia 1964 roku w korpusie generałów. Mieszkał w Londynie, gdzie zmarł 4 stycznia 1971 roku.

</doc>
<doc id="2104107" url="https://pl.wikipedia.org/wiki?curid=2104107" title="The Comedy Channel (USA)">
The Comedy Channel (USA)

The Comedy Channel – amerykańska stacja telewizyjna. Wystartowała 15 listopada 1989 roku, a jej emisji zaprzestano 1 kwietnia 1991 roku. Został zastąpiony przez Comedy Central.
Właścicielem stacji był Home Box Office, z koncernu Time Warner. Kanał emitował przeważnie seriale i programy komediowe.
Na tej stacji telewizyjnej emitowane były m.in.: "Onion World"; "Mystery Science Theater 3000"; "The Sweet Life"; "Tommy Sledge, Private Eye"; "Night After Night with Allan Havey"; "Sports Monster"; "The Higgins Boys and Gruber"; "Supercar"; "Clutch Cargo" oraz "Lancelot Link, Secret Chimp".

</doc>
<doc id="2104109" url="https://pl.wikipedia.org/wiki?curid=2104109" title="Steak sauce">
Steak sauce



</doc>
<doc id="2104110" url="https://pl.wikipedia.org/wiki?curid=2104110" title="Zyberk">
Zyberk



</doc>
<doc id="2104111" url="https://pl.wikipedia.org/wiki?curid=2104111" title="Boaszek kubański">
Boaszek kubański

Boaszek kubański ("Tropidis melanurus") – gatunek węża z rodziny boaszkowatych (Tropidophiidae).
Zasięg występowania.
Boaszek kubański zamieszkuje Kubę i Jamajkę. 

</doc>
<doc id="2104112" url="https://pl.wikipedia.org/wiki?curid=2104112" title="Dzielnica Rybacka (Ulm)">
Dzielnica Rybacka (Ulm)

Dzielnica Rybacka (niem. "Fischerviertel") – część Starego Miasta w Ulm, zamieszkana niegdyś przez rzemieślników, związanych przede wszystkim z rybactwem rzecznym. 
Dzielnica Rybacka położona jest u ujścia do Dunaju kanałów Kleine Blau i Große Blau. Dzielnica charakteryzuje się malowniczymi pejzażami miejskimi, licznymi, rozłożonymi wzdłuż kanałów domami szachulcowymi, z których najważniejsze to:
Centrum dzielnicy to wyspa Blau z licznymi kawiarniami, restauracjami i sklepami. Całość okalają mury obronne z XII wieku, po części zamienione na promenadę. Czynne jest także koło młyńskie. U ujścia kanałów do Dunaju umieszczono sześć półzatopionych łodzi rybackich.
Ta część miasta stosunkowo najmniej ucierpiała podczas alianckich bombardowań w czasie II wojny światowej, w 1944. Ulm było wtedy jednym z najbardziej zniszczonych miast w Niemczech. 
Dzielnica wzbudzała zachwyt u Hermanna Hessego, który zwiedzał Ulm.

</doc>
<doc id="2104113" url="https://pl.wikipedia.org/wiki?curid=2104113" title="Ruch Społeczny Naprzód Polsko">
Ruch Społeczny Naprzód Polsko



</doc>
<doc id="2104115" url="https://pl.wikipedia.org/wiki?curid=2104115" title="What Makes a Man">
What Makes a Man

What Makes a Man – trzeci singel irlandzkiego zespołu Westlife, pochodzący z drugiego studyjnego albumu pt. Coast to Coast. Piosenka została napisana przez Wayne'a Hectora i Steve'a Maca. "What Makes a Man" jest pierwszym singlem boysbandu, który nie został numerem jeden w Wielkiej Brytanii. Utwór uplasował się na drugim miejscu UK Singles Chart wyprzedzony przez piosenkę "Can we fix it?" z serialu animowanego "Bob Budowniczy". Utwór znalazł się na 39. miejscu wśród najlepiej sprzedających się singli w 2000 roku w Wielkiej Brytanii, rozchodząc się w nakładzie 400 000 kopii.

</doc>
<doc id="2104117" url="https://pl.wikipedia.org/wiki?curid=2104117" title="Kost Teliszewśkyj">
Kost Teliszewśkyj

 
Kost Teliszewśkyj (Kostiantyn Teliszewśkyj, ur. 28 sierpnia 1851 we wsi Sławna lub Biłka, zm. 21 kwietnia 1913 w Buczaczu lub ok. 23 kwietnia 1913 w Bóbrce) – ukraiński prawnik, polityk, działacz społeczny. Cesarsko-królewski notariusz. Jeden z działaczy „Nowej Ery”.
Był posłem do Sejmu Krajowego Galicji VI kadencji (16 października 1890 podczas drugiego posiedzenia został wybrany członkiem komisji administracyjnej Sejmu Krajowego Galicji) oraz Rady Państwa VIII kadencji. Pracował jako notariusz w Turce, później – jako notariusz w Buczaczu, gdzie według jednych danych zmarł. Był członkiem spółki wydawniczej dziennika "Diło". Pochowany na Cmentarzu Łyczakowskim we Lwowie (p. № 7).

</doc>
<doc id="2104119" url="https://pl.wikipedia.org/wiki?curid=2104119" title="Projekt dziecko (serial telewizyjny)">
Projekt dziecko (serial telewizyjny)

Projekt dziecko (, 2007–2008) – amerykański serial komediowy nadawany przez stację ABC od 12 kwietnia 2007 roku do 11 lutego 2008 roku. W Polsce jest nadawany na kanale Comedy Central Polska od 1 października 2010 roku.
Opis fabuły.
Gdy młoda mężatka Lauren (Jennifer Westfeldt) dowiaduje się, że jest w ciąży, przerażona postanawia wraz z mężem Andrew (Peter Cambor) utrzymać ten fakt, przynajmniej na początku, w tajemnicy przed znajomymi. Niestety dość trudno jest ukryć oznaki stanu błogosławionego, a przyjaciele dość szybko orientują się, że Lauren zmieniła tryb życia, nie pije alkoholu, ogranicza ilość spożywanej kawy. I wszystko byłoby w porządku, gdyby radosnych chwil oczekiwania na nowego członka rodziny nie zakłócały uporczywe „dobre rady” rodziny i przyjaciół.

</doc>
<doc id="2104120" url="https://pl.wikipedia.org/wiki?curid=2104120" title="Wasyl Semeniuk">
Wasyl Semeniuk

Wasyl Semeniuk (ur. 2 sierpnia 1949 w Dorze) – duchowny greckokatolicki, od 2006 ordynariusz eparchii, a następnie archieparchii tarnopolsko-zborowskiej.
Życiorys.
Święcenia kapłańskie przyjął 22 grudnia 1974. Pracował w greckokatolickim seminarium we Lwowie, był też duszpasterzem w kilku regionach ówczesnej Ukraińskiej SRR. Po legalizacji Kościoła greckokatolickiego w ZSRR został inkardynowany do nowo utworzonej eparchii tarnopolskiej (od 1993 tarnopolsko-zborowskiej). Był m.in. rektorem seminarium w Tarnopolu oraz protosyncelem eparchii.
10 lutego 2004 papież Jan Paweł II mianował go biskupem pomocniczym eparchii tarnopolsko-zborowskiej i przydzielił mu stolicę tytularną "Castra Severiana". Chirotonii udzielił mu 3 kwietnia 2004 kard. Lubomyr Huzar. 19 października 2006 został ordynariuszem tejże eparchii, zaś w 2011 został pierwszym zwierzchnikiem nowo powstałej metropolii tarnopolsko-zborowskiej.

</doc>
<doc id="2104122" url="https://pl.wikipedia.org/wiki?curid=2104122" title="Emil von Sydow">
Emil von Sydow

Emil von Sydow (ur. 15 lipca 1812 we Freibergu – zm. 13 października 1873 w Berlinie) – niemiecki kartograf i geograf.
Sydow jest postrzegany jako twórca kartografii metodycznej. W 1888 r. Hermann Wagner, profesor geografii na Uniwersytecie w Getyndze, zaprojektował "Sydow-Wagner Methodischer Schulatlas" wydany przez Instytut Kartograficzny Justusa Perthesa.

</doc>
<doc id="2104123" url="https://pl.wikipedia.org/wiki?curid=2104123" title="Paula Findlay">
Paula Findlay

Paula Findlay (ur. 26 maja 1989) – kanadyjska triathlonistka.
Trzecia zawodniczka Mistrzostw Świata Juniorów z 2009. Piąta zawodniczka wśród elity kobiet w serii Mistrzostw Świata ITU w 2010. Podczas cyklu mistrzostw wygrała zawody w Londynie i Kitzbühel.

</doc>
<doc id="2104127" url="https://pl.wikipedia.org/wiki?curid=2104127" title="Messe Torhaus">
Messe Torhaus

Messe Torhaus – budynek we Frankfurcie nad Menem, w Niemczech.
Został zaprojektowany przez niemieckiego architekta Oswalda Mathiasa Ungersa i wzniesiony w latach 1983–1985 przez przedsiębiorstwo budowlane Hochtief, jego budowa trwała 13 miesięcy. Niezwykły kształt i wykorzystanie różnorodnych materiałów sprawia, że wieżowiec przypomina gilotynę. Styl architektoniczny budynku określa się jako postmodernizm. Wieżowiec posiada 117 metrów wysokości i 30 kondygnacji, znajduje się w bezpośrednim sąsiedztwie terenów targowych należących do przedsiębiorstwa Messe Frankfurt.

</doc>
<doc id="2104129" url="https://pl.wikipedia.org/wiki?curid=2104129" title="Mykoła Symkajło">
Mykoła Symkajło

Mykoła Symkajło (ur. 21 listopada 1952 w Karagandzie, zm. 21 maja 2013) – duchowny greckokatolicki, w latach 2005-2013 biskup eparchialny kołomyjsko-czerniowiecki.
Życiorys.
Święcenia kapłańskie przyjął 15 maja 1974. Przez kilkanaście lat pracował potajemnie na terenie ZSRR. W 1990 oficjalnie mianowany na proboszcza parafii katedralnej w Iwano-Frankiwsku, zaś rok później otrzymał także nominację na dyraktora eparchialnej Caritas.
W październiku 2004 został wybrany przez Synod Kościoła greckokatolickiego na eparchę kołomyjsko-czerniowieckiego (2 czerwca 2005 wybór został zatwierdzony przez papieża Benedykta XVI). Chirotonii biskupiej udzielił mu 12 lipca 2005 kard. Lubomyr Huzar.

</doc>
<doc id="2104131" url="https://pl.wikipedia.org/wiki?curid=2104131" title="Jan Bajsarowicz">
Jan Bajsarowicz

Jan Bajsarowicz (ur. 25 czerwca 1885 w Przemiwółkach koło Żółkwi, zm. po 1927) – polski polityk ludowy, rolnik, poseł na Sejm I kadencji (II RP) w latach 1924–1927.
Życiorys.
Ukończył szkołę powszechną oraz cztery klasy gimnazjum. Był rolnikiem w rodzinnej wsi. W 1913 wchodził w skład Rady Naczelnej Polskiego Stronnictwa Ludowego. Od 1914 należał do Polskiego Stronnictwa Ludowego Lewica, był członkiem Rady Naczelnej tej partii. W późniejszym okresie związał się z Polskim Stronnictwem Ludowym „Piast”. Jako członek tej partii objął mandat po zmarłym 25 stycznia 1924 Marcinie Przewrockim jako zastępca posła z listy nr 1 w okręgu wyborczym nr 51 (Lwów) i 15 lutego 1924 złożył ślubowanie poselskie. W wyborach w 1922 kandydował także z listy państwowej. W latach 1924–1927 znajdował się w składzie Rady Naczelnej PSL „Piast”. W pracy parlamentarnej wyróżnił się wnioskami w sprawie ochrony małego przemysłu węglowego i budowy linii kolejowej z Żółkwi do Krystynopola. Jako poseł wchodził w skład sejmowej komisji ochrony pracy. Dalsze losy nieznane.

</doc>
<doc id="2104132" url="https://pl.wikipedia.org/wiki?curid=2104132" title="Aileen Morrison">
Aileen Morrison

Aileen Morrison (ur. 15 czerwca 1982 w Londonderry) – irlandzka triathlonistka.
Profesjonalna triathlonistka startująca w zawodach ITU od 2008. Jej największym sukcesem było zajęcie trzeciego miejsca podczas zawodów w Hamburgu zaliczanych do klasyfikacji Mistrzostw Świata ITU w 2010, w której ostatecznie zajęła 21. miejsce.

</doc>
<doc id="2104134" url="https://pl.wikipedia.org/wiki?curid=2104134" title="Emmie Charayron">
Emmie Charayron

Emmie Charayron (ur. 17 stycznia 1990 w Lyonie) – francuska triathlonistka.
Profesjonalna triathlonistka startująca w zawodach ITU od 2006. Mistrzyni Europy Juniorów z 2008 i 2009. 26. zawodniczka elity Mistrzostw Świata ITU w 2010. Podczas cyklu mistrzostw w Madrycie stanęła na podium, zajmując drugie miejsce. 18. zawodniczka letnich Igrzyskach Olimpijskich 2012.

</doc>
<doc id="2104135" url="https://pl.wikipedia.org/wiki?curid=2104135" title="Grigorij Bogrow">
Grigorij Bogrow

Grigorij Isaakowicz Bogrow (ur. 13 marca 1825 w Połtawie, zm. 10 maja 1885 w miejscowości Dieriewki) – pisarz i eseista żydowski tworzący w języku rosyjskim, który największą popularność zyskał dzięki powieści autobiograficznej "Zapiski jewrieja", szczegółowo opisującej realia życia w społeczności żydowskiej w latach 30. i 40. XIX w.
Życiorys.
Urodził się jako syn ubogiego rabina, uznawanego przez miejscową społeczność za cadyka, który pozostawił po sobie prace na temat astronomii. Grigorij otrzymał ściśle religijną edukację w chederze, gdzie studiował hebrajski i literaturę talmudyczną, jednocześnie samodzielnie uczył się rosyjskiego i czytał świecką literaturę, którą ze strachu przed rodzicami ukrywał w spiżarni albo na strychu. W wieku 17 lat zawarł zaaranżowane małżeństwo, które okazało się nieudane i wkrótce zakończyło się rozwodem. Usamodzielniony Bogrow poświęcił się edukacji, zaczął poznawać niemiecki i francuski, nauczył się również gry na skrzypcach.
Na początku lat 60. XIX w. napisał pierwsze rozdziały częściowo autobiograficznej powieści, która miała okazać się jego największym dziełem, "Zapiski jewrieja" ("Wspomnienia żyda"). Bogrow bezskutecznie poszukiwał wydawcy, aż zainteresował się nim Nikołaj Niekrasow, redaktor wpływowego pisma literacko-społecznego „Otieczestwiennyje zapiski”. Niekrasow zachęcił Bogrowa do kontynuowania pracy nad powieścią, wprowadził do niej poprawki stylistyczne i opublikował w swoim piśmie w latach 1871-1873. W 1874 ukazało się pierwsze wydanie książkowe "Zapisków jewrieja", a w 1880 tłumaczenie na język niemiecki ("Memoiren eines Juden"), dzięki czemu powieść zyskała odbiór w Europie Zachodniej. W samej Rosji książka spotkała się z pozytywnym przyjęciem, będąc jednym z pierwszych opisów ortodoksyjnej społeczności żydowskiej, który trafił do głównego nurtu rosyjskiej literatury. Środowiska żydowskie miały bardziej ambiwalentny stosunek do twórczości Bogrowa, w której krytykował niektóre tradycje i obyczaje, przez co bywał nazywany "samo-nienawidzącym się żydem".
Po sukcesie swojej książki Grigorij Bogrow przeniósł się do Petersburga i całkowicie poświęcił pisaniu. Publikował kolejne powieści m.in. "Jewriejskij manuskript. Pieried dramoj" i "Maniak" oraz opowiadania. Związał się z żydowskimi periodykami takimi jak „Russkij Jewriei”, „Rasswiet” czy „Woschod”. Pod koniec życia dokonał konwersji na prawosławie, żeby móc poślubić swoją wieloletnią partnerkę. Zmarł w miejscowości Dieriewki w 1885.
Wnukiem Grigorija był Dymitr Bogrow, rewolucjonista, który w 1911 dokonał zamachu na Piotra Stołypina.

</doc>
<doc id="2104137" url="https://pl.wikipedia.org/wiki?curid=2104137" title="Mistrzostwa Świata w Gimnastyce artystycznej 2010">
Mistrzostwa Świata w Gimnastyce artystycznej 2010



</doc>
<doc id="2104138" url="https://pl.wikipedia.org/wiki?curid=2104138" title="Starý Bohumín">
Starý Bohumín



</doc>
<doc id="2104139" url="https://pl.wikipedia.org/wiki?curid=2104139" title="Giennadij Wolnow">
Giennadij Wolnow

Giennadij Gieorgijewicz Wolnow (ros. Геннадий Георгиевич Вольнов; ur. 28 listopada 1939 w Moskwie, zm. 15 lipca 2008) – radziecki koszykarz, występujący na pozycji silnego skrzydłowego, dwukrotny srebrny medalista letnich igrzysk olimpijskich z Rzymu i letnich igrzysk olimpijskich z Tokio. Brązowy medalista z letnich igrzysk olimpijskich z Meksyku i złoty medalista letnich igrzysk olimpijskich z Monachium.
Uczestnik FIBA All-Star Game 1969.
Został pochowany na Cmentarzu Wostriakowskim w Moskwie.

</doc>
<doc id="2104140" url="https://pl.wikipedia.org/wiki?curid=2104140" title="Proterochampsidae">
Proterochampsidae

Proterochampsidae – rodzina archozauromorfów z kladu Archosauriformes, obejmująca gatunki żyjące w środkowym i późnym triasie na terenach dzisiejszej Ameryki Południowej, powierzchownie przypominające krokodyle. Według Bentona i Clarka (1988) można wskazać co najmniej osiem synapomorfii łączących przedstawicieli tej rodziny, wśród nich m.in. bardzo niską czaszkę; nozdrza zewnętrzne w kształcie wąskiej szpary; niewielkie, przesunięte ku oczodołom okno przedoczodołowe; zanik kości zaczołowych; grzebień potyliczny w kształcie litery "v" oraz obecność dużego okna żuchwowego. Carroll (1988) do cech łączących przedstawicieli tej grupy zaliczył szeroką i niską czaszkę oraz niewielkie górne okno skroniowe. Takie cechy budowy czaszki, jak skierowane ku górze nozdrza zewnętrzne, przesunięte ku górnej części czaszki oczodoły i obecność krótkiego podniebienia wtórnego, wskazują na ziemnowodny tryb życia przedstawicieli Proterochampsidae.
W przeszłości część autorów klasyfikowała Proterochampsidae jako prymitywne krokodyle; bywały one zaliczane wraz z niewyróżnianą obecnie rodziną Notochampsidae do – obecnie również niewyróżnianej – grupy Archaeosuchia. Inni autorzy uznawali Proterochampsidae za możliwych przodków fitozaurów lub klasyfikowali je jedynie jako przedstawicieli parafiletycznych grup Thecodontia, Proterosuchia lub Pseudosuchia. Analizy kladystyczne nie potwierdziły bliskiego pokrewieństwa tej rodziny z krokodylami ani fitozaurami; z analiz wynika, że Proterochampsidae były przedstawicielami kladu Archosauriformes nienależącymi do archozaurów, lecz blisko z nimi spokrewnionymi. Ich dokładna pozycja filogenetyczna jest niepewna; mogą one być grupą siostrzaną do archozaurów, do rodzaju "Doswellia", do kladu obejmującego archozaury, fitozaury i rodzaju "Euparkeria" lub do kladu obejmującego archozaury oraz rodzaje "Doswellia" i "Vancleavea". Proterochampsidae są – poza północnoamerykańskimi rodzajami "Doswellia" i "Vancleavea", a być może także niektórymi fitozaurami (jeśli grupa ta nie należała do Archosauria) – jedynymi zwierzętami z kladu Archosauriformes nienależącymi do archozaurów, które żyły jeszcze w późnym triasie.
Romer (1971, 1972) oraz Carroll (1988) zaliczyli do Proterochampsidae południowoamerykańskie rodzaje "Proterochampsa", "Chanaresuchus", "Cerritosaurus" i "Gualosuchus", za możliwego przedstawiciela rodziny uznając też rodzaj "Rhadinosuchus"; Arcucci (1990) zaliczył do rodziny szósty rodzaj "Tropidosuchus". Z kolei Bonaparte (1971, 1978, 1997) zaliczał do Proterochampsidae tylko rodzaj "Proterochampsa", przenosząc rodzaje "Cerritosaurus", "Chanaresuchus", "Gualosuchus" i "Tropidosuchus" do osobnej rodziny Cerritosauridae; obie rodziny włączał do wyróżnionego przez siebie infrarzędu Proterochampsia.
María Trotteyn w 2011 roku zaproponowała definicję filogenetyczną Proterochampsidae, definiując je jako najmniejszy (obejmujący najmniej gatunków) klad, do którego należą gatunki "Chanaresuchus bonapartei" i "Proterochampsa barrionuevoi", ale do którego nie należą gatunki "Euparkeria capensis", "Passer domesticus" i "Crocodylus niloticus"; definicję tę przyjęli i opublikowali Trotteyn, Arcucci i Raugust (2013). Z przeprowadzonej przez Trotteyn analizy filogenetycznej wynika, że do tak definiowanych Proterochampsidae należały rodzaje "Proterochampsa", "Chanaresuchus" i "Gualosuchus", nie należał do niej natomiast "Tropidosuchus"; pozycja filogenetyczna rodzaju "Cerritosaurus" jest, według tej analizy, niepewna. Z analizy Dilkesa i Arcucciego (2012) wynika natomiast, że rodzaje "Proterochampsa" i "Chanaresuchus" nie tworzą kladu, do którego nie należałyby również rodzaje "Cerritosaurus", "Gualosuchus" i "Tropidosuchus".

</doc>
<doc id="2104142" url="https://pl.wikipedia.org/wiki?curid=2104142" title="Kleptoplastia">
Kleptoplastia

Kleptoplastia (kleptoplastydia) – forma symbiozy, występującej pomiędzy plastydami glonów, a organizmami żerującymi na nich. W kleptoplastii organizm ma zdolność do przejmowania i przytrzymywania funkcjonujących plastydów (zwykle chloroplastów) z trawionych ciał ofiar. Termin angielski został po raz pierwszy użyty w roku 1990, dla określenia symbiozy pomiędzy komórkami ślimaka "Elysia chlorotica" i chloroplastami glona z rodzaju "Vaucheria". Funkcjonujące plastydy zachowują się w ciele ślimaka do 14 miesięcy. Dwa inne gatunki zwierząt zdolne do kleptoplastii to wirki "Baicalellia solaris" i "Pogaina paranygulgus", które korzystają z chloroplastów różnych okrzemek. Zjawisko kleptoplastii stwierdzone zostało jako dość częste także u bruzdnic i orzęsek.

</doc>
<doc id="2104144" url="https://pl.wikipedia.org/wiki?curid=2104144" title="Siergiej Biełow">
Siergiej Biełow

Siergiej Aleksandrowicz Biełow (Серге́й Алекса́ндрович Бело́в; ur. 23 stycznia 1944 we wsi Naszczokowo, w rejonie szegarskim, w obwodzie tomskim, zm. 3 października 2013 w Permie) − radziecki koszykarz, złoty medalista letnich igrzysk olimpijskich w Monachium oraz brązowy medalista igrzysk w Meksyku, Montrealu i Moskwie. W latach 1967-1979 zdobył 4 złote, 2 srebrne i 1 brązowy medal na mistrzostwach Europy.
W 1991 został uznany przez FIBA najlepszym europejskim koszykarzem w historii.

</doc>
<doc id="2104149" url="https://pl.wikipedia.org/wiki?curid=2104149" title="Suchowolce (przystanek kolejowy)">
Suchowolce (przystanek kolejowy)

Suchowolce – przystanek kolejowy w Suchowolcach, w województwie podlaskim, w Polsce. Przystanek obsługiwany jest wyłącznie przez pociągi osobowe.
W roku 2017 przystanek obsługiwał 0–9 pasażerów na dobę.

</doc>
<doc id="2104150" url="https://pl.wikipedia.org/wiki?curid=2104150" title="Turtannu">
Turtannu

Turtan(n)u, tartan(n)u (akad. "turtānu", "turtannu", "tartānu", "tartannu") – jedna z najważniejszych godności urzędniczych w starożytnej Asyrii, której nazwa tłumaczona jest zazwyczaj jako „naczelny dowódca wojsk”. Biblijny "tartan" z 2 Księgi Królewskiej (2 Krl 18:17) i Księgi Izajasza (Iz 20:1).
Turtanu w Asyrii.
Tytuł "turtānu" był archaiczny, gdyż wywodził się jeszcze z czasów, gdy Asyria pozostawała pod kontrolą królów Mitanni. Samo słowo wywodziło się z języka huryckiego, w którym znaczyło „drugi pod względem ważności”. W Asyrii, w pierwszych wiekach okresu nowoasyryjskiego, osoba nosząca tytuł "turtānu" należała do grona najbardziej wpływowych ludzi w państwie. Swymi wysokimi uprawnieniami wojskowymi i administracyjnymi wchodziła ona niekiedy w uprawnienia samego króla, co znalazło wyraz w karierach takich "turtănu", jak Szamszi-ilu czy Dajan-Aszur. By ograniczyć ich wpływy królowie asyryjscy epoki Sargonidów wprowadzili urząd drugiego turtanu. Obaj dowódcy, z których jeden zwany był „turtanu strony prawej” (akad. "turtānu imitti"), a drugi „turtanu strony lewej” (akad. "turtānu šumēli") mieli takie same kompetencje, aby żaden z nich nie mógł nadużywać władzy. Dodatkowo podlegać oni musieli "rab ša rēši", dostojnikowi z otoczenia króla odpowiedzialnemu za armię. 
Począwszy od końca IX w. p.n.e. "turtānu" zarządzał również jedną z zachodnich, nadgranicznych prowincji imperium asyryjskiego (tzw. prowincja naczelnego dowódcy wojsk). W 708 r. p.n.e. Sargon II utworzył drugą taką prowincję na ziemiach byłego wasalnego królestwa Kummuh zarządzaną przez „turtanu strony lewej” (tzw. prowincja naczelnego dowódcy wojsk strony lewej).
W asyryjskich listach i kronikach eponimów naczelny dowódca wojsk ("turtānu") wymieniany jest z reguły zaraz po królu, a przed heroldem pałacowym ("nāgir ekalli"), wielkim podczaszym ("rab šāqē") i intendentem pałacu ("abarakku"). Z imion znani są następujący turtanu:
Turtanu w Biblii.
W dwóch miejscach w Biblii wzmiankowane są osoby noszące tytuł turtanu (biblijne "tartan"). W pierwszym przypadku (2 Księga Królewska 18:17) chodzi o nieznanego z imienia turtanu asyryjskiego króla Sennacheryba (704–681 p.n.e.), który wraz z dwoma innymi dostojnikami ("rab šāqê" i "rab ša rēši") wysłany zostaje do króla Judy Ezechiasza, by nakłonić go do poddania Jerozolimy. W drugim przypadku (Księga Izajasza 20:1) wzmiankowane jest zdobycie miasta Aszdod przez nieznanego z imienia turtanu asyryjskiego króla Sargona II (722-705 p.n.e.). 
W Kodeksie Leningradzkim, Septuagincie i Wulgacie tytuł turtanu występuje jako imię własne (hebrajskie תַּרְתָּן w Kodeksie Leningradzkim, greckie Θαρθαν w Septuagincie, łacińskie "Tharthan" w Wulgacie), ale w komentarzach i leksykonach biblijnych znaleźć można często informację, że chodzi tu o asyryjski tytuł oznaczający naczelnego dowódcę wojsk. W polskich przekładach Biblii tytuł ten czasem występuje jako imię własne, a czasem jako – tłumaczona lub nie – nazwa urzędu:
W niektórych starszych pracach z zakresu historii starożytnego Bliskiego Wschodu słowo "tartan" używane jest zamiennie ze słowem "turtanu".

</doc>
<doc id="2104154" url="https://pl.wikipedia.org/wiki?curid=2104154" title="Nervus tibialis">
Nervus tibialis



</doc>
<doc id="2104155" url="https://pl.wikipedia.org/wiki?curid=2104155" title="Nervus suralis">
Nervus suralis



</doc>
<doc id="2104156" url="https://pl.wikipedia.org/wiki?curid=2104156" title="Nervus peroneus communis">
Nervus peroneus communis



</doc>
<doc id="2104157" url="https://pl.wikipedia.org/wiki?curid=2104157" title="Formatio reticularis">
Formatio reticularis



</doc>
<doc id="2104158" url="https://pl.wikipedia.org/wiki?curid=2104158" title="Tractus olfactorius">
Tractus olfactorius



</doc>
<doc id="2104159" url="https://pl.wikipedia.org/wiki?curid=2104159" title="Fasciculus cuneatus">
Fasciculus cuneatus



</doc>
<doc id="2104160" url="https://pl.wikipedia.org/wiki?curid=2104160" title="Medulla spinalis">
Medulla spinalis



</doc>
<doc id="2104162" url="https://pl.wikipedia.org/wiki?curid=2104162" title="Callulina">
Callulina

Callulina – rodzaj płaza bezogonowego z rodziny Brevicipitidae.
Zasięg występowania.
Rodzaj obejmuje gatunki występujące w górach Eastern Arc w Tanzanii i w pobliżu Kenii; w 2008 roku Menegon i współpracownicy zgłosili cztery nieopisane gatunki z gór Nguru we wschodniej Tanzanii.
Systematyka.
Etymologia.
"Callulina": zdrobnienie nazwy rodzaju "Callula" .
Podział systematyczny.
Do rodzaju należą następujące gatunki:

</doc>
<doc id="2104163" url="https://pl.wikipedia.org/wiki?curid=2104163" title="Yukari Nakano">
Yukari Nakano

 – japońska łyżwiarka figurowa, startująca w konkurencji solistek. Wicemistrzyni (2006) i brązowa medalistka mistrzostw czterech kontynentów (2003), mistrzyni igrzysk azjatyckich (2007), medalistka zawodów z cyklu Grand Prix oraz trzykrotna brązowa medalistka mistrzostw Japonii (2007, 2008, 2010). Zakończyła karierę amatorską w marcu 2010.
Cechą charakterystyczną programów łyżwiarskich Nakano był piruet stany w pozycji pierścienia. Oprócz tego wykonywała ona skoki łyżwiarskie z tzw. "leg wrap", gdzie podczas wykonywania skoku wolna noga jest trzymana pod kątem prostym do nogi lądowania, krzyżując ją nad kolanem, tak że wydaje się być „owinięta” wokół drugiej. 
W październiku 2002 roku Yukari Nakano została jedną z pierwszych łyżwiarek (wraz z Rosjanką Ludmiłą Nielidiną), która wykonała na zawodach (Skate America) potrójnego axla, od czasu wykonania tego skoku przez Midori Itō na igrzyskach olimpijskich 1992 w Albertville.

</doc>
<doc id="2104165" url="https://pl.wikipedia.org/wiki?curid=2104165" title="Septum pellucidum">
Septum pellucidum



</doc>
<doc id="2104166" url="https://pl.wikipedia.org/wiki?curid=2104166" title="Thalamus">
Thalamus



</doc>
<doc id="2104167" url="https://pl.wikipedia.org/wiki?curid=2104167" title="Cerebellum">
Cerebellum



</doc>
<doc id="2104169" url="https://pl.wikipedia.org/wiki?curid=2104169" title="Nucleus interpeduncularis">
Nucleus interpeduncularis



</doc>
<doc id="2104171" url="https://pl.wikipedia.org/wiki?curid=2104171" title="Pęczek Meynerta">
Pęczek Meynerta



</doc>
<doc id="2104172" url="https://pl.wikipedia.org/wiki?curid=2104172" title="Fasciculus retroflexus">
Fasciculus retroflexus



</doc>
<doc id="2104174" url="https://pl.wikipedia.org/wiki?curid=2104174" title="Fasciculus Meynerti">
Fasciculus Meynerti



</doc>
<doc id="2104175" url="https://pl.wikipedia.org/wiki?curid=2104175" title="Plexus tympanicus">
Plexus tympanicus



</doc>
<doc id="2104176" url="https://pl.wikipedia.org/wiki?curid=2104176" title="Catocala fraxini">
Catocala fraxini



</doc>
<doc id="2104177" url="https://pl.wikipedia.org/wiki?curid=2104177" title="Ganglion oticum">
Ganglion oticum



</doc>
<doc id="2104179" url="https://pl.wikipedia.org/wiki?curid=2104179" title="Nervus tympanicus">
Nervus tympanicus



</doc>
<doc id="2104180" url="https://pl.wikipedia.org/wiki?curid=2104180" title="Nerw Jacobsona">
Nerw Jacobsona



</doc>
<doc id="2104181" url="https://pl.wikipedia.org/wiki?curid=2104181" title="Nervus Jacobsoni">
Nervus Jacobsoni



</doc>
<doc id="2104182" url="https://pl.wikipedia.org/wiki?curid=2104182" title="Nożynko (jezioro)">
Nożynko (jezioro)

 
Nożynko – jezioro w woj. pomorskim, w powiecie bytowskim, w gminie Czarna Dąbrówka, leżące na terenie Wysoczyzny Polanowskiej.
Dane morfometryczne.
Powierzchnia zwierciadła wody wynosi 7,5 ha.
Zwierciadło wody położone jest na wysokości 96,6 m n.p.m.

</doc>
<doc id="2104183" url="https://pl.wikipedia.org/wiki?curid=2104183" title="William Douglas Humia Menezes">
William Douglas Humia Menezes

Douglas, właśc. William Douglas Humia Menezes (ur. 17 marca 1963 w Belo Horizonte) – piłkarz brazylijski, występujący podczas kariery na pozycji defensywnego pomocnika.
Kariera klubowa.
Karierę piłkarską Douglas zaczął w klubie Cruzeiro EC w 1982 roku. W lidze brazylijskiej zadebiutował 22 stycznia 1983 w wygranym 3-1 meczu z Náutico Recife. W Cruzeiro występował w latach 1982–1988 i dwukrotnie zdobył mistrzostwo stanu Minas Gerais – Campeonato Mineiro w 1984 i 1987 roku. W 1988 roku krótko występował w Portuguesie São Paulo, po czym wyjechał do Europy do portugalskiegoSportingu. Przez cztery lata w Sportingu rozegrał w nim 105 meczów i strzelił 9 bramek.
Po powrocie do Brazylii występował ponownie w Cruzeiro. Z Cruzeiro zdobył Copa do Brasil w 1993 oraz kolejne mistrzostwo stanu Minas Gerais. W Cruzeiro 27 listopada 1994 w przegranym 0-2 meczu z Vitórią Salvador Douglas rozegrał ostatni mecz w lidze brazylijskiej. W lidze brazylijskiej rozegrał 102 mecze i strzelił 2 bramki. Karierę zakończył w Ponte Preta Campinas w 1995 roku.
Kariera reprezentacyjna.
W 1983 roku Douglas został powołany na Copa América 1983. Na turnieju był rezerwowym i nie wystąpił w żadnym meczu. Na debiut w reprezentacji musiał poczekać cztery lata. W reprezentacji Brazylii Douglas zadebiutował 19 maja 1987 w zremisowanym 1-1 meczu z reprezentacją Anglii podczas "Stanley Rous Cup", który Brazylia zdobyła. W tym samym roku Douglas brał udział w Copa América 1987, na którym Brazylia odpadła w fazie grupowej. Na turnieju był podstawowym zawodnikiem i wystąpił w obu meczach z Wenezuelą i Chile. Ostatni raz w reprezentacji wystąpił 12 grudnia 1987 w zremisowanym 1-1 meczu z reprezentacją RFN.

</doc>
<doc id="2104184" url="https://pl.wikipedia.org/wiki?curid=2104184" title="Zmowa cenowa">
Zmowa cenowa

Zmowa cenowa – porozumienie przedsiębiorstw na pewnym rynku dotyczące poziomu cen, mające na celu uniknięcie wzajemnej konkurencji.
W szerszym kontekście zmową nazywa się sytuację, w której dwa lub większa liczba przedsiębiorstw wspólnie ustalają ceny lub wielkości produkcji, dokonują podziału rynku lub wspólnie podejmują decyzje handlowe. Grupę przedsiębiorstw, które działają w zmowie cenowej nazywa się kartel, syndykat, trust, koncern, konglomerat, czy holding. Istnienie zmowy cenowej wymaga, aby jego uczestnicy mieli do siebie pełne zaufanie. Działania niezgodne z warunkami zmowy powodują utratę zaufania i rozpad porozumienia. Nadużywanie zaufania w zmowach cenowych i jego skutki wyjaśnia dylemat więźnia.
Rodzaje zmowy cenowej.
Milcząca zmowa cenowa prowadzi do stosowania identycznych (wysokich) cen, co skutkuje wywindowanymi zyskami i zmniejszeniem ryzyka prowadzenia działalności gospodarczej.
Zmowy cenowe w historii.
Najbardziej znane zmowy cenowe:

</doc>
<doc id="2104186" url="https://pl.wikipedia.org/wiki?curid=2104186" title="Luka cenowa">
Luka cenowa

Luka cenowa to pojęcie związane z analizą techniczną i oznacza pewien obszar cenowy, w którym nie zostały zawarte żadne transakcje. Na wykresie świecowym będzie to po prostu wolna przestrzeń pionowa pomiędzy dwoma świecami. Luka cenowa powstaje zarówno w trendzie wzrostowym, jak i spadkowym. W trendzie wzrostowym jest to sytuacja, gdy rozpoczęcie sesji następuje na wyższym poziomie, niż maksymalna cena z poprzedniej sesji, a podczas notowań ceny nie nachodzą na poprzednie maksimum. W trendzie spadkowym natomiast, po otwarciu poniżej minimalnego poziomu cen z poprzedniego dnia, ceny nie wracają do tego poziomu, pozostawiając na wykresie wolną przestrzeń między dwoma świecami. Luki cenowe często wyznaczają na wykresie silne poziomy wsparcia i oporu. W zależności od umiejscowienia luk, można wyróżnić lukę startu, lukę ucieczki i lukę wyczerpania.

</doc>
<doc id="2104188" url="https://pl.wikipedia.org/wiki?curid=2104188" title="Joseph Bové">
Joseph Bové

Joseph Bové, ros. О́сип (Джузеппе) Ива́нович Бове́, fr. Joseph Bové, właśc. Giuseppe Bova (ur. w Petersburgu, zm. w Moskwie) – architekt rosyjski pochodzenia włoskiego. Urodził się w Petersburgu w rodzinie neapolitańskiego artysty Vincenza Giovanniego Bovy, który przybył do Rosji w roku 1782 w celu uczestnictwa w budowie Ermitażu. Jego rodzina przeniosła się do Moskwy wkrótce po jego narodzinach. Posługiwał się rosyjską wersją imienia i nazwiska – Osip Iwanowicz Bowe.
Zawodu architekta wyuczył się w latach 1802–1807 pod kierunkiem Francesca Camporesiego w „Ekspedycji Pałacu Kremlowskiego” – instytucji zajmującej się budownictwem reprezentacyjnym na terenie Moskwy. Później pracował pod kierownictwem Matwieja Kazakowa i Carla Rossiego w Moskwie i Twerze.
W okresie wojny 1812 roku brał udział w pospolitym ruszeniu, w następnym roku powrócił do zawodu architekta.
Po pożarze Moskwy w roku 1812, w lutym 1813 car Aleksander I powołał „Komisję budownictwa w Moskwie”. Bové zajmował się w niej odbudową centrum miasta. W roku 1814 został głównym architektem ds. fasad i zgodności z wyznaczonymi liniami zabudowy. Dzięki zatwierdzonemu w roku 1817 planowi generalnemu Moskwy, Bové nadał miastu monumentalny charakter.
W roku 1816 Bové otrzymał tytuł architekta, nie otrzymał jednak tytułu akademika architektury. W tym samym roku ożenił się z wdową księżną Awdotią Trubiecką.
Młodsi bracia Osipa, Michaił i Aleksander również zostali architektami i pracowali pod jego kierownictwem.
Pod nadzorem Bové powstało w Moskwie wiele budowli, kształtujących dzisiejsze oblicze Moskwy. Po pożarze w 1812 przebudował Torgowyje riady przy Placu Czerwonym naprzeciw Kremla (które w roku 1893 zostały zastąpione obecnym budynkiem), usunął ziemne fortyfikacje wokół Kremla i zasypał fosę, zrealizował moskiewski Maneż oraz Teatr Wielki. Na obrzeżach Moskwy zbudował szpital za Rogatką Kałużską, bramę triumfalną przy Rogatce Twierskiej (przeniesioną później do Parku Zwycięstwa).

</doc>
<doc id="2104190" url="https://pl.wikipedia.org/wiki?curid=2104190" title="Ekali">
Ekali

Ekali (gr. "Εκάλη", łac. "Hecale") – miejscowość w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny, w gminie Kifisia. W 2011 roku liczyła 5889 mieszkańców. Położona peryferyjnie w granicach Wielkich Aten.

</doc>
<doc id="2104192" url="https://pl.wikipedia.org/wiki?curid=2104192" title="Alfons Brandt">
Alfons Brandt

 
Alfons Brandt (ur. 5 marca 1868 w Kurnosie koło Bełchatowa, zm. 27 stycznia 1925 w Piotrkowie Trybunalskim) – polski skrzypek, koncertujący solista wirtuoz.
Życiorys.
Alfons był synem Edwarda Brandta – właściciela warsztatu tkackiego. Mając kilkanaście lat rozpoczął naukę w ówczesnym Instytucie Muzycznym im. Fryderyka Chopina w Warszawie. Trafił do klasy skrzypka Izydora Lotto, absolwenta Konserwatorium Muzycznego w Paryżu. Po paru latach przeniósł się do Moskwy, gdzie doskonalił umiejętności w Konserwatorium Cesarskiego Rosyjskiego Towarzystwa Muzycznego pod kierunkiem Jana Hřímalego, sławnego skrzypka pochodzenia czeskiego. Dyplom ukończenia studiów otrzymał w roku 1886.
Rozpoczął pracę jako skrzypek solista w orkiestrze Teatru Maryjskiego (Opery Cesarskiej) w Petersburgu, który opuścił kilka lat później. W tym samym czasie w Moskwie studiował grę na trąbce i występował w tamtejszej orkiestrze bratanek Alfonsa – Julian Brandt.
W roku 1891 powrócił do Kurnosa, a od 1895 osiadł na stałe w Piotrkowie Trybunalskim. Występował w wielu miastach ówczesnego Królestwa Polskiego, m.in. w Łodzi, Częstochowie, Zawierciu, Sosnowcu czy w Dąbrowie Górniczej.
W sierpniu 1902 roku Brandt wyruszył w trasę koncertową po miastach położonych na południu ówczesnego Cesarstwa Rosyjskiego. Występował m.in. w Odessie, na Krymie. Repertuar wykonywanych publicznie utworów był urozmaicony. Często popisywał się lubianymi przez publiczność drobnymi kompozycjami takimi jak "Romans Andaluzyjski" Pabla Sarasatego, "Tańce węgierskie" Johannesa Brahmsa, "Polonez A-dur", "Polonez D-dur" Henryka Wieniawskiego. Natomiast z towarzyszeniem orkiestry symfonicznej koncerty skrzypcowe Henriego Vieuxtempsa, Henryka Wieniawskiego, Camilla Saint-Saënsa, czy Ludwiga van Beethovena.
W recenzjach zamieszczanych w czasopismach piotrkowskich "Tydzień" i "Kronika Piotrkowa" tak przedstawiano grę Brandta:
Alfons Brandt jako pierwszy skrzypek kierował przez wiele lat piotrkowskim kwartetem smyczkowym. W programach koncertowych znajdowały się utwory Piotra Czajkowskiego, Joseph Haydna, Ludwiga van Beethovena. Niemal w tym samym czasie, w pierwszych latach XX wieku, Brandt został dyrygentem orkiestry dętej ochotniczej straży pożarnej oraz orkiestry wojskowej rosyjskiego 28 pułku połowieckiego. W roku 1908 przejął od Edmunda Gerbera kierownictwo niewielkiej piotrkowskiej orkiestry symfonicznej. 
Drugim polem działalności twórczej Brandta stała się Łódź. W mieście objął stanowisko nauczyciela gry skrzypcowej w Szkole Muzycznej Antoniego Grudzińskiego. Natomiast pod koniec 1911 koku został dyrektorem artystycznym i dyrygentem przy tutejszym Towarzystwie Muzycznym im. Fryderyka Chopina. Prowadził orkiestrę symfoniczną. Wybuch I wojny światowej przerwał działalność orkiestry.
W roku 1911 wzorem łódzkich szkół muzycznych zorganizował w Piotrkowie podobną placówkę o nazwie Kursy Muzyczne. Ulokowane zostały początkowo w siedzibie Towarzystwa Muzycznego w kamienicy na rogu ul. Sieradzkiej i Rynku Trybunalskiego. W miarę rozwoju kursy przeniesiono na ulicę Rokszycką 26 (dziś Narutowicza), a następnie na ul. Bykowską 58 (dziś Wojska Polskiego). Nauczycielami w szkole byli: Alfons Brandt, Tadeusz Mazurkiewicz i Stanisław Mańkowski (fortepian), Jan Gacki (wiolonczela) oraz Tadeusz Joteyko (teoria muzyki). Szkoła cieszyła się zainteresowaniem i wykształciła wielu zdolnych muzyków. Byli wśród nich skrzypkowie Jan Cholinowa, M. Sztajnberg, Rader, Katzer, Maria Czajkowska i Zenon Mrówczński oraz pianiści – Leon Stępiński, E. Panof (córka dyrektora Gimnazjum Męskiego).
W latach 1915-1918 prowadził kursy gry skrzypcowej na poziomie średnim i wyższym w szkole przy Towarzystwie Muzycznym im. F. Chopina, a także w Instytucie Muzycznym utworzonym przez Aleksandra Turnera. Uczył także przedmiotów muzycznych w Polskim Seminarium Nauczycielskim, którego celem było przygotowanie kadry nauczycielskiej do pracy w szkołach niepodległej Polski.
Po zakończeniu wojny od roku 1918 wznowiła działalność orkiestra symfoniczna działająca przy Towarzystwie Muzycznym im. F. Chopina. Jej dyrygentem został ponownie Alfons Brandt.
Zmarł w Piotrkowie, natomiast po pewnym czasie ekshumowano i przewieziono trumnę na cmentarz parafialny w Kaszewicach, w gminie Kluki.
Od września roku 2008 szkoła podstawowa w Kurnosie nosi imię muzyka.

</doc>
<doc id="2104194" url="https://pl.wikipedia.org/wiki?curid=2104194" title="Armée de l'air">
Armée de l'air



</doc>
<doc id="2104196" url="https://pl.wikipedia.org/wiki?curid=2104196" title="Szaduf">
Szaduf

Szaduf (szabuf) – rodzaj żurawia wynalezionego w starożytnym Egipcie i służącego do przelewania wody. 
Wprowadzona w epoce Nowego Państwa forma żurawia studziennego, którego zasada działania oparta była na dźwigni wykorzystującej przeciwwagę. Nowatorskie wówczas urządzenie pozwalało na przelewanie wody bezpośrednio z Nilu do kanałów irygacyjnych lub do bezpośredniego nawadniania ogrodów. Szaduf składał się ze skórzanego wiadra przymocowanego do belki oraz umieszczonego po drugiej stronie obciążnika z kamieni, który umożliwiał dźwiganie pojemnika i jego opróżnianie. Także w dzisiejszych czasach szaduf jest wykorzystywany dość powszechnie.

</doc>
<doc id="2104198" url="https://pl.wikipedia.org/wiki?curid=2104198" title="Arnold Bouma">
Arnold Bouma

Arnold H. Bouma (ur. 5 września 1932 w Groningen – 16. grudzień 2011) – holenderski i amerykański geolog, zajmujący się głównie sedymentologią. 
Życiorys.
W 1962 odkrywca sekwencji sedymentologicznej, nazwanej później jego nazwiskiem.
W latach 1951-1956 studiował geologię na uniwersytecie w Groningen (B.S.), w 1959 zdobył tytuł M.S w dziedzinie sedymentologii i paleontologii na uniwersytecie w Utrechcie, w 1961 tytuł doktora również na uniwersytecie w Utrechcie.
W 1966 wyemigrował do USA, i rozpoczął pracę w Departamencie Oceanografii Geologicznej oraz na Uniwersytecie Teksańskim. W 1975 rozpoczął pracę w Służbie Geologicznej Stanów Zjednoczonych.

</doc>
<doc id="2104199" url="https://pl.wikipedia.org/wiki?curid=2104199" title="SG-10">
SG-10

SG-10 – polski prototyp półgąsienicowego ciągnika artyleryjskiego z okresu po II wojnie światowej.
Historia.
W 1948 roku w zakładach Star w Starachowicach opracowano i wdrożono do produkcji samochód ciężarowy Star 20, na który zwróciło uwagę Ministerstwo Obrony Narodowej. Uznano, że można go wykorzystać jako podstawę do konstrukcji pojazdów dla wojska. Wśród tych pojazdów miał znajdować się półgąsienicowy ciągnik artyleryjski, później oznaczony jako SG-10, do holowania dział o kalibrze powyżej 100 mm.
Nowy pojazd miało opracować Centralne Biuro Konstrukcyjne nr 5 (CBK-5), przy czym konstrukcja miała być wzorowana na niemieckim półgąsienicowym samochodzie Opel Maultier (Sd.Kfz. 3a) oraz radzieckich półgąsienicowych samochodach ciężarowych ZiS-42 i GAZ-60. W założeniu konstruktorzy mieli wykorzystać elementy konstrukcyjne samochodu ciężarowego Star 20 oraz wózek gąsienicowy z samochodu Opel Maultier. W celu przyspieszenia prac nie opracowywano planów technicznych, tylko od razu przystąpiono do przebudowy samochodu w Zakładzie Doświadczalnym w Ursusie. Taki przedprototypowy pojazd był gotowy do badań we wrześniu 1949 roku.
Pojazd poddany został próbom terenowym, w trakcie których dokonywano dalszych przeróbek oraz opracowano wymagania dla pojazdu. Na podstawie tych wymagań i doświadczeń z pojazdem przedprototypowym, Wojskowa Stacja Doświadczalno-Badawcza Sprzętu Motoryzacyjnego opracowała dokumentację techniczną ciągnika artyleryjskiego SG-10, którą na początku 1952 roku przekazano do Biura Konstrukcyjnego Przemysłu Motoryzacyjnego (dawniej CBK-5), zlecając mu budowę trzech prototypów SG-10. Prototypy były gotowe do grudnia 1952 roku i zostały skierowane do badań, w trakcie których poddano je licznym próbom oraz sprawdzeniu pojazdu jako ciągnika artyleryjskiego oraz terenowego samochodu ciężarowego. Próby ostatecznie zakończono latem 1954 roku. Pomimo pozytywnych wyników, pojazdu nie wprowadzono do produkcji z uwagi na to, że opracowany w tym samym czasie samochód ciężarowy Star 66 miał lepsze osiągi zarówno na szosie jak i w terenie i również mógł być zastosowany jako ciągnik artyleryjski.

</doc>
<doc id="2104200" url="https://pl.wikipedia.org/wiki?curid=2104200" title="Zamek w Iłży">
Zamek w Iłży

Zamek w Iłży − ruiny gotycko-renesansowego zamku biskupów krakowskich zbudowanego prawdopodobnie w latach 1326–1347 z inicjatywy biskupa krakowskiego Jana Grota. Przebudowany w połowie XVI i w XVII wieku dzięki czemu zyskał wystrój renesansowy i nowe fortyfikacje bastejowe. Zniszczony przez wojska szwedzkie i siedmiogrodzkie Jerzego Rakoczego w czasach Potopu. Odbudowany w XVII wieku i po pożarze opuszczony pod koniec wieku XVIII.
Faza gotycka.
Najstarszą budowlą powstałą na zamku jest okrągła wieża (stołp) powstała najpóźniej w 1 połowie XIV wieku oraz budynek od północy, który w drugim etapie budowy uzupełniono o ciąg murów obronnych wraz z bramą od zachodu. Już w tej fazie była to dobrze ufortyfikowana siedziba, która umożliwiła schronienie się w niej biskupa Jana Grota podczas jego zatargu o dziesięciny z królem Kazimierzem Wielkim. Wkrótce zamek rozbudował biskup Florian z Mokrska. Wzmocniono bramę, uzupełniając ją o wieżę przedbramną ze skarpami oraz filarami, na których wznosił się kamienny most. W jednej z baszt znajdowała się późnogotycka kaplica z ozdobnym wykuszem. Zamek musiał być już na tyle obszerny, że mógł stanowić miejsce pobytu króla Władysława Jagiełły i jego dworu w latach 1386, 1410, 1420, 1423, 1424, 1432.
Faza renesansowa.
W 1501 roku na zamku zatrzymał się król Aleksander Jagiellończyk, a w roku 1511 król Zygmunt Stary. Zamek odnowił na początku XVI wieku biskup Jan Konarski, a na renesansową rezydencję przebudował go około roku 1560 biskup Filip Padniewski, ozdabiając mury i wieżę bramną attykami, a stołp nakrywając wysokim reprezentacyjnym hełmem. W XVII wieku zamek rozbudował biskup Marcin Szyszkowski. Rozebrano budynki gotyckie i wzniesiono w ich miejscu zabudowania o planie regularnym. W miejscu przedzamcza zbudowano zamek dolny. Zbudowano mury kurtynowe i dwie basteje ze strzelnicami kluczowymi oraz dzieło obronne od północy. W 1588 roku pożar zniszczył zamek, w związku z czym ponownie go zmodernizowano.
Wiek XVII.
W 1 połowie XVII wieku wzmocniono fortyfikacje oraz rozbudowano budynki gospodarcze na zamku dolnym. Zbudowano także beluard broniący bramy wschodniej, kurtynę północną i nową (trzecią) basteję północno-zachodnią. W 1607 roku zatrzymał się na zamku przez trzy dni król Zygmunt III Waza. W 1637 roku na zamku spotkał się Władysław IV ze swoją późniejszą małżonką Cecylią Renatą. Podczas tzw. potopu zamek po krótkiej obronie zajęli Szwedzi w dniu 17 września 1655 roku. W związku ze zniszczeniami zamek zaczęto odnawiać w 1656, jednak już w 1657 roku kolejnych zniszczeń dokonali żołnierze księcia Siedmiogrodu Jerzego Rakoczego. Po tych zniszczeniach zamek odnowiono w roku 1670. 
Wiek XVIII.
Kolejne prace remontowe prowadzono w roku 1732 i w latach 1750, 1760 i 1782 z inicjatywy biskupa Kajetana Sołtyka, gdy naprawiono dachy, okna, drzwi, rynny i wieżę.
Upadek zamku.
Poważnych zniszczeń na zamku dokonano podczas walk z konfederatami barskimi. W 1789 roku Sejm Czteroletni postanowił przejąć dobra ziemskie biskupstwa krakowskiego i zamek przeszedł na własność państwa, w związku z czym wykonano ostatni inwentarz wskazujący, że zamek jest poważnie zrujnowany. W 1791 roku brama wschodnia została zniszczona przez pożar. Po rozbiorach zamek przeszedł na rzecz państwa austriackiego, które ulokowało w nim lazaret i urządzało zabawy dla ludności. Podczas jednej z nich na zamku wybuchł pożar, który zniszczył pozostałości zabudowy i ruchomości w tym portrety biskupów. Ostatni lokator opuścił zamek w 1812 roku, a ruiny zaczęto rozbierać na materiał budowlany. Zbudowano z nich m.in. karczmę i fabrykę fajansu Sunderlanda.
Pod koniec XIX wieku w celu ochrony pozostałości zamku teren zakupił Tadeusz Lubomirski i przekazał Towarzystwu Opieki nad Zabytkami Przeszłości. Pomimo tego okoliczna ludność nadal korzystała z zamku jak z rezerwuaru materiału budowlanego.
Zabezpieczenie i restauracja.
W latach 1901–1902 został zniszczony gotycki portal w wieży. Pierwsze prace restauracyjne przeprowadził w 1910 Oskar Sosnowski. W czasie I wojny światowej ruiny uległy dalszej destrukcji. Kolejne uszkodzenia zamku nastąpiły w czasie wojny w latach 1939–1945. Między innymi w 1939 w stołp uderzył niemiecki pocisk artyleryjski. Do końca lat 70. XX wieku przeprowadzono częściową konserwację ruin, której autorem był Stanisław Medeksza.
Stan obecny.
Współcześnie zamek jest w stanie zabezpieczonej, udostępnionej do zwiedzania ruiny. Na terenie zamku regularnie odbywają się imprezy historyczne jak np. turnieje rycerskie. Na wieży umieszczono ochronny dach w kształcie przeźroczystego parasola, który zabezpiecza budowlę przed opadami atmosferycznymi. Nocą wieża jest oświetlona reflektorami umieszczonymi u jej podnóża. 

</doc>
<doc id="2104202" url="https://pl.wikipedia.org/wiki?curid=2104202" title="Catocala nupta">
Catocala nupta



</doc>
<doc id="2104204" url="https://pl.wikipedia.org/wiki?curid=2104204" title="Catocala fulminea">
Catocala fulminea



</doc>
<doc id="2104206" url="https://pl.wikipedia.org/wiki?curid=2104206" title="Laffly V15">
Laffly V15

Laffly V15 – francuski samochód wojskowy z okresu II wojny światowej, opracowany przez przedsiębiorstwo Laffly, wykorzystywany jako lekki ciągnik artyleryjski przeznaczony do holowania armat przeciwpancernych 25 AC (V15T) oraz pojazd rozpoznawczy (V15R).
Planowano, że do września 1940 roku do służby w "Armée de terre" trafi 1486 egzemplarzy pojazdu w wersji V15T. Jednakże do momentu podpisania rozejmu w Compiègne (22 czerwca 1940 roku) udało się wyprodukować niecałe 200 jego sztuk. 

</doc>
<doc id="2104207" url="https://pl.wikipedia.org/wiki?curid=2104207" title="Republika Rodańska">
Republika Rodańska

Republika Rodańska – marionetkowe państewko stworzone na przełomie 1802 i 1803 przez Napoleona I w celu uzyskania bezpiecznej przeprawy przez Alpy. Formalnie niepodległa, Republika była uzależniona od I Cesarstwa.
Powstanie.
Utworzona w 1798 Republika Helwecka była ciągle targana poważnymi kryzysami. W tej sytuacji, Napoleon – który potrzebował zabezpieczenia górskich szlaków komunikacyjnych pomiędzy Francją a Półwyspem Apenińskim – zdecydował się oderwać od Republiki Helweckiej cały kanton Valais i utworzył faktycznie uzależnioną od Francji, "Republikę Rodańską".
Podział administracyjny i ustrój.
Republika została podzielona na tzw. "dziesiątki", do których należały: Hérémence, Martigny i Entremont.
Organem prawodawczym był Sejm, do którego wchodzili przedstawiciele każdej "dziesiątki". Delegatów do Sejmu (1 delegat na każde 2 tys. obywateli) mianowały Rady Dziesiątek spośród obywateli, którzy mieli doświadczenie w polityce, prawie lub byli oficerami (bez względu na to czy wywodzili się z chłopstwa, mieszczaństwa czy szlachty). Uchwały Sejmu mogły być jednak odrzucane przez "dziesiątki".
Władza wykonawcza spoczywała na Radzie Państwa, która składała się z trzech członków, powoływanych przez Sejm. Przewodniczący Rady Państwa nosił tytuł Wielkiego Rządcy (w oryginale: "Grand Bailli").
Aneksja i dalsze losy.
W 1810 Napoleon postanowił wcielić Republikę do Francji jako tzw. departament Simplon. Anektowana Republika Rodańska pozostawała w granicach francuskich do 1813. Niebawem po klęsce wojsk francuskich pod Lipskiem z departamentu wycofała się francuska administracja i 26 grudnia ogłoszono ponownie niepodległość. Decyzję mieszkańców Republiki zaakceptowano ostatecznie pokojem paryskim. Jednak już 4 marca 1815 – po długich międzynarodowych negocjacjach i przyjęciu nowej konstytucji – Republika połączyła się ze Szwajcarią.

</doc>
<doc id="2104208" url="https://pl.wikipedia.org/wiki?curid=2104208" title="Laffly V15T">
Laffly V15T



</doc>
<doc id="2104209" url="https://pl.wikipedia.org/wiki?curid=2104209" title="Yasser al-Habib">
Yasser al-Habib

Szajch Jassir al-Habib, arabski: الشيخ ياسر الحبيب (urodzony w 1979) – szyicki duchowny z Kuwejtu. W listopadzie 2003 aresztowany za zniesławianie Abu Bakra, Aiszy i Omara. Oskarżenie oparto na nagraniach z prywatnych wykładów w zamkniętym gronie.
W lutym 2004 zwolniony w ramach dorocznej amnestii uciekł do Wielkiej Brytanii. Zaocznie skazany na 25 lat więzienia.
Nagrał dwa wykłady: "Kto zabił Proroka Mahometa" ("Who killed the Prophet Muhammad") i "Dlaczego szyici nienawidzą Omara" ("Why do Shiites hate Umar Ibn al-Khattab"). 
Gazeta Al-Sha'ab opisała go jako zdrajcę i apostatę na swej głównej stronie.
Jest założycielem Fadak TV.

</doc>
<doc id="2104210" url="https://pl.wikipedia.org/wiki?curid=2104210" title="Rhadinosuchidae">
Rhadinosuchidae



</doc>
<doc id="2104211" url="https://pl.wikipedia.org/wiki?curid=2104211" title="Cerritosauridae">
Cerritosauridae



</doc>
<doc id="2104212" url="https://pl.wikipedia.org/wiki?curid=2104212" title="Kinga Ruszczyńska">
Kinga Ruszczyńska

Kinga Ruszczyńska (ur. 26 października 1986 w Słupsku) – polska zawodniczka trenująca boks.
Zawodniczka występuje w klubie "Czarni" Słupsk.
Siostra Łukasza (1984), srebrnego medalisty młodzieżowych Mistrzostw Polski, Karoliny (1996,) srebrna medalistka OOM, srebrna medalistka Mistrzostw Polski, srebrna medalistka Mistrzostw Śląska x2, złota medalistka Pucharu Polski.

</doc>
<doc id="2104213" url="https://pl.wikipedia.org/wiki?curid=2104213" title="Bungarus multicinctus">
Bungarus multicinctus



</doc>
<doc id="2104216" url="https://pl.wikipedia.org/wiki?curid=2104216" title="Mergnos">
Mergnos



</doc>
<doc id="2104218" url="https://pl.wikipedia.org/wiki?curid=2104218" title="Mistrzostwa Europy w Gimnastyce sportowej 2010">
Mistrzostwa Europy w Gimnastyce sportowej 2010



</doc>
<doc id="2104228" url="https://pl.wikipedia.org/wiki?curid=2104228" title="Lista planetoid 251601-251700">
Lista planetoid 251601-251700



</doc>
<doc id="2104229" url="https://pl.wikipedia.org/wiki?curid=2104229" title="Anna Sabbat">
Anna Sabbat

Anna Sabbat, z domu Sulik, ps. „Aniela” (ur. 5 lutego 1924 w Grodnie, zm. 28 kwietnia 2015 w Londynie) – polska działaczka emigracyjna w Wielkiej Brytanii, żona Kazimierza Sabbata, pierwsza dama.
Życiorys.
Jej rodzicami byli Aniela z Tarasiewiczów (1895–1963) i Nikodem Sulik (1893–1954). Razem z siostrami działała w środowisku polskiej emigracji w Wielkiej Brytanii. Natomiast ich brat Bolesław pracował jako dziennikarz.
Podczas II wojny światowej i trwającej okupacji niemieckiej działała w Armii Krajowej używając pseudonimu „Aniela”.
4 czerwca 1949 poślubiła Kazimierza Sabbata, z którym miała czworo dzieci: Annę (ur. 1950; która razem z mężem Andrzejem Świdlickim pracowała w Rozgłośni Polskiego Radia Wolna Europa w Monachium), Jolantę (ur. 1952), Alinę (ur. 1955) i Jana (1957). Od 1976 do 1986 jej mąż był premierem, a następnie – do nagłej śmierci w 1989 – prezydentem. Na emigracji działał na polach: społecznym, charytatywnym, niepodległościowym oraz na rzecz ZHP na obczyźnie. Anna towarzyszyła mężowi podczas podróży obejmującej odwiedziny polskich ośrodków w Stanach Zjednoczonych i w Australii w okresie od 26 sierpnia do 6 października 1988. Zasiadała w Radzie Narodowej Rzeczypospolitej Polskiej VII kadencji (1983–1988, wybrana w wyborach pośrednich w Londynie w 1983) i VIII kadencji (1989–1991, powołana przez Prezydenta RP Ryszarda Kaczorowskiego 16 sierpnia 1989, niespełna miesiąc po śmierci męża).
Postanowieniem Prezydenta RP Bronisława Komorowskiego z 4 marca 2014 została odznaczona Krzyżem Oficerskim Orderu Odrodzenia Polski na wniosek Ministra Spraw Zagranicznych, "za wybitne zasługi dla niepodległości Polski, za działalność społeczną na rzecz polskiej emigracji w Wielkiej Brytanii, za wspieranie ruchu harcerskiego". Dekoracja tym odznaczeniem miała miejsce w tym samym miesiącu w ambasadzie RP w Londynie, podczas uroczystego spotkanie z okazji 90. urodzin Anny Sabbat.
Zmarła 28 kwietnia 2015 w Londynie. Została pochowana na cmentarzu Gunnersbury w Londynie, gdzie wcześniej spoczął jej mąż.

</doc>
<doc id="2104230" url="https://pl.wikipedia.org/wiki?curid=2104230" title="Lista planetoid 251001-251100">
Lista planetoid 251001-251100



</doc>
<doc id="2104231" url="https://pl.wikipedia.org/wiki?curid=2104231" title="Frankfurter Büro Center">
Frankfurter Büro Center

Frankfurter Büro Center – wieżowiec we Frankfurcie nad Menem, w Niemczech, zlokalizowany w centrum miasta posiadający 142 metry wysokości i 40 kondygnacji. Całkowita powierzchnia biurowca wynosi około . W wieżowcu mieszczą się powierzchnie biurowe zajmowane m.in. przez firmę Dresdner Bank, a także przez międzynarodową firmę adwokacką "Clifford Chance". Podobnie jak w przypadku wieżowca Eurotower, budynek został zaprojektowany przez niemieckiego architekta Richarda Heila.

</doc>
<doc id="2104232" url="https://pl.wikipedia.org/wiki?curid=2104232" title="Lista planetoid 251101-251200">
Lista planetoid 251101-251200



</doc>
<doc id="2104233" url="https://pl.wikipedia.org/wiki?curid=2104233" title="Lista planetoid 251201-251300">
Lista planetoid 251201-251300



</doc>
<doc id="2104234" url="https://pl.wikipedia.org/wiki?curid=2104234" title="Lista planetoid 251301-251400">
Lista planetoid 251301-251400



</doc>
<doc id="2104235" url="https://pl.wikipedia.org/wiki?curid=2104235" title="Lista planetoid 251401-251500">
Lista planetoid 251401-251500



</doc>
<doc id="2104236" url="https://pl.wikipedia.org/wiki?curid=2104236" title="Lista planetoid 251501-251600">
Lista planetoid 251501-251600



</doc>
<doc id="2104237" url="https://pl.wikipedia.org/wiki?curid=2104237" title="Lista planetoid 251001–252000">
Lista planetoid 251001–252000

Lista obejmuje 1000 kolejnych planetoid posiadających numery, zaczynając od 251001. takiego obiektu. Planetoidy te zostały odkryte w okresie od 24 września 1960 do 20 lipca 2010. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer. 
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="2104238" url="https://pl.wikipedia.org/wiki?curid=2104238" title="Fanny Waterman">
Fanny Waterman

Dame Fanny Waterman (ur. 22 marca 1920, zm. 20 grudnia 2020 w Ilkley) – brytyjska pianistka i pedagog, inicjatorka i kierownik artystyczny Międzynarodowego Konkursu Pianistycznego w Leeds.
Ukończyła Royal College of Music w klasie Ciril Smith. W 1944 r. poślubiła dra Geoffreya de Keyser i w 1950, po urodzeniu pierwszego dziecka, porzuciła karierę koncertującej pianistki, poświęcając się nauczaniu.
W 1961, z pomocą przyjaciółki Marion Thorpe (wówczas księżnej Harewood), zainicjowała konkurs pianistyczny. Jest jego dyrektorem artystycznym oraz, od 1981 roku, przewodniczącą jury.
Bierze udział w jury konkursów pianistycznych na całym świecie, m.in. Międzynarodowego Konkursu Chopinowskiego w Warszawie (2000) czy Międzynarodowego Konkursu Bachowskiego w Lipsku (2010).
Odznaczenia.
Otrzymała OBE w 1971, CBE w 2001 oraz DBE w 2005 roku, a także doktorat honoris causa Uniwersytetu w Leeds.

</doc>
<doc id="2104239" url="https://pl.wikipedia.org/wiki?curid=2104239" title="Lista planetoid 250001–251000">
Lista planetoid 250001–251000

Lista obejmuje 1000 kolejnych planetoid posiadających numery, zaczynając od 250001. takiego obiektu. Planetoidy te zostały odkryte w okresie od 14 grudnia 2001 do 20 lipca 2006. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer. 
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="2104240" url="https://pl.wikipedia.org/wiki?curid=2104240" title="Lista planetoid 250901-251000">
Lista planetoid 250901-251000



</doc>
<doc id="2104241" url="https://pl.wikipedia.org/wiki?curid=2104241" title="Lista planetoid 250001-250100">
Lista planetoid 250001-250100



</doc>
<doc id="2104242" url="https://pl.wikipedia.org/wiki?curid=2104242" title="Lista planetoid 250101-250200">
Lista planetoid 250101-250200



</doc>
<doc id="2104243" url="https://pl.wikipedia.org/wiki?curid=2104243" title="Lista planetoid 250201-250300">
Lista planetoid 250201-250300



</doc>
<doc id="2104244" url="https://pl.wikipedia.org/wiki?curid=2104244" title="Lista planetoid 250301-250400">
Lista planetoid 250301-250400



</doc>
<doc id="2104245" url="https://pl.wikipedia.org/wiki?curid=2104245" title="Trimeniaceae">
Trimeniaceae

Trimeniaceae – rodzina należąca do jednej z najstarszych linii rozwojowych roślin okrytonasiennych – rzędu "Austrobaileyales". Należy do niej jeden rodzaj Trimenia (dawniej wyodrębniano w ramach rodziny także rodzaj "Piptocalyx" Oliv. ex Benth.), którego przedstawiciele występują we wschodniej Australii, na Nowej Gwinei oraz okolicznych wyspach sięgając na wschodzie do archipelagu Fidżi, Samoa i Markizów. W obrębie rodzaju wyróżnia się 5–6 gatunków. 
Systematyka.
W systemie Takhtajana (2009) rośliny tu zaliczane wyodrębniane były w ramach monotypowych rodziny "Trimeniaceae" i rzędu "Trimeniales". Stanowią grupę siostrzaną względem cytryńcowatych "Schisandraceae", wraz z którymi w systemach APG łączone są w rzędzie "Austrobaileyales".

</doc>
<doc id="2104246" url="https://pl.wikipedia.org/wiki?curid=2104246" title="Lista planetoid 250401-250500">
Lista planetoid 250401-250500



</doc>
<doc id="2104247" url="https://pl.wikipedia.org/wiki?curid=2104247" title="Lista planetoid 250501-250600">
Lista planetoid 250501-250600



</doc>
<doc id="2104248" url="https://pl.wikipedia.org/wiki?curid=2104248" title="Lista planetoid 250601-250700">
Lista planetoid 250601-250700



</doc>
<doc id="2104249" url="https://pl.wikipedia.org/wiki?curid=2104249" title="Lista planetoid 250701-250800">
Lista planetoid 250701-250800



</doc>
<doc id="2104251" url="https://pl.wikipedia.org/wiki?curid=2104251" title="Lista planetoid 250801-250900">
Lista planetoid 250801-250900



</doc>
<doc id="2104252" url="https://pl.wikipedia.org/wiki?curid=2104252" title="Lista planetoid 249901-250000">
Lista planetoid 249901-250000



</doc>
<doc id="2104255" url="https://pl.wikipedia.org/wiki?curid=2104255" title="Lista planetoid 249601-249700">
Lista planetoid 249601-249700



</doc>
<doc id="2104256" url="https://pl.wikipedia.org/wiki?curid=2104256" title="Grzempach">
Grzempach

 Grzempach, Grzempy – meteoryt kamienny spadły 3 września 1910 roku we wsi Grzępy w Polsce. 
Okoliczności upadku.
3 września 1910 roku około godziny 15.00 miejscowego czasu, pan Bydołek, gospodarz ze wsi Grzępy, zaobserwował spadającą kulę ognia i usłyszał gwałtowny grzmot przypominający łoskot. Spadający meteoryt ściął kilka gałęzi drzewa i wrył się w ziemię. Natychmiast po odkopaniu go meteoryt był jeszcze tak gorący, że nie dało się go utrzymać w rękach. Był to pojedynczy okaz wielkości pięści o masie 690 gramów, o okrągłym kształcie. Meteoryt był pokryty otoczką opalenizny i wykazywał ślady rozłamu jeszcze dwóch fragmentów. Jeden mógł odpaść w czasie przelotu przez atmosferę, a drugi podczas uderzenia o drzewo lub ziemię. Pozostałych fragmentów nie znaleziono. W miejscu upadku wyczuwalny był zapach palonej siarki. Obecnie cały okaz meteorytu Grzempach można oglądać w zbiorach Muzeum Geologicznego PAN w Krakowie.

</doc>
<doc id="2104257" url="https://pl.wikipedia.org/wiki?curid=2104257" title="Lista planetoid 249701-249800">
Lista planetoid 249701-249800



</doc>
<doc id="2104258" url="https://pl.wikipedia.org/wiki?curid=2104258" title="Lista planetoid 249801-249900">
Lista planetoid 249801-249900



</doc>
<doc id="2104261" url="https://pl.wikipedia.org/wiki?curid=2104261" title="Sony α380">
Sony α380

Sony α380 (oznaczenie fabryczne DSLR-A380) – lustrzanka cyfrowa ("ang. DSLR, Digital Single Lens Reflex Camera") z serii α3xx (następca modelu α350), przeznaczona dla początkujących użytkowników, wyprodukowana przez firmę Sony i dostępna na rynku od maja 2009 do czerwca 2010. Wyposażona jest w matrycę CCD o efektywnej rozdzielczości 14.2 megapiksela (APS-C), uchylny w pionie ekran LCD o przekątnej 2.7 cala i rozdzielczości 230 tys. punktów z funkcją podglądu obrazu na żywo ("Live View") oraz wyjścia USB i HDMI. Aparat posiada bagnet na obiektywy rodziny Sony Alfa, dzięki czemu współpracuje z obiektywami Konica Minolta. Posiada wbudowaną, chowaną lampę błyskową. Wbudowany w korpus aparatu system SteadyShot umożliwia redukcję drgań matrycy również przy wykonywaniu fotografii z użyciem obiektywów nieposiadających wewnętrznej stabilizacji (np obiektywach amatorskich lub pochodzących z lustrzanek analogowych M42 - mocowanych z pomocą adaptera Sony Alfa/Konica Minolta do M42).

</doc>
<doc id="2104262" url="https://pl.wikipedia.org/wiki?curid=2104262" title="Andrea Marcon">
Andrea Marcon

Andrea Marcon (ur. 6 lutego 1963 w Treviso) – włoski dyrygent, organista i klawesynista. W 1997 założył zespół Venice Baroque Orchestra.
Był jurorem Międzynarodowego Konkursu Bachowskiego w Lipsku (2010).

</doc>
<doc id="2104263" url="https://pl.wikipedia.org/wiki?curid=2104263" title="Rynny subglacjalne">
Rynny subglacjalne



</doc>
<doc id="2104266" url="https://pl.wikipedia.org/wiki?curid=2104266" title="Richard Pococke">
Richard Pococke

Richard Pococke (19 listopada 1704 - 25 września 1765), angielski duchowny i podróżnik. Urodzony w Southampton.
Podczas swojej podróży do Egiptu jako pierwszy sporządził on w 1738 roku plan Doliny Królów.

</doc>
<doc id="2104267" url="https://pl.wikipedia.org/wiki?curid=2104267" title="Armando Dionisi">
Armando Dionisi

Armando Dionisi (ur. 11 października 1949 w Canterano) – włoski polityk, poseł do Parlamentu Europejskiego VI kadencji, deputowany krajowy.
Życiorys.
Zajmował się przez lata działalnością rolniczą, był dyrektorem stowarzyszenia farmerów w prowincji Rzym. W latach 1988–1990 pełnił funkcję burmistrza Canterano. Następnie do 2004 zasiadał w radzie regionu Lacjum, m.in. wchodził w skład władz regionalnych (jako asesor).
Należał do Chrześcijańskiej Demokracji (doszedł do stanowiska zastępcy sekretarza regionalnego). Po jej rozwiązaniu działał w Centrum Chrześcijańsko-Demokratycznym, z którym w 2002 przystąpił do Unii Chrześcijańskich Demokratów i Centrum.
W 2004 uzyskał mandat posła do Parlamentu Europejskiego. Należał do grupy chadeckiej, pracował w Komisji Transportu i Turystyki. W 2006 odszedł z PE w związku z wyborem w skład Izby Deputowanych XV kadencji. W wyniku przedterminowych wyborów w 2008 uzyskał reelekcję na XVI kadencję niższej izby krajowego parlamentu (z ramienia Unii Centrum). W 2013 zrezygnował z ubiegania się o reelekcję.

</doc>
<doc id="2104270" url="https://pl.wikipedia.org/wiki?curid=2104270" title="Eupomatiaceae">
Eupomatiaceae

Eupomatiaceae – rodzina roślin stanowiąca jedno z ich starszych odgałęzień linii rozwojowych okrytonasiennych klasyfikowanych w rzędzie magnoliowców ("Magnoliales"). Rodzina monotypowa z jednym rodzajem "Eupomatia" R. Br. (1814). Do rodzaju należą trzy gatunki występujące we wschodniej Australii oraz we wschodniej Nowej Gwinei (tam sięgając do 1300 m n.p.m.). Są to niewielkie drzewa i krzewy o okazałych kwiatach. Rosną w lasach równikowych i wilgotnych lasach strefy umiarkowanej. Prątniczki w ich kwiatach wydzielających piżmowy zapach zawierają ciałka odżywcze wabiące ryjkowcowate z rodzaju "Elleschodes", będące zapylaczami tych roślin. Rośliny wytwarzają różne typy lignanów i alkaloidów. W komórkach wydzielniczych obficie występujących w korze i rdzeniu występują garbniki i olejki eteryczne. 
Znaczenie użytkowe mają słodkie i aromatyczne owoce "Eupomatia laurina" spożywane w deserach, używane do wyrobu dżemów i napojów.
Systematyka.
Jedna z rodzin tradycyjnie uznawana za pierwotne w obrębie okrytonasiennych. W systemie Cronquista (1981) uznana została za izolowany takson w obrębie rzędu magnoliowców. W tym też rzędzie rodzina jest ujmowana w innych systemach końca XX i początku XXI wieku (system Thorne'a z 2003, systemy APG). W systemie Takhtajana z 1997 wyróżniającym większą liczbę rzędów, rodzina ta tworzyła monotypowy rząd "Eupomatiales", a w systemie z 2009, wraz z flaszowcowatymi "Annonaceae" zaliczona została do rzędu "Annonales".
Klad siostrzany względem flaszowcowatych w obrębie rzędu magnoliowców.
Pozycja filogenetyczna flaszowcowatych w rzędzie magnoliowców:

</doc>
<doc id="2104271" url="https://pl.wikipedia.org/wiki?curid=2104271" title="MAN SL 223">
MAN SL 223



</doc>
<doc id="2104274" url="https://pl.wikipedia.org/wiki?curid=2104274" title="MAN SL 263">
MAN SL 263



</doc>
<doc id="2104275" url="https://pl.wikipedia.org/wiki?curid=2104275" title="MAN SL 283">
MAN SL 283



</doc>
<doc id="2104283" url="https://pl.wikipedia.org/wiki?curid=2104283" title="Austin Westminster">
Austin Westminster

Austin Westminster − rodzina samochodów osobowych produkowanych przez firmę Austin w latach 1954–1968. Zastąpiła ona model A70 Hereford. Do napędu używano silników R6, napęd przenoszony był na oś tylną. Została zastąpiona przez model 3-Litre.

</doc>
<doc id="2104289" url="https://pl.wikipedia.org/wiki?curid=2104289" title="Austin A110">
Austin A110

Austin A110 – samochód osobowy klasy średniej-wyższej produkowany przez brytyjską firmę Austin w latach 1961-1968. Dostępny jako 4-drzwiowy sedan. Do napędu użyto silnika R6 o pojemności 2,9 litra. Moc przenoszona była na oś tylną poprzez 4-biegową manualną lub 3-biegową automatyczną skrzynię biegów. Samochód został zastąpiony przez model 3-Litre. Powstało 26105 egzemplarzy modelu.

</doc>
<doc id="2104291" url="https://pl.wikipedia.org/wiki?curid=2104291" title="C/2007 W10 (SOHO)">
C/2007 W10 (SOHO)

C/2007 W10 (SOHO) – kometa jednopojawieniowa odkryta na zdjęciach SOHO przez Michała Kusiaka. Została odkryta 23 listopada 2007 roku. Należy do grupy komet Kreutza.

</doc>
<doc id="2104295" url="https://pl.wikipedia.org/wiki?curid=2104295" title="Huta cynku Bernhardi">
Huta cynku Bernhardi



</doc>
<doc id="2104297" url="https://pl.wikipedia.org/wiki?curid=2104297" title="Klaun Ko-Ko">
Klaun Ko-Ko

Klaun Ko-Ko – popularna postać rysunkowa, stworzona w 1915 roku przez braci Maksa Fleischera i Dave'a Fleischera. Początkowo pojawiał się w serii filmów pt. "Z kałamarza", później także w innych (m.in. "Inkwell Imp"). 
Pomysł stworzenia postaci narodził się w 1915 roku, kiedy to bracia Fleischerowie pracowali nad techniką rotoskopii, polegającej na przenoszeniu na papier uprzednio sfilmowanych postaci; stworzona postać miała pomóc im w promowaniu nowej metody animacji. Dave dał się wtedy sfilmować, a następnie narysować w stroju klauna, który uszył sobie zainspirowany pajacami widzianymi w parku rozrywki. W ten sposób powstała postać niesfornego klauna w czarnym ubraniu; początkowo postać ta była bezimienna, dopiero od 1923 roku zyskała przydomek Ko-Ko.
Pierwszy film z Ko-Ko wyświetlono 30 września 1919 roku. Następnie pojawiły się kolejne z serii. Wszystkie obrazy rozpoczynają się podobnie – Max Fleischer rysuje klauna, który następnie ucieka z pulpitu rysownika i udaje się do świata realnego, w którym poprzez różne psoty uprzykrza życie swojemu twórcy; ostatecznie zostaje za karę zamknięty ponownie w kałamarzu. 
Ko-Ko wystąpił m.in. w filmach "The Clown's Little Brother" (1920), "The Automobil Ride" (1921), "Bedtime" (1923) oraz "Ko-Ko Gets Egg-Cited" (1927). Pojawiał się także w animacjach z Betty Boop.

</doc>
<doc id="2104298" url="https://pl.wikipedia.org/wiki?curid=2104298" title="V-mann">
V-mann



</doc>
<doc id="2104301" url="https://pl.wikipedia.org/wiki?curid=2104301" title="Mistrzostwa Portugalii w Lekkoatletyce 2010">
Mistrzostwa Portugalii w Lekkoatletyce 2010

Mistrzostwa Portugalii w Lekkoatletyce 2010 – zawody lekkoatletyczne, które odbyły się w Leirii 17 i 18 lipca.

</doc>
<doc id="2104304" url="https://pl.wikipedia.org/wiki?curid=2104304" title="Lekkoatletyka na Igrzyskach Wspólnoty Narodów 2010">
Lekkoatletyka na Igrzyskach Wspólnoty Narodów 2010

Lekkoatletyka na Igrzyskach Wspólnoty Narodów 2010 – zawody lekkoatletyczne, które były rozgrywane na Jawaharlal Nehru Stadium w Nowym Delhi od 6 do 12 października. Poza głównym obiektem igrzysk na ulicach miasta, w rejonie Bramy Indii, 9 października odbył się chód sportowy, a 14 października została rozegrana rywalizacja w biegu maratońskim.
Zwycięzca jedynego finału pierwszego dnia zmagań lekkoatletów – Moses Kipsiro jest pierwszym reprezentantem Ugandy, który wywalczył złoty medal Igrzysk Wspólnoty Narodów, a jego rezultat w biegu na 5000 metrów (13:31,25) jest najlepszym wynikiem uzyskanym kiedykolwiek w Indiach.
Już po biegu zdyskwalifikowano za falstart zwyciężczynię biegu na 100 metrów – Australijkę Sally McLellan (11,28 s). Złoty medal przyznano drugiej na mecie Nigeryjce Oludamoli Osayomi, jednak u zawodniczki wykryto niedozwolony doping i odebrano jej medal.
Już po zakończeniu zawodów ogłoszono, że niedozwolone środki wykryto także w organizmie nigeryjskiej biegaczki Folashade Abugan – została ona pozbawiona dwóch srebrnych medali (w biegu na 400 metrów oraz sztafecie 4 × 400 m).
Nietypowy przebieg miał także finałowy bieg na 100 metrów mężczyzn – ówczesnemu wicemistrzowi Europy na tym dystansie, Markowi Lewis-Francisowi podczas startu odsunął się blok startowy. Brytyjczyk (mający we wszystkich czterech biegach reakcje startowe ok. 0,15 s) zdołał jednak wyprzedzić prawie wszystkich rywali i zdobyć srebrny medal.
Rekordy.
Podczas zawodów ustanowiono 32 krajowe rekordy w kategorii seniorów:

</doc>
<doc id="2104306" url="https://pl.wikipedia.org/wiki?curid=2104306" title="Zmienna prywatna">
Zmienna prywatna

Zmienna prywatna – odmiana zmiennej wykorzystywana w programowaniu obiektowym. Charakteryzuje się tym, że jest ona widoczna i dostępna tylko dla metod klasy, w której ta zmienna została zdefiniowana.
Niektóre obiektowe języki programowania domyślnie przyjmują wszystkie nowo utworzone zmienne jako zmienne prywatne.

</doc>
<doc id="2104309" url="https://pl.wikipedia.org/wiki?curid=2104309" title="Płajtek">
Płajtek

 
Płajtek – jezioro w woj. warmińsko-mazurskim, w powiecie iławskim, w gminie Iława, leżące na terenie Pojezierza Iławskiego.
Dane morfometryczne.
Powierzchnia zwierciadła wody wynosi 10,0 ha.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Płajtek". W różnych publikacjach i na mapach topograficznych jezioro to występuje pod nazwami "Duży Płajtek" lub "Duży Plajtek".

</doc>
<doc id="2104310" url="https://pl.wikipedia.org/wiki?curid=2104310" title="Mikoła Markiewicz">
Mikoła Markiewicz



</doc>
<doc id="2104311" url="https://pl.wikipedia.org/wiki?curid=2104311" title="Duży Płajtek">
Duży Płajtek



</doc>
<doc id="2104312" url="https://pl.wikipedia.org/wiki?curid=2104312" title="Duży Plajtek">
Duży Plajtek



</doc>
<doc id="2104316" url="https://pl.wikipedia.org/wiki?curid=2104316" title="Jezioro Siemiańskie">
Jezioro Siemiańskie

 
Jezioro Siemiańskie – jezioro w woj. warmińsko-mazurskim, w powiecie iławskim, w gminie Iława, leżące na terenie Pojezierza Iławskiego.
Dane morfometryczne.
Powierzchnia zwierciadła wody według różnych źródeł wynosi od 22,5 ha do 26,1 ha.
Zwierciadło wody położone jest na wysokości 105,6 m n.p.m. Średnia głębokość jeziora wynosi 8,1 m, natomiast głębokość maksymalna 31,8 m.
W oparciu o badania przeprowadzone w 1996 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Siemiańskie". W różnych publikacjach i na mapach topograficznych jezioro to występuje pod nazwą "Urowiec".

</doc>
<doc id="2104317" url="https://pl.wikipedia.org/wiki?curid=2104317" title="Urowiec">
Urowiec



</doc>
<doc id="2104318" url="https://pl.wikipedia.org/wiki?curid=2104318" title="Enontekiö">
Enontekiö

Enontekiö (szw. "Enontekis", płn-saami: "Eanodat") – gmina w Finlandii, w regionie Laponia, podregionie Tunturi-Lappi. Znajduje się na północnym zachodzie kraju, pomiędzy Norwegią a Szwecją. Najwyższy punkt Finlandii, Haltiatunturi (1328 m n.p.m.), znajduje się w północnej części Enontekiö, w Górach Skandynawskich.
Powierzchnia gminy wynosi prawie 8400 km², a populacja zaledwie około 1900 osób. Gospodarka opiera się głównie na turystyce i hodowli reniferów. Centrum administracyjnym gminy jest Hetta. 7 km na zachód od niej znajduje się port lotniczy Enontekiö.

</doc>
<doc id="2104321" url="https://pl.wikipedia.org/wiki?curid=2104321" title="Zarządzanie użytkownikami">
Zarządzanie użytkownikami

Zarządzanie użytkownikami (ang. "user management") – całość działań w zakresie zakładania i usuwania kont użytkowników w systemie operacyjnym, tworzenia środowiska pracy użytkowników, ewidencji wykorzystywanych przez nich zasobów, rozliczania i godzenia sprzecznych interesów użytkowników.

</doc>
<doc id="2104325" url="https://pl.wikipedia.org/wiki?curid=2104325" title="Marie-Anne Isler-Béguin">
Marie-Anne Isler-Béguin

Marie-Anne Isler-Béguin (ur. 30 czerwca 1956 w Le Boulay) – francuska polityk, eurodeputowana trzech kadencji.
Życiorys.
Absolwenta nauk ekologicznych, a także geografii. Pracowała jako nauczycielka oraz w biurze inżynierskim. Zaangażowana w działalność Zielonych, była krajowym rzecznikiem partii, a także współpracę międzynarodową partii ekologicznych.
W latach 1991–1994 i 1999–2009 z listy Zielonych sprawowała mandat deputowanej do Parlamentu Europejskiego. Zasiadała we frakcji Zielonych i Wolnego Sojuszu Europejskiego. Od 1992 do 1994 pełniła funkcję wiceprzewodniczącej Europarlamentu III kadencji. Pracowała także m.in. w Komisji Ochrony Środowiska Naturalnego, Zdrowia Publicznego i Bezpieczeństwa Żywności. W 2008 była wśród sygnatariuszy manifestu powołującego koalicję Europa-Ekologia.

</doc>
<doc id="2104330" url="https://pl.wikipedia.org/wiki?curid=2104330" title="Dobrošov">
Dobrošov

Dobrošov () – wieś w Czechach, w kraju hradeckim, część miasta Náchod, położona 3 km na południowy wschód od jego centrum. W 2016 r. we wsi było 116 adresów, w roku 2001 Dobrošov na stałe zamieszkiwało 113 obywateli.
W okolicy Dobrošova znajdują się pochodzące z lat 1936–1938 liczne i ciężkie obwarowania czechosłowackich fortyfikacji – tzw. Grupa warowna Dobrošov. Na jednym z okolicznych szczytów znajduje się schronisko turystyczne, Jiráskova chata, z wieżą widokową.

</doc>
<doc id="2104332" url="https://pl.wikipedia.org/wiki?curid=2104332" title="Naval War College">
Naval War College

Naval War College (w skrócie NWC lub NAVWARCOL) − amerykańska wojskowa instytucja naukowo-badawcza, należąca do United States Navy, zajmująca się rozwojem teorii wojny morskiej. Założona w 1884 roku, jest najstarszą w Stanach Zjednoczonych placówką kształcącą wyższych oficerów sił zbrojnych.
Naval War College został założony na mocy rozkazu nr 325 z 6 października 1884 roku w budynku przekazanym przez komodora Stephena B. Luce'a (obecnie muzeum uczelni), który został pierwszym komendantem szkoły. Obecnie jest to teren bazy morskiej Newport, w Newport, w stanie Rhode Island.
Jednym z pierwszych absolwentów, wykładowcą i drugim komendantem Naval War College (w latach 1886−1893) był Alfred Thayer Mahan, teoretyk strategii wojennomorskiej. W 1890 roku opublikował swe najważniejsze dzieło, "Wpływ potęgi morskiej na historię 1660-1783", książkę, która wywarła poważny wpływ na rozwój największych flot świata. Reputację uczelni w początkach jej istnienia budowali również inni teoretycy wojskowości, jak komandor William McCarty Little, który wprowadził gry wojenne jako element wyszkolenia oficerów US Navy, czy admirał Charles H. Stockton, specjalista od prawa międzynarodowego. Od czasów wojny koreańskiej każdy komendant Naval War College jest oficerem marynarki w stopniu admiralskim.
Jedyne przerwy w działalności naukowej Naval War College miały miejsce podczas wojny amerykańsko-hiszpańskiej w 1898 roku i I wojny światowej. Uczelnia kształci również oficerów innych rodzajów amerykańskich sił zbrojnych oraz z zagranicy, zaś od 1972 roku jest dostępna również dla osób cywilnych. Wśród jej absolwentów są między innymi trzej admirałowie floty z okresu II wojny światowej: Ernest J. King, Chester W. Nimitz i William Halsey.

</doc>
<doc id="2104334" url="https://pl.wikipedia.org/wiki?curid=2104334" title="Przeziernikowate Polski">
Przeziernikowate Polski

Przeziernikowate Polski – lista 31 gatunków motyli z rodziny przeziernikowatych (Sesiidae) zaliczanych do fauny Polski:

</doc>
<doc id="2104338" url="https://pl.wikipedia.org/wiki?curid=2104338" title="Nadleśnictwo Tuchola">
Nadleśnictwo Tuchola

Nadleśnictwo Tuchola – jednostka organizacyjna Lasów Państwowych podległa Regionalnej Dyrekcji Lasów Państwowych w Toruniu. Jedno z 27 nadleśnictw w dyrekcji toruńskiej, położone w województwie kujawsko-pomorskim w powiecie tucholskim w północno-zachodniej części obszaru działania RDLP Toruń. Siedzibą nadleśnictwa jest Gołąbek. Od roku 1994 wraz z sąsiednimi nadleśnictwami tworzy Leśny Kompleks Promocyjny Bory Tucholskie. Całkowita powierzchnia nadleśnictwa to 15067,81 ha.
Położenie.
Według regionalizacji przyrodniczo-leśnej, obszar Nadleśnictwa Tuchola leży w III Krainie Wielkopolsko-Pomorskiej w dzielnicach:
Według regionalizacji fizycznogeograficznej, obszar Nadleśnictwa Tuchola położony jest w mezoregionach:
Historia.
Nadleśnictwo Tuchola zostało utworzone 1 stycznia 1973 roku poprzez połączenie trzech wcześniej istniejących nadleśnictw: Woziwoda, Świt i Zalesie, które od tego momentu utworzyły jego obręby leśne. 1 stycznia 1991 roku z powierzchni Nadleśnictwa Tuchola został wyłączony obręb Woziwoda stając się samodzielnym nadleśnictwem.
Charakterystyka.
Obszar Nadleśnictwa Tuchola charakteryzuje się wysoką lesistością dochodzącą do 45%. Dominującym typem siedliskowym lasu na jego terenie są siedliska borowe (85%), przede wszystkim bór świeży i bór mieszany świeży. Dominującem gatunkiem jest sosna pospolita występująca na 95,2% powierzchni leśnej nadleśnictwa. Pozostałe gatunki drzewostanu to, m.in.: dąb szypułkowy i bezszypułkowy, brzoza brodawkowata, olsza czarna a także modrzew europejski, świerk pospolity, buk, jesion, grab, olsza szara, osika i lipa. Występujące na tym obszarze gatunki objęte ochroną to jarząb brekinia, cis pospolity.
Średni wiek drzewostanu wynosi 64 lata.
Podział administracyjny.
Nadleśnictwo Tuchola podzielone jest na dwa obręby leśne:
które z kolei składają się z 13 leśnictw:
Ochrona przyrody.
Większość obszaru leśnego należąca do Nadleśnictwa Tuchola podlega ustawowym formom ochrony przyrody. W jego granicach utworzone zostały:
Wschodnia część Nadleśnictwa Tuchola leży w granicach Śliwickiego Obszaru Chronionego Krajobrazu. Część powierzchni objęta jest także programem Natura 2000. Wyznaczone zostały dwa takie obszary: PLB 220009 – "Bory Tucholskie" oraz PLH 040023 – "Dolina Brdy i Stążki w Borach Tucholskich".
Na terenie nadleśnictwa uznano 125 użytków ekologicznych oraz 64 pomników przyrody.
W roku 2010 obszar nadleśnictwa stał się częścią nowego rezerwatu biosfery Bory Tucholskie, utworzonego w ramach programu UNESCO "Człowiek i biosfera".

</doc>
<doc id="2104341" url="https://pl.wikipedia.org/wiki?curid=2104341" title="Perkun (jezioro)">
Perkun (jezioro)

Perkun – jezioro w woj. warmińsko-mazurskim, w powiecie iławskim, w gminie Iława, leżące na terenie Pojezierza Iławskiego.
Powierzchnia zwierciadła wody wynosi 11,5 ha.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Perkun". W różnych publikacjach i na mapach topograficznych jezioro to występuje pod nazwą "Parkun".

</doc>
<doc id="2104342" url="https://pl.wikipedia.org/wiki?curid=2104342" title="Parkun">
Parkun



</doc>
<doc id="2104343" url="https://pl.wikipedia.org/wiki?curid=2104343" title="Kozacy orenburscy">
Kozacy orenburscy

Kozacy orenburscy to kozacy wchodzący w skład Kozackiego Wojska Orenburskiego (ros. Оренбургское казачье войско) zamieszkujący prowincję Orenburską w czasach Imperium Rosyjskiego (dzisiaj jest to część obwodu orenburskiego, czelabińskiego i Baszkortostanu).
Po budowie fortyfikacji w 1734 roku, wokół mającego powstać w przyszłości Orenburga (oficjalnie założony w 1735 roku), władze zaczęły osiedlać tu kozaków z różnych części Imperium, przede wszystkim z Ufy, Samary i znad rzeki Iset. Było to podyktowane chęcią zasiedlenia tych ziem i zapewnienia im stałej obrony. W 1755 roku utworzono Kozackie Wojsko Orenburskie, liczące 2 000 żołnierzy. 
W latach 1773-1774 kozacy orenburscy wzięli udział w powstaniu Jemieljana Pugaczowa, za co spotkały ich później represje, ale utrzymano ich w służbie. W 1798 roku wszystkie osady kozackie w południowej części Uralu zostały przyłączone do Kozackiego Wojska Orenburskiego (poza kozakami uralskimi). W 1840 roku ostatecznie wyznaczono granice zasięgu kozaczyzny orenburskiej i jej siły militarne. Od tamtej pory składała się z 10 regimentów kawalerii i 3 batalionów artyleryjskich. W połowie XIX wieku populacja kozaków na tym obszarze wynosiła 200 000 ludzi.
Kozacy orenburscy brali udział w wojnie rosyjsko-szwedzkiej w latach 1788-1790 a później we wszystkich wojnach rosyjskich w Azji Środkowej.
Kozackie Wojsko Orenburskie składało się z dwóch dystryktów (po 1878, z trzech departamentów). W 1916 roku liczba kozaków w okręgu Orenburskim wynosiła już ponad 500 000 i należało do nich wiele ziemi. Na początku XIX wieku siły kozackie liczyły sześć regimentów kawalerii, trzy bataliony artyleryjskie, jeden batalion konnicy i trzy sotnie piechoty. Podczas I wojny światowej Kozackie Wojsko Orenburskie utrzymywało jeden batalion i osiemnaście regimentów kawalerii, dziesięć batalionów artyleryjskich, jedną sotnię gwardii, 9 sotni piechoty, 7 i pół sotni rezerwowych i 39 sotni specjalnych, czyli łącznie 27 000 żołnierzy.
Po rewolucji październikowej w 1917 roku kozacy orenburscy poparli białych i pod dowództwem Atamana Aleksandra Dutowa walczyli przeciwko bolszewikom, choć część z nich, przede wszystkim biedota, wstępowała do Armii Czerwonej, gdzie utworzono kilka oddziałów kozaków orenburskich.
W 1920 roku, podobnie jak inne formacje kozackie, Kozackie Wojsko Orenburskie zostało zlikwidowane przez komunistów.

</doc>
<doc id="2104344" url="https://pl.wikipedia.org/wiki?curid=2104344" title="Boediono">
Boediono

Boediono (ur. 25 lutego 1943 w Blitar) – indonezyjski ekonomista i polityk.
Edukacja.
W 1967 uzyskał stopień bakalaureata na University of Western Australia w Perth. W 1972 otrzymał tytuł magistra na Monash University w Melbourne. Doktorat obronił w 1979 na Wharton Business School w Filadelfii. W latach 70. pracował na Australian National University w Canberze.
Kariera polityczna.
W 1997 objął stanowisko zastępcy gubernatora Banku Indonezji odpowiedzialnego za politykę fiskalną i monetarną. Funkcję tę pełnił do 1998. Od 1998 do października 1999 był ministrem stanu ds. planowania i rozwoju narodowego.
Po odsunięciu od władzy prezydenta Wahida, nowa głowa państwa, Megawati Soekarnoputri, mianowała go ministrem finansów. Podczas gdy kierował resortem (do 2004), notowano kilkuprocentowy wzrost gospodarczy (4% w 2002).
W 2005 wszedł w skład gabinetu Susilo Bambang Yudhoyono jako minister koordynujący politykę ekonomiczną państwa. W 2008 Ludowa Izba Reprezentantów powołała Boediono na gubernatora Banku Indonezji. Zrezygnował z urzędu po tym jak prezydent Yudhoyono zaproponował mu kandydowanie na urząd wiceprezydenta kraju w wyborach w 2009.
Od 20 października 2009 był 11. w historii wiceprezydentem Indonezji, urząd pełnił przez 5-letnią kadencję do 20 października 2014.

</doc>
<doc id="2104345" url="https://pl.wikipedia.org/wiki?curid=2104345" title="Kakutsa Czolokaszwili">
Kakutsa Czolokaszwili



</doc>
<doc id="2104347" url="https://pl.wikipedia.org/wiki?curid=2104347" title="Jezioro Tynwałdzkie">
Jezioro Tynwałdzkie

 
Jezioro Tynwałdzkie – jezioro w woj. warmińsko-mazurskim, w powiecie iławskim, w gminie Iława, leżące na terenie Pojezierza Iławskiego.
Dane morfometryczne.
Powierzchnia zwierciadła wody wynosi 30,0 ha.
Zwierciadło wody położone jest na wysokości 101,6 m n.p.m..
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Tynwałdzkie". W różnych publikacjach i na mapach topograficznych jezioro to występuje pod nazwą "Tynwałd".

</doc>
<doc id="2104352" url="https://pl.wikipedia.org/wiki?curid=2104352" title="Bądze (jezioro)">
Bądze (jezioro)



</doc>
<doc id="2104355" url="https://pl.wikipedia.org/wiki?curid=2104355" title="Gordi (zespół muzyczny)">
Gordi (zespół muzyczny)

Gordi (serb. Горди) – jugosłowiański zespół heavymetalowy.
Historia.
Zespół powstał pod koniec 1977 roku. Pierwszy skład grupy tworzyli Zlatko Manojlović (gitara akustyczna, gitara elektryczna, wokal), Goran Manojlović (instrumenty klawiszowe, wokal), Stevan Milutinović (perkusja, wokal) i Dragan Janković (gitara basowa). Zespół rozpadł się w 1984 roku.

</doc>
<doc id="2104356" url="https://pl.wikipedia.org/wiki?curid=2104356" title="Robert Navarro">
Robert Navarro

Robert Navarro (ur. 1 maja 1952 w Cuxac-d’Aude) – francuski polityk, samorządowiec, poseł do Parlamentu Europejskiego VI kadencji, senator.
Życiorys.
W latach 80. pracował w SNCF. W 1990 wszedł w skład rady krajowej Partii Socjalistycznej, powołany też na jej przewodniczącego w departamencie Hérault. W 1998 i 2004 zostawał radnym regionu Langwedocja-Roussillon, przewodniczył klubowi socjalistów. Pełnił też funkcję radnego Montpellier oraz członka rady społeczno-gospodarczej (organu doradczego przy francuskim rządzie).
W 2004 z ramienia Partii Socjalistycznej uzyskał mandat posła do Parlamentu Europejskiego. Był członkiem grupy Partii Europejskich Socjalistów, pracował m.in. w Komisji Transportu i Turystyki.
W 2008 odszedł z PE w związku z wyborem w skład francuskiego Senatu, utrzymując mandat senatora również w 2014.

</doc>
<doc id="2104357" url="https://pl.wikipedia.org/wiki?curid=2104357" title="Przystań (serial telewizyjny 2010)">
Przystań (serial telewizyjny 2010)

Przystań (ang. "Haven") – kanadyjski serial telewizyjny luźno oparty na powieści Stephena Kinga "Colorado Kid". Premiera serialu miała miejsce 9 lipca 2010 r. na kanale Syfy. 9 listopada 2012 ogłoszono, że seria została prolongowana do 4 serii, która również miała 13 odcinków. 28 stycznia 2013 SyFy zamówiło podwójny, 26-odcinkowy sezon serialu.
18 sierpnia 2015 roku, stacja SciFi ogłosiła zakończenie produkcji serialu po 5 sezonie.
Opis fabuły.
Bystra i pewna siebie agentka FBI Audrey Parker (Emily Rose) ma za sobą tajemniczą przeszłość związaną z dzieciństwem i pewną otwartość na zjawiska paranormalne. Prowadząc rutynową sprawę trafia do małego miasteczka Haven w stanie Maine, by wkrótce odkryć, że pozornie spokojna, portowa miejscowość boryka się z plagą nadprzyrodzonych wydarzeń, które miejscowi określają jako powrót "kłopotów". W trakcie dochodzenia odkrywa, że jej matka, której nigdy nie znała, również była związana z tajemniczym miasteczkiem.

</doc>
<doc id="2104361" url="https://pl.wikipedia.org/wiki?curid=2104361" title="Polialkohol winylu">
Polialkohol winylu



</doc>
<doc id="2104362" url="https://pl.wikipedia.org/wiki?curid=2104362" title="Jurij Kosacz">
Jurij Kosacz

Jurij Mykołajowycz Kosacz, ukr. Ю́рій Микола́йович Ко́сач (ur. 5 (18) grudnia 1908 we wsi Kołodjażne na Ukrainie, zm. 11 stycznia 1990 w Passaic) – ukraiński poeta, prozaik, dramaturg, redaktor. Bratanek Lesi Ukrainki.
Tworzył pod pseudonimami J. Kosarycz, A. Zhorjanycz, H. Roslavec, Kryha Hordij, Andrij Skyba, Vadym Iskra Kołodjażynec, J. R-ko, K.J., J.K.
Od 1918 roku mieszkał na zachodniej Ukrainie, w 1928 r. ukończył gimnazjum we Lwowie. Wyższe wykształcenie zdobył na Uniwersytecie Warszawskim i Uniwersytecie Paryskim. 
Aktywność społeczną i literacką rozpoczął w czasie studiów. W 1928 roku zostaje sekretarzem studenckiej organizacji Partia ukraińskich nacjonalistów i członkiem towarzystwa kulturalnego Osnowa. W 1927 r. wychodzą w łuckim czasopiśmie "Ukraińska hromada" wiersze Jurija Kosacza, a w 1928 r. rozpoczyna się aktywna współpraca pisarza z poważanym lwowskim pismem "Literaturno-naukowyj visnyk" Dmytra Doncowa. 3 czerwca 1929 roku opowiadania i wiersze Kosacza zostają opublikowane w innym lwowskim czasopiśmie "Novi Szljahy", a na początku 1931 roku wychodzi jego pierwsza książka, zbiór opowiadań "Czorna Pani".
Na początku lutego 1931 r. Kosacz wraz z siedmioma innymi nacjonalistycznymi aktywistami został zatrzymany przez polską policję za działalność antypaństwową. Do rozprawy, jaka odbyła się 5 grudnia 1932, byli przetrzymywani w łuckim areszcie. Jurij Kosacz, jako główny oskarżony, dostał wyrok 1 roku więzienia. Po wyjściu na wolność emigrował początkowo do Czechosłowacji, a później do Francji.
W 1934 roku wychodzi druga książka Kosacza - powieść historyczna "Sonce v Czyhyryni", a w następnym debiutancki zbiór poezji "Czerleń". Za te dwie pozycje Kosacz otrzymał w 1935 roku II nagrodę Organizacji pisarzy i dziennikarzy im. I. Franko. W 1936 r. w Paryżu wydany zostaje drugi tomik poezji: "Myt z Majstrom". Na połowę lat trzydziestych przypada najbardziej twórczy okres pracy pisarza, kiedy to kolejno wychodzą: opowiadania "Dyvymos' v oczi smerti" i "Czad", szkice "Na varti naciji", kilka rozdziałów historyczno-przygodowej powieści "Zatjah pid Djunkerk", zbiory opowiadań "Klubok Ariadny", "Trynadcjata czota", "Czarivna Ukraina". Za trzy ostatnie pozycje w 1938 roku Kosacz dostał już I nagrodę Towarzystwa. Wtedy powstaje pierwszy dramatyczny utwór pisarze - komedia satyryczna "Kyrka z Ljoleju".
W 1943 roku Jurij Kosacz wraca do Lwowa, do 1944 pracuje w redakcji pisma "Lviwski visti". W 1943 r. wychodzi jego powieść nt. wydarzeń poprzedzających wybuch powstania w 1648 roku pt. "Rubikon Chmelnyckoho". We wrześniu tego roku na scenie lwowskiego teatru ma premierę historyczny dramat Kosacza "Obloha".
Pod koniec 1944 roku pisarz został aresztowany i wywieziony do niemieckiego obozu koncentracyjnego. Wyszedłszy pod koniec wojny na wolność Kosacz mieszkał przez kilka miesięcy w Austrii, potem w zachodnich Niemczech. Wtedy to wraz z Jurijem Szerechom-Szeweliowym i Ułasem Samczukiem zakłada w Monachium Ukraiński Ruch Artystyczny МУР. W tym czasie Kosacz dużo publikuje: zbiory opowiadań "Noktiurn be-mol" (1945), "Zaproszennia na Cytru", "Czudesna Balka" (1946), fragmenty historycznej powieści "Deń Hniwu" (1948). Dotyczące go problemy życia na emigracji Kosacz opisał w swym najbardziej znanym utworze "Enej ta żyttja inszych" (1946). 
Po rozpadzie Ruchu, w 1949 roku, pisarz wyjechał do USA, gdzie aktywnie współpracował z ukraińską diasporą, redagował czasopismo "Za synim okeanom" oraz "Obriji", w dużej mierze przez niego finansowane. W Stanach Zjednoczonych wydał trzy książki - zbiory "Kubok Hanimeda" (1958), "Zoloti vorota" (1996) oraz powieść "Suzirja Lebedja" (1983).
Został pochowany na ukraińskim prawosławnym cmentarzu w Bound-Brook w stanie New Jersey.
W języku polskim zostało wydanych kilka wierszy Jurija Kosacza opublikowanych w zbiorze "Prolog, nie epilog... Poezja ukraińska w polskich przekładach" pod red. O. Hnatiuk i K. Kotyńskiej.

</doc>
<doc id="2104366" url="https://pl.wikipedia.org/wiki?curid=2104366" title="Jezioro Kamienieckie (Pojezierze Kujawskie)">
Jezioro Kamienieckie (Pojezierze Kujawskie)

 
Jezioro Kamienieckie – jezioro w woj. kujawsko-pomorskim, w powiecie radziejowskim, w gminie Topólka, leżące na terenie Pojezierza Kujawskiego.
Dane morfometryczne.
Powierzchnia zwierciadła wody według różnych źródeł wynosi od 37,4 ha do 39,0 ha. 
Zwierciadło wody położone jest na wysokości 90,7 m n.p.m. lub 89,7 m n.p.m. Średnia głębokość jeziora wynosi 1,8 m, natomiast głębokość maksymalna 4,0 m.
W oparciu o badania przeprowadzone w 2002 roku wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Kamienieckie". W różnych publikacjach i na mapach topograficznych jezioro to występuje pod nazwą "Kamieniec".

</doc>
<doc id="2104371" url="https://pl.wikipedia.org/wiki?curid=2104371" title="Nikołaj Markiewicz">
Nikołaj Markiewicz



</doc>
<doc id="2104372" url="https://pl.wikipedia.org/wiki?curid=2104372" title="Adherencja (ochrona zdrowia)">
Adherencja (ochrona zdrowia)

Adherencja (ang. "adherence") - w ochronie zdrowia oznacza przestrzeganie zaleceń w ramach współpracy terapeutycznej, czyli stopień, do jakiego zachowanie pacjenta (w zakresie przyjmowania leków, przestrzegania diety i dokonywania zmian w stylu życia) jest zgodne z zaleceniami medycznymi ustalonymi wspólnie z lekarzem. Według definicji zaproponowanej przez Johna Urquharta, oznacza "stopień, do jakiego historia przyjmowania przez pacjenta leków jest zgodna z zaleconym schematem leczenia". Przeciwieństwo przestrzegania zaleceń terapeutycznych określane jest jako "nieadherencja", "zła adherencja", "brak adherencji" lub "brak współpracy".
Składowe.
Jej najistotniejsze składowe to:
Czynniki warunkujące.
Często powodzenie farmakoterapii w bezpośredni sposób zależne jest od skrupulatnego przestrzegania zażywania leków. Szczególnie ważne jest to w przypadku schorzeń przewlekłych, takich jak nadciśnienie tętnicze i cukrzyca, w których leki trzeba zażywać codziennie i bezterminowo. Do nieprzestrzegania zaleceń terapeutycznych mogą przyczyniać się:

</doc>
<doc id="2104373" url="https://pl.wikipedia.org/wiki?curid=2104373" title="Zoriana Pyłypiuk">
Zoriana Pyłypiuk

Zoriana Pyłypiuk (ur. 14 września 1984 roku w Stargardzie Szczecińskim) – ukraińska siatkarka urodzona w Polsce. Urodziła się i wychowała w Stargardzie Szczecińskim, skąd w wieku sześciu lat wyprowadziła się na Ukrainę wraz ze swoją rodziną. Posiada dwa obywatelstwa: polskie i ukraińskie.

</doc>
<doc id="2104375" url="https://pl.wikipedia.org/wiki?curid=2104375" title="Your Disco Needs You">
Your Disco Needs You

Your Disco Needs You – piosenka disco stworzona na siódmy album studyjny australijskiej piosenkarki Kylie Minogue pt. "Light Years" (2000). Wyprodukowana przez Guya Chambersa i Steve’a Powera, kompozycja wydana została jako piąty i finalny singel promujący krążek dnia 22 stycznia 2001 roku.
Informacje o utworze.
Autorami piosenki są sama Kylie Minogue, a także angielski wokalista Robbie Williams oraz związany z jego karierą autor/producent muzyczny Guy Chambers. Chambers wyprodukował gotowy utwór wraz ze Steve’em Powerem. Tematyką utworu jest dyskoteka, a on sam jest dyskotekowym hymnem, utrzymanym w konwencji muzyki disco.
Wersja albumowa „Your Disco Needs You” zawiera cztery wersy zaśpiewane w języku francuskim. Minogue nagrała także alternatywne wersje piosenki, z liniami tymi odśpiewanymi w innych językach, między innymi niemieckim, hiszpańskim i japońskim:
Kompozycja uchodzi za hymn gejowski, podobny do „I Will Survive” Glorii Gaynor. W marcu 2008 portal SameSame.com.au zawarł ją na pozycji piątej w swoim notowaniu „50 najbardziej gejowskich utworów wszech czasów”.
Wydanie singla.
Utwór wydano jako piąty, ostatni singel z albumu "Light Years". Opublikowano go na początku roku 2001 w wybranych państwach. W Australii dotarł do Top 20, obejmując miejsce dwudzieste listy ARIA Top 50 Singles, nie został z kolei wydany w Wielkiej Brytanii, co zirytowało wielu fanów Minogue, a także spowodowało, że w kierunku brytyjskiej wytwórni publikującej materiały artystki posłano liczne protesty.
Gdy rozpatrywano wydanie „Your Disco Needs You” w postaci czwartego singla z siódmego albumu Minogue, Parlophone zadecydował, że jest on złym materiałem promocyjnym, powołując się na jego kampową estetykę. Na przedostatni singel obrano latin-popowy utwór „Please Stay”, piątym i finalnym singlem został zaś ulubiony przez fanów Minogue utwór niniejszy.
Mimo iż „Your Disco Needs You” był notowany na niewielu listach przebojów, nie odnosząc znacznego sukcesu, stał się klasykiem muzyki disco XXI wieku, równie klasyczną pozycją w dyskografii Kylie Minogue, a także przebojem klubowym na terenie Wysp Brytyjskich, Europy Wschodniej i krajów nadbałtyckich.
Teledysk.
Wideoklip do utworu powstał w Los Angeles w stanie Kalifornia w roku 2000.
Teledysk inspirowany był latami siedemdziesiątymi XX wieku, w wykonaniu odwołuje się do kultury retro. Opiera się na ujęciach szeregu klonów wokalistki maszerujących krokiem defiladowym w różnych strojach. Do remiksu „Casino Club and Radio Mix” (dłuższego od podstawowej edycji utworu o pięć sekund) nakręcono również wersję alternatywną teledysku, przeznaczoną na rynek mass mediów niemieckich. Wersja obfitowała w sceny przedstawiające Kylie Minogue naprzeciw spadających balonów i złotych serpentyn.
Klip bazowy, ani dokręcona do remiksu wersja nie zostały zawarte na żadnym teledyskowym albumie DVD Minogue.

</doc>
<doc id="2104379" url="https://pl.wikipedia.org/wiki?curid=2104379" title="Grupa warowna Dobrošov">
Grupa warowna Dobrošov

Grupa Warowna Dobrošov (czes. "Dělostřelecká tvrz Dobrošov") (znana także jako Twierdza Artyleryjska Dobrošov) – niedokończone czechosłowackie umocnienia w Górach Orlickich, niedaleko wsi Dobrošov (części Náchodu), wchodzące w skład czechosłowackich fortyfikacji. Budowa twierdzy rozpoczęła się 13 września 1937. Ukończona została budowa 3 obiektów: NDS 72 Můstek, NDS 73 Jeřáb i NDS 75 Zelený. We wrześniu 1938 zmobilizowany został jedynie NDS 73 Jeřáb. Od 1968 r. twierdza jest udostępniona do zwiedzania. Od 2015 roku jej właścicielem jest Kraj královéhradecki, który przejął umocnienia od Armii Czeskiej. Formalnym opiekunem jest Muzeum Regionalne w Náchodzie. Twierdza udostępniona jest do zwiedzania w okresie letnim, najczęściej w weekendy.

</doc>
<doc id="2104382" url="https://pl.wikipedia.org/wiki?curid=2104382" title="Mistrzostwa Estonii w Lekkoatletyce 2010">
Mistrzostwa Estonii w Lekkoatletyce 2010

Mistrzostwa Estonii w Lekkoatletyce 2010 – zawody lekkoatletyczne, które odbyły się w Tallinnie 16, 17 i 18 lipca.
Bieg na 10 000 m.
Mistrzostwa Estonii w biegu na 10 000 metrów rozegrano 25 czerwca w Kohili.
Wieloboje.
Mistrzostwa Estonii w wielobojach rozegrano 18 i 19 sierpnia w Rakvere.
Chód na 50 km.
Mistrzostwa Estonii w chodzie na 50 kilometrów rozegrano 25 września w Paralepa.

</doc>
<doc id="2104388" url="https://pl.wikipedia.org/wiki?curid=2104388" title="Trójżeńcowate">
Trójżeńcowate

Trójżeńcowate ("Burmanniaceae" Blume) – rodzina roślin z rzędu pochrzynowców ("Dioscoreales"). Należy tu 11 rodzajów roślin występujących w strefie międzyzwrotnikowej, przy czym największe ich zróżnicowanie jest w tropikalnej Ameryce Południowej i Środkowej. Występują poza tym także w Ameryce Północnej (Illinois), w południowej Australii i na Nowej Zelandii.
Morfologia.
Rośliny myko-heterotroficzne, zwykle bezzieleniowe, niewielkie. Korzenie mają mięsiste, często bulwiaste. Liście zredukowane do łusek. Charakterystyczne są kwiaty, pojedyncze rosnące na szczycie pędu. Są zwykle mniej lub bardziej niebieskie. Zewnętrzne listki okwiatu są bardziej okazałe od wewnętrznych. Posiadają tylko trzy pręciki. 
Systematyka.
W systemie APG IV (2016) rodzina należąca do rzędu pochrzynowców ("Dioscoreales") w obrębie jednoliściennych.
We wcześniejszym systemie APG II (2003) rodzina była powiększona o plemię "Thismieae", obecnie wyróżnione w randze rodziny "Thismiaceae" jako siostrzana dla krąpielowatych.
Pozycja rodziny w obrębie rzędu pochrzynowców ("Dioscoreales"):

</doc>
<doc id="2104389" url="https://pl.wikipedia.org/wiki?curid=2104389" title="Burmanniaceae">
Burmanniaceae



</doc>
<doc id="2104396" url="https://pl.wikipedia.org/wiki?curid=2104396" title="Grupa warowna Dobroszow">
Grupa warowna Dobroszow



</doc>
<doc id="2104397" url="https://pl.wikipedia.org/wiki?curid=2104397" title="Dobroszow">
Dobroszow



</doc>
<doc id="2104398" url="https://pl.wikipedia.org/wiki?curid=2104398" title="Krater Puczeż-Katunski">
Krater Puczeż-Katunski

Krater Puczeż-Katunski (ros. "Пучеж-Катунский кратер") – krater uderzeniowy w obwodzie niżnonowogrodzkim, Rosja. Sam krater ma 40 km średnicy, a cała struktura uderzeniowa ma średnicę ok. 80 km. Ocenia się, że powstał 167 ± 3 miliona lat temu (środkowa jura). Krater nie jest widoczny na powierzchni, ale wyróżnia się szatą roślinną.

</doc>
<doc id="2104399" url="https://pl.wikipedia.org/wiki?curid=2104399" title="Kukówka (wzniesienie)">
Kukówka (wzniesienie)

Kukówka – wzniesienie o wysokości 206,3 m n.p.m. na Pojezierzu Drawskim, położone w woj. zachodniopomorskim, w powiecie drawskim, w gminie Czaplinek.
Wzniesienie znajduje się w Drawskim Parku Krajobrazowym oraz obszarze specjalnej ochrony ptaków "Ostoja Drawska".
Nazwę "Kukówka" wprowadzono urzędowo w 1950 roku, zastępując poprzednią niemiecką nazwę "Kuck Berg".

</doc>
<doc id="2104402" url="https://pl.wikipedia.org/wiki?curid=2104402" title="Jiráskova wieża">
Jiráskova wieża



</doc>
<doc id="2104405" url="https://pl.wikipedia.org/wiki?curid=2104405" title="Radosna">
Radosna



</doc>
<doc id="2104408" url="https://pl.wikipedia.org/wiki?curid=2104408" title="Charlevoix (krater)">
Charlevoix (krater)

Krater Charlevoix – krater uderzeniowy w Charlevoix, w prowincji Quebec w Kanadzie. Tylko część krateru jest odsłonięta na powierzchni, reszta zakryta jest przez rzekę Świętego Wawrzyńca. Oficjalna ocena oryginalnej średnicy krateru to 54 km, ale istnieją hipotezy, że mógł być większy. Rozpoznany został w 1965 roku.
Wiek krateru oceniany jest na 342 ± 15 milionów lat (missisip). Powstał prawdopodobnie w wyniku uderzenia meteorytu kamiennego o średnicy co najmniej 2 km. Krater ma strukturę wielopierścieniową z centralnym wypiętrzeniem. W środku znajduje się góra "Mont des Éboulements" (770 m n.p.m.).

</doc>
<doc id="2104410" url="https://pl.wikipedia.org/wiki?curid=2104410" title="Chata Jiraska">
Chata Jiraska



</doc>
<doc id="2104412" url="https://pl.wikipedia.org/wiki?curid=2104412" title="Mistrzostwa Wenezueli w Lekkoatletyce 2010">
Mistrzostwa Wenezueli w Lekkoatletyce 2010

Mistrzostwa Wenezueli w Lekkoatletyce 2010 – zawody lekkoatletyczne, które odbyły się w Barquisimeto 18 i 19 czerwca.
Chód na 20 km.
Mistrzostwa Wenezueli w chodzie na 20 kilometrów rozegrano 5 lutego w San Juan de Los Morros.

</doc>
<doc id="2104416" url="https://pl.wikipedia.org/wiki?curid=2104416" title="Küchendeutsch">
Küchendeutsch

Küchendeutsch ( lub NBG, dosł. „kuchenny niemiecki”) – podobnie jak Unserdeutsch, pidżyn oparty na języku niemieckim, powstały w Namibii. Dziś używa go ok. 15 tys. ludzi, głównie starszych potomków służby domowej z czasów, gdy Namibia była niemiecką kolonią. Często zdarza się, że stanowi on dla młodych Namibijczyków słyszących go u swoich dziadków zachętę do nauki współczesnego niemieckiego (niemiecki do 1990 roku był jednym z języków urzędowych, wciąż stanowi on język główny lub ojczysty dla 30 tys. obywateli Namibii).
Na początku XX wieku w Niemczech podejmowano próby stworzenia sztucznie uproszczonych wersji niemieckiego do użytku w koloniach ("Kolonialdeutsch" Emila Schwörera, "Weltdeutsch" Adalberta Baumanna czy "Vereinfachte Deutsch" Oswalda Salzmanna). Jak wiele języków sztucznych nie wyszły one jednak poza sferę projektów, w praktyce zastąpione właśnie przez Küchendeutsch i Unserdeutsch.

</doc>
<doc id="2104418" url="https://pl.wikipedia.org/wiki?curid=2104418" title="Szlak Aloisa Jiraska">
Szlak Aloisa Jiraska

Szlak Aloisa Jiráska (czes. "Jiráskova horská cesta", "JHC") – główny długodystansowy szlak w Górach Orlickich, na Pogórzu Orlickim i Broumovskiej vrchovinie, oznaczony kolorem czerwonym.
Historia.
Najstarszy znaczony szlak grzbietem Gór Orlickich powstał już na końcu XIX wieku. Obecny szlak wytyczony został w 1921 przy okazji wizyty Aloisa Jiráska, na którego cześć nadano szlakowi imię poety. Prowadził z Nowego Miasta nad Metują do Jablonnégo nad Orlicą. Po II wojnie światowej czerwony szlak został stopniowo przedłużony na północ do Broumova i na południe do Litomyšli. Obecnie szlak prowadzi m.in. z okolic klasztoru benedyktynów w Broumovie, przez czechosłowackie fortyfikacje oraz w okolicy betonowej granicy, przez schroniska Jiraskovą chatę, Masarykovą chatę, czy kaplicę Kunštát.
Długość.
Odcinek z Nowego Miasta do Olešnicy v Orlických horách i przez główny masyw Gór Orlickich do Rokytnicy v Orlických horách mierzy około 61 km. Następny odcinek z Rokytnicy przez Ziemską bramę, Mladkov i Suchý vrch do Jablonnégo około 35 km. Cała obecna trasa ma długość około 160 km i prowadzi z Broumova przez Nowe Miasto nad Metują, Rokytnice, Jablonné do Litomyšla przez Góry Orlickie. Czasami za początek trasy uważa się nawet Nový Hrádek (około 11 km od Nowego Miasta). Według numeracji KČT odcinek Dobrošov – Hanička ma numer 0413, a odcinek Hanička – Litomyšl 0444.
Ciekawostki.
Ciekawe obiekty przyrodnicze i historyczne na odcinku Nowe Miasto – Rokytnice:

</doc>
<doc id="2104419" url="https://pl.wikipedia.org/wiki?curid=2104419" title="Jiraskova chata">
Jiraskova chata



</doc>
<doc id="2104420" url="https://pl.wikipedia.org/wiki?curid=2104420" title="Kaplica Kunštát">
Kaplica Kunštát

Kaplica Kunštát (cz. "Kunštátská kaple") - barokowa kaplica nieopodal miejscowości Kunštát, w kraju południowomorawskim znajdująca się na szlaku Aloisa Jiraska. 
Zbudowana w 1760 roku na planie koła. Po II wojnie światowej została zdewastowana. Odrestaurowana w latach 60. XX wieku. Następnie konserwowana w 2000 i 2005 roku.

</doc>
<doc id="2104430" url="https://pl.wikipedia.org/wiki?curid=2104430" title="Catocala promissa">
Catocala promissa



</doc>
<doc id="2104431" url="https://pl.wikipedia.org/wiki?curid=2104431" title="Catocala sponsa">
Catocala sponsa



</doc>
<doc id="2104433" url="https://pl.wikipedia.org/wiki?curid=2104433" title="Euclidia glyphica">
Euclidia glyphica



</doc>
<doc id="2104435" url="https://pl.wikipedia.org/wiki?curid=2104435" title="Lygephila pastinum">
Lygephila pastinum



</doc>
<doc id="2104438" url="https://pl.wikipedia.org/wiki?curid=2104438" title="2 Pułk Konny generała Drozdowskiego">
2 Pułk Konny generała Drozdowskiego

2 Pułk Konny gen. Drozdowskiego (ros. 2-й конный генерала Дроздовского полк) – jednostka wojskowa kawalerii wojsk Białych podczas rosyjskiej wojny domowej
Historia.
W styczniu 1918 r. na froncie rumuńskim został sformowany Samodzielny Korpus Rosyjskich Ochotników gen. Anatolija K. Kelczewskiego, w skład którego weszła 1 Brygada pod dowództwem płk. Michaiła G. Drozdowskiego. Po rozformowaniu Korpusu w lutym, brygada wyruszyła w tzw. marsz Jassy - Don w celu połączenia się z formowaną w Nowoczerkasku Armią Ochotniczą gen. Antona I. Denikina. W składzie brygady znajdował się Dywizjon Konny (dwa szwadrony), sformowany 5 marca przez rtm. Borysa A. Gajewskija. 29 kwietnia został przeformowany w Pułk Konny (cztery szwadrony, pododdział karabinów maszynowych i saperów). 31 maja utworzono 2 Pułk Konny (sześć szwadronów). Liczył ok. 650 żołnierzy. Od czerwca wchodził w skład 3 Dywizji Piechoty płk. M. G. Drozdowskiego, uczestnicząc w tzw. 2 Marszu Kubańskim. W sierpniu został rozbudowany o trzy kolejne szwadrony kawalerii. Po ciężkich walkach z wojskami bolszewickimi liczebność pułku spadła w poł. stycznia 1919 r. do zaledwie ok. 100 ludzi. 22 maja, po uzyskaniu uzupełnień (miał sześć szwadronów), włączono go do Samodzielnej Brygady Kawalerii. Od 19 czerwca do jesieni wchodził w skład 2 Brygady 2 Dywizji Kawalerii. 10 października uzyskał nazwę 2 Pułku Konnego generała Drozdowskiego. Na pocz. 1920 r. ponownie w składzie Samodzielnej Brygady Kawalerii uczestniczył w tzw. marszu bredowskim do linii wojsk polskich, po czym jego żołnierze zostali internowani. 16 kwietnia na Krymie w ramach wojsk gen. Piotra N. Wrangla został utworzony Dywizjon Konny (trzy szwadrony), składający się spośród tych żołnierzy pułku, którzy statkami przypłynęli z Polski na Krym. 28 kwietnia włączono go do 5 Pułku Kawalerii. 25 lipca powrócili z internowania pozostali drozdowcy-kawalerzyści. W rezultacie 8 sierpnia utworzono Samodzielny Dywizjon Konny generała Drozdowskiego. Liczył ok. 600 ludzi. W poł. listopada zostali oni ewakuowani z Krymu do Gallipoli.

</doc>
<doc id="2104443" url="https://pl.wikipedia.org/wiki?curid=2104443" title="Semiotopsis ungulata">
Semiotopsis ungulata

Semiotopsis ungulata − gatunek chrząszcza z rodziny sprężykowatych, umieszczony w rodzaju monotypowym.
Zamieszkuje Kolumbię.

</doc>
<doc id="2104444" url="https://pl.wikipedia.org/wiki?curid=2104444" title="Semiotopsis">
Semiotopsis



</doc>
<doc id="2104447" url="https://pl.wikipedia.org/wiki?curid=2104447" title="Rhinopsephus apicalis">
Rhinopsephus apicalis

Rhinopsephus apicalis − gatunek chrząszcza z rodziny sprężykowatych.
Owad osiąga długość 8,5-10 mm.
Jest to ciemnobrązowy chrząszcz o przedtułowiu i przednich ⅔ skrzydeł jasnych, na przedpleczu obserwuje się ciemnobrązowy pas ułożony podłużnie, szerszy od przodu. Ciało pokrywa umiarkowanie długie, gęste owłosienie. Na grzbietowej stronie ciała przyjmuje ono kolor powłoki, na brzusznej zaś jest białawe.
Cechuje się on łódkowatym, wypukłym (choć lekko wklęsłym przy przednim brzegu) czołem, którego długość przewyższa szerokość. Jego przedni brzeg określa się jako wydatny, szeroki i zaokrąglony. Ząbkowane u samca, a jeszcze bardziej u samicy czułki składają się z jedenastu segmentów. Podstawa nie dorównuje wielkością oku. Drugi segment ma kształt okrągły, trzeci zaś, o trójkątnym kształcie, jest krótszy od następnego. Ostatni jest eliptyczny. Począwszy od trzeciego w górę segmenty te noszą ostrogi. "Labrum" o długich setach przyjmuje kształt półeliptyczny. Żuwaczki są potężnie zbudowane. Krótkie pośrodkowe sety tworzą "penicillius". Wypukłe przedplecze jest dłuższe, niż szersze. Samiec posiada wydłużony i szeroki "Aedagus" (o krótkiej części podstawnej).
Na goleniach widnieją bardzo małe ostrogi. "Scutellum" jest wydłużone, posiada tylny brzeg zaokrąglony.
Badany materiał pochodził z Kamerunu i Sierra Leone.

</doc>
<doc id="2104450" url="https://pl.wikipedia.org/wiki?curid=2104450" title="Rhinopsephus">
Rhinopsephus

Rhinopsephus − rodzaj chrząszcza z rodziny sprężykowatych.
Chrząszcze te charakteryzują się między innymi czołem o długości większej, niż szerokość i grzebieniastymi czułkami samic. Swym zasięgiem występowania rodzaj obejmuje następujące państwa:

</doc>
<doc id="2104452" url="https://pl.wikipedia.org/wiki?curid=2104452" title="Nędzowski Dział">
Nędzowski Dział

Nędzowski Dział – niski grzbiet ciągnący się w poprzek Rowu Podtatrzańskiego pomiędzy Tatrami Zachodnimi a Pogórzem Gubałowskim. Zaczyna się pod Hrubym Reglem, zaraz po północno-wschodniej stronie wylotu Stanikowego Żlebu, przecina drogę z Zakopanego do Kir przy przystanku Nędzówka i ciągnie przez należące do Kościeliska osiedla: Nędzówka, Hotarz, Bór, po wzniesienie Palenicy Kościeliskiej. W najniższym punkcie (w środku) ma wysokość około 940 m n.p.m.
Nędzowski Dział oddziela od siebie dwie części Rowu Podtatrzańskiego: Rów Kościeliski (po zachodniej stronie) i Rów Zakopiański (po wschodniej stronie). Równocześnie tworzy też dział wodny między dorzeczem Czarnego Dunajca i Białego Dunajca. Cieki wodne po jego zachodniej stronie zasilają Antałowski Potok (dopływ Czarnego Dunajca), po wschodniej stronie Cichą Wodę i jej dopływ – Butorowski Potok.
Nędzowski Dział jest bezleśny, zajęty przez łąki i zabudowania. Przebiega przez niego północna droga z Zakopanego do Kościeliska przez Polanę Szymoszkową.

</doc>
<doc id="2104453" url="https://pl.wikipedia.org/wiki?curid=2104453" title="Hotel Ratuszowy w Bydgoszczy">
Hotel Ratuszowy w Bydgoszczy

Hotel Ratuszowy w Bydgoszczy – dawny hotel, obecnie (od 2020) hostel położony w zabytkowej kamienicy przy ulicy Długiej, na terenie Starego Miasta w Bydgoszczy.
Położenie.
Budynek stoi w północnej pierzei ul. Długiej, między ul. Stefana Batorego, a ul. Jana Kazimierza.
Historia.
W miejscu kamienicy, według szczegółowego planu zabudowy miasta, sporządzonego przez pruskiego geometrę Gretha, w 1774 r. znajdowało się kilka zabudowanych działek. Obecny budynek na miejscu 3 wcześniejszych kamienic wzniosło w latach 1830-1833 miasto Bydgoszcz z przeznaczeniem na gmach administracyjny (ratusz). We wnętrzach, mieszczących m.in. dużą i małą salę sesyjną oraz gabinet burmistrza, usytuowano urzędy miejskie. Budynek pierwotnie był dwupiętrowy, miał użytkowe poddasze i przykryty był wysokim łamanym dachem.
W 1879 r. magistrat przeniesiono do budynku dawnego kolegium jezuickiego na Starym Rynku, zaś kamienicę sprzedano hotelarzowi Juliusowi Lengningowi, będącemu wcześniej właścicielem hotelu "Rio".
Nowy właściciel przystąpił do przebudowy i remontu gmachu mających na celu przystosowanie go do pełnienia funkcji hotelowych. Autorem projektu przebudowy był mistrz murarski Gustav Weihe, a pracami ciesielskimi kierował Heinrich Mautz.
Prace ukończono w 1881 r. Objęły one podwyższenie budynku o jedną kondygnację, przebudowę wnętrz na parterze, gdzie umiejscowiono ekskluzywne sklepy, oraz wzbogacenie aranżacji fasady. Naprzeciwko wejścia usytuowano reprezentacyjną klatkę schodową. Część mieszkalna hotelu znajdowała się na piętrach. Pokoje wyposażono w sanitariaty i pomieszczenia do zażywania zimnych i ciepłych kąpieli. Od strony podwórza znajdowała się duża sala restauracyjna, zaś piwnice zajmowała kuchnia i pomieszczenia gospodarcze. Fasada hotelu Lengninga wyróżniała się bogactwem zastosowanych ornamentów, przewyższając pod tym względem sąsiednie kamienice. Były to dekoracje antykizujące: Meander pod oknami poddasza, a na gzymsie koronującym fryzy: kostkowy, jajownik i astragal.
W 1908 r. Julius Lengning sprzedał posesję wraz z budynkiem handlarzowi winem z Olsztyna Antonowi Kretschmanowi, który przeprowadził modernizację hotelu. W 1909 r. założono instalację centralnego ogrzewania, na poddaszu urządzono dodatkowe pokoje dla gości, zaś na parterze otwarto winiarnię, piwiarnię i wyszynk. Tuż przed I wojną światową był to czwarty co do liczby gości hotel w mieście.
Aż do 1945 r. hotel funkcjonował pod niezmienioną nazwą (Lengninga), mimo zmian właścicieli. Od 1921 r. był nim Andrzej Goździk, od 1932 r. Marta Smogulecka, a od 1935 r. M. Liszka. W latach 30. XX w. w sali dancingowej odbywały się liczne imprezy taneczne.
Po 1945 r. w budynku umieszczono internat Technikum Elektrycznego, jednak w 1965 r. przywrócono mu funkcje hotelowe. Nazwę obiektu zmieniono na „Hotel Ratuszowy”, a jego zarządcą zostało przedsiębiorstwo „Hotele Miejskie”, od 1974 r. Wojewódzkie Przedsiębiorstwo Turystyczne „Brda”.
Obecnie budynek, chociaż nadal pełni funkcje noclegowe, został gruntownie przebudowany, zmieniono także wygląd fasady, szczególnie w części parteru. W 2020 przeprowadzono remont elewacji.
Architektura.
Budynek jest wzniesiony na nieregularnym rzucie zbliżonym do prostokąta, z niewielkimi wewnętrznymi dziedzińcami. Kamienica frontowa jest podpiwniczona, dwupiętrowa, z poddaszem. Parter zdobiony jest boniowaniem. Kondygnacje wydzielono wydatnymi gzymsami, przy czym największy jest gzyms koronujący. Okna pierwszego i drugiego piętra posiadają bogatą, zróżnicowaną na każdym piętrze oprawę architektoniczną. Wejście główne znajdowało się dawniej na środku elewacji (dziś z boku), zmieniły się też rozmiary klatek schodowych. Uboższa jest fasada. Nie ma attyki, która przez wiele lat zdobiła rzeźba Merkurego, z atrybutami handlu.
Piwnice pod budynkiem mają 3 poziomy, część z nich posiada okrągłe sklepienia. Nie są one udostępnione dla osób z zewnątrz.
Hotel.
Hotel Ratuszowy był dwugwiazdkowy. Posiadał 28 pokoi jedno- i dwuosobowych, apartament, Restaurację Ratuszową oraz salę konferencyjną wynajmowaną na bankiety, spotkania biznesowe i uroczystości okolicznościowe.

</doc>
<doc id="2104455" url="https://pl.wikipedia.org/wiki?curid=2104455" title="Hradec-Nová Ves (przystanek kolejowy)">
Hradec-Nová Ves (przystanek kolejowy)

Hradec-Nová Ves – przystanek kolejowy w Hradcu-Novej Vsi, w kraju ołomunieckim, w Czechach. Znajduje się na wysokości 385 m n.p.m. i leży na linii kolejowej nr 292..

</doc>
<doc id="2104456" url="https://pl.wikipedia.org/wiki?curid=2104456" title="Ulica Szkolna w Katowicach">
Ulica Szkolna w Katowicach

Ulica Szkolna w Katowicach − jedna z zabytkowych uliczek w katowickiej dzielnicy Śródmieście. Ulica ma długość 172 m i powierzchnię 1242 m². Została wytyczona do lat osiemdziesiątych XIX wieku.
Opis.
Ulica swoją nazwę wzięła od szkół, które się przy niej znajdują. 3 września 1939 przy ul. Szkolnej mieli kwaterę polscy obrońcy Katowic. W tym dniu około 30 hitlerowców starło się z oddziałami polskimi, broniącymi kościoła ewangelickiego przy ul. Warszawskiej. Po krótkiej walce Polacy rozbili przeciwnika, nie ponosząc ofiar w ludziach (dwóch Polaków było rannych). W dwudziestoleciu międzywojennym pod numerem "9" funkcjonowała koedukacyjna Szkoła Powszechna nr 6 im. M. Reja, a pod numerem "5" − koedukacyjna specjalna Szkoła Powszechna nr 8. Pod numerem "7" zlokalizowana była świetlica Miejskiego Komitetu Lokalnego Funduszu Pracy.
W okresie Rzeszy Niemieckiej (do 1922) i w latach niemieckiej okupacji Polski (1939−1945) ulica nosiła nazwę "Schulstraße", w latach międzywojennych 1922−1939 i ponownie od 1945 "ulica Szkolna".
Zabudowa znajdująca się przy ul. Szkolnej cechuje się jedną z najwyższych intensywności zabudowy w mieście (średnio 2,50). Ulicą kursują autobusy ZTM.
Na fasadzie budynku przy ul. Szkolnej 9 w 2003 umieszczono tablicę upamiętniającą profesora Józefa Pietera, współzałożyciela Uniwersytetu Śląskiego.
W marcu 2011 w rejonie ulicy zakończono wycinanie drzew przy Rawie.
Obiekty zabytkowe.
Przy ul. Szkolnej znajdują się następujące obiekty, objęte ochroną konserwatorską:
Instytucje.
Przy ulicy Szkolnej swoją siedzibę mają: prywatne szkoły języków obcych, przedsiębiorstwa wielobranżowe, Zespół Szkół Specjalnych nr 8 (Specjalna Szkoła Podstawowa nr 7, Specjalne Gimnazjum nr 25), Stowarzyszenie Alliance Française, Studium Praktycznej Nauki Języków Obcych Uniwersytetu Śląskiego, Międzywydziałowe Indywidualne Studia Humanistyczne Uniwersytetu Śląskiego.

</doc>
<doc id="2104457" url="https://pl.wikipedia.org/wiki?curid=2104457" title="Písečná (stacja kolejowa)">
Písečná (stacja kolejowa)

Písečná – stacja kolejowa w Písečnej, w kraju ołomunieckim, w Czechach. Znajduje się na wysokości 405 m n.p.m. i leży na linii kolejowej nr 292.

</doc>
<doc id="2104459" url="https://pl.wikipedia.org/wiki?curid=2104459" title="Selektywne inhibitory zwrotnego wychwytu serotoniny i noradrenaliny">
Selektywne inhibitory zwrotnego wychwytu serotoniny i noradrenaliny



</doc>
<doc id="2104465" url="https://pl.wikipedia.org/wiki?curid=2104465" title="Ambasadori">
Ambasadori

Ambasadori – jugosłowiański zespół pop-rockowy.
Historia.
Zespół został założony w 1968 roku przez gitarzystę Slobodana Vujovicia. Największym osiągnięciem grupy było reprezentowanie Jugosławii w Konkursie Piosenki Eurowizji 1976. Zespół zajął 17. miejsce.

</doc>
<doc id="2104467" url="https://pl.wikipedia.org/wiki?curid=2104467" title="Samodzielny Batalion Kaczanowski">
Samodzielny Batalion Kaczanowski

Samodzielny Batalion Kaczanowski (ros. Отдельный Качановский батальон, est. Katšanovi üksikpataljon) - ochotnicza jednostka wojskowa złożona z Rosjan w składzie armii estońskiej w latach 1919-1920
Wiosną 1919 r. na Pskowszczyźnie zaczęły powstawać antybolszewickie oddziały partyzanckie tzw. "zielonych". Dowódca jednego z oddziałów, działającego na obszarze kaczanowskiej wołosti, praporszczik Kaczanowski na pocz. czerwca nawiązał kontakt z estońskim oddziałem partyzanckim "Sakala" dowodzonym przez sztabkapitana Otto Oidermanna w celu prowadzenia wspólnych działań. Dzięki współpracy 6 czerwca zajęto bez walki wieś Kaczanowo, do której wkroczyły wkrótce wojska estońskie. Do końca lipca cały obszar kaczanowskiej wołosti został oswobodzony od bolszewików. W sierpniu 1919 r. część Rosjan walczących na Pskowszczyźnie, po upadku idei powołania samodzielnej Republiki Pskowskiej, wstąpiła do Armii Północno-Zachodniej, w ramach której sformowano Batalion Kaczanowski w składzie Samodzielnej Brygady gen. Kazimira A. Jeżewskiego. Natomiast 17 września w armii estońskiej rozkazem głównodowodzącego gen. Johana Laidonera został utworzony Samodzielny Batalion Kaczanowski (pięć kompanii piechoty, kompania karabinów maszynowych, pluton gospodarczy, pododdział niebojowy, pododdział służby łączności, pododdział konnych i pieszych wywiadowców). Liczył ok. 1 tys. ludzi. Byli to głównie b. rosyjscy partyzanci i zmobilizowani chłopi kaczanowskiej wołosti, a także niektórzy żołnierze estońskich 6 i 7 Pułków Piechoty, pochodzący z peczorskiego ujezdu. Batalion był podporządkowany 2 Dywizji Piechoty. 2 października na czele batalionu stanął Estończyk kpt. Artur Sauselg. W tym samym czasie sformowano też Kaczanowską Baterię Artylerii Lekkiej (4 działa). Pod koniec września kaczanowcy trafili na front. Od pocz. października uczestniczyli wespół z partyzanckim oddziałem Stanisława Bułak-Bałachowicza w natarciu na Ostrów, zaś pod koniec października we współdziałaniu z 3 Pułkiem Piechoty w celu wsparcia 3 Dywizji. Do końca grudnia batalion poniósł łączne straty w wysokości 78 zabitych, rannych i zaginionych. Na pocz. stycznia 1920 r. oddział wziął udział w działaniach wojskowych 2 Dywizji. Po zawarciu pokoju między władzami bolszewickimi i Estonią 2 lutego, batalion został rozformowany. Część żołnierzy wstąpiła do innych estońskich oddziałów wojskowych, ale po 1922 r., kiedy zaczęły obowiązywać egzaminy ze znajomości języka estońskiego, większość z nich odeszła.

</doc>
<doc id="2104468" url="https://pl.wikipedia.org/wiki?curid=2104468" title="Jurij Sełezniow">
Jurij Sełezniow

Jurij Ołeksandrowycz Sełezniow, ukr. Юрій Олександрович Селезньов (ur. 18 grudnia 1975) – ukraiński piłkarz, grający na pozycji pomocnika, a wcześniej napastnika.
Kariera piłkarska.
Kariera klubowa.
Wychowanek amatorskiego zespołu Awtomobilist Odessa. Pierwszy trener – B.Krajtman. W 1992 rozpoczął swoją piłkarską karierę w drugiej drużynie Czornomorca-2 Odessa. 19 września 1994 debiutował w składzie pierwszej drużyny Czornomorca w Wyższej Lidze w meczu z Wołynią Łuck. Latem 1997 został zaproszony do Szachtara Donieck. W 2000 wyjechał do Rosji, gdzie został piłkarzem Rostsielmaszu Rostów nad Donem. Latem 2001 powrócił do Ukrainy i podpisał kontrakt z Metałurhiem Donieck. Po zakończeniu kontraktu z donieckim klubem podtrzymywał formę sportową w amatorskim zespole Syhnał Odessa. Sezon 2003/04 spędził w Krywbasie Krzywy Róg, po czym przeszedł do Zakarpattia Użhorod. Na początku 2005 przeniósł się do Tawrii Symferopol. W rundzie wiosennej sezonu 2005/06 bronił barw Stali Dnieprodzierżyńsk. Następnie występował w rosyjskim klubie Spartak Niżny Nowogród, a potem powrócił do Odessy, gdzie bronił barw amatorskiego zespołu Digital Odessa. W 2007 zakończył karierę piłkarską.

</doc>
<doc id="2104469" url="https://pl.wikipedia.org/wiki?curid=2104469" title="Rezerwat przyrody Pionki">
Rezerwat przyrody Pionki

Rezerwat przyrody Pionki – rezerwat przyrody, leśny, częściowy, leżący w Puszczy Kozienickiej, w granicach Kozienickiego Parku Krajobrazowego. Położony jest po obu stronach drogi wojewódzkiej nr 787, na terenie gminy wiejskiej Pionki oraz zachodniej części miasta Pionki.
Został utworzony w 1982 roku na powierzchni 83,20 ha. W 2017 roku zmniejszono go do 81,9020 ha. Wokół rezerwatu wyznaczono otulinę o powierzchni 43,4916 ha. Rezerwat jest objęty ochroną czynną.
Walory przyrodnicze.
Rezerwat przyrody Pionki został utworzony w celu ochrony pięknych, starych drzewostanów grabowo-sosnowo-jodłowo-dębowych, w których dużą siłę lasotwórczą ma jodła. Drzewostany rezerwatu są bardzo zróżnicowane pod względem wieku i struktury. Wiek występującego tu dębu szypułkowego szacowany jest na 110–220 lat, wiele drzew ma pomnikowe rozmiary. Obszar rezerwatu jest powierzchnią prawie płaską, urozmaiconą wzniesieniami wydmowymi, ustabilizowaną roślinnością drzewiastą. Występują tu także torfowiska niskie i wysokie. Z roślin chronionych występują tu widłak jałowcowaty i widłak goździsty oraz lilia złotogłów. W rezerwacie gniazduje wiele ptaków, m.in. grzywacz, turkawka, płochacz pokrzywnica i gil.
Turystyka.
Na terenie rezerwatu wyznaczono i oznakowano dwie ścieżki dydaktyczne. Celem ich powstania jest pokazanie różnorodności występujących tu drzew i krzewów, ukształtowania terenu a także roli zadrzewień i zróżnicowania siedlisk. Ważnym zadaniem jest również przybliżenie zasad ochrony przyrody i gospodarki w lesie oraz prawidłowych zasad turystyki.

</doc>
<doc id="2104470" url="https://pl.wikipedia.org/wiki?curid=2104470" title="Kamienica Długa 52 – Jana Kazimierza 5 w Bydgoszczy">
Kamienica Długa 52 – Jana Kazimierza 5 w Bydgoszczy

Kamienica Długa 52 – Jana Kazimierza 5 w Bydgoszczy – kamienica narożna przy ulicy Długiej / Jana Kazimierza, na terenie Starego Miasta w Bydgoszczy. Siedziba kujawsko-pomorskiego Wojewódzkiego Sądu Administracyjnego.
Położenie.
Budynek stoi we wschodniej pierzei ul. Jana Kazimierza, od ul. Długiej do ul. Pod Blankami.
Historia.
Początki kamienicy nie są dobrze udokumentowane, natomiast wiadomo, że istniała w tym miejscu murowana, bądź szachulcowa zabudowa jeszcze w okresie staropolskim. Na podstawie przeprowadzonych do 2008 r. ratowniczych badań archeologicznych określono wiek pozostałości murowanej kamienicy przy ul. Jana Kazimierza 5/Długa 52 na XVI-XVIII w.. 
Na szczegółowym planie zabudowy miasta, sporządzonym przez pruskiego geometrę Gretha, w 1774 r., na miejscu obecnej kamienicy widnieją puste działki budowlane. Na planie z 1816 r. znajduje się budynek od strony ul. Długiej, podobnie na planie z 1834 r. Zarys obecnego budynku wypełniającego pierzeję ul. Jana Kazimierza, Długiej i Pod Blankami widnieje natomiast na planie miasta z 1876 r.
Na początku XX wieku w kamienicy znajdowały się: sklep papierniczy Blumenthala, zakład fryzjerski Kaschika i sklep rzeźnicki Josela, potem sióstr Róży i Gertrudy Wolff z wędlinami koszernymi. Na pierwszym piętrze urzędował adwokat Jakobsohn, na drugim był zakład krawiectwa męskiego Ludwiga, a na trzecim panna Seifert udzielała lekcji gry na fortepianie. Powyższe sklepy i zakłady rzemieślnicze należały w tym czasie przeważnie do osób żydowskiego pochodzenia.
W latach 1909–1920 na parterze budynku mieściła się siedziba „Dziennika Bydgoskiego”, wydawanego z inicjatywy Jana Teski. Była to najważniejsza gazeta polska w Bydgoszczy w okresie zaboru pruskiego, zaś w okresie międzywojennym największy dziennik wydawany w mieście.
W 2002 r. w kamienicy ulokowano kujawsko-pomorski oddział Naczelnego Sądu Administracyjnego, przemianowany w 2004 r. na Wojewódzki Sąd Administracyjny. Z tej okazji kamienica została gruntownie wyremontowana, zaś wnętrza dostosowane do potrzeb sądownictwa.
Na fasadzie kamienicy od strony ul. Długiej, w 1996 r. umieszczono tablicę pamiątkową, która upamiętnia redakcję „Dziennika Bydgoskiego”, będącą ostoją polskości w pierwszych dziesięcioleciach XX wieku w Bydgoszczy.
W 2017 elewację budynku ponownie poddano remontowi.
Architektura.
Budynek jest wzniesiony na rzucie podkowy. Kamienica frontowa jest podpiwniczona, dwupiętrowa, z poddaszem. Parter zdobiony jest boniowaniem. Kondygnacje wydzielono gzymsami, z największym gzymsem koronującym. Okna pierwszego i drugiego piętra posiadają jednakową na każdym piętrze oprawę architektoniczną.

</doc>
<doc id="2104471" url="https://pl.wikipedia.org/wiki?curid=2104471" title="Samuel Okwaraji">
Samuel Okwaraji

Samuel Sochukwuma Okwaraji (ur. 19 maja 1964 w Orlu, zm. 12 sierpnia 1989 w Surulere) był zawodowym piłkarzem, który grał na co dzień w reprezentacji Nigerii. Był także prawnikiem, studiował prawo międzynarodowe na Uniwersytecie w Rzymie. Zmarł wskutek zastoinowej niewydolności serca w 77 minucie meczu kwalifikacji do Mistrzostw Świata 1990 z Angolą na Stadionie Narodowym w Surulere, w dniu 12 sierpnia 1989 roku.
Okwaraji ma za sobą również występy w europejskich klubach, takich jak Dinamo Zagrzeb, VfB Stuttgart, Austria Klagenfurt i SSV Ulm 1846. Jedynym jego oficjalnym spotkaniem w barwach Dinama był występ w Jugosłowiańskiej Pierwszej Lidze, gdy grał jako zmiennik w meczu przeciwko Prisztinie FK. Mecz został rozegrany na stadionie Maksimir w Zagrzebiu, w ramach 29 kolejki sezonu 1985/86. Dinamo Zagrzeb wygrał 4:3.
W reprezentacji Nigerii występował w latach 1988-1989 i rozegrał w niej 7 meczów, w których strzelił 1 gola. Zdobył jedną z najszybszych bramek w historii Pucharu Narodów Afryki (2 minuta meczu z Kamerunem). Wraz z Nigerią doszedł do finału Pucharu Narodów Afryki 1988, w którym ostatecznie przegrał z Kamerunem 0:1.

</doc>
<doc id="2104472" url="https://pl.wikipedia.org/wiki?curid=2104472" title="Dyrektorzy">
Dyrektorzy

Dyrektorzy – polski serial obyczajowy z 1975 roku.
Treść.
Akcja serialu toczy się w fikcyjnym Przedsiębiorstwie Państwowym Wyrobów Precyzyjnych „Fabel”, w latach 1957–1972. Bohaterami kolejnych odcinków są dyrektorzy tegoż zakładu, a każdy odcinek opowiada o innym dyrektorze i jego działalności na tle przemian zachodzących w Polsce w tym okresie.

</doc>
<doc id="2104475" url="https://pl.wikipedia.org/wiki?curid=2104475" title="Rów Kościeliski">
Rów Kościeliski

Rów Kościeliski – część Rowu Podtatrzańskiego znajdująca się pomiędzy Tatrami a Pogórzem Gubałowskim. Bywa też nazywany Kotliną Kościeliską. Zachodnią granicę Rowu Kościeliskiego tworzy Brama Orawska i biegnący nią Wielki Europejski Dział Wodny. Oddzielają go od Doliny Cichej Orawskiej, dalszej na zachód części Rowu Podtatrzańskiego. Granicę wschodnią tworzy Nędzowski Dział oddzielający go od Rowu Zakopiańskiego.
Główne cieki wodne to Antałowski Potok, Lejowy Potok oraz Kirowa Woda i Siwa Woda. Z połączenia Kirowej i Siwej Wody na północno-zachodnim skraju Rowu Kościeliskiego w Roztokach powstaje Czarny Dunajec.
Rów Kościeliski to rozległe i płaskie rozszerzenie Rowu Podtatrzańskiego, na którym rozłożyły się miejscowości Kościelisko (wschodnia część) i Witów (część zachodnia). Teren zajęty jest głównie przez łąki kośne, lasy, zabudowania i polany (Molkówka, Siwa Polana, Polana Biały Potok).

</doc>
<doc id="2104477" url="https://pl.wikipedia.org/wiki?curid=2104477" title="Anatol (Hładky)">
Anatol (Hładky)

Anatol, imię świeckie Ołeksij Ołeksijowycz Hładky (ur. 28 lipca 1957 w Starokonstantynowie) – biskup Ukraińskiego Kościoła Prawosławnego Patriarchatu Moskiewskiego.
Życiorys.
W 1975 ukończył szkołę średnią, po czym odbywał dwuletnią służbę wojskową. W 1977 rozpoczął naukę w seminarium duchownym w Leningradzie, po ukończeniu którego wstąpił na wyższe studia teologiczne w Leningradzkiej Akademii Duchownej. W czasie studiów został 14 lutego 1982 wyświęcony na diakona, zaś 21 lutego tego samego roku – na kapłana przez metropolitę leningradzkiego i nowogrodzkiego Antoniego (Mielnikowa). Został skierowany do pracy duszpasterskiej w eparchii kijowskiej jako proboszcz parafii św. Marii Magdaleny w Białej Cerkwi. W 1988 przeniesiony do Obuchowa jako proboszcz parafii św. Michała Archanioła.
W 1992 złożył wieczyste śluby zakonne w ławrze Kijowsko-Pieczerskiej i natychmiast otrzymał godność igumena. Od 1993 pełnił obowiązki sekretarza metropolity kijowskiego i całej Ukrainy. 28 października 1993 metropolita Włodzimierz (Sabodan) konsekrował go na biskupa rówieńskiego i ostrogskiego. W ciągu dwóch lat administrowania eparchią rówieńską biskup Anatol był również rektorem szkoły duchownej w Międzyrzeczu Ostrogskim oraz szkoły psalmistów i katechetów w Gródku.
27 lipca 1995 został przeniesiony na katedrę głuchowską i konotopską, zaś od 30 marca 1999 kieruje utworzoną w tym samym roku eparchią sarneńską. W 2004 podniesiony do godności arcybiskupiej.
Posiada tytuł naukowy kandydata nauk teologicznych oraz doktora filozofii (nadany przez Użhorodzką Ukraińską Akademię Teologiczną im. Świętych Cyryla i Metodego w 2007). Duchowny jest wykładowcą tejże uczelni.
W listopadzie 2013 otrzymał godność metropolity.
14 listopada 2014 razem z metropolitą rówieńskim Bartłomiejem podpisał memorandum przedstawicieli trzech Kościołów prawosławnych (Ukraińskiego Kościoła Prawosławnego Patriarchatu Moskiewskiego, Patriarchatu Kijowskiego oraz Ukraińskiego Autokefalicznego Kościoła Prawosławnego), Kościoła greckokatolickiego oraz delegatów władz obwodu rówieńskiego, zapowiadające utworzenie w regionie jednego lokalnego Kościoła prawosławnego i potępiające rosyjską agresję na Ukrainę. Pięć dni później odwołał swoje poparcie, solidaryzując się z metropolitą Bartłomiejem, który również wycofał się z popierania dokumentu.

</doc>
<doc id="2104479" url="https://pl.wikipedia.org/wiki?curid=2104479" title="Mistrzostwa świata juniorów w futbolu amerykańskim">
Mistrzostwa świata juniorów w futbolu amerykańskim

Mistrzostwa świata juniorów w futbolu amerykańskim – cyklicznie rozgrywane turnieje najlepszych młodzieżowych reprezentacji krajowych w futbolu amerykańskim na świecie, organizowane od 2009 roku przez Międzynarodową Federację Futbolu Amerykańskiego. Mistrzostwa świata juniorów zastąpiły rozgrywane w latach 1997-2007 "NFL Global Junior Championships".

</doc>
<doc id="2104481" url="https://pl.wikipedia.org/wiki?curid=2104481" title="Mistrzostwa Ameryki Południowej w Lekkoatletyce 1993">
Mistrzostwa Ameryki Południowej w Lekkoatletyce 1993

37. Mistrzostwa Ameryki Południowej w Lekkoatletyce – zawody lekkoatletyczne rozgrywane w Limie w Peru w roku 1993.

</doc>
<doc id="2104489" url="https://pl.wikipedia.org/wiki?curid=2104489" title="Totonicapán (departament)">
Totonicapán (departament)

Totonicapán – jeden z 22 departamentów Gwatemali, położony w południowo-zachodniej części kraju. Stolicą departamentu jest miasto Totonicapán (miasto). Departament graniczy na zachodzie i południu z departamentem Quetzaltenango, na południu z departamentem Sololá, na wschodzie graniczy z departamentem Quiché i na północy z departamentami Huehuetenango (departament).
Departament położony jest w górach przez co jest jednym z chłodniejszych. Klimat Totonicapan według klasyfikacji klimatów Köppena jest klimatem umiarkowanym z suchą zimą ("Cwb"). Średnia temperatura roczna wynosi od 11,9-17,6 °C, w zależności od wyniesienia nad poziom morza, a opady od 920-1130 mm, prawie wyłącznie w miesiącach maj-październik. 
Według legendy Totonicapán ze względu na niedostępność był ostatnim bastionem Majów Kicze podczas konkwisty hiszpańskiej. To tutaj Pedro de Alvarado spotkał się z wodzem Tecún Umán, którego później pokonał w bitwie pod El Pinal. Na terenie departamentu znajduje się wiele zabytków a najciekawszymi miejscowościami odwiedzanymi przez turystów są San Cristóbal Totonicapán, San Andrés Xecul, Momostenango i San Francisco El Alto.
Podział departamentu.
W skład departamentu wchodzi 8 gmin (municipios).

</doc>
<doc id="2104490" url="https://pl.wikipedia.org/wiki?curid=2104490" title="Adam Rose (ekonomista)">
Adam Rose (ekonomista)

Adam Karol Rose, ps. "Adam-Charles Rosé", "Adros", "A.R.", "Ł. Małecki" (ur. 10 sierpnia 1895 w Nałęczowie, zm. 9 listopada 1951 w Paryżu) – polski ekonomista i polityk, wiceminister przemysłu i handlu.
Życiorys.
Urodził się w rodzinie Karola (1863–1940), pierwszego polskiego konsula generalnego RP w Berlinie, i Anny z Leów (1873–1945). Miał dwóch braci: Edwarda (1893"–"1969), doktora nauk ekonomicznych i Jerzego (1898–1920), podporucznika Wojska Polskiego, który poległ w bitwie pod Hrubieszowem. W wieku ośmiu lat zamieszkał z rodzicami i dwoma braćmi w Berlinie. W 1906 roku podjął naukę w poznańskim Gimnazjum Fryderyka Wilhelma. W 1910 roku został członkiem tajnego Towarzystwa Tomasza Zana, któremu w latach 1913/14 prezesował w Poznaniu. Studiował ekonomię polityczną, a po ukończeniu berlińskiej Wyższej Szkoły Rolniczej rozpoczął pracę jako asystent w SGGW w Warszawie. W okresie studiów należał do Związku Młodzieży Polskiej „Zet”. Brał udział w powstaniu wielkopolskim i wojnie polsko-bolszewickiej, a po otrzymaniu doktoratu do 1922 roku pracował w Międzynarodowym Biurze Pracy przy Lidze Narodów. Będąc docentem na Politechnice Lwowskiej w 1929 roku habilitował się tamże i na SGGW, gdzie od 1930 roku wykładał politykę agrarną. Wykładał politykę rolną w Wolnej Wszechnicy Polskiej.
Od 1 stycznia następnego roku pracował w Departamencie Ekonomicznym Ministerstwa Rolnictwa w randze dyrektora. Opracowywał plany polityki antykryzysowej dla rządu, a także wobec załamania na rynkach światowych był współinicjatorem powstania Bloku Rolnego eksporterów żywności Europy Środkowo-Wschodniej i Południowej. Jako prezes Stałego komitetu Studiów Ekonomicznych Państw Europy Środkowo-Wschodniej, członek czechosłowackiej Akademii Rolniczej, Towarzystwa Ekonomistów i Statystyków i Towarzystwa Rolników z Wyższym Wykształceniem uczestniczył w licznych konferencjach międzynarodowych poświęconych zagadnieniom koordynowania polityki eksportowej, współpracy w zakresie ograniczania konkurencji i optymalizacji warunków eksportu. Ze względu na różnice zdań na temat polityki rolnej z urzędującym od października 1935 roku ministrem J. Poniatowskim odszedł z resortu rolnictwa i 20 sierpnia 1936 roku został powołany na stanowisko wiceministra w Ministerstwie Przemysłu i Handlu. W resorcie podjął prace nad zmianami umożliwiającymi akcelerację uprzemysłowienia państwa. Zainicjował powstanie Komisji Hutniczej i podejmował działania mające zaktywizować organizacje branżowe dla koordynacji działań przygotowujących do obrony kraju wobec zagrożenia wojną. Oddelegowany przez rząd do Ligi Narodów przedstawił na konferencji Komisji Gospodarczej stanowisko dotyczące wolnego obrotu towarowego, kapitałowego i zasobami ludzkimi, a z upoważnienia ministra Józefa Becka miał też przedstawić polskie aspiracje kolonialne z czego jednak się nie wywiązał ograniczając swoje wystąpienie do omówienia konieczności udostępnienia terenów dla emigracji polskich Żydów. Misja Adama Rosego przyniosła 9 października 1936 roku akceptację rezolucji dotyczącej rozwoju wymiany międzynarodowej, a on sam 7 marca następnego roku został powołany do Komitetu Surowcowego Ligi Narodów. Już jako członek komitetu podejmował wysiłki w celu przyznania Polsce kolonii, a Rada Ligi powierzyła mu zbadanie swobodnego dostępu do surowców mianując go ekspertem.
Tuż przed wybuchem II wojny światowej uczestniczył w rokowaniach dla rozwinięcia współpracy gospodarczej między Polską i Francją. W warunkach wojny miał z polecenia Rady Ministrów, zorganizować ewakuację zaplecza technicznego armii, a po opuszczeniu kraju wykładał w Paryżu na Uniwersytecie Polskim Zagranicą i pełnił funkcję konsula w Tuluzie. Jako sekretarz Polskiego Czerwonego Krzyża zajmował się pomocą dla uchodźców, a ponieważ poszukiwało go Gestapo był zmuszony wyjechać do Szwajcarii. Prowadził w Genewie odczyty dla internowanych polskich wojskowych i współredagował trzytomową encyklopedię „La Pologne 1919–1939” (Neuchâtel 1946). Z tego okresu (1942–1945) pochodzą opublikowane pod pseudonimem prace: „W poszukiwaniu drogowskazów gospodarczych” (Winterthur 1943), „Na przełomie” (Winterthur 1944) i „Wytyczne polskiej polityki gospodarczej” (Londyn 1944). Po wojnie został doradcą Ludwika Grosfelda w resorcie żeglugi, reprezentował też Polskę na arenie międzynarodowej w komisjach ONZ, a po zwolnieniu z przyczyn politycznych zmuszony w 1949 roku do ponownej emigracji. Ostatnie lata życia spędził w Paryżu, borykając się z problemami ekonomicznymi i pogarszającym się stanem zdrowia. Będąc członkiem Académie des sciences morales et politiques wygłaszał referaty i publikował artykuły o konieczności ekonomicznej integracji Europy.
Rodzinę założył wstępując w związek małżeński 26 listopada 1921 roku. Z żoną Lucie Martin mieli dwoje dzieci: Stefana (ur. 1922) i Marię Skuncke (1924–2007).
Książki.
Publikował także swoje artykuły w czasopismach takich jak miesięczniku „Rolnictwo”, który założył w 1928 roku, a od 1934 roku był naczelnym redaktorem, a także w redagowanych przez siebie czasopismach „L’agriculture polonaise” oraz „Vierteljahrshefte der polnischen Landwirtschaft” i „Gazecie Polskiej”, „Przemyśle i Handlu”, „Polsce Gospodarczej”, „Przeglądzie Gospodarczym”, „Polityce Narodów”, „L’Est Européen Agricole”, „La Revue de Politique Etranègre”, „Revue Internationale du Travail” czy w „Review of Polish Law and Economics”, a także w „Kulturze”.

</doc>
<doc id="2104491" url="https://pl.wikipedia.org/wiki?curid=2104491" title="Pantelejmon (Łuhowy)">
Pantelejmon (Łuhowy)

Pantelejmon, imię świeckie Mychajło Łuhowy (ur. 11 sierpnia 1967 w Kopankach) – biskup Ukraińskiego Kościoła Prawosławnego Patriarchatu Moskiewskiego. 
Życiorys.
Urodził się w rodzinie robotniczej. Po ukończeniu szkoły średniej w Kałuszu wstąpił na wydział pedagogiczny Instytutu Pedagogicznego w Iwano-Frankiwsku. W latach 1985–1987 odbywał służbę wojskową. W 1990 ukończył studia pedagogiczne, po czym wstąpił do seminarium duchownego w Kijowie, zaś po uzyskaniu jego dyplomu w 1993 kontynuował w tym samym mieście naukę na Akademii Duchownej. Tytuł kandydata nauk teologicznych zdobył w 1996, broniąc pracę poświęconą działalności bractw cerkiewnych na ziemiach ukraińskich i białoruskich. Otrzymał wówczas pracę wykładowcy uczelni. 21 marca 1996 biskup krzyworoski i nikopolski Efrem wyświęcił go na diakona, zaś 9 listopada 1996 Mychajło Łuhowy przyjął święcenia kapłańskie z rąk metropolity kijowskiego i całej Ukrainy Włodzimierza. 20 marca 1997 złożył wieczyste śluby zakonne przed archimandrytą Mitrofanem (Jurczukiem). 9 lipca 1997 został podniesiony do godności igumena. W 1999 został archimandrytą. 
29 maja 2000 otrzymał tytuł naukowy docenta Kijowskiej Akademii Duchownej. W latach 2001–2005 był kierownikiem katedry historii Cerkwi w tejże uczelni. Od 2005 jest również wykładowcą na katedrach filozofii, politologii i prawa Kijowskiego Uniwersytetu Slawistycznego. 
18 sierpnia 2007 otrzymał nominację na biskupa iwano-frankowskiego i kołomyjskiego. Uroczysta chirotonia biskupia miała miejsce następnego dnia w cerkwi refektarzowej ławry Peczerskiej.
W 2014 otrzymał godność arcybiskupią. W tym samym roku został przeniesiony na katedrę szepetowską. W 2016 Święty Synod Ukraińskiego Kościoła Prawosławnego przeniósł go na katedrę humańską. 17 sierpnia 2018 r. otrzymał godność metropolity.

</doc>
<doc id="2104492" url="https://pl.wikipedia.org/wiki?curid=2104492" title="Volkswagen W12">
Volkswagen W12

Volkswagen W12 - prototyp sportowego samochodu osobowego zbudowany przez niemiecką firmę Volkswagen przy współpracy z włoską firmą ItalDesign. Dostępny jako 2-drzwiowe coupé oraz 2-drzwiowy roadster. W 1997 użyto jednostki o pojemności 5,6 l W12, lecz w późniejszym czasie motor rozwiercono do pojemności 6,0 l. Moc przenoszona była początkowo na obie osie poprzez 6-biegową manualną skrzynię biegów jednakże przy dalszych modyfikacjach pozostawiono jedynie napęd na oś tylną. W pierwotnej wersji motor dysponował mocą 420 KM (5,6 l), a po modyfikacji rozwiercenia cylindrów oraz dodatkowym zmianom, mocą - 600 KM (6,0 l)
Nieoficjalny przydomek Volkswagena W12 to Nardo, który wziął się z testów długodystansowych oraz prób bicia rekordów na torze Nardo.

</doc>
<doc id="2104493" url="https://pl.wikipedia.org/wiki?curid=2104493" title="Rezerwat przyrody Brzeźniczka">
Rezerwat przyrody Brzeźniczka

Rezerwat przyrody Brzeźniczka – rezerwat przyrody leśny, częściowy o powierzchni 123,89 ha, utworzony w 1980 r. Leży nad Zagożdżonką, przy ujściu rzeki Brzeźniczki, 4 km na północny wschód od miasta Pionki na terenie Puszczy Kozienickiej.
Początkowo powierzchnia rezerwatu wynosiła 45,78 ha, jednak w latach późniejszych obszar rezerwatu kilkakrotnie zwiększano, m.in. o fragment lasu w rejonie potoku "Studzionek" (wpadającego do Zagożdżonki naprzeciw ujścia Brzeźniczki) oraz o dolinę Brzeźniczki. Wokół rezerwatu wyznaczono otulinę o łącznej powierzchni 4,4723 ha. Rezerwat jest objęty ochroną czynną.
Walory przyrodnicze.
Rezerwat został utworzony dla zachowania pięknych drzewostanów dębowo-sosnowych. Są to drzewostany naturalnego pochodzenia, charakterystyczne dla dolin rzecznych puszczy. Potężne okazy dębów, olch i jesionów rosną tu w towarzystwie innych gatunków drzew: jodły, sosny, lipy drobnolistnej, grabu i limaku. W północnej części rezerwatu znajdują się drzewostany z udziałem modrzewia polskiego, posadzonego tu w połowie XIX wieku, rodem z Chełmowej Góry w Górach Świętokrzyskich. Obecnie w Puszczy Kozienickiej jest to jedyne stanowisko modrzewia w tym wieku (około 140 lat). Niegdyś modrzew był naturalnym elementem drzewostanów puszczy, lecz później w wyniku nierozsądnej gospodarki został (podobnie jak cis) prawie doszczętnie wycięty. W runie leśnym występuje na terenie rezerwatu bogactwo roślin zielnych, m.in. kilka gatunków chronionych storczyków, czosnek niedźwiedzi, wawrzynek wilczełyko, zdrojówka rutewkowata, kokorycz pełna, buławnik czerwony i inne. W malowniczych zakolach Zagożdżonki gnieżdżą się m.in. myszołowy i brodźce samotne. Zbocza doliny pokrywają bagniste źródliska.
Turystyka.
Przez teren rezerwatu prowadzi:

</doc>
<doc id="2104494" url="https://pl.wikipedia.org/wiki?curid=2104494" title="Bezpieczeństwo ekonomiczne">
Bezpieczeństwo ekonomiczne

Bezpieczeństwo ekonomiczne – pojęcie odnoszące się do terminu bezpieczeństwo, zawężone jednak do ekonomicznych podstaw funkcjonowania państwa. Termin ten wiąże się z dyscypliną naukową, ekonomią, nauką o polityce oraz nauką o bezpieczeństwie i w zależności od poglądów badacza nadawana jest mu określona definicja. Kryterium podziału w tej materii jest rodzaj poglądu na dominującą w przestrzeni wizję modelu funkcjonowania gospodarki narodowej i społeczeństwa oraz rzeczywistości międzynarodowej, jaki reprezentuje dany badacz.
Charakterystyka.
Definicje bezpieczeństwa ekonomicznego można podzielić na cztery grupy. 
Bezpieczeństwo ekonomiczne poprzez zagrożenia definiują Eric Marshall Green, Andrzej Lubbe, Stanisław Michałowski, Eliza Frejtag-Mika; poprzez zagrożenia i możliwości – James Sperling, Emil Kirchner, Patrick De Souza; poprzez zdolności państwa do dobrego funkcjonowania – Christopher Dent, Krzysztof Księżopolski, Konrad Raczkowski; bogactwo – Ramesh Thakur, zdolność przeciwstawiania się wpływom innych – Vincent Cable. Natomiast definicje jednostronnie odnoszące się do konkretnych państw formułują tacy autorzy, jak C. Richard Neu i Charles Wolf. Podani autorzy nie wyczerpują bogatej listy definiujących pojęcie bezpieczeństwa ekonomicznego, ale pokazują główne kierunki myślenia o tym zagadnieniu. 
Według Konrada Raczkowskiego bezpieczeństwo ekonomiczne państwa w rozumieniu szerokim definiowane jest, jako „względnie zrównoważony endo- i egzogennie stan funkcjonowania gospodarki narodowej, w którym występujące ryzyko zaburzeń równowagi utrzymane jest w wyznaczonych i akceptowalnych normach organizacyjno-prawnych oraz zasadach współżycia społecznego". Według Krzysztofa Księżopolskiego bezpieczeństwo ekonomiczne to niezakłócone funkcjonowanie gospodarek, to znaczy utrzymanie podstawowych wskaźników rozwojowych oraz zapewnienie komparatywnej równowagi z gospodarkami innych państw. Definicja ta łączy w sobie element ekonomiczny i politologiczny. 
Autor wyodrębnia cztery wymiary bezpieczeństwa ekonomicznego, które są ze sobą logicznie powiązane i zależne, a mianowicie wymiar finansowy, surowcowo-energetyczny, żywnościowy i dostępu do czystej wody. Oznacza to, iż uznaje łączność takich kategorii jak bezpieczeństwo finansowe, bezpieczeństwo energetyczne, bezpieczeństwo surowcowe, bezpieczeństwo żywnościowe i bezpieczeństwo dostępu do czystej wody. Uznając, iż stosowanie tych kategorii jako odrębnych wynika z dyskursu bezpieczeństwa, który np. w Polsce polega na konsumpcji przez bezpieczeństwo energetyczne – bezpieczeństwa ekonomicznego. Takie ujęcie jest niezwykle szerokie, umożliwia ono jednak podjęcie analizy poszczególnych wymiarów bezpieczeństwa, a następnie dokonanie syntezy i uogólnień celem określana poziomów bezpieczeństwa poszczególnych państw.
Wykorzystaniem tego podziału jest możliwość analizy szczegółowych aspektów bezpieczeństwa ekonomicznego, czego wyraz znajduje się w publikacji "Wpływ wydobycia gazu łupkowego na bezpieczeństwo ekonomiczne Polski" wydanym w Ośrodku Analiz Politologicznych U.W.
Ciekawe definicje bezpieczeństwa ekonomicznego znajdujemy w literaturze rosyjskojęzycznej. W przeciwieństwie do Anglosasów nauka rosyjska dość późno zajęła się tymi zagadnieniami, choć już dzisiaj ma dość pokaźny dorobek. Kwestie bezpieczeństwa ekonomicznego po raz pierwszy pojawiły się w publikacjach w 1993 roku. Najważniejszymi autorami są I. N. Petrenko, E. A. Olejnikowa, L. P. Gonciarenko, T. E. Kociergina, W. A. Bogomołow, W. K. Senciagowa. W. K. Senciagowa definiuje bezpieczeństwo ekonomiczne jako nie tylko zabezpieczenie narodowych interesów, ale również gotowość i zdolność instytucji władzy do stwarzania mechanizmów realizacji i obrony interesów rozwoju krajowej gospodarki, utrzymywania społeczno-politycznej stabilności wśród ludności.
Na przestrzeni lat w związku z rozwojem szerokich relacji między państwami wyodrębniła się dziedzina ekonomii międzynarodowej. Stało się tak za sprawą handlu międzynarodowego, który zapewnił wymianę dóbr i usług na rynku światowym. O znaczeniu danego państwa w dalszym ciągu decydował potencjał militarny jednak jego wymiar i zakres w coraz większym stopniu zależny był od zaangażowania danego kraju w wymianę międzynarodową. Na takim gruncie funkcjonują kolejne definicje opisywanego terminu, które za V. Cable’em uzależniają z jednej strony bezpieczeństwo od dostępu do zaopatrzenia wojska w nowe technologie, z drugiej zaś przypisują narzędziom polityki ekonomicznej państwa znamiona o charakterze działań agresji lub obrony. Mowa tu o bojkotach handlowych czy inwestycyjnych, restrykcjach lub innych działaniach, których zasięg uzależniony jest od potencjału gospodarczego.
Bezpieczeństwo ekonomiczne państwa w ujęciu szerokim definiowane jest, jako "względnie zrównoważony endo- i egzogennie stan funkcjonowania gospodarki narodowej, w którym występujące ryzyko zaburzeń równowagi utrzymane jest w wyznaczonych i akceptowalnych normach organizacyjno-prawnych oraz zasadach współżycia społecznego".
Nieustający proces internacjonalizacji państw napędzany trzecią rewolucją gospodarczą, jaką jest informatyzacja procesów życiowych w tym gospodarczych wpływa na coraz większą zależność ekonomiczną gospodarek tworzących globalny rynek światowy. Handel międzynarodowy uzupełniają obecnie globalne przepływy kapitału o różnorakim charakterze. Bardzo ważną rolę w tym środowisku zajmują korporacje transnarodowe, które zaczynają pełnić rolę podmiotu międzynarodowego. W takich warunkach bezpieczeństwo ekonomiczne kraju zaczyna być zbieżne z koncepcją geoekonomiki (geoekonomii), w myśl której czynnikiem warunkującym pozycję państwa we współczesnym świecie jest jego potencjał gospodarczy, rozumiany jako międzynarodowa zdolność konkurencyjna kraju. Na pozycję konkurencyjną składają się:
Z jednej strony mamy zatem do czynienia z konkurencyjnością przedmiotu, czyli dbaniem o atrakcyjność wytwarzanych dóbr i usług. Z drugiej natomiast mówi się o konkurencyjności podmiotu, której rolą jest przyciągać potencjalnych inwestorów zagranicznych. Definicję nawiązującą do powyższych rozważani podaje S. Michałowski wskazując, że bezpieczeństwo ekonomiczne jest pewnym „wyobrażeniem w zakresie rzeczywistych, względnie potencjalnych zagrożeń gospodarczych kraju, kształtowane pod wpływem ogólnego stanu zależności ekonomicznych kraju, które określa stopień efektywności zewnętrznej integracji ekonomicznej w wewnętrzny rozwój gospodarczy, zdolność obronną i stabilność systemu społeczno-politycznego danego kraju”. Na ścisły związek między konkurencyjnością kraju i jego bezpieczeństwem ekonomicznym wskazują E. Freitag-Mika i Z. Kołodziejak mówiąc o tzw.: „gwarancji niezagrożonego rozwoju”, czyli stanie będącym efektem właściwego kształtowania wewnętrznych czynników rozwoju oraz współzależności ekonomicznych danej gospodarki. Skrajnym postulatem w tej materii jest głoszone przez H. Morgana i E. Kapsteina całkowite odrzucenie autonomii państwa w kształtowaniu bezpieczeństwa ekonomicznego, którego stan należy badać poprzez globalną analizę handlu, integracji finansowej i zależności pieniężnej.
Kategoria bezpieczeństwa ekonomicznego związana jest z zagrożeniami dla bezpieczeństwa pochodzącymi ze strony działań państwa jak również wynikającymi z funkcjonowania gospodarki. Zagrożeniami jest agresja ekonomiczna, która przyjmuje formę wojny gospodarczej lub uzależnienia. Techniką prowadzenia wojny gospodarczej jest np. stosowanie polityki sankcji ekonomicznych, a uzależnienia np. polityka energetyczna, czy pomoc rozwojowa.

</doc>
<doc id="2104495" url="https://pl.wikipedia.org/wiki?curid=2104495" title="Ogród Zoologiczny w Chorzowie">
Ogród Zoologiczny w Chorzowie



</doc>
<doc id="2104497" url="https://pl.wikipedia.org/wiki?curid=2104497" title="105P/Singer Brewster">
105P/Singer Brewster

105P/Singer Brewster – kometa krótkookresowa, należąca do rodziny Jowisza.
Odkrycie.
Kometa została odkryta 3 maja 1986 roku w Obserwatorium Palomar w Kalifornii przez Stephena Singera-Brewstera.
Orbita komety i właściwości fizyczne.
Orbita komety 105P/Singer Brewster ma kształt elipsy o mimośrodzie 0,41. Jej peryhelium znajduje się w odległości 2,05 j.a., aphelium zaś 4,89 j.a. od Słońca. Jej okres obiegu wokół Słońca wynosi 6,46 roku, nachylenie do ekliptyki to wartość 9,17˚.
Jądro tej komety ma rozmiary 2,2 km.

</doc>
<doc id="2104499" url="https://pl.wikipedia.org/wiki?curid=2104499" title="Zdzisław Opial">
Zdzisław Opial

Zdzisław Opial (ur. 29 września 1930 w Krakowie, zm. 27 lipca 1974 tamże) – polski matematyk, profesor Uniwersytetu Jagiellońskiego i prorektor tej uczelni (1969–1972).
Życiorys.
Po maturze 1949 podjął studia na Uniwersytecie Jagiellońskim w Krakowie. Doktoryzował się w 1957 (promotorem w przewodzie doktorskim był Tadeusz Ważewski). Po rocznym pobycie w Paryżu (1959) habilitował się (1960) i następnie objął kierownictwo Katedry Metod Numerycznych (1962) na Uniwersytecie Jagiellońskim. W 1967 otrzymał tytuł (belwederski) profesora nadzwyczajnego.
Był członkiem Komitetu Nauk Matematycznych PAN i Komitetu Historii Nauki i Techniki PAN. Pełnił funkcję dyrektora Oddziału Krakowskiego Instytutu Matematycznego PAN.
W latach 1969-1972 był prorektorem Uniwersytetu Jagiellońskiego.
Największe sukcesy osiągnął w teorii równań i nierówności różniczkowych, analizie i analizie funkcjonalnej. Zajmował się też historią matematyki, dydaktyką i metodyką nauczania matematyki oraz popularyzacją matematyki. Jest autorem m.in. nowoczesnego podręcznika "Algebra wyższa" oraz książek dla uczniów "Zbiory, formy zdaniowe, relacje" i "O konstrukcjach trójkątów" (napisanej wspólnie z Marianem Łuczyńskim).
Pochowany na Cmentarzu Rakowickim w Krakowie (kwatera Q 10, 31). 

</doc>
<doc id="2104504" url="https://pl.wikipedia.org/wiki?curid=2104504" title="Hospital Infanta Sofía">
Hospital Infanta Sofía

Hospital Infanta Sofía – stacja początkowa metra w Madrycie, na linii 10. Znajduje się w San Sebastián de los Reyes i zlokalizowana jest przed stacją Reyes Católicos. Została otwarta 26 kwietnia 2007.

</doc>
<doc id="2104505" url="https://pl.wikipedia.org/wiki?curid=2104505" title="Reyes Católicos">
Reyes Católicos

Reyes Católicos – stacja metra w Madrycie, na linii 10. Znajduje się w San Sebastián de los Reyes i zlokalizowana jest pomiędzy stacjami Hospital Infanta Sofía i Baunatal. Została otwarta 26 kwietnia 2007.

</doc>
<doc id="2104506" url="https://pl.wikipedia.org/wiki?curid=2104506" title="Austin A99">
Austin A99

Austin A99 – samochód osobowy klasy średniej-wyższej produkowany przez brytyjską firmę Austin w latach 1959–1961. Dostępny jako 4-drzwiowy sedan. Do napędu użyto silnika R6 o pojemności 2,9 litra. Moc przenoszona była na oś tylną poprzez 4-biegową manualną lub 3-biegową automatyczną skrzynię biegów. Samochód został zastąpiony przez model A110. Powstało 15162 egzemplarze modelu.

</doc>
<doc id="2104507" url="https://pl.wikipedia.org/wiki?curid=2104507" title="Wiktor Wiesnin (architekt)">
Wiktor Wiesnin (architekt)

Wiktor Wiesnin (ros. Ви́ктор Алекса́ндрович Весни́н) (ur. 28 marca 1882 w Juriewcu koło Niżnego Nowgorodu, zm. 17 września 1950 w Moskwie) – architekt rosyjski i radziecki.
Urodził się w rodzinie kupieckiej. Miał dwóch braci: Leonida (ur. 28 listopada 1880) i Aleksandra (ur. 16 maja 1883). Bracia z zapałem zajmowali się rysunkiem i malarstwem.
Wiktor wraz z bratem Aleksandrem ukończył Moskiewską Akademię Praktyczną, w latach 1901–1912 studiował w Instytucie Inżynierów Cywilnych w Petersburgu. Został asystentem architektów Illariona Iwanowa-Szyca i Romana Klejna. Od roku 1914 samodzielnie projektował obiekty przemysłowe. Był prezesem biura organizacyjnego Związku Architektów ZSRR (1932–1939), pierwszym prezesem Akademii Architektury ZSRR (1939–1949) i członkiem rzeczywistym Akademii Nauk ZSRR (od 1943).
Jeszcze podczas studiów w roku 1903 zaprojektował wnętrza kawiarni i salonu fryzjerskiego w moskiewskim hotelu Metropol projektowanym przez Williama Walcota.
Wraz z bratem w Niżnym Nowgorodzie zaprojektował willę D. Sirotkina w stylu rosyjskiego klasycyzmu.
Bracia uczestniczyli z powodzeniem w wielu konkursach architektonicznych, zrealizowali też wiele obiektów.
Od roku 1917 zajęli się projektowaniem obiektów przemysłowych, m.in. zakładów chemicznych Burnajewa w Kineszmie, zakładów we wsi Żyliowo pod Moskwą, w Penzie i Tambowie. Największym osiągnięciem tego okresu stały się zakłady „Wielkiej Manufaktury Tomna” w Kineszmie w obwodzie iwanowskim, gdzie oprócz budynków fabrycznych powstała cerkiew, szkoła i przedszkole.
Po rewolucji październikowej w latach 1918–1924 Wiktor Wiesnin zaprojektował Czernoreczeńską wytwórnię superfosfatu wraz z osiedlem pracowniczym w guberni Niżegorodzkiej, zakłady chemiczne w Saratowie, zakłady sodowe w guberni omskiej i in.
Wraz z Nikitą Łazarewem zbudował Dom Ludowy w Wiczudze z dekoracją ze sztukaterii.
Bracia Wiesninowie stali się w latach 1923–1925 pionierami konstruktywizmu w ZSRR. Ich projekt konkursowy „Pałacu Pracy” w centrum Moskwy otrzymał jednak dopiero trzecią nagrodę.
Wielkim sukcesem zespołu architektów pod jego kierownictwem stał się konkurs na projekt Dnieprowskiej Elektrowni Wodnej „DnieproGES”.
Na I zjeździe architektów radzieckich (1937) Wiesnin bronił konstruktywizmu. Jako kierownik pracowni projektowej Ludowego Komisariatu Przemysłu Ciężkiego, mimo krytyki pozostał wierny konstruktywizmowi.
W okresie powojennym Wiktor Wiesnin zajmował się odbudową Zaporoża.

</doc>
<doc id="2104508" url="https://pl.wikipedia.org/wiki?curid=2104508" title="Friedrich Schröder">
Friedrich Schröder

Fridrich Schröder – niemiecki kompozytor operetkowy i filmowy, autor wielu przebojów. Jego piosenkę "Wir tańca nas porwał" wykonywała Wiera Gran a także Mieczysław Fogg (oryginalny tytuł "Ich tanze mit dir in den Himmel hinein", film "Sieben Ohrfeigen", wykonawcy Lilian Harvey i Willy Fritsch).

</doc>
<doc id="2104509" url="https://pl.wikipedia.org/wiki?curid=2104509" title="Archanioł Rafael">
Archanioł Rafael



</doc>
<doc id="2104512" url="https://pl.wikipedia.org/wiki?curid=2104512" title="Eparchia chmielnicka (Patriarchat Moskiewski)">
Eparchia chmielnicka (Patriarchat Moskiewski)

Eparchia chmielnicka – jedna z eparchii Ukraińskiego Kościoła Prawosławnego Patriarchatu Moskiewskiego. Jej stolicą jest miasto Chmielnicki. Jej obecnym biskupem ordynariuszem jest metropolita chmielnicki i starokonstantynowski Antoni (Fiałko), zaś funkcje katedry pełni sobór Opieki Matki Bożej w Chmielnickim.
Eparchia powstała w 1990, wskutek podziału eparchii winnicko-chmielnickiej na dwie samodzielne. W momencie powstania obejmowała cały obszar obwodu chmielnickiego. 22 czerwca 1993 z jej terytorium została wyodrębniona eparchia kamieniecko-podolska. 31 maja 2007 w analogiczny sposób powstała eparchia szepetowska. Od tego momentu terytorium eparchii chmielnickiej obejmuje następujące rejony obwodu chmielnickiego: wołoczyski, derażniański, starokonstantynowski, chmielnicki, krasiłowski, latyczowski i starosieniawski.
Obecnie eparchia chmielnicka prowadzi 411 parafii, w których pracuje 280 duchownych. Trwają prace budowlane nad kolejnymi 150 cerkwiami. Pracują również 64 biblioteki prawosławne oraz 58 szkół niedzielnych. Liczbę wiernych szacuje się na pół miliona. Na terenie eparchii działają cztery klasztory:

</doc>
<doc id="2104516" url="https://pl.wikipedia.org/wiki?curid=2104516" title="Austin A95">
Austin A95

Austin A95 – samochód osobowy klasy średniej-wyższej produkowany przez brytyjską firmę Austin w latach 1956–1959. Dostępny jako 4-drzwiowy sedan. Do napędu użyto silnika R6 o pojemności 2,6 litra. Moc przenoszona była na oś tylną poprzez 4-biegową manualną lub 3-biegową automatyczną skrzynię biegów. Samochód został zastąpiony przez model A99. Powstało 28065 egzemplarzy modelu.

</doc>
<doc id="2104517" url="https://pl.wikipedia.org/wiki?curid=2104517" title="Robert Hill">
Robert Hill

Robert Stephen Hill (ur. 6 listopada 1953 na Filipinach) – amerykański klawesynista i specjalista w zakresie historycznej praktyki wykonawczej. Od 1990 roku jest profesorem Hochschule für Musik we Fryburgu Bryzgowijskim. 
Studiował grę na klawesynie u Gustava Leonhardta w amsterdamskim konserwatorium (dyplom w 1974). Doktoryzował się na Harvardzie w 1987 r. W 2010 r. przewodniczył jury Międzynarodowego Konkursu Bachowskiego w Lipsku.
Jego brat Keith jest budowniczym instrumentów.

</doc>
<doc id="2104518" url="https://pl.wikipedia.org/wiki?curid=2104518" title="Łupek palny">
Łupek palny

Łupek palny, łupki palne – skała osadowa, odmiana łupka ilastego lub marglistego zawierająca macerały węgla (łupki węglowe), bituminy (łupki bitumiczne) lub nasycone ropą (łupki ropne). Ogólna zbiorcza nazwa łupków, powstała ze względu na ich właściwości – zawierają dużo związków palnych.

</doc>
<doc id="2104521" url="https://pl.wikipedia.org/wiki?curid=2104521" title="Zakłady Azotowe Kędzierzyn">
Zakłady Azotowe Kędzierzyn



</doc>
<doc id="2104522" url="https://pl.wikipedia.org/wiki?curid=2104522" title="Akustycznie (album Budki Suflera)">
Akustycznie (album Budki Suflera)

Akustycznie – album koncertowy zespołu Budka Suflera wydany w 1998 roku. Zawiera materiał z akustycznego koncertu zespołu z udziałem orkiestry symfonicznej, który odbył się 3 października 1998 roku w studiu Telewizji Kraków w Łęgu. Materiał wideo z koncertu został wydany także na płycie DVD pod tym samym tytułem.
Album zawiera akustyczne wersje utworów pochodzących z wcześniejszych albumów Budki Suflera z Krzysztofem Cugowskim, a także jeden utwór premierowy – "Martwe morze". Po raz pierwszy w Polsce opakowaniem płyty rodzimego wykonawcy było metalowe pudełko. Oprócz materiału dźwiękowego płyta zawierała ścieżkę multimedialną.

</doc>
<doc id="2104524" url="https://pl.wikipedia.org/wiki?curid=2104524" title="Robert Stephen Hill">
Robert Stephen Hill



</doc>
<doc id="2104525" url="https://pl.wikipedia.org/wiki?curid=2104525" title="Gemtuzumab ozogamycyny">
Gemtuzumab ozogamycyny

Gemtuzumab ozogamycyny — lek cytostatyczny, stosowany dawniej w leczeniu ostrej białaczki szpikowej u pacjentów z dodatnimi wynikami badań w kierunku receptorów CD33, u których wystąpił nawrót choroby po wcześniejszym kursie leczenia oraz którzy nie kwalifikowali się do innych typów intensywnej chemioterapii. W dniu 18 października 2000 został oznaczony jako sierocy produkt leczniczy do leczenia ostrej białaczki szpikowej.
Mechanizm działania.
Gemtuzumab ozogamycyny jest substancją cytotoksyczną, która jest połączona z przeciwciałem monoklonalnym. Część substancji czynnej będąca przeciwciałem monoklonalnym (gemtuzumab) została zaprojektowana w taki sposób, aby wiązała się z CD33 – antygenem występującym na powierzchni komórek ostrej białaczki szpikowej u około 80% pacjentów. Gdy przeciwciało przyłącza się do CD33, komórka wchłania to przeciwciało wraz z przyłączoną do niego substancją cytotoksyczną. Wewnątrz komórki uwalniana jest substancja cytotoksyczna o nazwie kalicheamycyna. Następnie kalicheamicyna niszczy DNA komórek białaczkowych, co ostatecznie prowadzi do ich zniszczenia.
Wycofanie z rynku.
20 września 2007 Komitet ds. Produktów Leczniczych Stosowanych u Ludzi (CHMP) przy Unii Europejskiej wydał negatywną opinię, zalecając odmowę dopuszczenia do obrotu gemtuzumabu przeznaczonego do leczenia ostrej białaczki szpikowej. Wnioskodawca zwrócił się o ponowne rozpatrzenie opinii. CHMP uczynił to i 24 stycznia 2008 potwierdził zalecenie odmowy dopuszczenia do obrotu.
21 czerwca 2010 ze względu na rosnące obawy co do profilu bezpieczeństwa i nieudowodnioną skuteczność gemtuzumab został wycofany z rynku przez firmę Pfizer. Zgodnie z dokumentem Europejskiej Agencji Leków (EMA - ang. European Medicines Agency) z 2018 r. produkt jest aktualnie dopuszczony do obrotu na terenie Unii Europejskiej. Podstawą decyzji był fakt wykazania, że gemtuzumab ozogamycyny (produkt leczniczy Mylotarg) podawany w skojarzeniu z daunorubicyną i cytarabiną, wydłuża czas przeżycia pacjentów bez nawrotu choroby nowotworowej nawet o 8 miesięcy. Działania niepożądane związane z lekiem (mimo że niektóre z nich mogą być poważne) uznano za akceptowalne wobec ciężkości stanu pacjenta. Gemtuzumab ozogamycyny (produkt leczniczy Mylotarg) jest aktualnie wskazany do stosowania w skojarzeniu z daunorubicyną (DNR) i cytarabiną (AraC) w leczeniu pacjentów w wieku 15 lat i starszych z wcześniej nieleczoną ostrą białaczką szpikową z ekspresją antygenu CD-33 (AML, ang. acute myeloid leukaemia) de novo, z wyjątkiem ostrej białaczki promielocytowej (APL, ang. acute promyelocytic leukaemia).

</doc>
<doc id="2104526" url="https://pl.wikipedia.org/wiki?curid=2104526" title="Zürich Altstetten">
Zürich Altstetten

Zürich Altstetten (niem: "Bahnhof Zürich Altstetten") – stacja kolejowa w Zurychu, w kantonie Zurych, w Szwajcarii, w dzielnicy Altstetten. Położona jest na wysokości 399 m. Jest ważną stacją w systemie S-Bahn.
Historia.
Pierwsza stacja obsługiwała jeszcze oddzielną miejscowość Altstetten (włączone do Zurychu w 1934). Otwarcie nastąpiło w 1847 wraz z oddaniem do użytku pierwszej linii w Szwajcarii Zurich - Baden. 1 czerwca 1864 otwarto linię Zurych - Zug, a 1 czerwca 1897 otwarto trasę Wiedikon - Altstetten.

</doc>
<doc id="2104529" url="https://pl.wikipedia.org/wiki?curid=2104529" title="Austin A35">
Austin A35

Austin A35 − miejski samochód osobowy produkowany przez brytyjską firmę Austin w latach 1956−1968. Dostępny jako 2- i 4-drzwiowy sedan oraz 3-drzwiowe kombi (Countryman). Następca modelu A30. Do napędu używano silników R4 o pojemności 0,9 oraz 1,1 litra. Moc przenoszona była na oś tylną poprzez 4-biegową manualną skrzynię biegów. Samochód został zastąpiony przez model A40 Farina. Powstało 280 897 egzemplarzy modelu (129 245 Saloon oraz 151 652 Countryman).

</doc>
<doc id="2104533" url="https://pl.wikipedia.org/wiki?curid=2104533" title="Port lotniczy Nome">
Port lotniczy Nome

Port lotniczy Nome (IATA: OME, ICAO: PAOM) – port lotniczy położony 3,7 km na zachód od Nome, w stanie Alaska, w Stanach Zjednoczonych.

</doc>
<doc id="2104534" url="https://pl.wikipedia.org/wiki?curid=2104534" title="Antoni (Fiałko)">
Antoni (Fiałko)

Antoni, imię świeckie Wasyl Fiałko (ur. 2 października 1946 w Dułyćkim) – metropolita Ukraińskiego Kościoła Prawosławnego Patriarchatu Moskiewskiego.
Życiorys.
Ukończył technikum budowlane i studia w instytucie inżynieryjno-budowlanym w Woroneżu. Po kilku latach pracy w Kijowie jako inżynier budownictwa wstąpił do seminarium duchownego w Moskwie, a następnie ukończył wyższe studia teologiczne w Moskiewskiej Akademii Duchownej (tytuł kandydata nauk teologicznych uzyskał już jako biskup za pracę poświęconą św. Dymitrowi z Rostowa). W latach 1975–1978 służył w różnych parafiach eparchii kurskiej. 10 kwietnia 1979 złożył wieczyste śluby zakonne, przyjmując imię Antoni. Od 1978 do 1989 służył w eparchii winnickiej, od 1982 jako igumen, a następnie, od 1983, archimandryta.
W latach 1989–1991 był proboszczem parafii przy soborze Opieki Matki Bożej w Chmielnickim i dziekanem dekanatu chmielnickiego. W 1991 przeniesiony do eparchii charkowskiej jako proboszcz parafii Wniebowstąpienia Pańskiego w Złoczowie.
27 lipca 1992 miała miejsce jego chirotonia na biskupa perejasławsko-chmielnickiego, wikariusza eparchii kijowskiej. 22 czerwca 1993 został biskupem chmielnickim i szepetowskim; po siedmiu latach podniesiony do godności arcybiskupiej, zaś 31 marca 2007 – do godności metropolity. W związku z powstaniem samodzielnej eparchii szepetowskiej, wyodrębnionej z terytorium eparchii chmielnickiej, jego tytuł został zmieniony na "metropolita chmielnicki i starokonstantynowski".

</doc>
<doc id="2104535" url="https://pl.wikipedia.org/wiki?curid=2104535" title="Austin A70">
Austin A70

Austin A70 − samochód osobowy klasy średniej produkowany przez brytyjską firmę Austin w latach 1948–1954. Dostępny jako: 2-drzwiowy kabriolet, 4-drzwiowy sedan 5-drzwiowe kombi (Countryman). Następca modelu 16. Do napędu używano silników R4 o pojemności 2,2 litra. Moc przenoszona była na oś tylną poprzez 4-biegową manualną skrzynię biegów. Samochód został zastąpiony przez model A90 Westminster. Powstało 85682 egzemplarze modelu (35261 Hampshire oraz 50421 Hereford).

</doc>
<doc id="2104536" url="https://pl.wikipedia.org/wiki?curid=2104536" title="Linia kolejowa Neumünster – Flensburg">
Linia kolejowa Neumünster – Flensburg

Linia kolejowa Neumünster – Flensburg – linia kolejowa w Niemczech, w kraju związkowym Szlezwik-Holsztyn. Jest częścią transeuropejskiej linii kolejowej północ-południe. Jest ważnym szlakiem komunikacyjnym w przewozach pasażerskich i towarowych Niemcy – Dania. Ma długość 101,5 km.

</doc>
<doc id="2104537" url="https://pl.wikipedia.org/wiki?curid=2104537" title="Jerzy Struszkiewicz">
Jerzy Struszkiewicz

 
Jerzy Struszkiewicz (ur. 16 sierpnia 1883 w Tymowej, zm. 27 marca 1948 w Krakowie) – profesor Wydziałów Politechnicznych przy Akademii Górniczej, prezes Stowarzyszenia Architektów Rzeczypospolitej Polskiej. Wiceprezes ZO SARP (1935-36). Prezes ZO SARP (1938, 1945).
Życiorys.
Był synem Ludomiła urzędnika zakładu ubezpieczeń "Florianka". Uczył się w Theresianum w Wiedniu. Następnie we Lwowie w latach 1903-1908. W lutym 1909 został przyjęty do rządowej służby budowlanej i przydzielony do starostwa w Krakowie. W latach 1909-1911 dzięki rządowemu stypendium uzupełniał wiedzę z zakresu instalacji sanitarnych i budownictwa szpitalnego w Karlsruhe, Paryżu i Dreźnie. Od lutego 1914 pracował w Państwowej Wyższej Szkole Przemysłowej w Krakowie. W chwili wybuchu I wojny zmobilizowany jako oficer służył w Armii Austro-Węgier w dziale technicznym prowadząc budowę dróg, mostów, tuneli i fortyfikacji. Od 28 listopada 1918 do 1 listopada 1919 pracował w Wojsku Polskim, od listopada 1919 r. do czerwca 1920 pracował w Biurze Odbudowy Kraju jako zastępca Szefa Oddziału w Krakowie. Od 1930 r. był członkiem Miejskiej Rady Sztuki w Krakowie. W 1920 rozpoczął budowę największej i wówczas najnowocześniejszej Kliniki Ginekologii UJ. W latach 1923-1930 wykładał jako docent w krakowskiej ASP ucząc zasad projektowania i prowadzenia budowy. Od 1938 członek Klubu Rotary w Krakowie. Był jednym z pierwszych wykładowców (obok m.in. Adolfa Szyszko-Bohusza) Wydziału Architektury Politechniki Krakowskiej po II wojnie światowej (inauguracja 31 maja 1945). Stworzył i wyposażył z własnych środków w bibliotekę Katedrę Zasad Planowania PK.
Pochowany na Cmentarzu Rakowickim w Krakowie.
Realizacje w Krakowie.
wraz z Maksymilianem Burstinem:

</doc>
<doc id="2104538" url="https://pl.wikipedia.org/wiki?curid=2104538" title="Charles Chaput">
Charles Chaput

Charles Joseph Chaput OFMCap. (ur. 26 września 1944 w Concordii) – amerykański duchowny katolicki, prałat, w latach 2011–2020 arcybiskup Filadelfii, wcześniej arcybiskup Denver w latach 1997–2011, wcześniej biskup Rapid City od 1988 do 1997 roku, kapucyn.
Życiorys.
Charles Chaput urodził się w mieście Concordia, w amerykańskim stanie Kansas jako syn Josepha Chaput i Marian Helen z domu DeMarais. Jego ojciec był francuskim Kanadyjczykiem, wywodzącym się według rodzinnej legendy od króla Ludwika IX. Matka była rdzenną Amerykanką z plemienia Potawatomi. Babka od strony matki, jako ostatni członek rodziny żyła w indiańskim rezerwacie, co spowodowało, że Charles od najmłodszych lat związany był z życiem plemiennym. Sam uczęszczał do szkoły Matki Boskiej Nieustającej Pomocy w Concordii, a później do szkoły wyższej św. Franciszka w Victorii.
Chaput początkowo chciał zostać księdzem diecezjalnym. Po przeczytaniu biografii świętego Franciszka z Asyżu zdecydował się wstąpić do Zakonu Braci Mniejszych Kapucynów. Wybrał klasztor w Pittsburghu, gdzie wstąpił w 1965 roku. Następnie studiował w St. Fidelis Collage, gdzie uzyskał licencjat z filozofii w 1967 roku. 14 lipca 1968 roku złożył uroczystą profesję. Jednocześnie studiował psychologię na Katolickim Uniwersytecie Ameryki, którą ukończył w 1969 roku. Rok później uzyskał tytuł magistra religii.
Chaput został wyświęcony na kapłana przez biskupa Cyryla Vogela 29 sierpnia 1970 roku. Rok później otrzymał tytuł magistra filozofii na Uniwersytecie w San Francisco. Od 1971 do 1974 roku był nauczycielem teologii i dyrektorem duchowym swojej macierzystej uczelni St. Fidelis Collage. Następnie, do roku 1977 posługiwał jako sekretarz wykonawczy i dyrektor do spraw komunikacji w prowincji Kapucynów w Pittsburgh. Został następnie proboszczem kościoła Świętego Krzyża w Thornton. Równocześnie był wikariuszem środkowoamerykańskiej prowincji kapucynów. W 1980 roku zostaje wybrany sekretarzem i skarbnikiem prowincji, a w 1983 jej dyrektorem naczelnym i ministrem. Był w grupie rdzennych Amerykanów, którzy powitali papieża Jana Pawła II, gdy ten przybył do Phoenix podczas swojej pielgrzymki do Stanów Zjednoczonych w 1987 roku.
11 kwietnia 1988 roku Chaput został mianowany biskupem Rapid City przez Jana Pawła II. Sakrę biskupią otrzymał 26 lipca następnego roku z rąk arcybiskupa Pio Laghiego, arcybiskupa Johna Roacha, a także arcybiskupa (późniejszego kardynała) Jamesa Stafforda – służącego jako współkonsekrator. Tym samym stał się drugim amerykańskim biskupem spośród rdzennych Amerykanów obok , pierwszym biskupem powołany jako ordynariusz, a nie biskup pomocniczy lub tytularny. Jego motto biskupie to: "As Christ Loved the Church" (Ef 5,25).
18 marca 1997 bp Chaput został mianowany arcybiskupem Denver, gdyż dotychczas zajmujący to stanowisko arcybiskup James Stafford został wybrany przewodniczącym Papieskiej Rady ds. Świeckich w Kurii Rzymskiej. 8 lipca 2009 roku Charles Chaput został wybrany przez papieża wizytatorem w zakonie „Legion Chrystusa” w Stanach Zjednoczonych i Kanadzie.
9 maja 2007 roku, w wieku 96 lat zmarła jego matka. Chaput przewodniczył mszy pogrzebowej.
19 lipca 2011 zastąpił kardynała Justina Rigaliego na stanowisku arcybiskupa Filadelfii. 8 września 2011 odbył się uroczysty ingres do katedry w Filadelfii.
23 stycznia 2020 przeszedł na emeryturę.
Kontrowersje.
Arcybiskup Chaput wypowiada się regularnie na kontrowersyjne tematy, nierzadko stojąc w opozycji do stanowiska Konferencji Biskupów Katolickich Stanów Zjednoczonych. Krytykował pozytywną recenzję tamtejszego Episkopatu o filmie Złoty kompas. Wezwał katolickich polityków, stojących w opozycji do niektórych nauk Kościoła, do dobrowolnego wstrzymania się od przyjmowania komunii. W wywiadzie dla „The New York Times” z 2004 roku, Chaput stwierdził, że katolicy głosujący na demokratę Johna Kerry’ego są "współpracownikami zła" i natychmiast powinni udać się do spowiedzi. Dodatkowo w jego ocenie niektóre wypowiedzi dla NYT zostały przedstawiony przez pracowników gazety w złym świetle, co zaowocowały bojkotem wydawnictwa. Był przez to postrzegany jako jeden z tych biskupów, próbujących wpłynąć na wyniki wyborów, a jego poglądy miały prowadzić do upolitycznienia teologii moralnej. Chaput skrytykował również Baracka Obamę mówiąc, że "w demokracji należy wybrać urzędników, nie mesjasza". Twierdził, że Obama maskuje swój udział w rozprzestrzenianiu się aborcji, mówiąc o "jedności, nadziei i zmianach". Według niego, prezydent otrzymał uprawnienia do "poprawy kryzysu gospodarczego", a nie do "zmiany kultury amerykańskiej w kwestiach małżeństwa i rodziny, seksualności, bioetyki, religii w życiu publicznym czy aborcji". W swej książce "Render Unto Caesar: Serving the Nation by Living Our Catholic Beliefs in Political Life" Chaput zachęca obywateli katolickich do aktywnego podjęcia działań w życiu publicznym.

</doc>
<doc id="2104540" url="https://pl.wikipedia.org/wiki?curid=2104540" title="Asian Spirit">
Asian Spirit



</doc>
<doc id="2104541" url="https://pl.wikipedia.org/wiki?curid=2104541" title="Sarnki">
Sarnki

Sarnki – wzniesienie o wysokości 180,8 m n.p.m. na Równinie Wałeckiej, położone w woj. zachodniopomorskim, w powiecie drawskim, w gminie Złocieniec, na obszarze między jeziorami Krzemno a Wąsosze.
Teren wzniesienia został objęty obszarem specjalnej ochrony ptaków "Ostoja Drawska".
Ok. 2,5 km na zachód leży osada Wąsosz.
Nazwę "Sarnki" wprowadzono urzędowo w 1950 roku, zastępując poprzednią niemiecką nazwę "Der hohe Rehberg" ("Hoher Reh Berg").

</doc>
<doc id="2104543" url="https://pl.wikipedia.org/wiki?curid=2104543" title="Zgromadzenie Małych Sióstr Niepokalanego Serca Maryi">
Zgromadzenie Małych Sióstr Niepokalanego Serca Maryi



</doc>
<doc id="2104544" url="https://pl.wikipedia.org/wiki?curid=2104544" title="Nowy Bogumin">
Nowy Bogumin

Nowy Bogumin (czes. Nový Bohumín, niem. Neu Oderberg) – część miasta Bogumina w kraju morawsko-śląskim, w powiecie Karwina w Czechach. Obejmuje południową część gminy katastralnej Nový Bohumín (w północnej części znajduje się Szonychel). Liczba mieszkańców wynosi 13970 (61,5% ludności miasta), a adresów 964. 
Historia.
Jest to najmłodsza a zarazem najludniejsza i najbardziej uprzemysłowiona część miasta. Pierwsze budynki w południowej, nie zamieszkałej, części Szonychla powstały w połowie XIX wieku, co związane było z otwarciem stacji Kolei Północnej w 1847, ale przede wszystkim z uruchomieniem Kolei Koszycko-Bogumińskiej w 1871, co uczyniło stację ważnym węzłem komunikacyjnym. W tym okresie budowano domy dla robotników jak i budynki przemysłowe. Pod koniec XIX w. i początkiem XX wzniesiono kilka okazałych budowli w stylu neogotyckim.
Po podziale Śląska Cieszyńskiego w 1920, miejsce znalazło się w granicach Czechosłowacji. Zmiana nazwy osady z "Szonychel" na "Nowy Bogumin" nastąpiła w kwietniu 1924 roku, a 16 października 1924 otrzymała ona prawa miejskie. W październiku 1938 miejscowość wraz z resztą Zaolzia została zaanektowana przez Polskę, a podczas II wojny światowej przez nazistowskie Niemcy. Po wojnie przywrócona Czechosłowacji.

</doc>
<doc id="2104545" url="https://pl.wikipedia.org/wiki?curid=2104545" title="Małe Siostry Niepokalanego Serca Maryi">
Małe Siostry Niepokalanego Serca Maryi



</doc>
<doc id="2104546" url="https://pl.wikipedia.org/wiki?curid=2104546" title="Zgromadzenie Sióstr Niepokalanego Serca Maryi">
Zgromadzenie Sióstr Niepokalanego Serca Maryi



</doc>
<doc id="2104547" url="https://pl.wikipedia.org/wiki?curid=2104547" title="Get Born Again">
Get Born Again

Get Born Again – singel amerykańskiego zespołu muzycznego Alice in Chains, promujący wydany w czerwcu 1999 album kompilacyjny "". Autorem tekstu jest Layne Staley, muzykę skomponował Jerry Cantrell. Czas trwania wynosi 5 minut i 26 sekund. Singel został opublikowany 1 czerwca 1999 nakładem wytwórni Columbia. W Australii ukazał się on w rozszerzonej wersji, wzbogaconej dodatkowo o koncertowe wersje utworów „Man in the Box” i „Angry Chair”.
Członkowie Alice in Chains nagrali kompozycję „Get Born Again” późnym latem 1998, która była ostatnią wspólną sesją ze Staleyem. W 2000 utwór został wyróżniony nominacją do nagrody Grammy w kategorii Best Hard Rock Performance.
Historia nagrywania.
Utwór „Get Born Again” został skomponowany przez Jerry’ego Cantrella w 1998. W pierwotnym założeniu, kompozycja przeznaczona była na solowy album gitarzysty "Degradation Trip" (który ukazał się w 2002). Cantrell, Mike Inez i Sean Kinney zarejestrowali partie swoich instrumentów w dniach 22–23 sierpnia w Eldorado Recording Studios w Los Angeles, przy współpracy producenta Dave’a Jerdena. Layne Staley pracował nad tekstami. 23 sierpnia planowano nagrywanie partii wokalnych. Proces został odwołany po tym, jak wokalista przyznał, że musi wracać do Seattle na ślub siostry, co okazało się później nieprawdą. Sytuacja ta doprowadziła do konfliktu z Cantrellem i Jerdenem. Członkowie zespołu wraz z producentem chcieli wynająć studio w Seattle, jednak Staley odmówił współpracy z Jerdenem. Muzyk skontaktował się z Tobym Wrightem w celu dokończenia procesu nagrań. Sesja odbyła się w Robert Lang Studios w Shoreline w stanie Waszyngton na przełomie września i października. Kompozycje „Get Born Again” i „Died” są ostatnimi nagranymi przez Staleya wspólnie z zespołem.
W notatce dołączonej do box setu "Music Bank" (1999) Cantrell odniósł się do procesu nagrań: „Podczas sesji staraliśmy się współpracować z producentem Dave’em Jerdenem, jednak z różnych względów ta współpraca się nie udała. Odbywaliśmy z nim nagrania w Los Angeles, następnie udaliśmy się do Seattle gdzie próbowaliśmy z Tobym Wrightem. Biorąc pod uwagę, że zrobiliśmy to z różnymi producentami i w różnych studiach, nieco przypomnieliśmy klasyczny styl Alice in Chains”.
Analiza.
Autorem tekstu jest Layne Staley. W rozmowie telefonicznej z konsorcjum radiowym Rockline z lipca 1999, muzyk odniósł się do interpretacji warstwy lirycznej: „Tu chodzi tylko o hipokryzję myślę. Obłudę religijną. Od kogo do kogo? To nie musi być powiedziane, że to rodzaj czegoś osobistego”.
„Get Born Again” z początku zaczyna się balladowym wstępem przy użyciu efektu gitarowego wah-wah oraz zastosowania efektu opóźnienia. Podczas zwrotek kompozycja zmienia tempo; brzmienie partii gitar staje się bardziej agresywniejsze, przy użyciu progresywnych akordów. Utwór posiada dynamiczne solo gitarowe, a także cechuje się zmiennym stylem śpiewania Staleya oraz chóralnym wokalem wspierającym Cantrella.
Teledysk.
Teledysk „Get Born Again” został zrealizowany w lipcu 1999. Reżyserią zajął się Paul Fedor. Fabuła przedstawia szalonego naukowca, próbującego odtworzyć własną wersję zespołu. Materiały filmowe przedstawiające Staleya, Cantrella i Kinneya, zostały zapożyczone z wideoklipu „Sea of Sorrow” (1991), natomiast materiały ukazujące Ineza z „What the Hell Have I” (1993). Teledysk został zamieszczony na albumie kompilacyjnym "" (1999).
Wydanie.
Singel „Get Born Again” został opublikowany 1 czerwca 1999 nakładem wytwórni Columbia. W Australii wydano rozszerzoną wersję singla, zawierającą na stronie B koncertowe wersje utworów „Man in the Box” i „Angry Chair”, zarejestrowane 2 marca 1993 w Barrowland Ballroom na potrzeby audycji "Friday Rock Show" w BBC Radio 1.
„Get Born Again” ukazał się w późniejszym czasie na dwóch albumach kompilacyjnych zespołu – "Music Bank" (1999) oraz "The Essential Alice in Chains" (2006). 22 kwietnia 2017 kompozycja ukazała się w zremasterowanej wersji na specjalnym podwójnym winylu „Get Born Again”/„What the Hell Have I”, wydanym z okazji Record Store Day.
Odbiór.
Krytyczny.
Recenzent „Rolling Stone’a” James Hunter opisał utwór jako „brzmienie podnoszone przez złowrogie chorały, utwardzane przez cięte brzmienie gitar”. Autor podkreślił, że partie wokalne Staleya są kilkukrotnie powtórzone.
Komercyjny.
12 czerwca 1999 singel „Get Born Again” zadebiutował na 17. lokacie Mainstream Rock Tracks. 17 lipca, po sześciu tygodniach obecności na liście, uplasował się na 4. miejscu, na którym pozostał do 7 sierpnia. W sumie utwór notowany był przez dziewiętnaście tygodni. 12 czerwca singel zadebiutował na 25. lokacie w zestawieniu Modern Rock Tracks. 26 czerwca dotarł do 12. miejsca, na którym pozostał przez dwa tygodnie. Łącznie utwór Alice in Chains notowany był przez dwanaście tygodni. „Get Born Again” został odnotowany również na listach w Kanadzie, gdzie dotarł do 20. lokaty notowania RPM Rock Report oraz Polsce, osiągając 37. miejsce listy przebojów Programu Trzeciego.
W zestawieniu końcoworocznym Mainstream Rock Tracks z 25 grudnia 1999, opracowanym przez tygodnik „Billboard”, singel „Get Born Again” zajął 22. pozycję.
Nagrody i nominacje.
23 lutego 2000, podczas gali rozdania nagród Grammy w Staples Center, utwór „Get Born Again” został wyróżniony nominacją w kategorii Best Hard Rock Performance.
Lista utworów na singlu.
singel CD :
singel CD :
winyl 2×7” :
Personel.
Opracowano na podstawie materiału źródłowego:
Alice in Chains
Produkcja

</doc>
<doc id="2104548" url="https://pl.wikipedia.org/wiki?curid=2104548" title="Filip Verheyen">
Filip Verheyen

Filip Verheyen (ur. 23 kwietnia 1648 w Verrebroek, zm. 28 stycznia 1710) – holenderski chirurg i rektor Katolickiego Uniwersytetu w Leuven.
Narodziny i początki edukacji.
Syn Tomasza Verheyen i Joanny Goeman. Ochrzczony w wiejskim kościele w Verrebroek 24 Kwietnia 1648. Miejscowe legendy głoszą, że młody Filip odznaczał się wyjątkowo dobrą pamięcią. Podobno był on w stanie po odbyciu mszy wyrecytować bezbłędnie kazanie pastora.
Wiejski pastor zainteresowany talentem chłopca poradził rodzicom, aby Filip kontynuował naukę po ukończeniu przykościelnej szkoły. W 1672 roku został wysłany do liceum Heilige-Drievuldigheids w Leuven. Filip okazał się utalentowanym rysownikiem. W ciągu 3 lat nauki zapoznał się ze sposobami wykonywania rysunków anatomicznych poprzez przepisywanie XV-wiecznych drzeworytów Wesaliusza. Nauczył się również techniki kwasorytu, wykorzystanej później przez niego przy tworzeniu książki "Corporis Humani Anatomia" (1693).
Amputacja lewej kończyny i konsekwencje.
Zakończywszy naukę w liceum w 1675 Verheyen postanowił zostać księdzem i rozpoczął studia teologiczne. Jednak w trakcie drugiego roku studiów Filip, z powodu zakażenia, musiał mieć amputowaną lewą nogę. Zdarzenie to okazało się punktem zwrotnym w jego karierze. Jako że Filip Verheyen był bardzo religijny, chciał aby jego ciało zostało pochowane w całości oczekując, że przy zmartwychwstaniu zostanie wskrzeszone razem z nogą. Warto nadmienić, że chirurgiem dokonującym amputacji był Dirk Kerkrinck, student anatoma Fryderyka Ruyscha. Kerkrinck przystał na nietypową prośbę Verheyena, aby odciętą nogę zachować do późniejszej konserwacji. Po operacji noga została odpowiednio spreparowana i umieszczona w zbiorniku z preparatem zapobiegającym rozkładowi.
W trakcie i po rekonwalescencji Verheyen zaczął odczuwać bóle w miejscu amputowanej kończyny. W tamtych czasach podobne odczucia były traktowane jako urojenia pacjenta, więc Verheyen w trakcie swojej pracy jako anatom nie przyznawał się do odczuwania podobnego bólu w obawie przed utratą autorytetu. Podana przypadłość często występuje u ludzi, którzy utracili w jakiś sposób którąś z kończyn i dzisiaj diagnozuje się ją jako ból fantomowy. Prawdopodobnie chęć wyjaśnienia przyczyny bólu była jednym z czynników dla których Filip Verheyen podjął się studiowania anatomii. Później odkryte notatki z lat 1700-1710 nazywane "Listami do amputowanej nogi" wskazują na wielkie zainteresowanie tym tematem.
Dalsza kariera i wpływ Ruyscha i Spinozy.
W 1678 roku Filip Verheyen udał się na Uniwersytet w Lejdzie. Govard Bidloo, którego kariera przyćmiewała karierę Verheyena, był starszy jedynie o rok od Filipa i był również studentem Uniwersytetu. Bidloo obronił doktorat w Hadze w 1685, gdzie opublikował swoją "Anatomia Humani Corporis", a w 1696 został profesorem Uniwersytetu w Lejdzie.
Lejda okazała się być głównym punktem medycznego i filozoficznego rozwoju Verheyena we wczesnych latach 80. XVII wieku. Około 50 kilometrów na południe od Amsterdamu i 20 kilometrów na północ od Voorburg (niedaleko Hagi), Verheyen znalazł się pomiędzy dwoma radykalnymi osobowościami późnych lat XVII wieku na polach medycyny i teologii: Fryderykiem Ruyschem i Baruchem Spinozą.
Chociaż Spinoza zmarł zimą 1677, jego poglądy miały duży wpływ na myślenie kolejnych pokoleń, zwłaszcza tych wywodzących się ze szkół w pobliżu Hagi. Studenci z całej północnej Europy spotykali się prywatnie i dyskutowali nad pracami filozofa. Wiadomo, że takie grupy istniały w Lejdzie, brakuje jednak dowodów na to, czy Verheyen uczestniczył w tych rozmowach. Bezsporny pozostaje fakt, że w trakcie pobytu w Lejdzie młody teolog namiętnie czytał traktaty filozoficzne Spinozy (A Theologico-Political Treatise, The Ethics). Widać to po notatkach sporządzanych przez Verheyena na jego własnych egzemplarzach. Częste poprawki, komentarze i adnotacje w książkach pozwalają stwierdzić, że Filip Verheyen wielokrotnie czytał i rozmyślał nad owymi traktatami, znajdując odpowiednie argumenty i kontrargumenty do przemyśleń Spinozy.
Pomimo niepodzielania większości poglądów Spinozy – Verheyen podobnie jak filozof zachowywał postawę neutralizmu (neutralnego monizmu) głoszącego, że świat jest jednolity w tym aspekcie, że duch i ciało są jedynie atrybutami tej samej rzeczy. Potwierdzeniem tej idei było według niego istnienie fantomowego bólu z miejscu utraconej nogi.
Lekcje anatomii prowadzone przez Fryderyka Ruyscha polegające na sekcji zwłok przeprowadzanych na ludzkich ciałach (były to głównie zwłoki kryminalistów) miały równie wielki wpływ na filozofię Verheyena jak poglądy Spinozy. Gdy w studiował medycynę w Lejdzie podróżował do Amsterdamu na słynne sekcje Ruyscha. Te spektakle były dodatkowo widowiskowe, gdyż Ruysch wykorzystywał w nich zwłoki preparowane substancjami jego własnej roboty, dzięki czemu ciało wyglądało jak śpiący człowiek. Wejście na spektakl było biletowane, przez co są dowody, że Verheyen brał udział w takich przedstawieniach, w postaci biletów użytych jako zakładki w jego książkach.
Powrót do Leuven i śmierć.
W 1689 r. powrócił do Leuven, aby zostać rektorem Uniwersytetu Katolickiego, gdzie dawał lekcje anatomii i chirurgii. W tym czasie opublikował wiele prac. 
Poruszony przykładem Ruyscha od 1693 roku rozpoczął sekcje na własnej, amputowanej wcześniej, nodze. W trakcie tych badań Verheyen odkrył ścięgno piętowe, inaczej zwane ścięgnem Achillesa. Z notatek wynika, że jego celem było udowodnienie, iż dręczący go ból w rzeczywistości pochodził z amputowanej kończyny wykluczając tym sposobem przyczyny psychosomatyczne. Dowodząc tego, dałby konkretny fundament pod filozofię neutralizmu Spinozy.
W 1693 roku ujrzała światło dzienne publikacja jego autorstwa pt. "Corporis Humani Anatomia". Druga rozszerzona edycja opublikowana została w 1706. W pierwszej dekadzie XVIII wieku książka była uznawana jako podręcznik w prawie wszystkich uniwersytetach Europy.
W 1705 Verheyen był rektorem już tylko z tytułu. Jego stan zdrowia znacznie się pogorszył, a on sam wycofał się z życia publicznego, spędzając coraz więcej czasu w prywatnym laboratorium. Jego notatki stawały się coraz mniej składne, a w 1708 niemalże nieczytelne.
Jan Palfijn (1650-1730), student Verheyena i znany anatomista w swoich prywatnych wspomnieniach opisuje, jak w trakcie jednej z wizyt w laboratorium jego mentora jesienią 1710 roku, znalazł Verheyena patrzącego za okno w pewnego rodzaju roztargnieniu. Jego amputowana noga leżała na stole, rozłożona na wiele kawałków. Każdy najdrobniejszy mięsień, ścięgno i nerw był opisany i ułożony wzdłuż stołu.
Zimą 1710 roku Filip Verheyen zmarł i został pochowany w pobliżu opactwa Vlierbeek. Chociaż nie ma na ten temat żadnych danych jest przyjęte, że jego noga została zakopana razem z nim.
Historia życia Filipa Verheyna jest opisana w jednym z rozdziałów książki Olgi Tokarczuk "Bieguni".

</doc>
<doc id="2104550" url="https://pl.wikipedia.org/wiki?curid=2104550" title="A.S.C.">
A.S.C.



</doc>
<doc id="2104551" url="https://pl.wikipedia.org/wiki?curid=2104551" title="Azul Linhas Aéreas">
Azul Linhas Aéreas

Azul Linhas Aéreas – brazylijska tania linia lotnicza z siedzibą w Barueri.
Agencja ratingowa Skytrax przyznała linii 3 gwiazdki.
Flota.
Flota Azul Linhas Aéreas składa się z 170 samolotów o średnim wieku 7,5 roku (stan na luty 2023 r.).

</doc>
<doc id="2104554" url="https://pl.wikipedia.org/wiki?curid=2104554" title="Zgromadzenie Sióstr Albertynek Posługujących Ubogim">
Zgromadzenie Sióstr Albertynek Posługujących Ubogim



</doc>
<doc id="2104555" url="https://pl.wikipedia.org/wiki?curid=2104555" title="Lizzie Doron">
Lizzie Doron

Lizzie Doron, hebr. ליזי דורון (ur. w 1953 w Tel Awiwie) – izraelska pisarka.
Życiorys.
Urodziła się i wychowała jako jedynaczka w rodzinie ocalonych z Holokaustu. Dzieciństwo spędziła w moszawie Biccaron. W wieku 8 lat straciła ojca, po osiągnięciu pełnoletniości przeprowadziła się na północ Izraela i pracowała w kibucach na Wzgórzach Golan.
Studiowała socjologię i kryminologię na Uniwersytecie Bar-Ilana oraz lingwistykę na Uniwersytecie Telawiwskim. Przed wydaniem pierwszej książki zajmowała się pracą naukową.
Ma męża i dwójkę dzieci. Obecnie mieszka w Tel Awiwie.
Twórczość.
Jest autorką pięciu powieści, z których dwie, zatytułowane „Spokojne dni” oraz "Dlaczego nie przyjechałaś przed wojną?" zostały wydane w Polsce w 2010 i 2012. Na podstawie jej twórczości powstała sztuka teatralna wystawiana w Izraelu i Niemczech.
Twórczość pisarki koncentruje się na problemach tzw. „drugiego pokolenia” – potomków ocalonych z Zagłady Żydów. Autorka w niezwykle poruszający sposób opisuje traumę pokolenia dorastającego w świecie swoich naznaczonych Holokaustem bliskich.
W 2009 r. została laureatką literackiej Nagrody WIZO.

</doc>
<doc id="2104556" url="https://pl.wikipedia.org/wiki?curid=2104556" title="Siostry Albertynki Posługujące Ubogim">
Siostry Albertynki Posługujące Ubogim



</doc>
<doc id="2104558" url="https://pl.wikipedia.org/wiki?curid=2104558" title="ZSAPU">
ZSAPU



</doc>
<doc id="2104559" url="https://pl.wikipedia.org/wiki?curid=2104559" title="Herman Huczkowski">
Herman Huczkowski

Herman Huczkowski (ur. 6 lipca 1981 w Rovaniemi) – fiński skoczek narciarski, reprezentant klubu Ounasvaaran Hiihtoseura.
Przebieg kariery.
W swojej karierze jeden raz wystąpił w zawodach o Puchar Świata w skokach narciarskich. Miało to miejsce 27 listopada 2004 w Ruce. Zajął tam 45. lokatę. Ponadto wystąpił w kwalifikacjach do konkursu w Kuopio 8 marca 2005, jednak nie zdołał się zakwalifikować do czołowej pięćdziesiątki.
Jego najwyższym miejscem w zawodach Pucharu Kontynentalnego jest 6. lokata w Iron Mountain w sezonie 2004/2005.
Od 2006 nie występuje w międzynarodowych zawodach.
Drużynowy mistrz Finlandii z 1999.
Huczkowski reprezentował Finlandię, jednak ma również polskie korzenie.

</doc>
<doc id="2104560" url="https://pl.wikipedia.org/wiki?curid=2104560" title="Zgromadzenie Sióstr św. Augustyna">
Zgromadzenie Sióstr św. Augustyna



</doc>
<doc id="2104562" url="https://pl.wikipedia.org/wiki?curid=2104562" title="Friedrich Justin Bertuch">
Friedrich Justin Bertuch

Friedrich Johann Justin Bertuch (ur. 30 września 1747 w Weimarze, zm. 3 kwietnia 1822 tamże) – niemiecki wydawca i mecenas sztuki.
W latach 1765-1769 studiował teologię następnie prawo na uniwersytecie w Jenie. W latach 1790-1830 opublikował w 12 tomach "Bilderbuch für Kinder". Publikacja miała na celu szerzenie wiedzy z różnych epok wśród dzieci. Ukazujące się w cyklu miesięcznym (ukazało się 3000 egz.) wydawnictwo, zawierało 6000 ilustracji. Kolekcja ukazywała ryciny: zwierząt, roślin, owadów, architektury, minerałów, ptaków i inne obiekty z dziedziny przyrody, sztuki i nauki.
Bertuch był jednym z największych pracodawców w Weimarze, zatrudniając do 450 osób.
Friedrich Justin Bertuch ostatnie lata swego życia spędził jako pustelnik.

</doc>
<doc id="2104563" url="https://pl.wikipedia.org/wiki?curid=2104563" title="Mniszki Zakonu św. Benedykta">
Mniszki Zakonu św. Benedykta



</doc>
<doc id="2104564" url="https://pl.wikipedia.org/wiki?curid=2104564" title="Państwowy Teatr Ziemi Opolskiej">
Państwowy Teatr Ziemi Opolskiej



</doc>
<doc id="2104566" url="https://pl.wikipedia.org/wiki?curid=2104566" title="Balkan (zespół muzyczny)">
Balkan (zespół muzyczny)

Balkan – jugosłowiański zespół hardrockowy.
Historia.
Zespół założył w 1982 roku gitarzysta i wokalista Aleksandar Cvetković. Debiutancki album "Gola istina" ukazał się w 1982 roku. Przy nagrywaniu płyty, oprócz Cvetkovicia, udział brali Željko Jerković (gitara), Saša Zavišić (gitara basowa) i Radivoj Bugarski (perkusja). W 1989 zespół oficjalnie zawiesił swoją działalność.

</doc>
<doc id="2104567" url="https://pl.wikipedia.org/wiki?curid=2104567" title="Where Ironcrosses Grow">
Where Ironcrosses Grow

Where Ironcrosses Grow - szósty album studyjny szwedzkiej grupy muzycznej Dismember. Wydawnictwo ukazało się 8 marca 2004 roku nakładem wytwórni muzycznej Karmageddon Media. Wersja na płycie winylowej została wydana na przez firmę Vinyl Collectors.
Lista utworów.
Opracowano na podstaiwe materiału źródłowego.
Twórcy.
Opracowano na podstaiwe materiału źródłowego.

</doc>
<doc id="2104570" url="https://pl.wikipedia.org/wiki?curid=2104570" title="Mniszki Trzeciego Zakonu Regularnego św. Franciszka z Asyżu">
Mniszki Trzeciego Zakonu Regularnego św. Franciszka z Asyżu



</doc>
<doc id="2104571" url="https://pl.wikipedia.org/wiki?curid=2104571" title="OSFB">
OSFB



</doc>
<doc id="2104572" url="https://pl.wikipedia.org/wiki?curid=2104572" title="Szerlich">
Szerlich



</doc>
<doc id="2104573" url="https://pl.wikipedia.org/wiki?curid=2104573" title="Zakon Najświętszego Zbawiciela św. Brygidy">
Zakon Najświętszego Zbawiciela św. Brygidy



</doc>
<doc id="2104574" url="https://pl.wikipedia.org/wiki?curid=2104574" title="O.SS.S">
O.SS.S



</doc>
<doc id="2104575" url="https://pl.wikipedia.org/wiki?curid=2104575" title="OSSS">
OSSS



</doc>
<doc id="2104576" url="https://pl.wikipedia.org/wiki?curid=2104576" title="Zgromadzenie Sióstr św. Elżbiety">
Zgromadzenie Sióstr św. Elżbiety



</doc>
<doc id="2104577" url="https://pl.wikipedia.org/wiki?curid=2104577" title="CSSE">
CSSE



</doc>
<doc id="2104578" url="https://pl.wikipedia.org/wiki?curid=2104578" title="Joe Detmer">
Joe Detmer

Joe Detmer (ur. 3 września 1983 w Lodi) – amerykański lekkoatleta, wieloboista.
Medalista mistrzostw NCAA (srebro w 2007) oraz mistrzostw USA (brąz w 2010). Mistrz i rekordzista świata w 20-boju, konkurencji nieznajdującej się w oficjalnym wykazie IAAF.

</doc>
<doc id="2104580" url="https://pl.wikipedia.org/wiki?curid=2104580" title="Zgromadzenie Sióstr Świętego Feliksa z Kantalicjo Trzeciego Zakonu Regularnego Świętego Franciszka Serafickiego">
Zgromadzenie Sióstr Świętego Feliksa z Kantalicjo Trzeciego Zakonu Regularnego Świętego Franciszka Serafickiego



</doc>
<doc id="2104581" url="https://pl.wikipedia.org/wiki?curid=2104581" title="C.S.S.F.">
C.S.S.F.



</doc>
<doc id="2104582" url="https://pl.wikipedia.org/wiki?curid=2104582" title="Franciszkanki Misjonarki Maryi">
Franciszkanki Misjonarki Maryi



</doc>
<doc id="2104583" url="https://pl.wikipedia.org/wiki?curid=2104583" title="Budowanie Skadra">
Budowanie Skadra

Budowanie Skadra (oryg. serb. "Зидање Скадра на Бојани" lub krócej "Зидање Скадра") – serbska ludowa pieśń epicka opisująca legendę o powstaniu miasta Szkodra (serb. "Skadar"). Jeden z najstarszych znanych przykładów południowosłowiańskiej ludowej pieśni epickiej.
Utwór powstał najprawdopodobniej w średniowieczu, w czasie, gdy wśród ludności serbskiej silne były jeszcze pierwotne wierzenia pogańskie. Pieśń opiera się na szeroko rozpowszechnionym wśród Słowian południowych motywie fabularnym ofiary z człowieka, która miała przebłagać złe duchy i uzyskać od nich zgodę na realizację ludzkich planów. Pogański motyw zmagania człowieka z duchami natury, uosabianymi przez rusałkę, łączy się z motywem chrześcijańskim – bohaterowie utworu wierzą w Boga i przysięgają mu.
Do pieśni "Budowanie Skadra" nawiązał Ivo Andrić w powieści "Most na Drinie", opisując istniejącą w Wyszegradzie legendę o tym, że w czasie budowy mostu, w celu przebłagania niszczącej fundamenty wili, w filarze konstrukcji zamurowano niemowlęta Stoję i Ostoję. Opisując następnie korzenie powstania tej nieprawdziwej historii, Andrić przedstawiał proces powstawania opowieści ludowych.
Treść.
Pieśń opisuje proces powstawania miasta Skadar, które miało być budowane nad rzeką Buną przez trzech braci Mrniawczewiczów: króla Wukaszyna, wojewodę Ugleszę i Gojka. Wysiłki na rzecz budowy miasta nie przynoszą efektów, gdyż to, co budowniczowie wznoszą w ciągu dnia, w nocy niszczy rusałka. Po czterech latach prac oznajmia ona, że miasto powstanie, jeśli budowniczowie zamurują w jego fundamentach dwoje bliźniąt o imionach Stoja i Stojan. Król Wukaszyn nakazuje swojemu słudze Desimirowi odnalezienie takich ludzi, jednak jego poszukiwania kończą się niepowodzeniem. Rusałka nakazuje wówczas zamurować w murach żonę jednego z trzech braci – tę, która następnego dnia pojawi się nad rzeką z posiłkiem dla budowniczych. Wukaszyn, Uglesza i Gojko przysięgają, że tak właśnie postąpią, zaś w wyborze ofiary zdadzą się na sąd boży, nie uprzedzając swoich żon o swojej decyzji. Jednak zarówno Wukaszyn, jak i Uglesza łamią obietnicę i nakazują żonom pozostać w domu. Nieświadoma woli rusałki żona Gojka udaje się natomiast na budowę i zostaje, mimo błagań, zamurowana żywcem w murze. Budowniczowie pozostawiają jedynie otwory w murze na jej piersi, by mogła karmić swojego miesięcznego syna, co dzieje się codziennie przez rok. Z miejsca zaś, gdzie zginęła, wypływa woda, która leczy kobiety pozbawione mleka.

</doc>
<doc id="2104584" url="https://pl.wikipedia.org/wiki?curid=2104584" title="Zgromadzenie Sióstr Franciszkanek Rodziny Maryi">
Zgromadzenie Sióstr Franciszkanek Rodziny Maryi



</doc>
<doc id="2104585" url="https://pl.wikipedia.org/wiki?curid=2104585" title="CSFFM">
CSFFM



</doc>
<doc id="2104587" url="https://pl.wikipedia.org/wiki?curid=2104587" title="Zgromadzenie Sióstr Pielęgniarek Trzeciego Zakonu Regularnego świętego Franciszka">
Zgromadzenie Sióstr Pielęgniarek Trzeciego Zakonu Regularnego świętego Franciszka



</doc>
<doc id="2104589" url="https://pl.wikipedia.org/wiki?curid=2104589" title="Ulica Jana Kazimierza w Bydgoszczy">
Ulica Jana Kazimierza w Bydgoszczy

 
Ulica Jana Kazimierza w Bydgoszczy – ulica na terenie miasta lokacyjnego Bydgoszczy. Łączy Stary Rynek z ulicą Długą i Wały Jagiellońskie.
Położenie.
Ulica znajduje się w południowej części Starego Miasta. Rozciąga się na kierunku północ-południe, od Starego Rynku do Wałów Jagiellońskich. Jej długość wynosi ok. 150 m.
Historia.
Ulica Jana Kazimierza została wytyczona w połowie XIV wieku podczas kształtowania bydgoskiego miasta lokacyjnego. Łączyła ona południowo-wschodni narożnik Starego Rynku z ulicą Długą, podczas gdy do ul. Pod Blankami prowadził jedynie wąski przesmyk. Na południe od ul. Pod Blankami znajdował się natomiast mur miejski z istniejącą w tym rejonie basztą. Wiadomo, że wzdłuż ulicy w XVII-XVIII wieku istniała murowana, bądź szachulcowa zabudowa, czego reliktami są m.in. pozostałości piwnic kamienicy przy ul. Jana Kazimierza 5/Długa 52 na XVI-XVIII w. 
Podczas nadzorów archeologicznych nad pracami ziemnymi prowadzonymi w rejonie ul. Jana Kazimierza (między ul. Długą, a Pod Blankami) zarejestrowano relikty średniowiecznej zabudowy drewnianej. Zlokalizowano budynek gospodarczy zbudowany w technice sumikowo-łątkowej, z reliktami podłóg drewnianych. Analiza dendronologiczna wykazała daty ścięcia drzew użytych do tych konstrukcji mieszczące się w przedziale od 1250 do 1373 roku. Prawdopodobnie odkryto elementy związane z osadnictwem poprzedzającym bezpośrednio lokację miasta i najstarsze fragmenty miasta lokacyjnego.
Na północnym fragmencie ulicy Jana Kazimierza odkryto relikty XVI-wiecznych, drewnianych rur wodociągowych. Uchwycono tu dwa poziomy rur, na głębokościach 1,0 i 1,5 m od powierzchni ulicy, jak również dwie, równolegle biegnące nitki wodociągów. Zarejestrowano także sposób 
izolacji - ochrony rury przy pomocy otaczającej ją warstwy gliny i stabilizowanie pionowymi kołkami. Średnica rur wynosiła od 40 co 65 cm.
Na szczegółowym planie zabudowy miasta, sporządzonym przez pruskiego geometrę Gretha w 1774 r., posesje wzdłuż ulicy zajęte są przez istniejącą w tym czasie zabudowę, częściowo zniszczoną. Wyjątek stanowi niezabudowana działka na rogu z ul. Długą, zajmowaną obecnie przez budynek Wojewódzkiej i Miejskiej Biblioteki Publicznej. Na planie por. Lindnera z 1809 r. istnieje przedłużenie ulicy łączące ul. Długą z ul. Pod Blankami, podobnie jest na planie Bydgoszczy z 1834 r.
W 1835–1840 r. po częściowej rozbiórce murów miejskich i wytyczeniu na południe od Starego Miasta Nowego Rynku wraz z ul. Wały Jagiellońskie, ulicę Jana Kazimierza wydłużono na południe, nadając jej obecny kształt. Stanowiła ona wówczas ważny fragment połączenia komunikacyjnego z ul. Gdańskiej poprzez ul. Mostową, Stary Rynek na południe. Na planie miasta z 1876 r. ulica posiada w pełni pierzeje kamienic, zaś u jej południowego wylotu wybudowano gmach sądu (1870–1871).
Rejon ulicy Jana Kazimierza i środkowego odcinka ul. Długiej w XIX i na początku XX w. zamieszkiwało skupisko osób pochodzenia żydowskiego, które posiadało tu swoją enklawę osiedleńczą. Na wschód od ul. Jana Kazimierza, między ul. Pod Blankami, a Wały Jagiellońskie w 1834 r. powstała synagoga, a także budynek szkoły żydowskiej. W 1882 r. wzniesiono kolejną synagogę, która należała do okazalszych budowli sakralnych w mieście.
W kamienicy przy ul. Długiej 15, róg ul. Jana Kazimierza, przez 19 lat (1901-1920) mieszkał Alfred Cohn, żydowskiego pochodzenia, który po latach napisał książkę o okresie „nieprzemijającego szczęścia”, jaki przeżył w ukochanym przez siebie mieście Bydgoszczy.
Ulica Jana Kazimierza od 1888 r. odgrywała ważną rolę w ruchu tramwajów: początkowo konnych, a później elektrycznych (od 1896 r.). Trasa dwóch z trzech istniejących wtedy w Bydgoszczy linii tramwajowych przebiegała właśnie na tym terenie. Były to: „"linia czerwona"” (od Dworca Głównego do dworca Bydgoszcz Wąskotorowa przy ul. Grunwaldzkiej) oraz „"zielona"” (od ul. Gdańskiej do Strzelnicy przy ul. Toruńskiej). Tramwaje obu linii wjeżdżały w ulicę Stefana Batorego – jeden skręcając w prawo, drugi w lewo, zaś wracały ulicą Jana Kazimierza. Przy przystanku tramwajowym na rogu Długiej i Jana Kazimierza umieszczono na słupie reflektor, który sam się włączał, jeśli wolna była trasa w stronę Strzelnicy. Istniała też konieczność ciągłego zmieniania zwrotnicy, którą musiał obsługiwać specjalny pracownik.
Ruch tramwajowy w takim kształcie istniał do 1945 r. Po krótkotrwałym przerwaniu ruchu pojazdów wskutek wysadzenia w powietrze mostu Teatralnego, przywrócono go już w czerwcu 1945 roku. Tramwaje kursowały po ulicy kolejne 15 lat, kiedy to na Starym Rynku zbudowano tymczasową pętlę. W 1973 r. ostatecznie usunięto ruch tramwajowy z rejonu Starego Miasta.
W latach 60. XX w. po rozbudowie ul. Wały Jagiellońskie do dwóch jezdni, ulica Jana Kazimierza została nieco skrócona.
Charakter ulicy Jana Kazimierza jest ściśle związany z dziejami ulicy Długiej. Do czasu upaństwowienia prywatnych przedsiębiorstw rzemieślniczych i handlowych w latach 50. XX w., ulica ta posiadała charakter kupiecko-handlowy.
W 2007 na ulicy Długiej, od skrzyżowania z ul. Jana Kazimierza rozpoczęto tworzenie Bydgoskiej Alei Autografów, którą stanowią wmurowane w nawierzchnię ulicy tabliczki z podpisami znanych osobistości życia publicznego. Natomiast w czerwcu 2008 r. przy skrzyżowaniu z ul. Jana Kazimierza ustawiono zabytkowy tramwaj, który spełnia rolę Centrum Informacji Turystycznej.
Jednym z projektów ujętych w Planie Rewitalizacji Bydgoszczy jest modernizacja nawierzchni ulicy.
Nazwy.
Ulica w przekroju historycznym posiadała następujące nazwy:
Nazwa ulicy nawiązuje do polskiego króla Jana Kazimierza Wazy, który w dniach 26 października - 6 listopada 1657 r. przebywał w Bydgoszczy wraz z małżonką Marią Ludwiką i odbywał tu negocjacje z elektorem Brandenburgii i księciem Prus Książęcych Fryderykiem Wilhelmem Hohenzzolernem. W wyniku rokowań uzgodniono Traktaty welawsko-bydgoskie, na mocy których w zamian za sojusz antyszwedzki Prusy Książęce uzyskały suwerenność oraz niewielkie nabytki terytorialne (Drahim tytułem zastawu, Lębork i Bytów jako lenno). Jan Kazimierz i Fryderyk Wilhelm zaprzysiężyli traktat na Starym Rynku przed kościołem jezuickim.
Architektura.
Pierzeje ul. Jana Kazimierza stanowią w większości budynki wzniesione w końcu XVIII i w XIX wieku. Wśród nich wyróżniają się dwa budynki użyteczności publicznej: 

</doc>
<doc id="2104592" url="https://pl.wikipedia.org/wiki?curid=2104592" title="OSC">
OSC



</doc>
<doc id="2104594" url="https://pl.wikipedia.org/wiki?curid=2104594" title="Miniszki Klaryski Kapucynki">
Miniszki Klaryski Kapucynki



</doc>
<doc id="2104595" url="https://pl.wikipedia.org/wiki?curid=2104595" title="OSCCap">
OSCCap



</doc>
<doc id="2104596" url="https://pl.wikipedia.org/wiki?curid=2104596" title="Nový Bohumín">
Nový Bohumín



</doc>
<doc id="2104597" url="https://pl.wikipedia.org/wiki?curid=2104597" title="Mniszki Klaryski od Wieczystej Adoracji">
Mniszki Klaryski od Wieczystej Adoracji



</doc>
<doc id="2104598" url="https://pl.wikipedia.org/wiki?curid=2104598" title="OCPA">
OCPA



</doc>
<doc id="2104599" url="https://pl.wikipedia.org/wiki?curid=2104599" title="Franciszkanki Najświętszego Sakramentu">
Franciszkanki Najświętszego Sakramentu



</doc>
<doc id="2104600" url="https://pl.wikipedia.org/wiki?curid=2104600" title="Czeska Skalice">
Czeska Skalice



</doc>
<doc id="2104601" url="https://pl.wikipedia.org/wiki?curid=2104601" title="Zgromadzenie Małych Sióstr Jezusa">
Zgromadzenie Małych Sióstr Jezusa



</doc>
<doc id="2104602" url="https://pl.wikipedia.org/wiki?curid=2104602" title="Zgromadzenie Sióstr Świętego Michała Archanioła">
Zgromadzenie Sióstr Świętego Michała Archanioła



</doc>
<doc id="2104603" url="https://pl.wikipedia.org/wiki?curid=2104603" title="Czeska Skalica">
Czeska Skalica



</doc>
<doc id="2104604" url="https://pl.wikipedia.org/wiki?curid=2104604" title="CSSMA">
CSSMA



</doc>
<doc id="2104605" url="https://pl.wikipedia.org/wiki?curid=2104605" title="Linia kolejowa Jaszczów – LW Bogdanka">
Linia kolejowa Jaszczów – LW Bogdanka

Linia kolejowa Jaszczów – LW Bogdanka – linia kolejowa łącząca stację kolejową w Jaszczowie z kopalnią węgla kamiennego Bogdanka. Zarządcą i przewoźnikiem na linii jest spółka Lubelski Węgiel Bogdanka.
Historia.
Linia została wybudowana w latach 70. XX wieku wraz z powstaniem Lubelskiego Zagłębia Węglowego. Prowadzony jest na niej wyłącznie ruch towarowy - przewozy węgla kamiennego z kopalni LW Bogdanka do punktu zdawczo-odbiorczego na stacji Jaszczów.
W latach 2011-2012 planowana jest rozbudowa linii o odcinek łączący kopalnię w Bogdance z kopalnią w Stefanowie.
Charakterystyka.
Linia ma charakter bocznicy szlakowej. Jest jednotorowa, niezelektryfikowana. Poprowadzona jest po terenach rolniczych z rozproszoną zabudową.
Przebiega przez: pola, pastwiska, tereny leśne, tereny bagienne i tereny dolin rzek. Parametrami konstrukcyjnymi nawierzchni klasyfikuje się jako linia drugorzędna. Jest przystosowana do kursowania pociągów towarowych o długości 120 osi lub 600 metrów.
Linia została zaprojektowana dla ruchu odbywającego się z prędkością maksymalną 70 km/h. Przejazdy pociągów towarowych odbywają się jednak po torach z prędkością 60 km/h. Dopuszczalny nacisk osi na szynę wynosi 22,5 tony.
Przewozy.
Ruch kolejowy na linii jest prowadzony całodobowo. Jedynym operatorem jest spółka Lubelski Węgiel Bogdanka. Jako pojazdy trakcyjne wykorzystywane są na niej spalinowe lokomotywy manewrowe S200. Stacjonują one w lokomotywowni w Zawadowie. Po linii jeżdżą pociągi towarowe złożone z węglarek serii Eaos i Eacs.

</doc>
<doc id="2104606" url="https://pl.wikipedia.org/wiki?curid=2104606" title="Siostry Misjonarki Świętej Rodziny">
Siostry Misjonarki Świętej Rodziny



</doc>
<doc id="2104607" url="https://pl.wikipedia.org/wiki?curid=2104607" title="MSF">
MSF



</doc>
<doc id="2104610" url="https://pl.wikipedia.org/wiki?curid=2104610" title="Zgromadzenie Najświętszej Rodziny z Nazaretu">
Zgromadzenie Najświętszej Rodziny z Nazaretu



</doc>
<doc id="2104611" url="https://pl.wikipedia.org/wiki?curid=2104611" title="Zgromadzenie Sióstr Niepokalanego Poczęcia NMP">
Zgromadzenie Sióstr Niepokalanego Poczęcia NMP



</doc>
<doc id="2104612" url="https://pl.wikipedia.org/wiki?curid=2104612" title="Konwój PQ-18">
Konwój PQ-18

PQ-18 – konwój arktyczny z okresu II wojny światowej transportujący zaopatrzenie wojenne dla ZSRR z Wielkiej Brytanii. W obronie konwoju siły eskorty stoczyły walkę z niemieckim lotnictwem oraz U-Bootami.
Tło.
Po ciężkich stratach poniesionych przez poprzedni konwój arktyczny PQ-17 na przełomie czerwca i lipca 1942 roku admiralicja brytyjska zadecydowała o wstrzymaniu następnego konwoju do września. Duży wpływ na podjęcie takiej decyzji miało skierowanie dużej liczby okrętów "Royal Navy" na Morze Śródziemne w celu wsparcia eskorty konwoju maltańskiego (Operacja Pedestal). Jednocześnie by zapobiec ryzyku, na jakie narażone były statki handlowe, konwój otrzymał eskortę silniejszą niż jakikolwiek jego poprzednik na tej trasie.
Konwój i jego eskorta.
W skład konwoju wchodziło 39 transportowców, 2 zbiornikowce oraz statek ratowniczy. Komodorem konwoju był E.K. Boddam Whethem.
Eskortę konwoju stanowiło osiem zespołów okrętów, w skład których wchodziło łącznie 65 jednostek. Bezpośrednią eskortą konwoju, w skład której wchodził między innymi lotniskowiec eskortowy HMS „Avenger”, dowodził kontradmirał Robert Burnett. Krążowniki: HMS „Norfolk”, HMS „Suffolk” i HMS „London” pod dowództwem wiceadmirała Stuarta Bonhama Cartera. Grupę osłony operacyjnej stanowiły pancerniki HMS „Anson” i HMS „Duke of York”, jeden lekki krążownik i pięć niszczycieli pod dowództwem wiceadmirała Bruce'a Frasera.
Przebieg operacji.
Konwój rozpoczął swój rejs 2 września, sześć dni później został on wykryty przez niemieckie samoloty rozpoznawcze. 12 września doszło do pierwszego starcia z okrętami Kriegsmarine: niszczyciel zatopił płynącego przed konwojem U-Boota U-88.
Następnego dnia w wyniku ataków dwóch okrętów podwodnych (U-405 i U-589) zatopione zostały dwa statki. Popołudniowy atak Luftwaffe spowodował stratę ośmiu statków konwoju, podczas gdy Niemcy utracili jedynie 5 samolotów. Przyczyną wysokich strat była nieobecność osłony lotniczej myśliwców pokładowych lotniskowca HMS "Avenger", zajętych pogonią za samolotami rozpoznawczymi. Dopiero zmiana taktyki i pozostawienie samolotów w rezerwie do walki z bombowcami, pomogło odeprzeć kolejny w tym dniu atak lotniczy bez strat własnych. 
14 września konwój utracił dwa statki: jeden zatopiony przez U-Boota, jeden przez samoloty. Po stronie niemieckiej straty objęły jeden okręt podwodny (U-589) i 25 samolotów.15 września, pomimo licznych ataków, eskorta zapobiegła kolejnym zatopieniom.16 września został zatopiony przez niszczyciele eskorty trzeci U-Boot - U-457. Tego samego dnia siły kontradmirała Burnetta opuściły konwój, pozostawiając przy nim jedynie bezpośrednią eskortę oraz 5 radzieckich niszczycieli.17 września konwój poniósł ostatnią stratę - jeden ze statków został zatopiony przez samoloty niemieckie. Niemiecki atak na statki zacumowane w Murmańsku nie wyrządził strat.
Podsumowanie.
Za cenę 40 samolotów i trzech okrętów podwodnych Niemcy zatopili 13 statków. Dostarczone do ZSRR zaopatrzenie zostało uznane przez Józefa Stalina za znaczną pomoc dla wysiłku wojennego Sowietów.

</doc>
<doc id="2104613" url="https://pl.wikipedia.org/wiki?curid=2104613" title="CSIC">
CSIC



</doc>
<doc id="2104614" url="https://pl.wikipedia.org/wiki?curid=2104614" title="Zgromadzenie Sióstr Kanoniczek Regularnych Zakonu Premonstratensów">
Zgromadzenie Sióstr Kanoniczek Regularnych Zakonu Premonstratensów



</doc>
<doc id="2104616" url="https://pl.wikipedia.org/wiki?curid=2104616" title="Zgromadzenie Sióstr Świętego Pawła">
Zgromadzenie Sióstr Świętego Pawła



</doc>
<doc id="2104617" url="https://pl.wikipedia.org/wiki?curid=2104617" title="Zgromadzenie Sióstr św. Pawła">
Zgromadzenie Sióstr św. Pawła



</doc>
<doc id="2104618" url="https://pl.wikipedia.org/wiki?curid=2104618" title="Nadleśnictwo Woziwoda">
Nadleśnictwo Woziwoda

Nadleśnictwo Woziwoda – jednostka organizacyjna Lasów Państwowych podległa Regionalnej Dyrekcji Lasów Państwowych w Toruniu. Jedno z 27 nadleśnictw w dyrekcji toruńskiej, położone w północno-zachodniej części obszaru jego działania. Leży na terenie dwóch powiatów: tucholskiego w województwie kujawsko-pomorskim oraz chojnickiego w województwie pomorskim. Siedziba nadleśnictwa mieści się w osadzie Woziwoda. Od roku 1994 wraz z sąsiednimi nadleśnictwami tworzy Leśny Kompleks Promocyjny Bory Tucholskie. Całkowita powierzchnia nadleśnictwa to 14,6 tys. ha.
Położenie.
Według regionalizacji przyrodniczo-leśnej, obszar Nadleśnictwa Woziwoda leży w III Krainie Wielkopolsko-Pomorskiej w dzielnicy Borów Tucholskich.
Według regionalizacji fizycznogeograficznej, obszar Nadleśnictwa Woziwoda położony jest w mezoregionie Borów Tucholskich.
Historia.
Pierwsze nadleśnictwo o nazwie Woziwoda zostało utworzone w roku 1833. Jednak już pod koniec XVIII wieku istniało na tym terenie zorganizowane gospodarstwo leśne. Lasy obecnego nadleśnictwa Woziwoda leżały wówczas w obrębie lasów królewskich króla pruskiego. Obszar podzielony był na rewiry: Wozewoddasche Revier, Gr.Schliewitzsche Revier i Wolfbruchsche Revier. 
W roku 1973 Nadleśnictwo Woziwoda zostało zlikwidowane i włączone do nowo powołanego Nadleśnictwa Tuchola. Utworzyło tam osobny obręb leśny - Woziwoda. Taki stan trwał do roku 1991. Wówczas wskutek zmian organizacyjnych toruńskiej dyrekcji Lasów Państwowych, Nadleśnictwo Woziwoda powołane zostało ponownie poprzez wyodrębnienie obrębu Woziwoda z Nadleśnictwa Tuchola.
Charakterystyka.
Obszar Nadleśnictwa Woziwoda charakteryzuje się wysoką lesistością wynoszącą ponad 69%. Dominującym typem siedliskowym lasu na jego terenie są siedliska borowe, przede wszystkim bór świeży i bór mieszany świeży. Dominującem gatunkiem jest sosna pospolita.
Podział administracyjny.
Nadleśnictwo Woziwoda podzielone jest na dwa obręby leśne:
które z kolei składają się z 9 leśnictw:
Ochrona przyrody.
Na terenach leśnych należących do Nadleśnictwa Woziwoda istnieje wiele obszarów podlegających ustawowym formom ochrony przyrody. W jego granicach utworzony został Tucholski Park Krajobrazowy oraz sześć częściowych rezerwatów przyrody:
Wschodnia część Nadleśnictwa Woziwoda leży w granicach Śliwickiego Obszaru Chronionego Krajobrazu. Na terenie nadleśnictwa uznano ponad 184 ha użytków ekologicznych oraz 48 pomników przyrody.
W roku 2010 obszar nadleśnictwa stał się częścią nowego rezerwatu biosfery Bory Tucholskie, utworzonego w ramach programu UNESCO "Człowiek i biosfera".
Edukacja i turystyka.
Nadleśnictwo Woziwoda pełni rolę centrum edukacyjnego całego Leśnego Kompleksu Promocyjnego "Bory Tucholskie". W ramach tego projektu powstało wiele obiektów służących celom edukacji przyrodniczo-leśnej. Wśród nich utworzono między innymi:

</doc>
<doc id="2104619" url="https://pl.wikipedia.org/wiki?curid=2104619" title="Siostry Świętego Pawła">
Siostry Świętego Pawła



</doc>
<doc id="2104620" url="https://pl.wikipedia.org/wiki?curid=2104620" title="FSP">
FSP



</doc>
<doc id="2104621" url="https://pl.wikipedia.org/wiki?curid=2104621" title="Zgromadzenie Panien Ofiarowania Najświętszej Maryi Panny">
Zgromadzenie Panien Ofiarowania Najświętszej Maryi Panny



</doc>
<doc id="2104622" url="https://pl.wikipedia.org/wiki?curid=2104622" title="Zgromadzenie Panien Ofiarowania NMP">
Zgromadzenie Panien Ofiarowania NMP



</doc>
<doc id="2104624" url="https://pl.wikipedia.org/wiki?curid=2104624" title="Córki Maryi Wspomożycielki">
Córki Maryi Wspomożycielki



</doc>
<doc id="2104625" url="https://pl.wikipedia.org/wiki?curid=2104625" title="CMW">
CMW



</doc>
<doc id="2104627" url="https://pl.wikipedia.org/wiki?curid=2104627" title="Zgromadzenie Córek Matki Bożej Bolesnej">
Zgromadzenie Córek Matki Bożej Bolesnej



</doc>
<doc id="2104628" url="https://pl.wikipedia.org/wiki?curid=2104628" title="CMBB">
CMBB



</doc>
<doc id="2104629" url="https://pl.wikipedia.org/wiki?curid=2104629" title="Służebnice Najświętszego Serca Jezusowego">
Służebnice Najświętszego Serca Jezusowego



</doc>
<doc id="2104631" url="https://pl.wikipedia.org/wiki?curid=2104631" title="SSCJ">
SSCJ



</doc>
<doc id="2104632" url="https://pl.wikipedia.org/wiki?curid=2104632" title="Siostry Loreto">
Siostry Loreto



</doc>
<doc id="2104633" url="https://pl.wikipedia.org/wiki?curid=2104633" title="IBVM">
IBVM



</doc>
<doc id="2104635" url="https://pl.wikipedia.org/wiki?curid=2104635" title="Ubogie Siostry Szkolne de Notre Dame">
Ubogie Siostry Szkolne de Notre Dame



</doc>
<doc id="2104636" url="https://pl.wikipedia.org/wiki?curid=2104636" title="SSND">
SSND



</doc>
<doc id="2104638" url="https://pl.wikipedia.org/wiki?curid=2104638" title="Zgromadzenie Sióstr Miłosierdzia św. Wincentego à Paulo">
Zgromadzenie Sióstr Miłosierdzia św. Wincentego à Paulo



</doc>
<doc id="2104639" url="https://pl.wikipedia.org/wiki?curid=2104639" title="RMS Carmania (1905)">
RMS Carmania (1905)

RMS Carmania – brytyjski liniowiec służący w okresie pierwszej wojny światowej jako krążownik pomocniczy.
Historia.
Wodowana 21 lutego 1905 „Carmania” była wraz z siostrzaną „Caronią” największą jednostką należącą do linii Cunarda. Obydwa statki zaprojektowano jako szybkie statki pasażerskie mające konkurować bezpośrednio z niemieckimi liniowcami o Błękitną Wstęgę Atlantyku. Zastosowano na nich różne jednostki napędowe – „Carmania” została wyposażona w turbinę parową, a „Caronia” otrzymała maszynę parową poczwórnego rozprężania. Doświadczenia zebrane w trakcie eksploatacji obydwu jednostek pokazały wyraźną i praktyczną przewagę turbiny nad maszyną parową i dwa następne statki Cunarda, „Lusitania” i „Mauretania”, otrzymały napęd turbinowy. W momencie ich wodowania były to jedne z najszybszych statków na świecie.
W zamian za pożyczkę w wysokości 2,6 miliona funtów od rządu brytyjskiego już w trakcie budowy na obydwu statkach wbudowano osiem pierścieni mocujących dla armat 4,7-calowych (120 mm), przygotowując w ten sposób „Carmanię” i „Caronię” do roli krążowników pomocniczych. W chwili wybuchu wojny kontrolę nad statkami miała przejąć Royal Navy.
Na dziewiczy rejs do Nowego Jorku „Carmania” wyruszyła 2 grudnia 1905. Przez następne dziewięć lat pływała na transatlantyckich trasach pomiędzy Liverpoolem a Nowym Jorkiem. W czerwcu 1910 na pokładzie zacumowanego w Liverpoolu statku wybuchł pożar, ale spaliła się jedynie cześć kabin pasażerskich i po krótkim remoncie „Carmania” wróciła do służby.
W październiku 1913 „Carmania” pod dowództwem kapitana Jamesa Claytona Barra wzięła udział w akcji ratunkowej płonącego statku pasażerskiego „Volturno”. Kapitan Barr i inni członkowie załogi otrzymali za tę przeprowadzoną w bardzo trudnych warunkach akcję szereg odznaczeń i nagród za odwagę.
Po wybuchu pierwszej wojny światowej „Carmanię” wcielono do Royal Navy jako krążownik pomocniczy pod dowództwem kapitana Noela Granta. 14 września 1914 w trakcie bitwy pod bitwy pod Trindade „Carmania” zatopiła niemiecki krążownik pomocniczy SMS „Cap Trafalgar”, sama przy tym odnosząc poważne uszkodzenia, pomimo których udało jej się powrócić do Gibraltaru o własnych siłach. Była to pierwsza w historii bitwa pomiędzy dwoma krążownikami pomocniczymi. „Carmania” krążyła po Atlantyku z dorobionym fałszywym trzecim kominem, aby dla zmylenia Niemców upodobnić się do „Cap Trafalgar”, podczas gdy okręt niemiecki w tym samym czasie usunął jeden komin (wentylacyjny) i zmienił swoją sylwetkę, aby udawać „Carmanię”. Zwycięstwa „Carmanii” i kapitanowi Grantowi gratulował Pierwszy Lord Admiralicji Winston Churchill telegrafując: „Well done. You have fought a fine action to a successful finish”.
Remont w Gibraltarze ukończono 23 listopada i „Carmania” powróciła do służby jako okręt patrolowy aż do maja 1915. Na początku 1916 brała udział w kampanii galipolijskiej. W maju 1916 „Carmania” została zwrócona właścicielom, służyła jako transportowiec wojska, pływając pomiędzy Halifaksem a Liverpoolem. Po zakończeniu służyła jeszcze jako transportowiec wojska, na jej pokładzie do ojczyzny powróciło wielu kanadyjskich żołnierzy.
Po remoncie w 1920 „Carmania” powróciła na linie transatlantyckie, pływając pomiędzy Liverpoolem a Nowym Jorkiem. W 1923 przeszła modernizację, w trakcie której zmniejszono liczbę kabin i przystosowano statek do rejsów zimowych. Po modernizacji wraz z siostrzaną „Caronią” pływała na bardzo popularnej linii Londyn-Hawr-Plymouth-Nowy Jork znanej jako „Cabin Channel Service” oraz zamieniono kotły na nowe opalane olejem. Pod koniec lat 20. w miesiącach zimowych „Carmania” obsługiwała rejsy turystyczne po Karaibach.
W 1931 „Carmania” została sprzedana na złom i w 1932 odholowano ją do Blyth, gdzie została pocięta na złom.

</doc>
<doc id="2104640" url="https://pl.wikipedia.org/wiki?curid=2104640" title="Córki Miłosierdzia św. Wincentego à Paulo">
Córki Miłosierdzia św. Wincentego à Paulo



</doc>
<doc id="2104641" url="https://pl.wikipedia.org/wiki?curid=2104641" title="SM">
SM



</doc>
<doc id="2104642" url="https://pl.wikipedia.org/wiki?curid=2104642" title="FdlC">
FdlC



</doc>
<doc id="2104643" url="https://pl.wikipedia.org/wiki?curid=2104643" title="HdC">
HdC



</doc>
<doc id="2104644" url="https://pl.wikipedia.org/wiki?curid=2104644" title="Pobożne Uczennice Boskiego Mistrza">
Pobożne Uczennice Boskiego Mistrza



</doc>
<doc id="2104645" url="https://pl.wikipedia.org/wiki?curid=2104645" title="Siostry Pobożne Uczennice Boskiego Mistrza">
Siostry Pobożne Uczennice Boskiego Mistrza



</doc>
<doc id="2104646" url="https://pl.wikipedia.org/wiki?curid=2104646" title="PDDM">
PDDM



</doc>
<doc id="2104647" url="https://pl.wikipedia.org/wiki?curid=2104647" title="Unia Rzymska Zakonu Świętej Urszuli">
Unia Rzymska Zakonu Świętej Urszuli



</doc>
<doc id="2104649" url="https://pl.wikipedia.org/wiki?curid=2104649" title="Unia Rzymska Zakonu św. Urszuli">
Unia Rzymska Zakonu św. Urszuli



</doc>
<doc id="2104650" url="https://pl.wikipedia.org/wiki?curid=2104650" title="OSU">
OSU



</doc>
<doc id="2104651" url="https://pl.wikipedia.org/wiki?curid=2104651" title="RMS Carmania">
RMS Carmania



</doc>
<doc id="2104652" url="https://pl.wikipedia.org/wiki?curid=2104652" title="Urszulanki Serca Jezusa Konającego">
Urszulanki Serca Jezusa Konającego



</doc>
<doc id="2104653" url="https://pl.wikipedia.org/wiki?curid=2104653" title="Lubie (jezioro na Pojezierzu Drawskim)">
Lubie (jezioro na Pojezierzu Drawskim)



</doc>
<doc id="2104654" url="https://pl.wikipedia.org/wiki?curid=2104654" title="SSpS">
SSpS



</doc>
<doc id="2104656" url="https://pl.wikipedia.org/wiki?curid=2104656" title="Lisica (Pojezierze Drawskie)">
Lisica (Pojezierze Drawskie)

Lisica – wzniesienie o wysokości 167 m n.p.m. na Pojezierzu Drawskim, położone w woj. zachodniopomorskim, w powiecie drawskim, w gminie Złocieniec, ok. 2 km na północny wschód od jeziora Lubie.
Teren wzniesienia został objęty obszarem specjalnej ochrony ptaków "Ostoja Drawska".
Ok. 1,8 km na wschód od wzniesienia leży wieś Stawno.
Nazwę "Lisica" wprowadzono urzędowo w 1950 roku, zastępując poprzednią niemiecką nazwę "Fuchs Berg".

</doc>
<doc id="2104659" url="https://pl.wikipedia.org/wiki?curid=2104659" title="Canthidium darwini">
Canthidium darwini

Canthidium (Eucanthidium) darwini − gatunek chrząszcza z rodziny poświętnikowatych i podrodziny Scarabaeinae.
Taksonomia.
Jego epitet gatunkowy honoruje Karola Darwina.
Jest to jeden ze 170 gatunków rodzaju "Canthidium". Sądzi się, że jest grupą siostrzaną dla "Canthidium marianelae".
Morfologia.
Owad osiąga długość 4 mm. Szerokość pokryw wynosi natomiast 2,7 mm.
Pokrywa ciała jest ciemna, na głowie zaś zielonkawa, obserwuje się na niej złotawy pobłysk. Pokrywy charakteryzują się z kolei pobłyskiem czerwonawym, jak również złotym. Głowę zdobi V-kształtne wcięcie oraz 3 guzki o kształcie stożka.
Występowanie.
Występuje w Ameryce Centralnej, a dokładniej w Panamie i Kostaryce. Odkryto go w Parku Narodowym La Amistad.
Jego siedlisko stanowią tropikalne wilgotne lasy górskie. Chrząszcz żyje na wysokości około 1000 m n.p.m.
Behawior.
Owad prawdopodobnie pożywia się na łajnie małych ssaków. Tego samego materiału używa do konstruowania gniazd.

</doc>
<doc id="2104661" url="https://pl.wikipedia.org/wiki?curid=2104661" title="Budowanie Rawanicy">
Budowanie Rawanicy

Budowanie Rawanicy (oryg. serb. "Зидање Раванице") – serbska epicka pieśń ludowa opisująca legendarne okoliczności powstania monasteru Rawanica.
Jest to jedna z pieśni ludowych opisujących działalność władców serbskich, toczone przez nich narady z możnowładcami. Wypowiedź królowej Milicy stanowi wykładnię średniowiecznej wizji zadań władcy, który oprócz mądrego kierowania krajem ma obowiązek wznoszenia świątyń dla zbawienia swojego i całego narodu. Z kolei jako wzór przenikliwości i mądrości występuje bohater wielu serbskich pieśni ludowych, legendarny zabójca sułtana Murada I Miloš Obilić, który w swojej wypowiedzi zapowiada klęskę Serbii i wzywa do budowania w kamieniu, gdyż tylko takie obiekty będą mogły przechować dziedzictwo kraju.
Treść.
Na dworze księcia Łazarza Hrebeljanovicia odbywa się uczta z okazji święta św. Amosa. W czasie wystawnego posiłku wstaje żona księcia, Milica, oznajmiając mężowi, że wstydzi się za niego, gdyż ten akumuluje bogactwa, zamiast, wzorem Nemaniczów, wznosić cerkwie i klasztory prawosławne. Słysząc jej słowa Łazarz oznajmia, że wkrótce wybuduje wspaniałą świątynię, Rawanicę, którą hojnie ozdobi drogimi kamieniami. Wszyscy zebrani wiwatują na cześć idei Łazarza. Tylko wojewoda Miloš Obilić wyraża zastrzeżenia co do jego planów: stwierdza, że już wkrótce Turcy mogą zaatakować ziemie serbskie, zburzyć istniejące na nich cerkwie, a drogie kamienie użyte dla ich ozdoby oddadzą swoim kobietom. Korzystniej będzie zatem, gdy Łazarz wzniesie monaster z kamienia, by mógł po wiek wieków służyć prawosławnym. Książę przychyla się do zdania wojewody.

</doc>
<doc id="2104662" url="https://pl.wikipedia.org/wiki?curid=2104662" title="Fear the Voices">
Fear the Voices

Fear the Voices – singel amerykańskiego zespołu muzycznego Alice in Chains, opublikowany w październiku 1999. Utwór został zarejestrowany w 1992 w trakcie trwania sesji nagraniowej do albumu "Dirt", lecz ostatecznie nie znalazł się na płycie. W 1999 został wydany jako singel promujący kompilacyjny box set "Music Bank". Autorem tekstu jest Layne Staley, muzykę skomponowali Jerry Cantrell i Mike Starr. Kompozycja trwa 4 minuty i 58 sekund.
Historia nagrywania.
„Fear the Voices” został skomponowany pod koniec 1991 w London Bridge Studio w Seattle. Zespół odbył trwającą od dwóch do trzech tygodni sesję nagraniową na potrzeby ścieżki dźwiękowej do filmu "Samotnicy" w reżyserii Camerona Crowe’a. W trakcie trwania prac nad albumem "Dirt" w lecie 1992, powrócono do kompozycji. 10 czerwca rozpoczęto proces jej nagrywania. Dwa dni później zostały zarejestrowane partie gitary basowej, natomiast 16 czerwca wykonano overdubbing gitary elektrycznej. 7 lipca powrócono do nagrań partii gitary. 9 lipca Layne Staley zarejestrował partie wokalne. Mike Starr nie był zadowolony z efektów, co doprowadziło do konfliktu z wokalistą i ostatecznym odrzuceniem utworu.
Według producenta Dave’a Jerdena „Fear the Voices” w głównej mierze został napisany przez basistę. „Oni mieli w tym momencie spore problemy z Mikiem Starrem. Miał piosenkę, którą chciał zamieścić na albumie, lecz oni nie chcieli. Layne zaśpiewał na niej, jednak Mike stwierdził, że nie wykonał tego zbyt dobrze. Layne był naprawdę wściekły”. Starr w jednej z wypowiedzi przyznał: „Napisałem piosenkę «Fear the Voices». Mieliśmy ją nagrać, ale nie pozwolili jej zamieścić na albumie, ponieważ Jerry nie miał nic wspólnego z pisaniem muzyki. Ale później dodali ją na box secie i zdobyła pewne uznanie w radiu”.
W notatce dołączonej do box setu "Music Bank" Cantrell wypowiedział się na temat kompozycji: „Jest to kolejna fajna piosenka z albumu demo, jaki przygotowaliśmy na potrzeby filmu "Samotnicy". Kiedy teraz o tym myślę, dochodzę do wniosku, że był to całkiem fajny materiał. W tamtym czasie przygotowaliśmy utwór «Would?» na potrzeby filmu oraz nagrywaliśmy minialbum "Sap". Przymierzaliśmy się także powoli do prac nad albumem "Dirt". Sama melodia do utworu była dobra, ale podczas sesji nie przeszła dalej. Odrzuciliśmy ją”.
Analiza.
Warstwa liryczna autorstwa Staleya ma charakter anty-cenzuralny, i nawiązuje do podpisanej w dniu 20 marca 1992 przez gubernatora stanu Waszyngton Bootha Gardnera ustawy nakładającej karę więzienia dla każdego, kto dopuści się sprzedaży albumu, którego treść bądź okładkę sąd uzna za zbyt „erotyczną” dla młodego słuchacza. Przed podpisaniem ustawy, stacja muzyczna MTV opublikowała numer biura gubernatora Gardnera, na który zostało wysłanych ponad 4 tys. podpisów (głównie wyrażających sprzeciw). Ten incydent ma bezpośrednie odwołanie w tekście: „So they put your number on the television, Mr. Gardner/A messed up generation put the pressure on you/You’re a coward” (…) „Fear the voices you hear today/If you steal our choices, we’ll blow you away”.
„Fear the Voices” skomponowany jest według tradycyjnego schematu strojenia zespołu Eb-Ab-Bb-Eb-Db-Gb. Rozpoczyna się od utrzymanego w spokojnej tonacji wstępu gitarowego. Większej dynamiczności nabiera podczas zwrotek. Styl wokaliz prowadzących Staleya charakteryzuje się miękkim tonem. W refrenach występują harmonie wokalne Staleya i Cantrella. Utwór posiada solo gitarowe oraz charakterystyczne zmiany tempa. Brzmienie gitar zahacza momentami o styl funk metalowy.
Wydanie.
„Fear the Voices” został opublikowany na singlu w październiku 1999, zapowiadającym kompilacyjny box set "Music Bank". 30 października 1999 utwór zadebiutował na 27. lokacie notowania Mainstream Rock Tracks. 20 listopada uplasował się na 11. pozycji wspomnianej listy. Utwór Alice in Chains łącznie notowany był przez czternaście tygodni.
W 1999, przy okazji premiery kompilacji "Music Bank", Mike Starr zwrócił się z prośbą do dziennikarza lokalnej stacji telewizyjnej Johna Brandona, o pomoc w realizacji teledysku do utworu, na który złożyć się miały materiały z jego prywatnej kolekcji 25 kaset wideo z czasów, gdy był on członkiem grupy. Wideoklip został przesłany do przedstawicieli wytwórni Columbia, muzyków oraz managementu, lecz nigdy nie ujrzał światła dziennego.
Lista utworów na singlu.
singel CD :
Personel.
Opracowano na podstawie materiału źródłowego:
Alice in Chains
Produkcja

</doc>
<doc id="2104664" url="https://pl.wikipedia.org/wiki?curid=2104664" title="Mury obronne w Przeworsku">
Mury obronne w Przeworsku

Przeworskie mury obronne – fragmenty średniowiecznych obwarowań miasta.
W średniowieczu Przeworsk pełnił funkcję obronne, ponieważ przez wieki był często atakowany. Budowa murów częściowo podbudowanych kamieniem rozpoczęła się w 1512 r., kilkanaście lat później król Zygmunt wydał przywilej potwierdzający obwarowania. Do miasta prowadziły 3 bramy: Łańcucka od północnego zachodu, Jarosławska od wschodu i Kańczudzka (Węgierska) od południa. W obrębie murów usytuowanych było 5 baszt.
Do poważnego zniszczenia odcinków murów doszło podczas panowania zaborcy austriackiego. W późniejszym czasie „dzieło” rozbiórki i dewastacji murów dokończyli Niemcy podczas II wojny światowej.
Obecnie oprócz murów nie zachowało się zbyt wiele fragmentów fortyfikacji. Jedyne istniejące odcinki murów są widoczne na terenie dwóch kościołów: bazyliki pw. Ducha Świętego oraz kościoła i klasztoru Bernardynów pw. św. Barbary. Ponadto fragmenty murowanej fortyfikacji znajdują się obecnie na ulicach: Kazimierzowskiej, Kilińskiego, Tkackiej, Słowackiego oraz św. Jana.
Najstarsze fragmenty murów miejskich, dość dobrze zachowane, znajdują się przy klasztorze Bernardynów. Wysokie na 3,5–5 metrów, posiadają rozglifione wnęki, w których zachowały się otwory strzelnicze z biegnącym pod nimi gzymsem na całej długości muru.
Obwarowania przy bazylice złożone z 2 odcinków odrestaurowane w latach 1958–1959 sięgają nawet 5 metrów wysokości. Na sporym fragmencie pierwszego odcinka z lat 1512 – 1527, od zabudowań klasztornych bożogrobców do starej furty, zachowały się zwieńczenia z krenelażem i otworami strzelniczymi, pod którymi biegnie gzyms stanowiący oparcie dla ganku straży. W dalszym jego biegu, aż po dzwonnicę postawioną w miejscu obronnej baszty, mury są bez krenelażu, ale za to wsparte od wewnątrz trzema szkarpami.

</doc>
<doc id="2104668" url="https://pl.wikipedia.org/wiki?curid=2104668" title="Zakon Nawiedzenia Najświętszej Maryi Panny">
Zakon Nawiedzenia Najświętszej Maryi Panny



</doc>
<doc id="2104669" url="https://pl.wikipedia.org/wiki?curid=2104669" title="Zakon Nawiedzenia NMP">
Zakon Nawiedzenia NMP



</doc>
<doc id="2104670" url="https://pl.wikipedia.org/wiki?curid=2104670" title="VSM">
VSM



</doc>
<doc id="2104673" url="https://pl.wikipedia.org/wiki?curid=2104673" title="Starý Jičín (zamek)">
Starý Jičín (zamek)

Starý Jičín – ruiny zamku znajdujące się w obrębie gminy Stary Jiczyn w powiecie Nowy Jiczyn w kraju morawskośląskim w Czechach. 
Zamek został założony prawdopodobnie w latach 30. XIII wieku przez Arnolda z Hückeswagen, właściciela okolicznych dóbr, z których ukształtowało się później państwo hukwaldzkie. Pierwsza wzmianka o zamku pochodzi z roku 1240. Zbudowano go w miejscu drewnianej fortecy, na wzgórzu zwanym dziś Starojiczyńskim Kopcem (486 m n.p.m.). 
Był to potężny zamek z początku nazywany "Gyczyn". Miał strzec szlaku handlowego łączącego Adriatyk i Bałtyk (Szlak bursztynowy) jak również chronić granicę Królestwa Czech od strony Polski i Węgier. Po Arnoldzie dobra objął jego syn, Franko, który pomiędzy 1252 a 1258 sprzedał je biskupowi ołomunieckiemu Brunowi ze Schauenburku. Franko uzyskał od niego w lenno część dawnych dóbr a swą siedzibę przeniósł do Hukwaldu. Tymczasem nazwa zamku Gyczyn i powstałego pod nim podgrodzia przekształciła się na Jiczyn a od roku 1397 na Stary Jiczyn, dla odróżnienia od Nowego Jiczyna. 
Feudalne państwo podległe zamkowi było własnością rodu Krawarskich z Krawarzy, a od 1500 roku Żerotinów. W roku 1626 zamek został zdobyty przez Duńczyków, a niebawem, po skończonej wojnie trzydziestoletniej, opustoszał i popadł w ruinę.
Zachowały się zamkowe fundamenty, fragmenty murów obronnych oraz wieża przy bramie wjazdowej, którą zrekonstruowano.

</doc>
<doc id="2104674" url="https://pl.wikipedia.org/wiki?curid=2104674" title="Anetta Mona Chisa">
Anetta Mona Chisa

Anetta Mona Chisa (ur. 1975 w Rumunii) - artystka. 
Studiowała w Akademii Sztuk Pięknych w Bratysławie. Od 2002 roku pełni funkcję asystenta na Wydziale Nowych Mediów Akademii Sztuk Pięknych w Pradze. Tworzy instalacje, prace wideo, performance oraz fotografie. Od 2000 roku pracuje wspólnie z Lucią Tkácovą. Ich prace często są kontekstualną interpretacją sztuki z Europy Wschodniej - odzwierciedlają zainteresowanie problematyką społeczną, polityczną i historyczną.

</doc>
<doc id="2104676" url="https://pl.wikipedia.org/wiki?curid=2104676" title="ZMBM">
ZMBM



</doc>
<doc id="2104677" url="https://pl.wikipedia.org/wiki?curid=2104677" title="Zgromadzenie Sióstr Opieki Społecznej św. Antoniego">
Zgromadzenie Sióstr Opieki Społecznej św. Antoniego



</doc>
<doc id="2104678" url="https://pl.wikipedia.org/wiki?curid=2104678" title="CSASS">
CSASS



</doc>
<doc id="2104679" url="https://pl.wikipedia.org/wiki?curid=2104679" title="Bakterie żelaziste">
Bakterie żelaziste



</doc>
<doc id="2104682" url="https://pl.wikipedia.org/wiki?curid=2104682" title="CSFB">
CSFB



</doc>
<doc id="2104683" url="https://pl.wikipedia.org/wiki?curid=2104683" title="Lucia Tkácová">
Lucia Tkácová

Lucia Tkáčová (ur. w 1977 roku na Słowacji) – artystka malarz.
Studiowała w Akademii Sztuk Pięknych w Bratysławie, gdzie od 2003 roku jest asystentem na Wydziale Malarstwa. Od 2000 roku pracuje wspólnie z Anettą Mona Chisą. W swojej sztuce często ironicznie komentują rzeczywistość i środowisko artystyczne – starają się również obnażyć mechanizmy nim kierujące. Z poczuciem humoru opowiadają o feminiźmie, krytykują instytucjonalny i rynkowy obieg sztuki.

</doc>
<doc id="2104684" url="https://pl.wikipedia.org/wiki?curid=2104684" title="Zgromadzenie Sióstr Świętej Jadwigi od Niepokalanej Bogarodzicy Dziewicy Maryi">
Zgromadzenie Sióstr Świętej Jadwigi od Niepokalanej Bogarodzicy Dziewicy Maryi



</doc>
<doc id="2104685" url="https://pl.wikipedia.org/wiki?curid=2104685" title="Zgromadzenie Sióstr Świętej Jadwigi">
Zgromadzenie Sióstr Świętej Jadwigi



</doc>
<doc id="2104686" url="https://pl.wikipedia.org/wiki?curid=2104686" title="CSSH">
CSSH



</doc>
<doc id="2104687" url="https://pl.wikipedia.org/wiki?curid=2104687" title="Zgromadzenie Sióstr Świętej Jadwigi Królowej Służebnic Chrystusa Obecnego">
Zgromadzenie Sióstr Świętej Jadwigi Królowej Służebnic Chrystusa Obecnego



</doc>
<doc id="2104688" url="https://pl.wikipedia.org/wiki?curid=2104688" title="MZK Głowno">
MZK Głowno



</doc>
<doc id="2104689" url="https://pl.wikipedia.org/wiki?curid=2104689" title="Mniszki Kamedułki">
Mniszki Kamedułki



</doc>
<doc id="2104690" url="https://pl.wikipedia.org/wiki?curid=2104690" title="O.Cam">
O.Cam



</doc>
<doc id="2104691" url="https://pl.wikipedia.org/wiki?curid=2104691" title="OSB Cam.">
OSB Cam.



</doc>
<doc id="2104692" url="https://pl.wikipedia.org/wiki?curid=2104692" title="Hate Campaign">
Hate Campaign

Hate Campaign - piąty album studyjny szwedzkiej grupy muzycznej Dismember. Wydawnictwo ukazało się 17 stycznia 2000 roku nakładem wytwórni muzycznej Nuclear Blast. Nagrania zostały zarejestrowane i zmiksowani w Das Boot Studios w Sztokholmie pomiędzy kwietniem a majem 1999 roku. Dodatkowe nagrania w Polar Studios zrealizował Stefan Boman. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2104693" url="https://pl.wikipedia.org/wiki?curid=2104693" title="Likowrisi">
Likowrisi

Likowrisi (gr. "Λυκόβρυση" od "λύκο(ς)" "likos" = "wilk" oraz "βρύση" "wrisi" = "źródło") – miejscowość w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny, w gminie Likowrisi-Pefki. W 2011 roku liczyła 9738 mieszkańców. Położona w granicach Wielkich Aten.

</doc>
<doc id="2104694" url="https://pl.wikipedia.org/wiki?curid=2104694" title="Curt Schimmelbusch">
Curt Schimmelbusch

Curt Theodor Schimmelbusch (ur. 16 listopada 1860 w Groß-Nogath, zm. 2 sierpnia 1895 w Berlinie) – niemiecki lekarz patolog. Zajmował się zagadnieniami aseptyki i patomorfologii. Jego nazwisko związane jest z wymyśloną przezeń maską (tzw. maska Schimmelbuscha) do znieczulenia eterowego oraz cała gamą różnego kształtu pojemników przeznaczonych do sterylizacji narzędzi medycznych (tzw. puszek Schimmelbuscha). Opisał też chorobę gruczołu piersiowego znaną dziś jako choroba Schimmelbuscha.
Życiorys.
Studiował nauki przyrodnicze we Fryburgu i Monachium oraz medycynę w Würzburgu, Berlinie i Halle. W 1886 roku został doktorem medycyny. Podjął pracę asystenta w Instytucie Anatomicznym u Karla Josepha Ebertha. Od 1888 roku pracował w szpitalu w Kolonii. Od 1889 w Berlinie, był asystentem Ernsta von Bergmanna. W 1892 roku habilitował się i został Privatdozentem.

</doc>
<doc id="2104695" url="https://pl.wikipedia.org/wiki?curid=2104695" title="Zgromadzenie Siótr Misjonarek św. Piotra Klawera">
Zgromadzenie Siótr Misjonarek św. Piotra Klawera



</doc>
<doc id="2104696" url="https://pl.wikipedia.org/wiki?curid=2104696" title="SSPC">
SSPC



</doc>
<doc id="2104697" url="https://pl.wikipedia.org/wiki?curid=2104697" title="HMS New Zealand">
HMS New Zealand

Następujące okręty Royal Navy nosiły lub miały nosić nazwę HMS New Zealand, pochodzącą od dominium Nowej Zelandii:

</doc>
<doc id="2104699" url="https://pl.wikipedia.org/wiki?curid=2104699" title="CSL">
CSL



</doc>
<doc id="2104701" url="https://pl.wikipedia.org/wiki?curid=2104701" title="Zgromadzenie Sióstr Najświętszego Imienia Jezus pod opieką Maryi Panny Wspomożenia Wiernych">
Zgromadzenie Sióstr Najświętszego Imienia Jezus pod opieką Maryi Panny Wspomożenia Wiernych



</doc>
<doc id="2104702" url="https://pl.wikipedia.org/wiki?curid=2104702" title="CSNJ">
CSNJ



</doc>
<doc id="2104703" url="https://pl.wikipedia.org/wiki?curid=2104703" title="Zgromadzenie Sióstr Misjonarek Chrystusa Króla dla Polonii Zagranicznej">
Zgromadzenie Sióstr Misjonarek Chrystusa Króla dla Polonii Zagranicznej



</doc>
<doc id="2104704" url="https://pl.wikipedia.org/wiki?curid=2104704" title="MChR">
MChR



</doc>
<doc id="2104706" url="https://pl.wikipedia.org/wiki?curid=2104706" title="Antoni Górski (sędzia)">
Antoni Górski (sędzia)

Antoni Górski (ur. 13 czerwca 1947 w miejscowości Wagi) – polski prawnik, sędzia Sądu Najwyższego, w latach 2010–2014 przewodniczący Krajowej Rady Sądownictwa.
Życiorys.
Studia prawnicze ukończył w 1969 na Wydziale Prawa Uniwersytetu Warszawskiego. W latach 1969–1971 odbywał aplikację sądową w okręgu Sądu Wojewódzkiego w Białymstoku, po czym został asesorem sądowym. Od 1973 do 1980 orzekał jako sędzia w Sądzie Powiatowym w Białymstoku. Następnie w latach 1980–1990 był sędzią, zaś od lutego do końca września 1990 prezesem Sądu Wojewódzkiego w Białymstoku. Od października 1990 zaczął orzekać jako sędzia Sądu Apelacyjnego w Białymstoku. W latach 1991–1995 pełnił funkcję prezesa tego sądu. 21 lipca 1997 został powołany na sędziego Sądu Najwyższego, gdzie podjął pracę w Izbie Cywilnej. 22 lutego 2010 wybrany w skład Krajowej Rady Sądownictwa. 31 marca 2010 objął funkcję przewodniczącego tej instytucji, pełniąc ją przez czteroletnią kadencję. Przeszedł w stan spoczynku w czerwcu 2017
W 2014 został wyróżniony Medalem „Zasłużony dla Wymiaru Sprawiedliwości – Bene Merentibus Iustitiae”.
Jest bratem Klemensa Górskiego i Jana Górskiego.

</doc>
<doc id="2104707" url="https://pl.wikipedia.org/wiki?curid=2104707" title="US Seal">
US Seal



</doc>
<doc id="2104708" url="https://pl.wikipedia.org/wiki?curid=2104708" title="Zgromadzenie Sióstr Narodzenia NMP">
Zgromadzenie Sióstr Narodzenia NMP



</doc>
<doc id="2104709" url="https://pl.wikipedia.org/wiki?curid=2104709" title="Zgromadzenie Sióstr Misjonarek Apostolstwa Katolickiego">
Zgromadzenie Sióstr Misjonarek Apostolstwa Katolickiego



</doc>
<doc id="2104710" url="https://pl.wikipedia.org/wiki?curid=2104710" title="SGBP">
SGBP



</doc>
<doc id="2104711" url="https://pl.wikipedia.org/wiki?curid=2104711" title="Ulica Stefana Batorego w Bydgoszczy">
Ulica Stefana Batorego w Bydgoszczy

Ulica Stefana Batorego w Bydgoszczy – ulica na terenie miasta lokacyjnego Bydgoszczy. Łączy Stary Rynek z ulicą Długą.
Położenie.
Ulica znajduje się w południowej części Starego Miasta. Rozciąga się na kierunku północ-południe, od Starego Rynku do ulicy Długiej. Jej długość wynosi ok. 70 m, a przedłużeniem do ul. Wały Jagiellońskie jest ul. Przesmyk.
Historia.
Ulica Stefana Batorego została wytyczona w połowie XIV wieku podczas kształtowania bydgoskiego miasta lokacyjnego. Łączyła ona południowo-zachodni narożnik Starego Rynku z ulicą Długą, podczas gdy do ul. Pod Blankami i dalej do muru miejskiego prowadził jedynie wąski przesmyk. Wiadomo, że wzdłuż ulicy w XVII-XVIII wieku istniała murowana, bądź szachulcowa zabudowa.
Na całym przebiegu ulicy Stefana Batorego odkryto relikty XVI-wiecznych, drewnianych rur wodociągowych. Biegły one na głębokościach od 0,6 do 1,5 m, zaś średnica rur wynosiła od 40 co 65 cm.
Na szczegółowym planie zabudowy miasta, sporządzonym przez pruskiego geometrę Gretha w 1774 r., posesje wzdłuż ulicy zajęte są w całości przez istniejącą w tym czasie zabudowę. Pierzeje ulicy w obecnym kształcie widoczne są natomiast na planie miasta z 1876 r.
Rejon środkowego odcinka ul. Długiej w XIX i na początku XX w. zamieszkiwało skupisko osób pochodzenia żydowskiego, które posiadało tu swoją enklawę osiedleńczą. W związku z tym w okolicy ul. Stefana Batorego istniało sporo sklepów i warsztatów rzemieślniczych prowadzonych przez Żydów, chociaż istniały również placówki polskie.
Ulica Stefana Batorego od 1888 r. odgrywała ważną rolę w ruchu tramwajów: początkowo konnych, a później elektrycznych (od 1896 r.) Trasa dwóch z trzech istniejących wtedy w Bydgoszczy linii tramwajowych przebiegała właśnie na tym terenie. Były to: „"linia czerwona"” (od Dworca Głównego do dworca Bydgoszcz Wąskotorowa przy ul. Grunwaldzkiej) oraz „"zielona"” (od ul. Gdańskiej do Strzelnicy przy ul. Toruńskiej). Tramwaje obu linii wjeżdżały w ulicę Stefana Batorego - jeden skręcając w prawo, drugi w lewo, zaś wracały ulicą Jana Kazimierza.
Ruch tramwajowy w takim kształcie istniał do 1953 r., kiedy otwarto torowisko na ul. Bernardyńskiej, omijające Stare Miasto. Kursy linii 1 (dawnej „czerwonej”) po Starym Mieście zawieszono w 1969 r., natomiast ostatni tramwaj ulicą Batorego przejechał w 1974 podczas budowy ronda Jagiellonów. Później torowisko rozebrano. 
Charakter ulicy Stefana Batorego jest ściśle związany z dziejami ulicy Długiej. Do czasu upaństwowienia prywatnych przedsiębiorstw rzemieślniczych i handlowych w latach 50. XX w., ulica ta posiadała charakter kupiecko-handlowy. W kamienicy na rogu z ul. Długą istniał zajazd, przekształcony w XIX wieku w hotel Rio’s, istniejący do 1939 r.
W 2007 na ulicy Długiej, od skrzyżowania z ul. Jana Kazimierza do ul. Batorego rozpoczęto tworzenie Bydgoskiej Alei Autografów, którą stanowią wmurowane w nawierzchnię ulicy tabliczki z podpisami znanych osobistości życia publicznego. 
W II dekadzie XXI wieku, zgodnie z Planem Rewitalizacji Bydgoszczy, przeprowadzono modernizację nawierzchni ulicy.
13 września 2019 na ulicy zorganizowano po raz pierwszy imprezę plenerową „Nocny Batory”.
Nazwy.
Ulica w przekroju historycznym posiadała następujące nazwy:
Nazwa ulicy nawiązuje do polskiego króla Stefana Batorego, który 77 dni (2 stycznia - 20 marca) 1577 r. przebywał w Bydgoszczy, podczas wojny ze zbuntowanym Gdańskiem. Król prowadził pertraktacje oraz przygotowywał wyprawę wojenną. Na bydgoskim zamku gościł go miejscowy starosta Jan Kościelecki. Monarcha w tym czasie wystawił kilka przywilejów dla miast: Bydgoszczy oraz Fordonu.
Architektura.
Pierzeje ul. Stefana Batorego stanowią w większości budynki wzniesione w XVIII i przebudowane w XIX wieku. Wśród nich wyróżniają się zwłaszcza dwa budynki, posiadające neorenesansowy wystrój elewacji: na rogu z ul. Długą oraz narożny ze Starym Rynkiem.

</doc>
<doc id="2104712" url="https://pl.wikipedia.org/wiki?curid=2104712" title="Zgromadzenie Sióstr Bożego Serca Jezusa">
Zgromadzenie Sióstr Bożego Serca Jezusa



</doc>
<doc id="2104713" url="https://pl.wikipedia.org/wiki?curid=2104713" title="Opatrznościanki">
Opatrznościanki



</doc>
<doc id="2104716" url="https://pl.wikipedia.org/wiki?curid=2104716" title="Mistrzostwa Słowenii w Lekkoatletyce 2010">
Mistrzostwa Słowenii w Lekkoatletyce 2010

Mistrzostwa Słowenii w Lekkoatletyce 2010 – zawody lekkoatletyczne, które odbyły się w Velenje 17 i 18 lipca.
Bieg na 10 km.
Mistrzostwa Słowenii w biegu na 10 kilometrów rozegrano 17 października w Slovenj Gradec.
Półmaraton.
Mistrzostwa Słowenii w półmaratonie rozegrano 17 października w Lublanie. Zwyciężczyni biegu juniorek – Kaja Obidic uzyskała lepszy rezultat (1:19:49) niż seniorska mistrzyni kraju.

</doc>
<doc id="2104717" url="https://pl.wikipedia.org/wiki?curid=2104717" title="San Diesel">
San Diesel

San Diesel − prototyp autobusu międzymiastowego, skonstruowany w 1958 roku w Sanockiej Fabryce Autobusów.
Historia modelu.
W pierwszej połowie lat 50. w Biurze Konstrukcyjnym Przemysłu Motoryzacyjnego w Warszawie rozpoczęto prace konstrukcyjne nad silnikiem wysokoprężnym, który miał być zastosowany w nowych modelach polskich samochodów ciężarowych i autobusów. Prace nad jednostką wysokoprężną rozpoczęte zostały ze względu, na konieczność zmniejszenia kosztów eksploatacji pojazdów wyposażonych w silniki benzynowe rodziny S42. W 1958 roku w Sanockiej Fabryce Autobusów skonstruowano odmianę międzymiastowego autobusu San H01A, wyposażoną w prototypowy silnik wysokoprężny typu S53 oraz rozpoczęto testy drogowe tego pojazdu.
Prototypowy autobus San Diesel, posiadał nadwozie typu wagonowego o wręgowo-powłokowej konstrukcji samonośnej. Poszycie zewnętrzne wykonane było z płatów blach stalowych o grubości około 1,5 mm, które mocowane były do konstrukcji nośnej pojazdu. W stosunku do modeli San H01A i San H01B zmieniono stylistykę ściany czołowej nadwozia. Wyposażona została ona w zmieniony wlot powietrza oraz w dwuczęściową, dzieloną, giętą szybę. W prawej ścianie bocznej autobusu, na zwisach przednim i tylnym umieszczone zostały dwie pary otwieranych ręcznie, zamocowanych na przedniej krawędzi drzwi, prowadzących do wnętrza pojazdu. Konfiguracja wnętrza umożliwiała przewóz 35 pasażerów na stałych miejscach siedzących oraz 8 na dodatkowych siedzeniach rozkładanych. Przestrzeń pasażerska wykończona została lakierowanymi płytami pilśniowymi. Model ten nie został wyposażony w podpodłogowe bagażniki, z tego powodu do przewozu bagażu pasażerów przewidziane zostały wewnętrzne półki umieszczone nad oknami bocznymi oraz bagażnik dachowy o maksymalnym obciążeniu 300 kg.
Do napędu autobusu zastosowano prototypowy 6-cylindrowy, rzędowy silnik wysokoprężny typu S53 o pojemności skokowej 5650 cm³ i mocy maksymalnej 73,5 kW (100 KM). Jednostka napędowa zblokowana została z 5-biegową manualną, niezsynchronizowaną skrzynią biegów. Silnik umieszczony został w przedniej części pojazdu nad osią kół przednich, napęd na koła tylne przekazywany był poprzez wał o konstrukcji rurowej. W układzie jezdnym zastosowano sztywną oś przednią opartą na podłużnych półeliptycznych resorach piórowych oraz hydraulicznych amortyzatorach ramieniowych. Zawieszenie osi tylnej stanowił sztywny most napędowy, który zawieszony został na półeliptycznych resorach piórowych, dodatkowo wspartych przez pomocnicze resory piórowe.
Po przeprowadzeniu badań oraz testów drogowych tego pojazdu, nie zdecydowano o rozpoczęciu jego produkcji seryjnej. Przyczyną była niedopracowana konstrukcja jednostki napędowej, która wprowadzona została do produkcji po dalszych udoskonaleniach w 1962 roku. Dwa lata później Sanocka Fabryka Autobusów rozpoczęła produkcję autobusów San H27A i San H27B, które były pierwszymi modelami tego producenta, wyposażonymi w silniki wysokoprężne.

</doc>
<doc id="2104718" url="https://pl.wikipedia.org/wiki?curid=2104718" title="Zgromadzenie Sióstr Sług Jezusa">
Zgromadzenie Sióstr Sług Jezusa



</doc>
<doc id="2104720" url="https://pl.wikipedia.org/wiki?curid=2104720" title="Budowla piętrząca">
Budowla piętrząca

Budowla piętrząca – rodzaj budowli hydrotechnicznej umożliwiający stałe lub okresowe piętrzenie wody (a także innych substancji płynnych lub półpłynnych), ponad przyległy teren albo akwen. Podstawowym aktem prawnym w Polsce definiującym wymagania techniczno-budowlane dla budowli piętrzących jest wydane na podstawie odpowiedniej delegacji ustawowej, zawartej w Prawie budowlanym, rozporządzenie w sprawie warunków technicznych, jakim powinny odpowiadać budowle hydrotechniczne i ich usytuowanie.
Budowlami piętrzącymi są między innymi:
W każdej budowli piętrzącej można wyróżnić stanowisko górne i dolne. Przeprowadzenie wody ze stanowiska górnego do dolnego odbywa się poprzez odpowiednie urządzenia upustowe takie jak przelewy, spusty czy sztolnie. Budowle piętrzące mogą być wyposażone w zamknięcia lub być budowlami bez zamknięć. Przykładem budowli piętrzącej bez zamknięć jest jaz stały. Wiele budowli piętrzących wyposażonych jest w zamknięcia umożliwiające sterowanie w określonym zakresie wielkością przepływu oraz poziomem wody stanowiska górnego.

</doc>
<doc id="2104722" url="https://pl.wikipedia.org/wiki?curid=2104722" title="Kolej Górnicza KWK Bogdanka">
Kolej Górnicza KWK Bogdanka



</doc>
<doc id="2104724" url="https://pl.wikipedia.org/wiki?curid=2104724" title="Cykl jedenastoletni">
Cykl jedenastoletni



</doc>
<doc id="2104725" url="https://pl.wikipedia.org/wiki?curid=2104725" title="Papagos">
Papagos

Papagos (gr. "Παπάγος") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny, w gminie Papagos-Cholargos. W 2011 roku liczyło 13 699 mieszkańców. Położone w granicach Wielkich Aten.

</doc>
<doc id="2104726" url="https://pl.wikipedia.org/wiki?curid=2104726" title="Kurt Schimmelbusch">
Kurt Schimmelbusch



</doc>
<doc id="2104728" url="https://pl.wikipedia.org/wiki?curid=2104728" title="Primož Roglič">
Primož Roglič

Primož Roglič (ur. 29 października 1989 w Trbovlju) – słoweński kolarz szosowy, zawodnik profesjonalnej grupy Team Jumbo-Visma, trzykrotny zwycięzca Vuelta a España (2019, 2020 i 2021), mistrz olimpijski w jeździe indywidualnej na czas (2020). Do 2012 uprawiał skoki narciarskie, reprezentował klub SK Zagorje. Drużynowy mistrz świata juniorów w skokach narciarskich z 2007.
Kariera w kolarstwie szosowym.
10 marca 2013 zadebiutował jako profesjonalista w wyścigu Trofej Porec rozgrywanym w Chorwacji. Zajął w nim 106. miejsce. W tym samym roku zajął 10. miejsce w mistrzostwach Słowenii ze startu wspólnego. Sezon 2014 okazał się bardziej udany dla Primoža Rogliča. W maju wygrał drugi etap wyścigu Tour d’Azerbaïdjan. W czerwcu zajął 4. miejsce w mistrzostwach Słowenii ze startu wspólnego. W lipcu wygrał klasyfikację górską w rumuńskim Sibiu Cycling Tour. W sierpniu wygrał siódmą edycję wyścigu Croatia-Slovenia. W 2015 wygrał wyścigi dookoła Słowenii i Azerbejdżanu. Do tegoż roku jeździł w kontynentalnej grupie Adria Mobil, w 2016 przechodząc do worldtourowej drużyny Jumbo.
Primož Roglič ma na koncie wygrane etapy w trzech wielkich tourach – w 2016 zwyciężył na etapie jazdy indywidualnej na czas w Giro d’Italia, a w 2017, 2018 i 2020 wygrywał po jednym górskim etapie Tour de France. W 2018 zajął 4. miejsce w TdF, a w 2019 po raz pierwszy stanął na podium wielkiego touru, zajmując 3. miejsce w Giro d’Italia. W 2019 wygrał 10. etap (jazdę indywidualną na czas) wyścigu Vuelta a España, obejmując tym samym prowadzenie w klasyfikacji generalnej wyścigu, które utrzymał do jego zakończenia, zostając pierwszym słoweńskim zwycięzcą wielkiego touru. W 2020 po 9. etapie został liderem Tour de France, jednak po decydującym, 20. etapie, spadł na 2. miejsce (wyścig wygrał inny Słoweniec, Tadej Pogačar). W tym samym roku ponownie wygrał Vuelta a España (zwyciężając też na czterech etapach). Także rok później zwyciężył w tym wyścigu, również wygrywając cztery etapy. W 2022 ponownie wygrał etap VaE, jednak nie ukończył wyścigu.
Ponadto w 2017 wygrał wyścig Volta ao Algarve, w 2018 i 2019 Tour de Romandie, w 2018 i 2021 Vuelta al País Vasco, w 2019 UAE Tour oraz Tre Valli Varesine, w 2019 i 2021 Giro dell’Emilia, w 2019 i 2023 Tirreno-Adriático, w 2020 Liège-Bastogne-Liège, w 2021 Mediolan-Turyn oraz w 2022 Paryż-Nicea i Critérium du Dauphiné. W 2016 został mistrzem Słowenii w jeździe indywidualnej na czas, a w 2020 w wyścigu ze startu wspólnego.
28 lipca 2021 został mistrzem olimpijskim w jeździe indywidualnej na czas na igrzyskach w Tokio, wyprzedzając kolejnych zawodników o ponad minutę.
Kariera w skokach narciarskich.
W Pucharze Kontynentalnym debiutował pod koniec sezonu 2004/2005 w norweskim Vikersund, gdzie był jedenasty. W zawodach tego cyklu dwukrotnie zwyciężał oraz pięciokrotnie zajmował miejsce wśród trzech najlepszych. W październiku 2006 zdobył indywidualny tytuł młodzieżowego mistrza Słowenii. W 2006 zdobył srebrny, a w 2007 złoty medal mistrzostw świata juniorów w drużynie.
10 lutego 2007 Primož Roglič ustanowił rekord skoczni Snowflake w Westby, oddając skok na 125,5 metra. Rekord ten rok później pobił Norweg Fredrik Bjerkeengen.
W 2007 został zgłoszony do kwalifikacji do konkursów Pucharu Świata na mamuciej skoczni w Planicy, jednak z powodu upadku w pierwszym treningu nie wystartował w nich. W efekcie upadku doznał złamania kości nosowej, wstrząśnienia mózgu oraz licznych potłuczeń.
Ostatnimi zawodami na międzynarodowej arenie, w których wziął udział, był konkurs FIS Cup w Szczyrku rozegrany 16 stycznia 2011. Latem 2012 postanowił zakończyć karierę skoczka narciarskiego.
Rekord życiowy Słoweńca w długości skoku wynosi 146,5 metra.

</doc>
<doc id="2104729" url="https://pl.wikipedia.org/wiki?curid=2104729" title="Primoz Roglic">
Primoz Roglic



</doc>
<doc id="2104732" url="https://pl.wikipedia.org/wiki?curid=2104732" title="Pendeli">
Pendeli

Pendeli (gr. "Πεντέλη") – miejscowość w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny, w gminie Pendeli. W 2011 roku liczyła 4851 mieszkańców. Położona w granicach Wielkich Aten, u stóp góry Pentelikon.

</doc>
<doc id="2104734" url="https://pl.wikipedia.org/wiki?curid=2104734" title="ZSJM">
ZSJM



</doc>
<doc id="2104737" url="https://pl.wikipedia.org/wiki?curid=2104737" title="Landskrona (twierdza nad Newą)">
Landskrona (twierdza nad Newą)

Landskrona (ze szw. "korona kraju", fiń. "Maankruunu") – twierdza szwedzka wybudowana w 1300 roku u ujścia Ochty do Newy, na terenie dzisiejszego Petersburga. Została założona przez Torgilsa Knutssona podczas jego wyprawy w górę Newy. Składał się na nią ziemny wał, drewniany mur oraz fosa łącząca rzeki.
Jeszcze w 1300 r. oblegana przez wojska nowogrodzkie, nie została zdobyta. Wzięta szturmem rok później przez wojska Andrzeja Aleksandrowicza i zniszczona.
W XVII wieku w miejscu Landskrony powstała inna szwedzka twierdza - Nienszanc.

</doc>
<doc id="2104739" url="https://pl.wikipedia.org/wiki?curid=2104739" title="Kotlina Kościeliska">
Kotlina Kościeliska



</doc>
<doc id="2104741" url="https://pl.wikipedia.org/wiki?curid=2104741" title="Ponoj (osada)">
Ponoj (osada)

Ponoj (ros. "Поной") – niezamieszkana osada w rejonie łowozierskim w obwodzie murmańskim, nad brzegiem rzeki Ponoj. Obecnie wieś nie ma stałych mieszkańców, jest tylko sezonowo zamieszkiwana. W czasach Związku Radzieckiego, w wiosce funkcjonowała molo i lotnisko.

</doc>
<doc id="2104742" url="https://pl.wikipedia.org/wiki?curid=2104742" title="Rodrigo Zelaya">
Rodrigo Zelaya

Rodrigo Zelaya (ur. 12 czerwca 1968) – chilijski lekkoatleta, który specjalizował się w rzucie oszczepem.
W 1987 zajął drugie miejsce na mistrzostwach Ameryki Południowej juniorów oraz zdobył pierwszy w karierze – srebrny – medal seniorskiego czempionatu Ameryki Południowej. Trzeci zawodnik mistrzostw iberoamerykańskich w 1990 roku ponownie stanął na drugim stopniu podium mistrzostw swojego kontynentu w 1991 ; w tym samym sezonie nie awansował także do finału mistrzostw świata. Największy sukces osiągnął w 1993 roku, kiedy to został mistrzem Ameryki Południowej. W swoim drugim występie na mistrzostwach globu ponownie nie wywalczył awansu do finału. Piąty zawodnik igrzysk panamerykańskich w 1995 oraz srebrny (1996) i brązowy (1998) medalista mistrzostw iberoamerykańskich. Rekord życiowy: 77,28 (25 kwietnia 1998, Santiago) – rezultat ten był rekordem Chile. 

</doc>
<doc id="2104745" url="https://pl.wikipedia.org/wiki?curid=2104745" title="A Looking in View">
A Looking in View

A Looking in View – pierwszy singel amerykańskiego zespołu muzycznego Alice in Chains, promujący czwarty (a pierwszy od 14 lat) album studyjny "Black Gives Way to Blue". Wydany został 30 czerwca 2009 w formacie digital download. Zamieszczony został na piątej pozycji. Czas trwania wynosi 7 minut i 6 sekund, co czyni go najdłuższą kompozycją wchodzącą w skład płyty oraz jedną z dłuższych w całej dyskografii zespołu. Autorem tekstu jest Jerry Cantrell, muzykę skomponowali wszyscy członkowie.
Znaczenie tekstu, budowa utworu.
Autor warstwy lirycznej Jerry Cantrell w wywiadzie dla wortalu Blabbermouth.net, w następujący sposób wypowiedział się na temat znaczenia tekstu: „Piosenka w zasadzie opowiada o wielu rzeczach, które trzymamy, zaciskamy gdzieś w głębi siebie. Mówi o tym, że wiele osób spośród nas decyduje się pozostać ze swoimi problemami, czy nawet z samym sobą wewnątrz siebie. Rzadko kiedy się zdarza, że w sposób odważny otwieramy się na zewnątrz. To jest taki wspólny czynnik, który łączy nas wszystkich. To zabawne jak czasami potrafimy ze sobą zaciekle walczyć, nie dążąc wcale do porozumienia”.
Brzmienie utworu charakteryzuje się wieloma partiami ciężkich, melodyjnych gitarowych riffów, momentami także progresywnych, którym towarzyszy charakterystyczne dla zespołu wielokrotnie zmieniane tempo, harmonizacja linii wokalnych Cantrella i DuValla oraz rozbudowana gra sekcji rytmicznej. Gitara basowa Ineza jest nastrojona do E♭, jednak muzyk obniża strój do D♭ (C#). Recenzent Peter K. Mark z witryny Sputnikmusic zaznacza, że z uwagi na „bogaty i mroczny dźwięk oraz teksturę i dynamikę, utwór czerpie z najgłębszych korzeni doom metalu”.
Teledysk.
Teledysk premierę miał 7 lipca na oficjalnej stronie zespołu. Reżyserem został Stephen Schuster. Produkcją zajęli się Danny Lockwood, Jonathan Becker i Joshua Evan Greenberg. Dyrektorem fotografii został Michael Lohmann. Scenografię do zdjęć przygotował Elvis Strange. Fabuła teledysku przedstawia walkę trojga ludzi z wewnętrznymi zagadnieniami psychologicznymi, którzy są złapani w pułapkę znajdującą się w ich własnych głowach. Młody mężczyzna zmaga się z obsesją czasu, symetrią układu. Kobieta cierpi na zaburzenie psychiczne zwane dysmorfofobią, która za taki stan rzeczy obwinia otaczające ją społeczeństwo. Starszy mężczyzna ukazany jest w postaci fanatyka religijnego, który manifestuje własne grzechy. W teledysku w głównych rolach wystąpili: Chad Post (młody chłopak), Devin Zephyr (fanatyk) i Sacha Senisch (dziewczyna).
Stephen Schuster wypowiedział się na temat współpracy z zespołem podczas realizacji zdjęć: „To była świetna okazja, aby pracować z Alice in Chains w ich pierwszym teledysku po dłuższej przerwie. To jest zawsze niesamowite siedzieć przy basenie z zespołem, który od dawna ma nie tylko status legendy w branży muzycznej, ale jest także jednym z liderów w kształtowaniu się historii muzyki. To była monumentalna okazja do współpracy z Alice in Chains, Velvet Hammer i Virgin/Capitol Records”.
Wydanie.
Na początku czerwca „A Looking in View” udostępniony został do pobrania za darmo na oficjalnej stronie internetowej zespołu. Ukazał się również w sprzedaży za pośrednictwem strony Amazon.com i odtwarzacza multimedialnego iTunes. 30 czerwca opublikowany został w dystrybucji cyfrowej. 29 sierpnia uplasował się na 12. pozycji notowania Mainstream Rock Songs, na którym spędził dziesięć tygodni. Singel osiągnął także 38. lokatę Alternative Songs i 27. Billboard Hot Rock Songs.
Odbiór.
Krytyka.
Raziq Rauf z BBC Music zwraca uwagę na melodyjność utworu. Ryan Ogle z wortalu Blabbermouth.net stwierdza, że ze względu na „wielkie i ciężkie riffy, «A Looking in View» przypomina klasyczne dokonania zespołu”. Brytyjski „Classic Rock” określił utwór mianem „okrutnego i niepokojącego”. Siân Llewellyn z tego samego magazynu napisała: „«A Looking in View» jest tak srogi jak kwartet z Seattle – głos DuValla i riff Cantrella niepokojąco splatają się i nakręcają, niczym w złowieszczym «Angry Chair» z albumu "Dirt"”. Steve Beebee z tygodnika „Kerrang!” przyznał: „Przerażający, pająkowaty riff wprowadza «A Looking in View», przed kilkoma pomysłowo wykonanymi zmianami czasu i klasycznym, melodyjnym haczykiem, nagradzającym cierpliwość”. Mark Richardson z vortalu internetowego Pitchfork skrytykował utwór za zbyt długi czas trwania oraz przyznał, że kompozycja nie ma predyspozycji do zapamiętania jej. Richardson uznał zharmonizowane linie wokalne DuValla i Cantrella za „niesamowicie zmienne” w stosunku do tych klasycznych, tworzonych ze Staleyem. Solowy śpiew DuValla określił jako „uprzejmy”. Andrew Blackie z PopMatters opisuje utwór mianem „czarnego piekielnego ognia”. Bartek Koziczyński z polskiego miesięcznika „Teraz Rock” określa go jako „epicki” argumentując: „Świetny, «skradający» riff osadzony na mocarnej sekcji. Chwilę później wkracza niepodrabialny dwugłos. Dalej są pojedyncze okrzyki osadzone w głębokim pogłosie, powłóczyście zaśpiewany mostek i zabójczo melodyjny refren. Kwintesencja stylu”.
Nagrody i nominacje.
13 lutego 2011 utwór otrzymał nominację do nagrody Grammy w kategorii Best Hard Rock Performance.
Media.
„A Looking in View” udostępniony został jako zawartość do pobrania dla gier muzycznych "Rock Band" i "Rock Band 2", na platformy Xbox 360, Wii oraz PlayStation 3, będąc częścią Alice In Chains Pack 01, obejmującego również pozostałe utwory grupy – „Rooster”, „Would?”, „No Excuses” i „Check My Brain”. 29 września kompozycja dodana została do Xbox Games Store oraz in-game Music Store na Wii. 1 października „A Looking in View” dodany został do usługi sieciowej PlayStation Network. W sierpniu 2010 trafił na ścieżkę dźwiękową do gry "NHL 2K11".
Utwór na koncertach.
Kompozycja „A Looking in View” zadebiutowała na żywo podczas koncertu na stadionie Comerica Park w Detroit 18 lipca 2009, w ramach przedpremierowej trasy. W trakcie trwania tournée Black Gives Way to Blue Tour, utwór często prezentowany był na żywo, podobnie jak i podczas Blackdiamondskye w 2010. Następne wykonanie miało miejsce 27 lutego 2014 w Palace Theatre w Melbourne na terenie Australii w ramach The Devil Put Dinosaurs Here Tour.
Lista utworów na singlu.
digital download:
Twórcy.
Opracowano na podstawie materiału źródłowego:
Alice in Chains
Produkcja

</doc>
<doc id="2104746" url="https://pl.wikipedia.org/wiki?curid=2104746" title="Mistrzostwa Irlandii w Lekkoatletyce 2010">
Mistrzostwa Irlandii w Lekkoatletyce 2010

Mistrzostwa Irlandii w Lekkoatletyce 2010 – zawody lekkoatletyczne, które odbyły się w Dublinie 10 i 11 lipca.

</doc>
<doc id="2104752" url="https://pl.wikipedia.org/wiki?curid=2104752" title="Historia Ukraińców w Bydgoszczy">
Historia Ukraińców w Bydgoszczy

Ukraińcy w Bydgoszczy pojawili się na początku lat 20. XX wieku i tworzyli w tym mieście niewielką społeczność złożoną z żołnierzy URL. Jej działalność zamarła po II wojnie światowej.
Ukraińcy pojawili się w Bydgoszczy po zamknięciu polskich obozów internowania dla żołnierzy armii URL w Polsce. Chociaż w bezpośredniej okolicy Bydgoszczy obóz taki nie funkcjonował, miasto przyciągnęło niewielką grupę Ukraińców, którzy opuszczali obozy w Aleksandrowie Kujawskim oraz Strzałkowie. Ponadto wiosną 1921 władze polskie skierowały do miasta 3 ukraińskich pilotów i 20 mechaników lotniczych, którzy podjęli pracę instruktorów w Niższej Szkole Pilotów i Szkole Mechaników Centralnych Zakładów Lotniczych. Byli oni żołnierzami oddziału lotniczego Armii URL i specjalizowali się w obsłudze i pilotażu samolotów "Newport". Wiadomo, iż w Bydgoszczy – dużym ośrodku przemysłowym – oprócz wyżej wymienionych osiedliło się i znalazło pracę kolejnych 22 ukraińskich wojskowych.
W lipcu 1922, pod naciskiem endeckiej prasy, Szkoła Mechaników Lotniczych (powstała przez przekształcenie poprzedniej placówki) zwolniła sprowadzonych do miasta Ukraińców. Najprawdopodobniej pozostali oni jednak w Bydgoszczy. Kolejna wzmianka o istnieniu w tym mieście niewielkiej społeczności ukraińskiej pochodzi z 1928, gdy delegat z Bydgoszczy wystąpił na II zjeździe ukraińskiej emigracji politycznej w Warszawie. We wrześniu 1930 Ukraiński Komitet Centralny rozpoczął działania na rzecz powołania swojego oddziału w Bydgoszczy. Jego prezesem został wybrany ppłk Fedor Rybałko–Rybałczenko, skierowany z Warszawy. Działalność oddziału była jednak zakrojona na niewielką skalę i prawdopodobnie ograniczała się do organizacji obchodów rocznic śmierć Symona Petlury oraz Iwana Mazepy. Społeczność ukraińska w Bydgoszczy i okolicach liczyła wówczas ponad 30 osób.
W latach 1935 i 1938 podejmowane były próby aktywizacji oddziału. Jeszcze w marcu 1939 na zebraniu sprawozdawczo–wyborczym planowany był zakup lokalu, jednak nie ma informacji, czy ostatecznie do tego doszło. Wiadomo natomiast, że Ukraińcy z Bydgoszczy uczestniczyli w życiu miejscowej parafii prawosławnej oraz brali regularny udział w uroczystościach na Ukraińskim Cmentarzu Wojskowym w Aleksandrowie Kujawskim. Utrzymywali również kontakty z większymi i lepiej zorganizowanymi społecznościami tej narodowości w Toruniu i w Aleksandrowie Kujawskim. Ich lojalność wobec władz polskich nie budziła wątpliwości.

</doc>
<doc id="2104753" url="https://pl.wikipedia.org/wiki?curid=2104753" title="Wargacz melops">
Wargacz melops

Wargacz melops ("Symphodus melops") – gatunek ryby z rodziny wargaczowatych (Labridae).
Występowanie.
Występuje w północnym Atlantyku od Wielkiej Brytanii i środkowej Norwegii do Maroka i Azorów, zachodnie rejony Morza Śródziemnego i Adriatyk.
Ryba żyjąca nad dnem skalistym, silnie porośniętym glonami i na łąkach trawy morskiej, na głębokości do 30 m.
Opis.
Dorasta maksymalnie do 25 cm, najczęściej jednak nie większe niż 16 cm. Ciało owalne o dużej głowie i długim, spiczastym pysku. Mały otwór gębowy z grubymi wargami. Szczęki daleko wysuwalne na każdej z nich uzębienie w postaci rzędu spiczastych, zakrzywionych zębów, kość podniebienia bezzębna, natomiast dolna kości gardłowe zrośnięte w silną płytkę żującą. Łuski duże, koliste, wzdłuż linii bocznej od 31 do 37 łusek przebiegających równolegle do linii grzbietu. Płetwa grzbietowe długa, niepodzielona podparta 14–17 twardymi i 8–11 miękkimi promieniami. Płetwa odbytowa podparta 3 twardymi i 8–11 miękkimi promieniami.
Ubarwienie bardzo zmienne. Samce zielone, brązowe, czerwonawe lub żółte z połyskującymi paskami na pokrywie skrzelowej. Samice z ciemnobrązowymi plamami. Za tylnym brzegiem oka niebieskoczarna plama w kształcie półsiężyca. Na trzonie ogonowym na lub nieco poniżej linii bocznej widoczna czarna plama, w przypadku ryb ciemno ubarwionych słabo widoczna.
Odżywianie.
Odżywia się drobnymi skorupiakami i mięczakami.
Rozród.
Tarło odbywa się od kwietnia do lipca. Ikra składana jest do gniazd zbudowanych z fragmentów glonów.

</doc>
<doc id="2104754" url="https://pl.wikipedia.org/wiki?curid=2104754" title="Symphodus melops">
Symphodus melops



</doc>
<doc id="2104761" url="https://pl.wikipedia.org/wiki?curid=2104761" title="Ulica Zaułek w Bydgoszczy">
Ulica Zaułek w Bydgoszczy

Ulica Zaułek w Bydgoszczy - ulica na terenie miasta lokacyjnego Bydgoszczy. 
Położenie.
Ulica znajduje się w południowej części Starego Miasta. Rozciąga się na kierunku wschód-zachód, od ul. Podwale do ul. Stefana Batorego. Jej długość wynosi ok. 190 m. 
Historia.
Ulica Zaułek została wytyczona w połowie XIV wieku podczas kształtowania bydgoskiego miasta lokacyjnego. Stanowiła ona zaplecze posesji stojących przy ulicy Długiej, Starym Rynku i ul. Magdzińskiego, umożliwiając dowóz zaopatrzenia. Przy ulicy lokalizowano stajnie dla koni, budynki o charakterze gospodarczym i produkcyjnym, a z czasem i mieszkalnym, zapewniające należyte funkcjonowanie zlokalizowanych od strony ul. Długiej i Starego Rynku mieszkalnych budynków reprezentacyjnych. 
Podczas nadzorów archeologicznych nad pracami ziemnymi prowadzonymi w rejonie ul. Zaułek zarejestrowano relikty średniowiecznej zabudowy drewnianej. Na zapleczu kamienicy przy ulicy Długiej odsłonięto fragmenty budynku drewnianego budowanego w technice sumikowo-łątkowej, o podłodze wyłożonej półokrąglakami oraz spiżarnią w piwnicy, datowanego na 2 połowę XIV wieku.
Z kolei na zapleczu kamienicy Stary Rynek 20, odkryto drewnianą latrynę, zaś w rejonie głównego budynku Biblioteki relikt drewnianej podłogi oraz architektury murowanej z XVI-XVIII wieku.
Zarejestrowano również kolejne poziomy ulicy, wykładane sosnowymi półokrąglakami, położonymi na poprzecznie do nich usytuowanych legarach. Wpływ na to mógł mieć gospodarczy charakter ulicy, wymagający sprawnego dowozu niezbędnych w handlu czy życiu codziennym towarów.
Na szczegółowym planie zabudowy miasta, sporządzonym przez pruskiego geometrę Gretha w 1774 r., posesje wzdłuż ulicy zajęte są częściowo przez istniejącą w tym czasie zabudowę, częściowo zniszczoną. Są to w większości zabudowania gospodarcze. Na planie z 1834 r. i kolejnym z 1876 r. budynki te mają już charakter ciągłej pierzei. W kolejnych latach charakter ulicy nie zmieniał się, zarówno pod względem przestrzennym, jak i architektonicznym. 
Ulica Zaułek została częściowo odnowiona w 2005 r. Modernizacja nawierzchni ulicy jest jednym z projektów ujętych w Planie Rewitalizacji Bydgoszczy.
Nazwy.
Ulica w przekroju historycznym posiadała następujące nazwy:
Architektura.
Ulica Zaułek przetrwała w niezmienionym kształcie przestrzennym od okresu średniowiecznego. Podobnie jak w przeszłości stanowi ona zaplecze umożliwiające komunikację z nieruchomościami stojącymi przy Starym Rynku, ulicy Długiej i Magdzińskiego.
Stanowi stosunkowo wąski trakt, którego pierzeje stanowią zaplecza budynków wzniesionych w większości w końcu XVIII i w XIX wieku. Niektóre obiekty kryją w sobie gotyckie piwnice, zaadaptowane na kluby rozrywkowe np. „Merlin”.
Do ciekawszych akcentów ulicy należy tzw „most westchnień” w obrębie budynku Wojewódzkiej i Miejskiej Biblioteki Publicznej, który jest łącznikiem budynku przy Starym Rynku 24 i Długiej 41.

</doc>
<doc id="2104762" url="https://pl.wikipedia.org/wiki?curid=2104762" title="Nadleśnictwo Trzebciny">
Nadleśnictwo Trzebciny

Nadleśnictwo Trzebciny – jednostka organizacyjna Lasów Państwowych podległa Regionalnej Dyrekcji Lasów Państwowych w Toruniu. Jedno z 27 nadleśnictw w dyrekcji toruńskiej, położone w północno-zachodniej części obszaru jego działania. Leży na terenie dwóch powiatów województwa kujawsko-pomorskiego: tucholskiego oraz świeckiego. Siedziba nadleśnictwa mieści się w miejscowości Trzebciny. Od roku 1994 wraz z sąsiednimi nadleśnictwami tworzy Leśny Kompleks Promocyjny Bory Tucholskie. Całkowita powierzchnia nadleśnictwa to 16 611,13 ha.
Położenie.
Według regionalizacji przyrodniczo-leśnej, obszar Nadleśnictwa Trzebciny leży w III Krainie Wielkopolsko-Pomorskiej w dzielnicach 
Według regionalizacji fizycznogeograficznej, obszar Nadleśnictwa Trzebciny położony jest w mezoregionach:
Historia.
Pierwsze nadleśnictwo o nazwie Trzebciny zostało utworzone w roku 1880. Lasy nadleśnictwa pozostają wówczas we władaniu władz pruskich. W roku 1925 nadleśnictwo przechodzi w zarząd nowo powstałej Dyrekcji Lasów Państwowych w Bydgoszczy, a w roku 1932 Dyrekcji Lasów Państwowych w Toruniu. 30 września 1961 roku nastąpiła likwidacja nadleśnictwa Trzebciny, a jego obszar zostaje włączony do nadleśnictw: Sarnia Góra, Szarłata, Zalesie (Gołąbek).
1 stycznia 2000 roku następuje powtórne powołanie nadleśnictwa, jednak po trzech latach funkcjonowania zostaje ono zlikwidowane. Obszary leśne zostają dodane do stanu sąsiedniego Nadleśnictwa Osie.1 stycznia 2007 roku w wyniku Zarządzenia nr 20 z dnia 30.05.2006 r. oraz Zarządzeniem nr 25 z dnia 12.06.2006 r. Dyrektora Generalnego Lasów Państwowych zostaje utworzone ponownie w takiej samej postaci jak przed likwidacją.
Charakterystyka.
Obszar Nadleśnictwa Trzebciny charakteryzuje się wysoką lesistością. Lesistość nadleśnictwa wynosi ok. 92%. Dominującym typem siedliskowym lasu są siedliska borowe (97,8%), przede wszystkim bór świeży i bór mieszany świeży. Dominującym gatunkiem jest sosna pospolita (95,6%). Średni wiek drzewostanu wynosi 68 lat.
Podział administracyjny.
Nadleśnictwo Trzebciny podzielone jest na dwa obręby leśne:
które z kolei składają się z 13 leśnictw:
Wyodrębniona została również szkółka leśna „Wydry”.
Ochrona przyrody.
Na terenach należących do Nadleśnictwa Trzebciny wyznaczono obszary podlegające ustawowym formom ochrony przyrody. W jego granicach utworzony został Wdecki Park Krajobrazowy oraz trzy rezerwaty przyrody:
Prawie 50% powierzchni Nadleśnictwa Trzebciny leży w granicach Śliwickiego Obszaru Chronionego Krajobrazu. W obrębie Nadleśnictwa znajdują się trzy zespoły przyrodniczo-krajobrazowe: 
Część powierzchni objęta jest także programem Natura 2000. Na terenie nadleśnictwa uznano 29 użytków ekologicznych oraz 26 pomników przyrody.
W roku 2010 obszar nadleśnictwa stał się częścią nowego rezerwatu biosfery Bory Tucholskie, utworzonego w ramach programu UNESCO „Człowiek i biosfera”.

</doc>
<doc id="2104765" url="https://pl.wikipedia.org/wiki?curid=2104765" title="Ponoj">
Ponoj



</doc>
<doc id="2104767" url="https://pl.wikipedia.org/wiki?curid=2104767" title="Kadetten Schaffhausen">
Kadetten Schaffhausen

Kadetten Szafuza – szwajcarski klub piłki ręcznej mężczyzn z siedzibą w Szafuzie, założony w 1955 r., występujący w Nationalliga A. Wielokrotny mistrz i zdobywca pucharu Szwajcarii. Regularny uczestnik europejskich pucharów, w tym Ligi Mistrzów EHF. Finalista Pucharu EHF w sezonie 2009/10.

</doc>
<doc id="2104769" url="https://pl.wikipedia.org/wiki?curid=2104769" title="TCG Yavuz Selim">
TCG Yavuz Selim



</doc>
<doc id="2104770" url="https://pl.wikipedia.org/wiki?curid=2104770" title="Yavuz Sultan Selim">
Yavuz Sultan Selim



</doc>
<doc id="2104771" url="https://pl.wikipedia.org/wiki?curid=2104771" title="Kozacy azowscy">
Kozacy azowscy

Kozacy azowscy to kozacy wchodzący w skład Kozackiego Wojska Azowskiego (ros.: Азовское Казачье Войско), zamieszkujący tereny położone nad północnymi brzegami Morza Azowskiego. Wojsko zostało utworzone z różnych grup kozackich, przede wszystkim z kozaków z Siczy Zadunajskiej. Głównym zadaniem kozaków azowskich, w przeciwieństwie do innych kozackich formacji w Imperialnej Rosji, było patrolowanie wybrzeży morskich, choć brali też udział w konfliktach zbrojnych, przede wszystkim na Kaukazie i na Krymie.
Pochodzenie.
W czasie VIII wojny rosyjsko-tureckiej (1828-1829) część kozaków z Siczy Zadunajskiej, żyjących od 1775 roku pod władzą Imperium Osmańskiego zdecydowała się na opuszczenie Turków i poparcie Rosjan. Grupa ta, pod dowództwem atamana koszowego Josypa Hładkiego, opuściła Deltę Dunaju i przyłączyła się do sił rosyjskich, zdobywając sobie tym samym względy cara Mikołaja I. Zadecydował on o włączeniu ich do Specjalnego Wojska Zaporoskiego, które odegrało znaczącą rolę w odniesieniu przez Imperium Rosyjskie zwycięstwa na muzułmańskimi Osmanami.
Po wojnie część kozaków została przydzielona do Kozackiego Wojska Dunajskiego, którego zadaniem była obrona granicy rosyjsko- tureckiej nad Dunajem. Grupa pod dowództwem Hładkiego, na polecenia Cara, wyruszyła natomiast do Kubania aby wesprzeć Kozackie Wojsko Czarnomorskie. Jednak Hładki po przybyciu na miejsce i zorientowaniu się w sytuacji sprzeciwił się jednak pomysłowi Mikołaja I co spowodowane było niechęcią do oddania władzy atamanowi kozaków czarnomorskich. Zaczął przekonywać Mikołaja I iż tak daleka podróż będzie szkodliwa dla jego niewielkiego oddziału. Car odniósł się do argumentów Hładkiego ze zrozumieniem i zezwolił jego kozakom na osiedlenie się nad Morzem Azowskim, między Berdiańskiem a Mariupolem (dzisiejszy obwód doniecki na Ukrainie).
Po przybyciu kozaków Hładkiego, liczących 2336 ludzi (z czego 637 osób to kobiety), w 1832 roku oficjalnie ogłoszono powstanie Kozackiego Wojska Azowskiego. Sam Josyp został atamanem nowo utworzonego wojska. Jego zadaniem było strzeżenie wybrzeży Morza Azowskiego. Z powodu niewielkiej liczebności przyjęto na służbę lokalnych chłopów, ochotników z Czernihowa i 217 kozaków Nekrasowa.
Walki na Kaukazie.
Wojsko Azowskie zostało niemal natychmiast włączone do walk na Kaukazie. Ich pierwszym zadaniem było wsparcie Generała Jermolowa, który planował wyparcie Czerkiesów z północno-zachodnich zboczy Kaukazu, które biegną od Cieśniny Kerczeńskiej do Abchazji. Kozacy Hładkiego mieli wspomagać operacje rosyjskiej floty i wojsk lądowych. Pływając na swoich czajkach, specjalne dziesięć grup, po 20 kozaków każda, dokonywały rekonesansów i brały udział w walkach przeciwko Czerkiesom. Zajmowali się również zwalczaniem angielskich, francuskich i tureckich przemytników, którzy sprzedawali broń mieszkańcom Kaukazu. W 1835 zniszczyli kilka przemytniczych szkunerów i zajęli angielski statek Vixen, wiozący broń Czerkiesom. Szala zwycięstwa w walkach na wschodnim wybrzeżu Morza Czarnego zaczęła przechylać się na stronę powstańców Imama Szamila, którzy w 1840 wyparli Rosjan nad samo morze. Kozacy azowscy wzięli wówczas udział w akcji ewakuacyjnej ocalałych rosyjskich oddziałów.
Porażka Imperium Rosyjskiego w walce z kaukaskimi góralami nie zmniejszyła wcale prestiżu kozaków azowskich, których zasługi w walkach i ochronie wybrzeża były znaczne. W 1845 zreorganizowano komanda, tworząc dwie grupy. Jedna z nich, licząca około 150 kozaków zajęła się patrolowaniem terenów między Anapą a fortem Nawagińsk (dzisiejsze gruzińskie Soczi). Druga, licząca około 170 kozaków, miała strzec ziem między fortami Świętego Ducha i Świętego Mikołaja (dzisiaj Suchumi). Jako że wojsko azowskie wzorowo wywiązywało się ze służby, zyskali oni szacunek i poparcie rosyjskich dowódców wojskowych. Planowano powierzyć im całe wybrzeże czarnomorskie od Mingrelii do ujścia rzeki Kubań, co jednak nie zostało zrealizowane.
Wojna Krymska.
Po wydarzeniach z 1848 roku, było jasne że w najbliższym czasie dojdzie do nowego konfliktu zbrojnego między Rosją a Turcją i popierającymi ją krajami - Wielką Brytanią i Francją. Wojna ostatecznie wybuchła w 1853 roku. Kozacy azowscy naturalnie brali w niej udział. Ich pierwszym zadaniem było zniszczenie fortec na wybrzeżu kaukaskim aby te nie wpadły w ręce wroga. Po wpłynięciu floty angielskiej i francuskiej na Morze Azowskie rozkazano im uniemożliwić dotarcie do Donu. Wojsko azowskie, po generalnej mobilizacji liczyło zaledwie niecałe 2000 żołnierzy ale mimo szczupłych sił udało im się powstrzymać Anglików i Francuzów.
Kozacy azowscy, oprócz wykonywania zadań powierzonych im przez carat, musieli także bronić własnych domów. Do tego celu Hładki utworzył trzy nieregularne oddziały lądowe i jeden morski liczący 722 kozaków, jeden batalion piechoty liczący 400 żołnierzy i jedną sotnię kawaleryjską w skład której weszło ponad stu kozaków.
Wobec szczupłości sił kozackich, w maju 1855 roku 57 okrętów francuskich i anielskich (łącznie 17 400 ludzi na pokładzie) łatwo pokonało rosyjskie garnizony w okolicach Cieśniny Kerczeńskiej i wpłynęło na Morze Azowskie. Okręty te ostrzelały najpierw Berdiańsk, następnie Mariupol i inne miasta i osady. Mimo strat kozakom udało się odeprzeć próby desantu lądowego, między innymi w pobliżu ich głównej siedziby, gdzie zniszczyli około 100 łodzi angielskich. Udało im się również zapobiec opanowaniu przez wrogów Taganrogu.
Po zakończeniu wojny w 1856, wszystkie jednostki azowskie, poza jedną, która kontynuowała patrolowanie kaukaskiego wybrzeża Morza Czarnego, zostały rozwiązane z powodu strat. Kozackie Wojsko Azowskie, za "wyjątkowe męstwo i wspaniałą służbę w czasie walk z Anglikami, Turkami i Francuzami" otrzymało Order Świętego Jerzego, najwyższe wówczas odznaczenie wojskowe w Rosji.
Koniec Wojska Azowskiego.
Po wojnie krymskiej Hładki, któremu w uznaniu jego zasług nadano stopień generalski, przeszedł na emeryturę i przeniósł się do Aleksandorwska (dzisiejsze Zaporoże) gdzie zmarł w 1866 roku. W ciągu 30 lat działalności kozaków azowskich ziemie położone na północnym wybrzeżu Morza Azowskiego znacznie się rozwinęły i wzbogaciły. Kozacy, liczący już wówczas około 10 000 ludzi zaczęli zajmować się rybołówstwem, uprawą roli i handlem.
Tymczasem armia rosyjska, po dekadach ciężkich walk zaczęła wypierać Czerkiesów z Zachodniego Kaukazu. Tych którzy gotowi byli złożyć broń przesiedlano do wąwozów, natomiast wrogo nastawionych górali zmuszano do emigracji do Turcji. Brakowało jednak osadników na nowo zdobytych terenach, dlatego też car Aleksander II zdecydował o przesiedleniu kozaków azowskich na te ziemie. Patrolowanie wybrzeży Morza Czarnego przejęła na siebie marynarka rosyjska, toteż kozacy nad Morzem Azowskim stali się niepotrzebni.
W 1862 roku ponad tysiąc rodzin (około 5000 ludzi) czyli prawie połowa kozaków azowskich, została przesiedlona na tereny Kubania. Wzięli oni udział w walkach na Kaukazie, które zakończyły się dwa lata później. Ostatecznie przesiedleni znad Morza Azowskiego kozacy zostali włączeni do Kozackiego Wojska Kubańskiego. Wybrzeża Azowskie zostały przyłączone do guberni Dniepropetrowskiej. Potomkowie przesiedlonych kozaków do dzisiaj zamieszkują tereny Kraju Krasnodarskiego i w Adygei.

</doc>
<doc id="2104772" url="https://pl.wikipedia.org/wiki?curid=2104772" title="Puchar Świata w snowboardzie 1996/1997">
Puchar Świata w snowboardzie 1996/1997

Puchar Świata w snowboardzie w sezonie 1996/1997 to 3. edycja tej imprezy. Cykl rozpoczął się 23 listopada 1996 roku w austriackiej miejscowości Zell am See. Ostatnie zawody sezonu odbyły się natomiast 16 marca 1997 roku we francuskim Morzine. Zawody rozgrywano w czterech konkurencjach: gigant, slalom, snowcross i halfpipe. Rozgrywano także slalom równoległy, ale nie prowadzono dla niego osobnej klasyfikacji. Snowcross debiutował w Pucharze Świata.
Puchar Świata rozegrany został w 8 krajach i 16 miastach na 3 kontynentach. Najwięcej konkursów (9) rozegranych zostało w Kanadzie.

</doc>
<doc id="2104773" url="https://pl.wikipedia.org/wiki?curid=2104773" title="Polska Góra">
Polska Góra



</doc>
<doc id="2104776" url="https://pl.wikipedia.org/wiki?curid=2104776" title="Świątynia Bailin w Pekinie">
Świątynia Bailin w Pekinie

Świątynia Bailin (chiń.: 柏林寺; pinyin: "Bǎilín sì") – buddyjski zespół świątynno-klasztorny w Pekinie, w dzielnicy Dongcheng, położony na wschód od klasztoru Yonghegong. Od 1988 roku siedziba Akademii Kadr Ministerstwa Kultury i Pekińskiego Biura Ochrony Zabytków. Obiekt jest otwierany dla zwiedzających wyłącznie w Dniu Dziedzictwa Kulturowego, czyli 8 lipca każdego roku.
Historia.
Budowę świątyni rozpoczęto w 1347 roku, za rządów cesarza Toghan-Temüra z mongolskiej dynastii Yuan, na otwartej przestrzeni na wschód od świątyni Konfucjusza. Świątynia Bailin, będąca wówczas największym obiektem tego typu w stolicy (zwanej w tym okresie Dadu), należała do wyznawców buddyjskiej tradycji Sakja, popularnej wśród mongolskich władców. Po przejęciu władzy przez dynastię Ming w 1368 roku i przeniesieniu stolicy do Nankinu znaczenie świątyni znacznie zmalało, a klasztor popadł w ruinę. Dopiero w 1447 roku cesarz Zhengtong zarządził remont klasztoru, a w kolejnych latach nakazał budowę niewielkiego placu przed główną bramą świątyni.
W 1694 roku na zachód od świątyni wzniesiono pałac księcia Yong, czternastego syna cesarza Kangxi. W 1707 roku książę, który w 1722 roku objął tron po swoim ojcu, przekazał dzwon dla świątyni Bailin, a w 1713 roku odnowił cały obiekt z okazji 60. urodzin cesarza Kangxi, osobiście nadzorując prace renowacyjne. Zaraz po objęciu władzy nowy monarcha przekształcił swoją dawną rezydencję w świątynię i klasztor, co zmniejszyło znaczenie świątyni Bailin, która pod koniec dynastii Qing stała się zależna od swojego zachodniego sąsiada. W 1758 roku cesarz Qianlong nakazał gruntownie wyremontować budynek.
Świątynia nie ucierpiała w czasie grabieży angielsko-francuskich w 1860 roku oraz działań korpusu ośmiu mocarstw w 1900 roku.
W 1929 roku, będący opatem, mistrz Taiyuan założył na terenie świątyni akademię buddyjską, która rok później została zreorganizowana z inicjatywy mistrza Taixu. Konflikt chińsko-japoński w 1931 roku spowodował zmniejszenie przychodów świątyni, co w konsekwencji doprowadziło do zamknięcia akademii w 1932 roku.
Według rejestru nieruchomości z 1931 roku na obszarze zespołu świątynno-klasztornego znajdowało się wówczas ponad sto posągów buddyjskich, 18 cyprysów, jedna sosna, para steli, jeden kamienny mur (ekran) i para kamiennych lwów.
W czasie rewolucji kulturalnej wewnątrz kompleksu wzniesiono dodatkowe budynki, natomiast kamienny ekran połączono z murami zewnętrznymi, tworząc dodatkowy dziedziniec. Rozebrano także wieże dzwonu i bębna, a buddyjskie posągi, para kamiennych lwów i dwie stele zaginęły. W 1976 roku, po trzęsieniu ziemi w Tangshan, w świątyni umieszczono uchodźców.
W 1988 roku rząd wyznaczył świątynię na siedzibę Akademii Kadr Ministerstwa Kultury i Pekińskiego Biura Ochrony Zabytków. W 1992 roku dokonano renowacji obiektu. Od 2007 roku w jednym z budynków mieszczą się biura Pekińskiego Centrum Ochrony Dziedzictwa Kulturowego.
Architektura i zabytki.
Świątynia składa się z pięciu głównych budynków, położonych wzdłuż jednej osi (począwszy od głównego wejścia są to: brama główna, pawilon Niebiańskich Królów, pawilon Osiągania Doskonałości, pawilon Mahawiry i pawilon Czystości Bodhisattwy).
Na fasadzie pawilonu Mahawiry wisi pozioma tabliczka, na której widnieje inskrypcją cesarza Kangxi: "Wieczny Gaj Cyprysowy". Wewnątrz pawilonu znajdują się posągi Buddów Trzech Światów. W kolejnym budynku, pawilonie Mahawiry, umieszczono siedem rzeźbionych i pozłacanych wizerunków Buddy, pochodzących z okresu dynastii Ming.
We wschodniej części kompleksu świątynnego mieści się pawilon z dwoma spiżowymi dzwonami, mierzącymi ok. 2,6 m wysokości, zawieszonymi w 1707 roku. Powierzchnię dzwonów zdobią wizerunki smoków i słowa mantry wymawianej po śmierci człowieka, z nadzieją na jego przejście do Krainy Czystości.
Jednym z ważniejszych zabytków w świątyni jest XVIII-wieczny zestaw 78 230 klocków do drukowania Tipitaki metodą druku blokowego. Klocki wykonano z drewna gruszy. Proces ich wytwarzania trwał sześć lat, począwszy od 1733 roku. Za pomocą zestawu wydrukowano niecałe 200 kopii Tipitaki, dlatego klocki zachowały się w dobrym stanie.

</doc>
<doc id="2104777" url="https://pl.wikipedia.org/wiki?curid=2104777" title="Stipe Žunić">
Stipe Žunić

Stipe Žunić (ur. 13 grudnia 1990 w Zadarze) – chorwacki lekkoatleta specjalizujący się w rzucie oszczepem oraz pchnięciu kulą.
Sportową karierę rozpoczynał od kick-boxingu.
W 2007 roku zajął siódmą lokatę w rywalizacji oszczepników na mistrzostwach świata juniorów młodszych. Rok później nie udało mu się awansować do finału juniorskich mistrzostw świata. Podczas juniorskiego czempionatu Starego Kontynentu w 2009 był dziewiąty.
W 2016 zajął 9. miejsce na mistrzostwach Europy w Amsterdamie oraz w swoim debiucie na igrzyskach olimpijskich w Rio de Janeiro uplasował się na 11. pozycji w finale konkursu pchnięcia kulą.
Piąty zawodnik halowych mistrzostw Europy w Belgradzie (2017). W tym samym roku sięgnął po brąz mistrzostw świata w Londynie.
Reprezentował Chorwację w zimowym pucharze Europy w rzutach lekkoatletycznych oraz w drużynowych mistrzostwach Europy.
Okazjonalnie startuje także w innych konkurencjach rzutowych. W pchnięciu kulą o wadze 5 kilogramów odpadł w eliminacjach mistrzostw świata juniorów młodszych w 2007, a w rzucie dyskiem był jedenasty na mistrzostwach Europy juniorów w 2009 roku.
Medalista mistrzostw kraju w różnych konkurencjach i kategoriach wiekowych oraz rekordzista Chorwacji juniorów w rzucie oszczepem (74,32 w 2009). W 2010 wygrał konkurs oszczepników podczas rozgrywanych w międzynarodowej obsadzie mistrzostw Słowenii.
Rekord życiowy w rzucie oszczepem: 77,89 (30 marca 2012, Austin); w pchnięciu kulą na stadionie – 21,48 (27 maja 2017, Slovenska Bistrica); w pchnięciu kulą w hali – 21,13 (6 lutego 2018, Düsseldorf). Rezultat w pchnięciu kulą z hali do lutego 2020 był rekordem Chorwacji.

</doc>
<doc id="2104782" url="https://pl.wikipedia.org/wiki?curid=2104782" title="Strzelce Krajeńskie Wschód">
Strzelce Krajeńskie Wschód

Strzelce Krajeńskie Wschód – stacja kolejowa w Zwierzynie, w województwie lubuskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 150–199 pasażerów na dobę.
Historia.
Dworzec powstał na linii Pruskiej Kolei Wschodniej (tzw. "Ostbahnu"). Nosił wówczas nazwę "Friedeberg (Neumark) Ostbahnhof". Obiekt wybudowano z lokalnej cegły i nadano mu historyzujące formy. Służył przede wszystkim położonym na wysoczyźnie Strzelcom Krajeńskim (6 km dalej) – poprowadzenie linii bezpośrednio przy mieście, z uwagi na ukształtowanie terenu, nie było możliwe. W 1897 stacja stała się węzłem – powstała wtedy linia do miasta, w 1902 przedłużona do Lubiany Pyrzyckiej. Z uwagi na dynamiczny rozwój lokalnego przemysłu i intensywnego rolnictwa stacja była kilkakrotnie rozbudowywana, a dworzec powiększany. 26 lipca 2011 dworzec zamknięto po uderzeniu weń kilku wagonów kolejowych. W 2015 otwarto obecny obiekt w miejscu starego (rozebranego).
Katastrofa w 2011 roku.
26 lipca 2011 roku na stacji doszło do wykolejenia siedmiu wagonów towarowych. Po rozładowaniu kilku wagonów w pobliskiej firmie Eurovia, wagony stoczyły się i przejechały około 2 km bez lokomotywy, następnie wypadły z torów i uderzyły w budynek stacji kolejowej. Na miejscu zginęły dwie osoby znajdujące się w mieszkaniu, w które wbił się jeden z siedmiu wagonów. Trzecia ofiara to 18-letnia dziewczyna, która w chwili wypadku stała na peronie. Przeprowadzona ekspertyza powypadkowa wykazała, że budynek dworca nadaje się do zamieszkania po gruntownym remoncie.
28 lipca 2011 Prokuratura Rejonowa w Strzelcach Krajeńskich poinformowała o postawieniu zarzutu nieumyślnego spowodowania katastrofy w ruchu lądowym trzem nastoletnim pracownikom, którzy samodzielnie podjęli decyzję o odłączeniu lokomotywy od wagonów towarowych i zwolnieniu blokady hamulcowej. Spowodowało to, że skład ruszył, wykoleił się i uderzył w budynek mieszkalny.
Budowa nowego budynku dworca.
W 2014 roku PKP podjęło ostateczną decyzję o rozbiórce starego budynku dworca i budowie nowego w ramach projektu Innowacyjnych Dworców Systemowych. Fakt ten tłumaczono wysokimi kosztami remontu dotychczasowego budynku, wyższymi od kosztów budowy nowego dworca. Jak podkreśla Biuro Prasowe PKP, nowy budynek ma być tańszy w utrzymaniu, przyjazny dla osób niepełnosprawnych oraz ekologiczny – na dachu znajdą się ogniwa fotowoltaiczne, które będą generowały prąd. Ponadto budynek dworca będzie podświetlany w momencie przyjazdu pociągu na stację. Oświetlenie na dworcu będzie regulowane automatycznie. Dworzec ma być podzielony na dwie części: kolejową (poczekalnia, sanitariaty) oraz handlową (lokal komercyjny do wynajęcia oraz w drugim lokalu – posterunek policji). Oprócz tego powstanie duża wiata z ławkami dla podróżnych oraz stojakami na rowery. Koszt rozbiórki starego i budowy nowego dworca planowano na około 5 mln zł.
Na początku 2015 roku rozpoczęły się prace budowlane. Najpierw został zburzony stary dworzec, a w końcu lutego 2015 roku rozpoczęła się budowa nowego budynku. Pracami zajmowała się firma AMP, która złożyła najkorzystniejszą ofertę w przetargu. Zakończenie budowy dworca zaplanowano na 3 kwartał 2015 roku. Otwarcie dworca nastąpiło 11 września 2015 roku.

</doc>
<doc id="2104808" url="https://pl.wikipedia.org/wiki?curid=2104808" title="Airbus A340-311">
Airbus A340-311



</doc>
<doc id="2104809" url="https://pl.wikipedia.org/wiki?curid=2104809" title="Airbus A340-600">
Airbus A340-600



</doc>
<doc id="2104810" url="https://pl.wikipedia.org/wiki?curid=2104810" title="SMS Cap Trafalgar">
SMS Cap Trafalgar

SMS Cap Trafalgar – niemiecki krążownik pomocniczy z okresu I wojny światowej. Wodowany w 1913 jako liniowiec dla Hamburg Süd, po wybuchu wojny wcielony do Kaiserliche Marine jako rajder. Zatopiony 14 września 1914 przez brytyjski krążownik pomocniczy RMS "Carmania" w czasie bitwy pod Trindade.
Historia.
Zbudowany w hamburskiej stoczni należącej do AG Vulcan Stettin "Cap Trafalgar" był jednym z najbardziej luksusowych statków pasażerskich swojej epoki. Wśród licznych atrakcji zwracał uwagę znajdujący się na najwyższym pokładzie przeszklony "Ogród Zimowy" – pokrywająca znaczną część pokładu szklarnia wykładana żółtym marmurem z dużą kolekcją tropikalnych roślin i ptaków. Został nazwany na cześć bitwy pod Trafalgarem, z nadzieją na przyciągnięcie turystów brytyjskich. Wszystkie luksusowe kabiny nosiły nazwy francuskich i brytyjskich okrętów, które brały udział w tej bitwie, a kapitanem statku był "Kommandant" Fritz Langerhannsz, który przetłumaczył na język niemiecki dwutomową biografię Nelsona "Southey on Nelson: The Life of Nelson" autorstwa Roberta Southeya. W ramach przygotowania do ewentualnych działań wojennych na pokładzie zamontowano cztery wzmocnienia dla zamocowania najnowszych armat 150 mm. "Cap Trafalgar" pływał między Hamburgiem a portami Ameryki Południowej, głównie przewożąc emigrantów niemieckich.
W momencie wybuchu wojny statek stał w Buenos Aires. Władze argentyńskie przeprowadziły kilka inspekcji statku, szukając uzbrojenia – jednak jedyną bronią na pokładzie była dubeltówka należąca do kapitana. W nocy 19 lipca "Cap Trafalgar" opuścił Buenos Aires i udał się do Montevideo, gdzie Langerhannsz skierował się do niemieckiego konsulatu, mając nadzieję na uzupełnienie bunkra i otrzymanie uzbrojenia. Konsul przekazał Langerhannszowi wytyczne z Berlina nakazujące mu udać się na Trindade, gdzie miała oczekiwać na niego kanonierka "Eber". Langerhannsz zdawał sobie sprawę, że wody wokół Ameryki Południowej były patrolowane przez krążowniki Royal Navy i postanowił zmienić wygląd swojego statku, aby zwiększyć szanse na prześlizgnięcie się przez blokadę. Jedynym brytyjskim statkiem zbliżonym rozmiarami do "Cap Trafalgar" i w miarę go przypominającym był liniowiec Cunard Line – RMS "Carmania". Z "Cap Trafalgar" zdemontowano jeden komin, służący jedynie do przykrycia klimatyzatorów i wymienników ciepła, i zamalowano szyby szklarni. Zbudowano też fałszywy mostek, korzystając do tego celu z dekoracji należących do zespołu operetkowego, który zaokrętował się w Montevideo. Tak zmieniony statek udający "Carmanię" dotarł na Trindade 27 sierpnia, gdzie już oczekiwała go kanonierka "Eber".
Dowodzący "Eberem" "Korvettenkapitän" Julius Wirth przejął dowodzenie "Cap Trafalgaru" od kapitana Langerhannsza i rozkazał przekazanie uzbrojenia kanonierki na pokład rajdera. Z "Ebera" przeniesiono sześć działek 37 mm i dwie armaty 105 mm, które jednak nie pasowały do pierścieni na "Cap Trafalgarze". Działa zostały więc zamontowane na prowizorycznych podstawach.
Wirth nie planował podejmować żadnych działań rajderskich z tak słabo uzbrojonym okrętem, planował jedynie przedarcie się do Niemiec. Kiedy przygotowywał się do rejsu, 14 września do brzegów "Trindade" zbliżył się patrolujący te wody brytyjski krążownik pomocniczy RMS "Carmania".
Wywiązała się bitwa, podczas której "Cap Trafalgar" poważnie uszkodził "Carmanię", zanim został przez nią zatopiony. W starciu zginęło co najmniej 19 członków załogi statku, w tym kapitan Wirth.

</doc>
<doc id="2104813" url="https://pl.wikipedia.org/wiki?curid=2104813" title="Polska Góra (Pojezierze Drawskie)">
Polska Góra (Pojezierze Drawskie)

Polska Góra – wzniesienie o wysokości 202,8 m n.p.m. na Pojezierzu Drawskim, położone w woj. zachodniopomorskim, w powiecie szczecineckim, w gminie Szczecinek.
Ok. 1,4 km na południe od wzniesienia leży wieś Dalęcino, ok. 1,3 na północ osada Nizinne, ok. 4 km na północny wschód położone jest jezioro Wielatowo.
Do 1945 r. stosowano niemiecką nazwę "Pollack Berg". W 1950 r. ustalono urzędowo polską nazwę "Polska Góra".

</doc>
<doc id="2104814" url="https://pl.wikipedia.org/wiki?curid=2104814" title="Aaron Crawford">
Aaron Crawford

Aaron Crawford (ur. 7 marca 1989) – irlandzki lekkoatleta specjalizujący się w rzucie oszczepem.
Od 2008 reprezentuje Irlandię w zawodach międzynarodowych pucharu Europy oraz w drużynowych mistrzostwach Starego Kontynentu. Zdobywał medale mistrzostw Irlandii w kategorii juniorów, a w 2010 wywalczył pierwszy w karierze tytuł seniorskiego mistrza Irlandii. Rekord życiowy: 65,40 (19 czerwca 2011, Manchester).

</doc>
<doc id="2104821" url="https://pl.wikipedia.org/wiki?curid=2104821" title="Koherencjonizm">
Koherencjonizm

Koherencjonizm albo koherentyzm, stanowisko epistemologiczne dotyczące sposobów uzasadniania sądów, zdań czy przekonań składających się na wiedzę. Koherencjonizm, przyjmuje, że dany pogląd jest uzasadniony, jeśli jest w zgodzie (koherencji) z ogółem poglądów. Żadne z poglądów nie są przy tym uprzywilejowane i uzasadniane w inny, bezpośredni sposób.
Koherencjonizm jest stanowiskiem przeciwstawnym do fundacjonalizmu, który przyjmuje, że istnieją pewne zdania czy poglądy bazowe, uzasadniane bezpośrednio, z których wynikają następnie inne zdania czy sądy. Według koherencjonistów, uzasadnianie dotyczy wiedzy w ogólności (holizm) lub zespołów zdań, sądów czy poglądów.
Jednym z zasadniczych problemów teorii koherencjonistycznych jest problem relacji danych empirycznych do zdań czy sądów. Kohererencja może dotyczyć jedynie obiektów tego samego typu (a więc zdań, sądów czy przekonań). Tymczasem, w procesie uzasadniania dużą rolę odgrywają również np. wrażenia zmysłowe.

</doc>
<doc id="2104823" url="https://pl.wikipedia.org/wiki?curid=2104823" title="Zuleyka z Talgaru">
Zuleyka z Talgaru



</doc>
<doc id="2104824" url="https://pl.wikipedia.org/wiki?curid=2104824" title="Internalizm">
Internalizm

Internalizm to stanowisko w epistemologii dotyczące wiedzy, wedle którego podmiot posiadający wiedzę musi być świadomy racji uzasadniania jej. Podmiot posiada wiedzę, gdy jej uzasadnienie dokonuje się w odniesieniu do przeżyć świadomych podmiotu. Bez wspomnianej świadomości nie ma wiedzy. Jako stanowisko powstał po II wojnie światowej. Jego przeciwieństwem jest eksternalizm.

</doc>
<doc id="2104828" url="https://pl.wikipedia.org/wiki?curid=2104828" title="Eksternalizm">
Eksternalizm

Eksternalizm – pogląd w epistemologii dotyczący wiedzy, według którego podmiot posiadający wiedzę nie musi być świadomy racji uzasadnienia jej. Jako stanowisko powstał po II wojnie światowej. Jego przeciwieństwem jest internalizm. Istnieje także pojęcie "Eksternalizmu semantycznego" (w teorii znaczenia i filozofii umysłu), jego najwybitniejszymi przedstawicielami są Hilary Putnam i Tyler Burge.

</doc>
<doc id="2104829" url="https://pl.wikipedia.org/wiki?curid=2104829" title="Lars Timmerman">
Lars Timmerman

Lars Timmerman (ur. 19 kwietnia 1991 w Bergen op Zoom) – holenderski lekkoatleta specjalizujący się w rzucie oszczepem.
W 2009 był trzynasty na mistrzostwach Europy juniorów, a rok później uplasował się na czwartej lokacie mistrzostw świata juniorów. Reprezentant Holandii w zimowym pucharze Europy w rzutach lekkoatletycznych oraz w drużynowych mistrzostwach Europy. 
W 2010 trzy razy poprawiał rekord Holandii w kategorii juniorów. Rekord życiowy: 79,59 (28 sierpnia 2010, Breda) – rezultat ten jest rekordem kraju w kategorii juniorów oraz młodzieżowców. 

</doc>
<doc id="2104832" url="https://pl.wikipedia.org/wiki?curid=2104832" title="Wielkie Morze (Wiedźmin)">
Wielkie Morze (Wiedźmin)



</doc>
<doc id="2104833" url="https://pl.wikipedia.org/wiki?curid=2104833" title="Mistrzostwa Austrii w Lekkoatletyce 2010">
Mistrzostwa Austrii w Lekkoatletyce 2010

Mistrzostwa Austrii w Lekkoatletyce 2010 – zawody lekkoatletyczne, które odbyły się w Villach 10 i 11 lipca.
Bieg na 10 km.
Mistrzostwa Austrii w biegu na 10 kilometrów rozegrano 3 października w parku Wiener Prater w Wiedniu.
Chód sportowy.
Mistrzostwa Austrii w chodzie sportowym rozegrano 2 października w Hollenburgu.

</doc>
<doc id="2104835" url="https://pl.wikipedia.org/wiki?curid=2104835" title="Narok (fikcyjna kraina)">
Narok (fikcyjna kraina)



</doc>
<doc id="2104836" url="https://pl.wikipedia.org/wiki?curid=2104836" title="Tetilla">
Tetilla

Tetilla – najbardziej charakterystyczny ser dla hiszpańskiego regionu Galicia. Należy do czterech gatunków galicyjskiego sera, objętych od 1993 przez Unię Europejską świadectwem pochodzenia. Nazwa "tetilla" pochodzi z hiszpańskiego i oznacza "brodawkę sutkową", z uwagi na gruszkowaty kształt pojedynczej sztuki sera.
Pochodzenie.
Ser, obecnie produkowany w całej Galicji, wywodzi się z prowincji A Coruña i Pontevedra. Mleko (poddawane pasteryzacji) pochodzi najczęściej od krów rasy "Rubia gallega" o czerwonawym umaszczeniu. Czasami używa się także mleka ras "Frisona" lub "Pardo Alpina". Dojrzewa ono przez 15-25 dni.
Smak i konsystencja.
Ser posiada gładką, cienką (mniej niż 3 mm) i żółtą skórkę. Smak słono-kwaskowaty, kremowy, maślany. Konsystencja delikatna i jednolita w całej objętości. Miąższ barwy kości słoniowej lub beżu. Waga pojedynczej sztuki waha się w granicach 750 g – 1,5 kg. Ser nie jest solony. Zapach przypomina mleko, z którego został wyprodukowany.
Zestawienie.
Jadany jako przekąska, doskonale smakuje z konfiturą z pigwy lub świeżymi winogronami. Z czerwonym winem z regionu La Rioja może dobrze zakończyć posiłek. Tetilla jest jednym z charakterystycznych składników kuchni galicyjskiej.

</doc>
<doc id="2104837" url="https://pl.wikipedia.org/wiki?curid=2104837" title="Jaskier (fikcyjna postać)">
Jaskier (fikcyjna postać)



</doc>
<doc id="2104842" url="https://pl.wikipedia.org/wiki?curid=2104842" title="Wacław Kleck">
Wacław Kleck

Wacław Kleck (ur. 29 maja 1901 w Bedlnie k. Kutna, zm. 17 września 1939 w Żukówce pod Sochaczewem w Bitwie nad Bzurą) – polski urzędnik, działacz związkowy, działacz turystyki górskiej Polskiego Towarzystwa Tatrzańskiego (PTT) w Łodzi, uczestnik wojny obronnej 1939.
Życiorys.
Był pracownikiem Zarządu Miejskiego w Łodzi; ostatnio kierownikiem Wydziału Opieki Społecznej. Przez kilka lat był prezesem Związku Zawodowego Pracowników Samorządowych Chrześcijańskiego Zjednoczenia Zawodowego. Od 1937 był kuratorem Domu Ludowego Stowarzyszenia Robotników Chrześcijańskich w Łodzi.
Członkiem PTT został w 1923 i rozpoczął aktywną działalność w Oddziale Łódzkim. Szczególnie przyczynił się do rozwoju narciarstwa. Był współzałożycielem, członkiem zarządu, a od 1934 przewodniczącym Sekcji Narciarskiej oddziału Łódzkiego PTT. Uprawiał również taternictwo.
Był członkiem Zarządu Związku Oficerów Rezerwy. Na stopień porucznika został mianowany ze starszeństwem z 19 marca 1939 i 1613. lokatą w korpusie oficerów rezerwy piechoty.
W czasie kampanii wrześniowej 1939 walczył, jako adiutant I batalionu 29 pułku piechoty. Poległ 17 września 1939 w Żukówce. Pochowany pierwotnie na cmentarzu w Sochaczewie-Trojanowie, w nieznanym czasie rodzina przeniosła zwłoki na jeden z kaliskich cmentarzy (mogiła indywidualna). Symboliczna tablica znajduje się na grobie rodzinnym na cmentarzu przy ul. Rzgowskiej w Łodzi. Jego nazwisko widnieje też na tablicy poświęconej pamięci pracowników Zarządu Miejskiego w Łodzi poległych i pomordowanych podczas II wojny światowej, wmurowanej w holu Urzędu Miasta Łodzi.
Był pierwszą wśród łódzkich taterników, turystów górskich ofiarą II wojny światowej.

</doc>
<doc id="2104843" url="https://pl.wikipedia.org/wiki?curid=2104843" title="Szczury (Wiedźmin)">
Szczury (Wiedźmin)



</doc>
<doc id="2104850" url="https://pl.wikipedia.org/wiki?curid=2104850" title="Menachem Mendel Chaim Landau">
Menachem Mendel Chaim Landau

Menachem Mendel Chaim Landau (hebr. מנחם מנדל חיים לאנדא; ur. 1862, zm. 12 marca 1935) – rabin chasydzki, w latach 1894–1935 cadyk z Zawiercia.
Był synem Jaakowa Landaua z Jeżowa (1834–1893) i wnukiem Abrahama Landaua z Ciechanowa, założyciela dynastii ciechanowskiej. Pełnił funkcję rabina w gminach żydowskich w Widawie, Piątku, Przyrowie, Nowym Dworze i Zawierciu. Po śmierci swojego ojca został cadykiem, a jako swoją siedzibę wybrał Zawiercie. Znany był z dużej pobożności i działalności publicznej.
Pochowany jest wraz z ojcem w ohelu na cmentarzu żydowskim przy ulicy Okopowej w Warszawie (kwatera 49, rząd 13). Obecnie jego grób nie jest obiektem licznych pielgrzymek chasydów.

</doc>
<doc id="2104859" url="https://pl.wikipedia.org/wiki?curid=2104859" title="William Wordsworth Fisher">
William Wordsworth Fisher

William Wordsworth Fisher (ur. 26 marca 1875 w Seaford w East Sussex, zm. 24 czerwca 1937 w Londynie) – brytyjski wojskowy, admirał Royal Navy z okresu I wojny światowej i dwudziestolecia międzywojennego, w latach 1932–1936 dowódca Floty Śródziemnomorskiej.
William Wordsworth Fisher był młodszym synem historyka Herberta Williama Fishera i bratem Herberta Fishera. W 1888 roku wstąpił do Royal Navy jako kadet na okręcie szkolnym HMS „Britannia”, później przeszedł kolejne szczeble kariery w marynarce aż do promocji do stopnia komandora ("Captain") w 1912 roku. W tym samym roku został dowódcą drednota HMS „St. Vincent”, okrętu flagowego dowódcy 1. Eskadry Pancerników Home Fleet, kontradmirała Somerseta Arthura Gough-Calthorpe’a. William Fisher dowodził tym pancernikiem do 1916 roku, biorąc udział w bitwie jutlandzkiej w składzie 5. Eskadry.
W latach 1917–1918 komandor Fisher był dyrektorem Departamentu Wojny Podwodnej ("Anti-Submarine Division") brytyjskiej Admiralicji. Za jego wkład w zwycięstwo w bitwie o Atlantyk sir Henry Newbolt zadedykował mu swoją "The Naval History of the Great War", opublikowaną w 1920 roku przez Imperial War Museum. W latach 1919–1922 William Wordsworth Fisher był szefem sztabu Floty Śródziemnomorskiej, pełniąc również od 1921 roku funkcję adiutanta morskiego króla Jerzego V. W 1922 roku został promowany do stopnia kontradmirała ("Rear-Admiral") i szefa sztabu Floty Atlantyckiej. W latach 1924–1925 dowodził 1. Eskadrą Pancerników Floty Śródziemnomorskiej, 1926−1927 był pełniącym obowiązki dyrektora wywiadu morskiego, 1927−1928 czwartym lordem morskim Admiralicji.
W 1928 roku William Fisher awansował do stopnia wiceadmirała ("Vice-Admiral") i został zastępcą szefa sztabu marynarki. W latach 1930–1932 był zastępcą dowódcy Floty Śródziemnomorskiej, a od 1932 roku admirałem ("Admiral") i dowódcą tego związku operacyjnego Royal Navy. W tym charakterze w 1935 roku poprowadził swoje okręty do Wielkiej Brytanii, na wielką rewię morską w Spithead, z okazji srebrnego jubileuszu króla Jerzego V. Od 1936 roku pełnił funkcję komendanta bazy marynarki w Portsmouth. Latem 1937 roku, podczas parady z okazji urodzin króla Edwarda VIII zasłabł i wkrótce zmarł. Pochowano go w morzu z wszelkimi honorami.
Podczas swojej kariery w Royal Navy admirał William Fisher był odznaczony Krzyżem Wielkim Orderu Łaźni i Królewskiego Orderu Wiktoriańskiego oraz odznaczeniami zagranicznymi: orderem oficerskim Legii Honorowej, japońskim Orderem Wschodzącego Słońca oraz amerykańskim Distinguished Service Medal.

</doc>
<doc id="2104860" url="https://pl.wikipedia.org/wiki?curid=2104860" title="Gnadenfrei">
Gnadenfrei

Gnadenfrei (polska nazwa: Piława Górna) – meteoryt kamienny należący do chondrytów oliwinowo-bronzytowych H5, spadły 17 maja 1879 roku w miejscowości na Dolnym Śląsku (obecnie Piława Górna w Polsce). 
Nazwa meteorytu pochodzi od nazwy miejscowości, w czasie kiedy nastąpił jego upadek. Według zeznań świadków spadek nastąpił około godziny 16.00. Poprzedzał go głośny gwizd. Meteoryt wbił się w ziemię na głębokość 30 cm. Z miejsca spadku pozyskano materię meteorytową w dwóch fragmentach o masie około 1 kg i 0,75 kg. Meteoryt obecnie znajduje się w zbiorach Muzeum Mineralogicznego we Wrocławiu.

</doc>
<doc id="2104863" url="https://pl.wikipedia.org/wiki?curid=2104863" title="Meteoryt Piława Górna">
Meteoryt Piława Górna



</doc>
<doc id="2104866" url="https://pl.wikipedia.org/wiki?curid=2104866" title="Verden (fikcyjna kraina)">
Verden (fikcyjna kraina)



</doc>
<doc id="2104868" url="https://pl.wikipedia.org/wiki?curid=2104868" title="Mecze reprezentacji Polski U-23 w piłce nożnej mężczyzn prowadzonej przez Andrzeja Zamilskiego">
Mecze reprezentacji Polski U-23 w piłce nożnej mężczyzn prowadzonej przez Andrzeja Zamilskiego

Zestawienie spotkań Reprezentacji Polski U-23 pod wodzą Andrzeja Zamilskiego.
Szczegóły.
Iran: Mohammad Saleh Khalil Azad - Seyed Reza Talabeh Yazdi, Rasoul Kor, Ali Zeynali, Amir Sharafi - Kamal Kamyabi Nia, Mohsen Mosalman (90. Ali Marzban), Hamidreza Ali Asgar (76. Masoud Ebrahimzadeh), Hossein Ibrahimi (86. Arash Afshin) - Karim Ansarifard (73. Seyed Iman Mousavi), Mohammad Reza Khalatbari.
Polska: Grali: Waldemar Sobota (asysta), Cezary Wilk (gol) - reszta składu nie jest znana.
Walia: Steven Cann - Michael Thomas Pearson, Curtis Earl McDonald, Michael Johnston, Rob Williams, Aeron Edwards, Alex Darlington, Luke Sherbon, Marc Richard Williams, Scott Barrow, Craig Jones.
Polska: Michał Gliwa - Jakub Tosik, Tadeusz Socha, Michał Płotka, Mariusz Pawelec - Maciej Makuszewski, Przemysław Kocot, Marcin Budziński, Łukasz Hanzel, Waldemar Sobota - Daniel Gołębiewski.W II połowie grali także: Marcin Wodecki, Przemysław Trytko.

</doc>
<doc id="2104869" url="https://pl.wikipedia.org/wiki?curid=2104869" title="Toussaint (fikcyjna kraina)">
Toussaint (fikcyjna kraina)



</doc>
<doc id="2104870" url="https://pl.wikipedia.org/wiki?curid=2104870" title="Brugge (fikcyjna kraina)">
Brugge (fikcyjna kraina)



</doc>
<doc id="2104871" url="https://pl.wikipedia.org/wiki?curid=2104871" title="Nerw skórny uda tylny">
Nerw skórny uda tylny

Nerw skórny uda tylny (łac. "nervus cutaneus femoris posterior") jest nerwem skórnym. Jego włókna pochodzą z gałęzi brzusznych nerwów rdzeniowych S1, S2, S3. Jest gałęzią długą splotu krzyżowego (łac. "plexus sacralis").
Przebieg.
Wychodzi z miednicy przez otwór podgruszkowy, biegnie w dół pod mięśniem pośladkowym wielkim do okolicy podkolanowej. 

</doc>
<doc id="2104872" url="https://pl.wikipedia.org/wiki?curid=2104872" title="Novigrad (fikcyjne miasto)">
Novigrad (fikcyjne miasto)



</doc>
<doc id="2104874" url="https://pl.wikipedia.org/wiki?curid=2104874" title="Etolia (fikcyjna kraina)">
Etolia (fikcyjna kraina)



</doc>
<doc id="2104875" url="https://pl.wikipedia.org/wiki?curid=2104875" title="Vicovaro (fikcyjna kraina)">
Vicovaro (fikcyjna kraina)



</doc>
<doc id="2104877" url="https://pl.wikipedia.org/wiki?curid=2104877" title="Ajia Warwara (ujednoznacznienie)">
Ajia Warwara (ujednoznacznienie)

Miejscowości:
Inne:

</doc>
<doc id="2104878" url="https://pl.wikipedia.org/wiki?curid=2104878" title="Demawend z Aedirn">
Demawend z Aedirn



</doc>
<doc id="2104880" url="https://pl.wikipedia.org/wiki?curid=2104880" title="Elisabeth Pauer">
Elisabeth Pauer

Elisabeth Pauer (ur. 1 maja 1983) – austriacka lekkoatletka specjalizująca się w rzucie oszczepem.
W 2009 zajęła dziesiąte miejsce na uniwersjadzie oraz uplasowała się na odległym miejscu w eliminacjach i nie awansowała do finału podczas mistrzostw świata. Bez sukcesów startowała w mistrzostwach Europy w Barcelonie (2010). Wielokrotna złota medalistka mistrzostw Austrii (w 2008 także w siedmioboju) oraz reprezentantka kraju w pucharze Europy, zimowym pucharze Europy i drużynowych mistrzostwach Starego Kontynentu. Wielokrotnie poprawiała rekord kraju w rzucie oszczepem.

</doc>
<doc id="2104882" url="https://pl.wikipedia.org/wiki?curid=2104882" title="Patrick Brown">
Patrick Brown

Patrick O. Brown (ur. 23 września 1954 w Waszyngtonie) – amerykański biochemik.
W 1976 roku ukończył studia chemiczne na University of Chicago. Na tej samej uczelni uzyskał stopień doktora biochemii (1980) oraz doktora medycyny (1982). W latach 1985–1988 odbywał na University of California, San Francisco staż pod kierunkiem J. Michaela Bishopa oraz Harolda Varmusa. W 1988 roku podjął pracę na Howard Hughes Medical Institute, a także na Stanford University, gdzie w 2000 roku uzyskał stanowisko profesora na Wydziale Biochemii.
Jego badania polegały na wykorzystaniu mikromacierzy do badania ekspresji genów, szczególnie związanych z powstawaniem komórek nowotworowych. 
Był jednym z inicjatorów powstania Public Library of Science.
W 2002 roku został wyróżniony Takeda Award.

</doc>
<doc id="2104883" url="https://pl.wikipedia.org/wiki?curid=2104883" title="Sollicitationis Crimen">
Sollicitationis Crimen



</doc>
<doc id="2104887" url="https://pl.wikipedia.org/wiki?curid=2104887" title="Concordia (Sinaloa)">
Concordia (Sinaloa)

Concordia – miasto w południowej części meksykańskiego stanu Sinaloa, położone w odległości około 35 kilometrów od wybrzeża Pacyfiku nad Zatoką Kalifornijską, na wschód od miasta Mazatlan. Concordia leży w dolinie rzeki Presidio, meandrującej na zachód od Sierra Madre Occidental. Miasto w 2005 roku liczyło 8304 mieszkańców.
Gmina Concordia.
Miasto jest siedzibą władz gminy Concordia, jednej z 18 gmin w stanie Sinaloa. Gmina jest gminą graniczną ze stanem Durango. Według spisu z 2005 roku ludność gminy liczyła 27 001 mieszkańców.
Gminę utworzono w 1915 roku decyzją gubernatora stanu Sinaloa. Ludność gminy jest zatrudniona według ważności w następujących gałęziach: rolnictwie, hodowli, górnictwie, przemyśle, handlu i usługach turystycznych.
Najczęściej uprawia się kukurydzę, sorgo, fasolę, orzeszki ziemne, arbuzy, a także wiele gatunków sadowniczych m.in. mango, śliwki, awokado, papaję, mandarynki, banany, pomarańcze i jabłka.

</doc>
<doc id="2104894" url="https://pl.wikipedia.org/wiki?curid=2104894" title="Geraldo Dutra Pereira">
Geraldo Dutra Pereira

Geraldão, właśc. Geraldo Dutra Pereira (ur. 24 kwietnia 1963 w Governador Valadares) – piłkarz brazylijski, występujący podczas kariery na pozycji środkowego obrońcy.
Kariera klubowa.
Karierę piłkarską Geraldão zaczął w klubie Cruzeiro EC w 1981 roku. W lidze brazylijskiej zadebiutował 27 stycznia 1985 w zremisowanym 0-0 meczu z Guarani FC. W Cruzeiro występował w latach 1981–1987 i dwukrotnie zdobył mistrzostwo stanu Minas Gerais - Campeonato Mineiro w 1984 i 1987 roku. W 1987 roku wyjechał do Europy do portugalskiego FC Porto. Z Porto dwukrotnie zdobył mistrzostwo Portugalii w 1988 i 1990, Puchar Portugalii w 1988 i 1991, Superpuchar Europy oraz Puchar Interkontynentalny w 1987 roku.
Przez cztery lata w Porto rozegrał w nim 101 meczów i strzelił 20 bramek. W latach 1991–1992 występował w Paris Saint-Germain. Po krótkim epizodzie w Meksyku Geraldão powrócił do Brazylii. Po powrocie do Brazylii Geraldão występował Grêmio Porto Alegre. W 1993 roku krótko występował w Portuguesie São Paulo, w której zakończył karierę. W Portuguesie 14 listopada 1993 w wygranym 2-0 meczu z Remo Belém Geraldão rozegrał ostatni mecz w lidze brazylijskiej. W lidze brazylijskiej rozegrał 45 mecze i strzelił 8 bramek.
Kariera reprezentacyjna.
W reprezentacji Brazylii Geraldão zadebiutował 19 maja 1987 w zremisowanym 1-1 meczu z reprezentacją Anglii podczas Stanley Rous Cup, który Brazylia zdobyła. W tym samym roku Geraldão brał udział w Copa América 1987, na którym Brazylia odpadła w fazie grupowej. Na turnieju był podstawowym zawodnikiem i wystąpił w obu meczach z Wenezuelą i Chile, który był jego ostatnim meczem w reprezentacji.
Kariera trenerska.
Po zakończeniu kariery piłkarskiej Geraldão został trenerem. Dotychczas trenował Ipatingę, rezerwy CS Marítimo i FC Porto, CRB Maceió i Democratę Governador Valadares.

</doc>
<doc id="2104896" url="https://pl.wikipedia.org/wiki?curid=2104896" title="Stari Banovci">
Stari Banovci

Stari Banovci (cyr. Стари Бановци) – wieś w Serbii, w Wojwodinie, w okręgu sremskim, w gminie Stara Pazova. W 2011 roku liczyła 5954 mieszkańców.

</doc>
<doc id="2104897" url="https://pl.wikipedia.org/wiki?curid=2104897" title="Haven (serial telewizyjny)">
Haven (serial telewizyjny)



</doc>
<doc id="2104898" url="https://pl.wikipedia.org/wiki?curid=2104898" title="Tarcza rozrządowa">
Tarcza rozrządowa

Tarcza rozrządowa – urządzenie sygnalizacyjne stosowane w ruchu kolejowym do informowania maszynisty w czasie manewrów (zwł. na górce rozrządowej), czy i z jaką prędkością powinien pchać skład. Rozróżnia się tarcze kształtowe i świetlne.

</doc>
<doc id="2104905" url="https://pl.wikipedia.org/wiki?curid=2104905" title="Biblioteka Poznańskiego Towarzystwa Przyjaciół Nauk">
Biblioteka Poznańskiego Towarzystwa Przyjaciół Nauk

Biblioteka Poznańskiego Towarzystwa Przyjaciół Nauk – biblioteka naukowa założona w 1857 r., agenda Poznańskiego Towarzystwa Przyjaciół Nauk. Mieści się w gmachu PTPN w Poznaniu, przy ul. Seweryna Mielżyńskiego 27/29. Z uwagi na niemożność powołania polskiej uczelni pod zaborem pruskim, powstanie Towarzystwa wyrażało dążenie Wielkopolan do powołania polskiego ośrodka naukowo-kulturalnego, a Biblioteka i Muzeum PTPN stanowiły niezbędne zaplecze tego typu działalności i zalążki późniejszych poznańskich instytucji w niepodległej już Polsce, tj. biblioteki Wszechnicy Piastowskiej (Uniwersytetu im. Adama Mickiewicza) oraz Muzeum Wielkopolskiego (Muzeum Narodowego w Poznaniu).
Historia.
Pod pruskim zaborem.
Losy Biblioteki Poznańskiego Towarzystwa Przyjaciół Nauk wiążą się ściśle z dziejami i zadaniami samego Towarzystwa, które powstało w Poznaniu w początkach 1857 r. Działające w owym czasie w Wielkopolsce dwie liczące się w skali kraju biblioteki: Kórnicka założona w 1826 i Raczyńskich otwarta w 1829 r., nie mogły w pełni zaspokoić potrzeb kształtującego się z wolna miejscowego środowiska naukowego, gdyż pierwsza nie gromadziła najnowszej literatury z zakresu nauk przyrodniczych i ścisłych, druga natomiast miała służyć przede wszystkim celom dydaktycznym i popularyzatorskim. Należało powołać do życia bibliotekę, której zadaniem byłoby gromadzenie i udostępnianie aktualnej literatury naukowej. Zrealizowanie tego zamiaru nie było łatwe, choć zabiegał o to usilnie Zarząd Towarzystwa i za jedno ze swoich zadań wyszczególnionych w pierwszych „Ustawach” z 1857 r. uznał „gromadzenie zbiorów” obok zbieractwa „pamiątek”. Od tego też roku składali Towarzystwu w darze książki m.in. księgarze poznańscy, Jan Konstanty Żupański i Napoleon Kamieński, pisarz i działacz narodowy śląski Józef Lompa, przyrodnik Felicjan Sypniewski, archeolog, dziennikarz i wydawca z Wilna Adam Kirkor, polonofil Karol Forster z Berlina, nauczyciel gimnazjalny z Poznania Jan Rymarkiewicz, lekarz poznański dr Teofil Matecki oraz uczony historyk wrocławski August Mosbach. W początkach 1858 r. Gustaw Potworowski z Goli (1800-1860) przekazał Towarzystwu księgozbiór Kasyna Gostyńskiego działającego w latach 1836-1846. Nieco później wpłynęły do Towarzystwa kolekcje historyka Jędrzeja Moraczewskiego (1802-1855) oraz założyciela i redaktora czasopisma „Przyroda i Przemysł” Juliana Zaborowskiego (1824-1858). Po 1872 r. Biblioteka otrzymała księgozbiór hr. Seweryna Mielżyńskiego z Miłosławia, składający się 5000 tomów. W roku 1880 ówczesny prezes Towarzystwa Stanisław Egbert Koźmian przekazał Towarzystwu najcenniejszy dar: książki pozostałe po bracie, księdzu kanoniku Janie Koźmianie (1814-1877). Księgozbiór liczący ponad 8 tys. dzieł w 12 tys. tomów zawierał zbierane z wielkim znawstwem najwybitniejsze dzieła literatury i nauki europejskiej od XV do XIX wieku. Ponadto wpłynęły legaty historyka Kazimierza Szulca (1825-1887), księdza Wrócisława Krzyżanowskiego (1836-1923) – większość tych i innych kolekcji z wyraźną przewagą literatury „historycznej”. Książki te można było wypożyczać z Biblioteki za kaucją. Opiekę nad Biblioteką sprawowali konserwatorzy zbiorów Towarzystwa – Hieronim Feldmanowski (1822-1885) w latach 1868-1881, i Klemens Kantecki (1851-1885), w latach 1882-1885, który zaprowadził pierwszy katalog „karteczkowy”, na wzór istniejącego w Bibliotece Ossolińskich we Lwowie.
W 1885 r. Zarząd zwrócił uwagę na konieczność uzupełniania zbiorów o najnowszą literaturę naukową czyli „przechodząc dyscyplinami, sprawiać to, co najniezbędniejsze”. Praktycznie jednak zadanie gromadzenia najnowszej literatury z zakresu nauk ścisłych czy stosowanych wzięły na siebie tworzone w łonie Towarzystwa wydziały. Już około roku 1874 powstała w budynku Towarzystwa specjalistyczna „czytelnia medyczna”, do której z dobrowolnych składek członków oraz – co trzeba podkreślić – ze specjalnego zasiłku Towarzystwa zaprenumerowano kilkanaście znanych czasopism medycznych, polskich i obcych. W 1878 r. czytelnia ta skupiała 21 osób, które prenumerowały 16 czasopism. Gdy w roku 1882 Wydział Lekarski uzyskał własną salę posiedzeń na parterze nowo wybudowanego lewego ogrodowego skrzydła budynku, umieścił w niej prócz abonowanych periodyków lekarskich również wydzielone z księgozbioru głównego starsze dzieła z tej dziedziny. Znaczną ich część stanowił zapewne księgozbiór po lekarzu i historyku medycyny Ludwiku Gąsiorowskim (1807-1863), złożony prawie wyłącznie z polskich czasopism i dzieł lekarskich, które posłużyły mu do napisania pierwszej monografii historii medycyny w Polsce. Nieco później Albertyna z Kolskich Mizerska złożyła w darze księgozbiór po mężu, doktorze medycyny Anastazym Mizerskim (1837-1871). Przed wybuchem I wojny światowej Wydział Lekarski skupiał w Towarzystwie prawie 150 członków na około 200 lekarzy polskich praktykujących w Wielkim Księstwie Poznańskim. „Biblioteka Wydziału Lekarskiego” przetrwała formalnie do 1945 r., kiedy to część jej zbiorów została przekazana miejscowemu Towarzystwu Lekarskiemu, a część najstarsza – pozostała w Zakładzie Historii i Filozofii Medycyny Uniwersytetu Poznańskiego (dziś: przechowywana w Poznaniu przy ul. Sierocej 10).
Jeszcze w latach 80. XIX wieku wydzielono drugi księgozbiór specjalistyczny złożony z dzieł przyrodniczych, którego opiekunem w latach 1888-1923 pozostawał dr Franciszek Chłapowski (1846-1923), długoletni przewodniczący Wydziału Przyrodniczego Towarzystwa. Książki z tego zbioru oznaczono pieczątką z napisem: „Tow. Przyjaciół Nauk w Poznaniu – Wydział Przyrodniczy”.
Czynną codziennie czytelnię ogólną, przeznaczoną przede wszystkim dla członków Towarzystwa, otworzono w 1893 roku. Kilkanaście lat później Biblioteka liczyła już 100 tys. wol. dzieł z rozmaitych dziedzin wiedzy i była największą biblioteką polską w zaborze pruskim. Opiekował się nią od 1885 r. do 1919 r. filolog, dr Bolesław Erzepki (1852-1932), generalny konserwator Towarzystwa. On też założył w 1913 katalog książkowy zbiorów, kontynuowany do roku 1953, a używany przez czytelników jeszcze w latach 60. XX wieku.
Zbiory Towarzystwa przysłużyły się dobrze nauce polskiej w najtrudniejszym etapie jej dziejów, gdy pozbawiona instytucjonalnej opieki państwa zmuszona była opierać się na mecenacie społecznym i prywatnym. Zbiory te wykorzystywali do prac naukowych m.in. Oskar Kolberg, Aleksander Brückner, Józef Ignacy Kraszewski a obok nich uczeni poznańscy: Leon Wegner, Kazimierz Jarochowski, Stanisław Karwowski. Wydane z inicjatywy Towarzystwa tomy 1-5 Kodeksu dyplomatycznego Wielkopolski w dużej mierze uwzględniały zbiór dyplomów tu właśnie zgromadzonych.
W II Rzeczypospolitej.
Wraz z odzyskaniem niepodległości przez Polskę w roku 1918 Towarzystwo weszło w nowy etap swego istnienia i pracy. Po powołaniu do życia Uniwersytetu Poznańskiego (jego pierwszym rektorem został dr Heliodor Święcicki, ówczesny prezes Towarzystwa Przyjaciół Nauk) i po koniecznych reorganizacjach Towarzystwa wyraźnie zmierzającego w kierunku korporacji o charakterze akademickim, członkowie musieli zdecydować o przyszłości zbiorów. Przechodziły one teraz w gestię i pod opiekę wyspecjalizowanych zakładów naukowych (zbiory przyrodnicze, archeologiczne, galeria obrazów) i tylko Biblioteka pozostała agendą Towarzystwa, choć z powodu kłopotów finansowych przeszła czasowo na utrzymanie Biblioteki Uniwersyteckiej, uzupełniając jej braki w zakresie starszej polskojęzycznej literatury naukowej o księgozbiór liczący już wówczas 120 tys. woluminów.
Po przejściu dra Bolesława Erzepkiego na emeryturę w 1919 r. jego miejsce zajęła dr Ludwika Dobrzyńska-Rybicka (1868-1958), jedna z pierwszych Polek szczycących się posiadaniem tytułu doktora filozofii obronionego na uniwersytecie w Zurychu, profesor UP. Kierowała ona pracami Biblioteki do 1937 r.
W latach 1919-1927 Biblioteka posiadała prawo do egzemplarza obowiązkowego druków tłoczonych na terenie dawnego zaboru rosyjskiego. Od roku 1927 egzemplarz przeszedł do Biblioteki Uniwersyteckiej w Poznaniu. Do roku 1930 z Biblioteki Towarzystwa wypożyczano rocznie więcej dzieł niż z Biblioteki Uniwersyteckiej.
Głównym źródłem nabytków bibliotecznych stała się w tym czasie wymiana wydawnictw Towarzystwa, prowadzona z kilkudziesięcioma instytucjami naukowymi na wszystkich kontynentach.
W 1937 r. po przejściu dr Dobrzyńskiej Rybickiej do pracy na Uniwersytecie, kierownikiem Biblioteki został dr Jan Baumgart (1904-1989), późniejszy dyr. Biblioteki Jagiellońskiej.
W 1939 r. zbiory zinwentaryzowane Biblioteki liczyły łącznie 154 901 woluminów, w tym było 1912 jednostek rękopiśmiennych (około 830 skatalogowanych), 1492 jednostki kartograficzne, 1330 jednostek muzykaliów.
Działalność Biblioteki ustała zupełnie w 1939 r., po wybuchu II wojny światowej. Dla wielu bibliotek polskich oznaczała ona kres istnienia. Biblioteka Towarzystwa uległa całkowitemu rozproszeniu. Jej wartościowsze według okupanta zbiory wywieziono do Niemiec (m.in. Berlina i Gryfii), bądź rozmieszczono w pałacach w Cerekwicy, Obrzyckou i Smogulcu (inkunabuły). Inne przekazano do Biblioteki Uniwersyteckiej, większość zaś ulokowano w kościołach poznańskich, skąd wiele trafiło na przemiał do młynów papierniczych w Czerwonaku. Po wojnie nie udało się już odszukać ponad 250 rękopisów kodeksowych z partii zinwentaryzowanych. Całkowicie przepadły archiwa rodzinne Łuszczewskich i Karśnickich z Mchów, a prawie zupełnie – ogromne archiwum ordynacji rydzyńskiej książąt Sułkowskich mieszczące się w 800 wielkich pudłach. Zaginęło ponad 1000 jednostek kartograficznych i tyleż jednostek muzykaliów. W roku 1939 Biblioteka posiadała 163 inkunabuły, w roku 1953 – 133. Dokumentację utracono w 50%. Ucierpiały poważnie budynki Towarzystwa. Niemcy wywieźli też do Berlina papiery wartościowe i zarekwirowali gotówkę Towarzystwa złożoną w Banku Ziemskim. W roku 1945, po ucieczce Niemców z Poznania, w gmachu Towarzystwa nie znaleziono ani jednej książki!
Po roku 1945.
Trud odbudowy i rewindykacji zbiorów spadł na szczupłe grono bibliotekarzy, którymi kierował Jan Baumgart i jego zastępczyni, mgr Aniela Koehlerówna. Zwożono rozproszone po Poznaniu i okolicy książki. Straty uzupełniono częściowo księgozbiorami podworskimi z terenu Wielkopolski.
Biblioteka pozyskała książki po Auguście Cieszkowskim z Wierzenicy, pierwszym prezesie Towarzystwa (ok. 4400 wol.), w roku 1947 przyjęto 1560 dzieł z pałacu Mielżyńskich w Iwnie oraz 400 książek należących do rodziny Brezów z Więckowic. W roku 1949 rewindykowano spod Drezna zbiór atlasów i map w liczbie 280 jednostek. Odzyskano w sumie 75% całości zbioru ze stanu przedwojennego.
Biblioteka otwarta została ponownie 15 grudnia 1947 r. i zaczęła pełnić, w zmienionych już warunkach społeczno-politycznych, swoją podstawową rolę: książnicy dla poznańskich studentów i naukowców.
Od 1 stycznia 1948 r. kierownikiem, a od 1957 r. dyrektorem, Biblioteki została Aniela Koehlerówna (1882-1969).
Powstała w 1952 roku Polska Akademia Nauk rok później przejęła pod swoją opiekę Bibliotekę Towarzystwa, która tym samym wyszła spod kurateli Biblioteki Głównej UP. W okresie po II wojnie światowej Biblioteka szybko powiększała swoje zbiory, głównie zresztą poprzez zakup, ale pozyskała też dziesiątki nowych punktów wymiany na wszystkich kontynentach. Propagowała szeroko wiedzę o książce i kulturze polskiej, m.in. w 1953 r. zorganizowała wielką wystawę pod ogólnym tytułem Książka w kulturze polskiej. Wystawę zwiedziło wówczas 4500 osób. Po przejściu dyr. Anieli Koehlerówny na emeryturę w roku 1963 Zarząd Towarzystwa powierzył kierownictwo Biblioteki mgr. Bernardowi Olejniczakowi. W latach 60. i 70. XX wieku nadał on Bibliotece nowoczesną strukturę organizacyjną, starając się podążać w miarę możliwości finansowych za współczesnymi prądami w bibliotekarstwie. Na jego wniosek Walne Zgromadzenie Towarzystwa podjęło w roku 1964 uchwałę o ograniczeniu gromadzenia do dzieł z zakresu szeroko pojętych nauk humanistycznych. Ta racjonalna decyzja spowodowana była nikłym wykorzystywaniem zbiorów z dziedziny nauk matematyczno-przyrodniczych (1% wszystkich wypożyczeń) i technicznych (6% wypożyczeń).
W 1980 r. kierownictwo Biblioteki przejął dr Ryszard Marciniak, za którego czasów nastąpiło przeprowadzenie zbiorów do nowych pomieszczeń magazynowych wyposażonych w regały metalowe. W roku 1987 w Bibliotece rozpoczął prace pierwszy komputer rejestrujący sygnatury dzieł wypożyczonych, co znakomicie ułatwiło obsługę czytelników. Podjęto również prace nad retrospektywną bibliografią historii Wielkopolski, pomyślaną jako kontynuacja dzieła Andrzeja Wojtkowskiego z okresu międzywojennego.
W latach 90. dyrektor współuczestniczył w budowaniu Poznańskiej Fundacji Bibliotek Naukowych. Fundacja, utworzona formalnie w 1997 r., łączy dziś 11 największych bibliotek Poznania, które posługują się jednym systemem informatycznym Horizon. Razem w bankach danych poznańskich bibliotek fundacyjnych znajdują się głównie opisy druków nowych z bieżących nabytków. Systematycznie trwa także retrokonwersja. Dziś każda biblioteka dysponuje własną bazą danych, a w przyszłości zostanie utworzony centralny katalog dla wszystkich bibliotek naukowych Poznania.
Zbiory.
Historyczny zasób zbiorów Towarzystwa ukształtowany przed laty darowiznami i nabytkami całych księgozbiorów prywatnych zadecydował o obecnym charakterze Biblioteki, liczącej ogółem 344 662 woluminów. Dziś Biblioteka gromadzi i przechowuje oprócz druków nowych także zbiory specjalne, na które składają się rękopisy, stare druki, mapy i atlasy, ikonografia i ekslibrisy.
Ze względu na rangę posiadanych zbiorów, współtworzących przez wiele lat Narodowy Zasób Biblioteczny, Biblioteka odnotowana jest we wszystkich ważniejszych polskich i zagranicznych informatorach nauki.
Druki zwarte nowe i czasopisma.
Do roku 1964 Biblioteka gromadziła książki i czasopisma z wszystkich dziedzin wiedzy, od 1964 roku (po decyzji Walnego Zebrania) – książki z zakresu nauk humanistycznych, a przede wszystkim z historii Polski i innych krajów europejskich, historii i teorii literatury polskiej, językoznawstwa indoeuropejskiego, prawa, politologii, socjologii, psychologii i nauk o ziemi. Do tego dochodzą regionalia i druki serbołużyckie, które są tu gromadzone od XIX wieku.
Biblioteka zwraca wielką uwagę na ochronę historycznego zasobu polskich druków XIX-wiecznych. Podobna tendencja widoczna jest w wielu bibliotekach posiadających zbiory dawne. Wkrótce też wydawnictwa te zostaną zaliczone do „starych druków”, choćby ze względu na konieczność szczególnej ich ochrony, gdyż drukowane na kwaśnym papierze ulegają szybko destrukcji.
Wśród druków przechowywanych w zbiorach Biblioteki znajdują się między innymi szczątki setek księgozbiorów istniejących w XIX wieku na ziemiach polskich. Dokumentuje je kartoteka proweniencji zawierająca ok. 3000 haseł nazwisk i nazw instytucji. Biblioteka posiada 590 druków ulotnych związanych z wydarzeniami poznańskiej Wiosny Ludów 1848 r., prawie komplet sprawozdań stenograficznych sejmu pruskiego i parlamentu Rzeszy, wiele broszur autorstwa polityków i działaczy społecznych wywodzących się z Wielkopolski, pierwodruki najcenniejszych dzieł literatury polskiej, wydawanych w kraju i na emigracji. Z wieku XIX i z początku wieku XX pochodzi wielki, liczący ponad 470 pozycji, zbiór dysertacji doktorskich Polaków, głównie Wielkopolan studiujących na uniwersytetach obcych. Z reguły w odrębnej części dysertacji doktorant podawał swoje curriculum vitae, które niekiedy stanowi jedyny materiał biograficzny tej czy innej postaci zasłużonej dla polskiej kultury. Z lat 1919-1927 pochodzi kolekcja ponad 500 statutów rozmaitych instytucji działających wówczas na ziemiach polskich.
Z czasopism na uwagę zasługuje zbiór periodyków wydawanych w Wielkim Księstwie Poznańskim i w okresie międzywojennym.
Zbiory specjalne.
Rękopisy.
Zbiór rękopisów utworzony został przede wszystkim z darów. Pierwszymi nabytkami były "Wiersz do legiów polskich" Cypriana Godebskiego w autografie, przekazany przez Władysława Kosińskiego, kilka fascykułów akt Towarzystwa Zbieraczów Starożytności Krajowych w Szamotułach (1840-1946), rękopis Głosu wolnego wolność ubezpieczającego Stanisława Leszczyńskiego (dar Kazimierza Kantaka) oraz dziesiątki dokumentów pergaminowych klasztorów i kościołów wielkopolskich (m.in. z daru Władysława Niegolewskiego). Katalog zbiorów Towarzystwa opublikowany w 1869 przez Hieronima Feldmanowskiego wymieniał 55 rękopisów, z których połowa dziś nie istnieje.
Zbiory rękopiśmienne Biblioteki mają charakter historyczno-literacki, z dużą przewagą rękopisów związanych proweniencyjnie z Poznaniem i regionem wielkopolskim. Pod względem chronologicznym sięgają one wprawdzie średniowiecza, ale przeważają zdecydowanie rękopisy XIX i XX-wieczne. Na koniec 2014 r. Biblioteka liczyła 1825 rękopisów. Nieliczne z zachowanych rękopisów średniowiecznych (5 kodeksów) pochodzą z klasztorów wielkopolskich, skasowanych przez zaborców w XIX wieku. Wśród rękopisów późniejszych znalazło się m.in. kilkaset utworów dramatycznych pisarzy polskich XVIII-XX wieku oraz wiele tekstów szkolnych z wieków od XVI do XVIII. Na wzmiankę zasługuje również dziewiętnastowieczna kolekcja teatraliów Wojciecha Simona (1854-1900), literata i publicysty, licząca 174 jednostki z 185 utworami dramatycznymi. Po II wojnie światowej wpłynęły do Biblioteki fragmenty archiwów rodzinnych Turnów z Objezierza, Cieszkowskich z Wierzenicy, papiery historyka, profesora Uniwersytetu Poznańskiego Jana Rutkowskiego (32 teki), rękopisy utworów współczesnego dramaturga i poety Tadeusza Różewicza oraz spuścizny dwu kierowniczek Biblioteki: Ludwiki Dobrzyńskiej-Rybickiej i Anieli Koehlerówny.
Wśród cymeliów rękopiśmiennych Biblioteki na wymienienie zasługują zielnik „z pól i łąk nadniemeńskich” zebrany przez Elizę Orzeszkową i rękopis pierwszej dwuaktowej wersji "Halki" Stanisława Moniuszki, z lat 1846-1847.
Dyplomy pergaminowe, wywiezione w czasach okupacji do Niemiec, zostały w 1958 r. zwrócone w liczbie 474 przez Związek Radziecki i dziś znajdują się w zbiorach Archiwum Państwowego w Poznaniu.
Inkunabuły.
Biblioteka posiada 155 inkunabułów, wśród których zakupiony w 1995 r. z dotacji Urzędu Miejskiego w Poznaniu "De medicina libri 8", wydany w Wenecji w 1497 roku. Jest to dzieło Aulusa Corneliusa Celsusa, pisarza z przełomu starej i nowej ery, najznakomitsze rzymskie dzieło o lecznictwie. Klasyczny podręcznik stanowiący kompilację całej ówczesnej wiedzy medycznej, od czasu odnalezienia rękopisu w XV w. wielokrotnie wznawiany, tłumaczony (tłum. polskie w 1889 r.) i obowiązujący jeszcze w XVIII wieku. Inny inkunabuł wart wspomnienia to obydwie części kazań: "Sermones de tempore et de sanctis, sive Viridarius" (Strasburg 1494-1495) autorstwa Mikołaja z Błonia, kaznodziei katedry poznańskiej i kapelana biskupa poznańskiego Stanisława Ciołka, z którym to pojechał na sobór w Bazylei w roku 1434. Szereg inkunabułów należących do Biblioteki zostało oprawionych według opinii Kazimierza Piekarskiego w Poznaniu pod koniec XV wieku, co jest chlubnym dowodem ich obecności w domach uczonych mężów tego czasu w głównym mieście Wielkopolski.
Stare druki.
Ponad 15 tysięcy starych druków to bogactwo szczególne, gdyż zbiór ten składa się w dużej mierze z dzieł nabywanych przez mieszkańców Wielkopolski i instytucje działające w tym regionie od XVI do XVIII wieku. Z tych dzieł m.in. tworzyła się Biblioteka Towarzystwa w XIX wieku i one właśnie dokumentują rozwój naszej kultury i nauki, tak w okresie I Rzeczypospolitej, jak i w czasach zaboru pruskiego. Wiele z nich to podstawowe dla kultury europejskiej dzieła pisarzy i uczonych tamtych czasów, wydawane w ośrodkach drukarskich od Hiszpanii i Portugalii po Rosję.
Z druków XVI-wiecznych Biblioteka przechowuje 1408 dzieł, z których 562 zaliczyliśmy do poloników. Są wśród nich obydwa pierwsze wydania dzieła Mikołaja Kopernika: "O obrotach sfer niebieskich" (Norymberga 1543 i Bazylea 1566), książka Józefa Strusia "O tętnie" (Bazylea 1555), będąca swego czasu bestsellerem europejskim. Pierwszego dnia po wyjściu drukiem sprzedano jej bowiem w Bazylei 800 egzemplarzy. Warto też wspomnieć o pierwszej polskiej popularnej encyklopedii lekarsko-przyrodniczej Stefana Falimirza wydanej u Floriana Unglera w Krakowie w 1534 r. Ten tzw. „ogród zdrowia” jest przekładem-kompilacją kilku rozpowszechnionych druków łacińskich z poprzedniego wieku. Nie brak w zbiorze polskich i obcych edycji dzieła Andrzeja Frycza-Modrzewskiego: "O naprawie Rzeczypospolitej", kronik i historii pisanych przez Macieja z Miechowa, Marcina Bielskiego, Macieja Stryjkowskiego, Aleksandra Gwagnina i innych. Wśród nich znajduje się liczący 702 strony druku utwór Marcina Kromera: "De origine et rebus gestis Polonorum libri XXX ("Bazylea, u Jana Oporyna 1555). Wydanie bardzo się widać opłaciło Oporynowi, jako że trzy lata później w 1558 ukazało się jego staraniem druga edycja, a w 1568 – trzecia. Wszystkie te trzy wydania Biblioteka PTPN posiada w swoich zbiorach. Kromer pisał swe dzieło na użytek obcokrajowców, czego dowodzą wskazówki dotyczące wymowy wyrazów polskich dodane przez autora po dedykacji. Dzieło będące w zasadzie przeróbką Długosza (i w końcowej partii Bernarda Wapowskiego), napisane w wytwornej łacinie, było podziwiane w kołach intelektualnych Europy. Autor dedykował księgę królowi Zygmuntowi Augustowi. Wszystkie trzy wydania są ozdobione portretami Zygmunta Starego i Zygmunta Augusta, które należą do najpiękniejszych portretów książkowych tego czasu.
W drukach PTPN-u reprezentowane są wszystkie oficyny polskie XVI wieku, większość oczywiście pochodzi z tłoczni krakowskich (Jana Hallera, Kaspra Hochfedera, Łazarza Andrysowica, Andrzeja Piotrkowczyka, Macieja Szarffenberga i Mateusza Siebeneichera i in.), ale obecne są też drukarnie z Brześcia Litewskiego (Cyprian Bazylik), Chwastowa (Wereszczyński), Gdańska (Jakub Rhode), Królewca (Jan Daubmann), Legnicy, Łoska (Jan Karcan), Łowicza, Lwowa, Nysy, Pińczowa, Poznania, Torunia, Wilna, Wrocławia i Zamościa.
Z druków obcych wspomnieć wypada wydanie dzieł św. Cypriana, biskupa kartagińskiego i męczennika wyszłe w 1521 r. z oficyny bazylejskiej Jana Frobena, po śmierci którego Erazm z Rotterdamu napisał: „Zniosłem spokojnie śmierć mego własnego brata, ale myśli, że Froben nie żyje, zupełnie znieść nie mogę”. Tegoż Erazma Biblioteka posiada niezwykle staranne wydanie "Pacis querela" z 1518 r., drukowane w słynnej weneckiej oficynie Alda Manucjusza.
Wśród poloników XVII wieku znajdują się trzy egzemplarze "Zielnika" Szymona Syreniusza (Kraków 1613). W jednym z nich drzeworyty z przedstawieniami roślin zostały efektownie pokolorowane. W ostatnich latach ilustracje te były wielokrotnie reprodukowane m.in. na potrzeby internetu, gdzie Zielnik posiada swoją własną stronę. Są również trzy kolejne wydania "Oekonomiki ziemiańskiej" Jakuba Haura, typowego dla tamtych czasów instruktarza gospodarczego (Kraków 1675, 1679, 1693). Dziś budzą wielkie zainteresowanie dzieła Jana Jonstona (1603-1675), lekarza i przyrodnika zamieszkałego w Szamotułach i w Lesznie, z pochodzenia Szkota, w tym "Historia naturalis". Jej poszczególne części o ptakach, rybach, stworzeniach morskich, czworonogach, wężach i insektach, wydawane w Amsterdamie i we Frankfurcie nad Menem w latach 1650, 1653, 1657, są bogato ilustrowane miedziorytami autorstwa Mateusza Meriana Młodszego. Ryciny te były powielane później w przeróżnych podręcznikach przyrodniczych i geograficznych. Obok na półkach bibliotecznych stoją amsterdamskie edycje dawnych kronik Froissarda i Commine’a, wiele druków z pracowni Elzewirów, w tym kilkadziesiąt tomików z opisami wszystkich niemal krajów Europy, czy dziełko Andrzeja Rutkowica: "Cteticae id est de modis aquirendi" z 1650 r. dotyczące polskiego handlu. Ozdobą zbiorów jest dzieło astronoma gdańskiego Jana Heweliusza: "Machinae celestis ... exhibens" (1673) z 35 miedziorytami przedstawiającymi m.in. przyrządy służące do obserwacji nieba, w tym najdłuższy wówczas na świecie teleskop skonstruowany przez samego autora.
Z wieku osiemnastego posiada Biblioteka dziesięciotomowe wydanie dzieł Erazma z Rotterdamu (Lyon 1703-1706). Francuski bibliograf z początku XIX wieku Jakub Karol Brunet pisze, że jest to najpiękniejsze wydanie i najbardziej kompletne z dzieł Erazma. W roku 1991 pozyskaliśmy po profesorze matematyki Władysławie Orliczu jeden z nielicznych zachowanych w bibliotekach polskich egzemplarz drugiego wydania głównego dzieła Izaaka Newtona: "Philosopiae naturalis principia mathematica" (Amsterdam 1714). Dzieło to, stojące u podstaw nowożytnej nauki, nie doczekało się jeszcze przekładu na język polski. Egzemplarz Biblioteki PTPN posiada liczne znaki własnościowe, które umożliwiają prześledzenie jego losów na ziemiach polskich od XVIII wieku. Do najpiękniejszych druków XVIII-wiecznych należy dzieło Samuela Pufendorfa: "De rebus a Carolo Gustavo" (Norymberga 1729), przedstawiające dzieje zwycięstw króla szwedzkiego Karola X Gustawa, z olbrzymią wstęgą miedziorytniczą ukazującą jego pogrzeb w Sztokholmie w 1660 r. Z poloników: pierwsze pełne wydanie "Annales" Jana Długosza (Lipsk 1711-1712).
W sumie Biblioteka posiada dziś ponad 15 tysięcy dzieł zaliczanych do starych druków. Z tego ponad 1400 druków XVI-wiecznych. Charakterystyczne, że na 565 poloników z tego czasu przypada aż 860 dzieł obcych. Proporcja ta uświadamia nam, jak dalece otwarci byli Polacy tamtych czasów na prądy intelektualne i nowości naukowe pojawiające się w Europie Zachodniej. Podobne proporcje (z jeszcze większą przewagą dzieł obcych) występują także wśród druków tamtego wieku w innych bibliotekach polskich. Ten wyraźnie korzystny dla druków obcych stosunek zmienia się, gdy przechodzimy do dwu następnych stuleci. Poloników XVII-wiecznych Biblioteka zgromadziła ponad 1700 dzieł, obcych – 1350, poloników XVIII-wiecznych 7350 i obcych 2900. O wpływie piśmiennictwa europejskiego na naszą kulturę tamtych czasów niewiele będzie można powiedzieć, dopóki nie sporządzi się katalogów zbiorów obcych w bibliotekach polskich. Bibliografia jest bowiem początkiem wiedzy o poziomie dorobku naukowego i literackiego epoki.
Kartografia.
Biblioteka gromadziła kartografię od początku swego istnienia i wydała drugi po "Mappografii dawnej Polski" Edwarda Rastawieckiego (Warszawa 1846) katalog zbiorów kartograficznych w opracowaniu Edmunda Calliera: "Spis map geograficznych w zbiorach Towarzystwa Przyjaciół Nauk Poznańskiego" (Poznań 1884). E. Callier zebrał kilkadziesiąt atlasów i kilkaset map, z których utworzył dwa ogromne sztuczne atlasy. Jeden z nich pozostał do dziś w zbiorach Biblioteki, z drugiego, po zniszczeniach wojennych, pozostały tylko fragmenty. W okresie międzywojennym do Biblioteki wpłynęły zbiory rodziny Kosińskich z Targowej Górki, gdzie znajdowała się spora liczba dawnych map wojskowych z XIX wieku, w tym mapy należące jeszcze do gen. Amilkara Kosińskiego. Zbiory te ucierpiały mocno w czasie II wojny światowej. Dziś liczą ponad 500 atlasów od XVI do XXI wieku oraz ponad 1500 map, o różnej proweniencji i wartości, w sumie ponad 2000 obiektów.
Ikonografia.
Obecny skromny zbiór ikonograficzny w zasadzie został zgromadzony po II wojnie światowej. Starsze zbiory, w tym 6246 oryginalnych grafik, Towarzystwo przekazało w okresie międzywojennym w formie bezpłatnego użyczenia do zbiorów ówczesnego Muzeum Wielkopolskiego (dziś Muzeum Narodowe w Poznaniu). Aktualna kolekcja składa się przede wszystkim z albumów z fotografiami dokumentującymi życie kulturalne i naukowe Wielkopolski II połowy XIX wieku i XX wieku. Liczy ok. 900 jednostek, na które nieraz składają się dziesiątki pojedynczych fotografii. Łącznie zawiera około 8000 fotografii oryginalnych, w kopiach oraz druków albumowych, nieliczne oryginalne grafiki i inne prace malarskie.
Znajduje się tu m.in. 21 fotografii K. Gregera z zaprzysiężenia wojska wielkopolskiego w Poznaniu 21 stycznia 1919 r. oraz z pobytu w Wielkopolsce misji wojskowej mocarstw sprzymierzonych w maju 1919 r., fotografie dotyczące Polski, zebrane przez emigrację polską w Londynie w latach 1939-1945 (61 fot.), zbiór fotografii Cieszkowskich z Wierzenicy (91 fot.), zbiór fotografii wybitnych Polaków wydany przez zakład Wojciecha Piechowskiego w Warszawie w latach 1880-82 (19 fot.), zbiór fotografii dokumentujących obchody 100-lecia PTPN w 1957 r. (82 fot.), nagrobki Wielkopolan na dawnym Cmentarzu Świętomarcińskim z 1958 r. (18 fot.), zdjęcia posłów polskich do sejmu pruskiego z lat 1864-72 (76 fot.), IV zjazd przyrodników i lekarzy w Poznaniu 1884 (245 zdjęć małoobrazkowych), zbiór fotografii rodzinnych Wicherkiewiczów XIX/XX wiek (8 fot.), fotografia zbiorowa uczniów polskich w Paryżu XIX/XX w.
Z dzieł obcych warto wspomnieć o zachowanych w zbiorze ponad 100 miedziorytach reprodukujących prace malarskie Williama Hogartha, wykonanych przez E. Riepenhausena, oraz o albumie niemieckiego zgromadzenia narodowego z 1849 r. obradującego we Frankfurcie n. Menem (54 portrety litograficzne uczestników zgromadzenia).
Ekslibrisy.
Zbiór ekslibrisów jest najmłodszym zbiorem w Bibliotece PTPN, założonym w 2002 r. po wejściu do Biblioteki daru prof. Antoniego Gąsiorowskiego: Albumu z oryginałami ekslibrisów Stanisława Ostoi-Chrostowskiego (Warszawa 1937) i drugiego albumu z 15-toma ekslibrisami Witolda Gawęckiego (Warszawa 1939). Prócz tych dwu kolekcji znajduje się w Bibliotece ponad 1.000 ekslibrisów osób prywatnych i polskich instytucji kulturalnych. Szczególne miejsce zajmuje prawie kompletna kolekcja ekslibrisów autorstwa Stanisława Mrowińskiego.
Informacja o zbiorach.
Katalogi i informatory.
Informacji bio- i bibliograficznych z zakresu nauk humanistycznych udzielają pracownicy działów udostępniania i zbiorów specjalnych. Rocznie – kilka tysięcy porad katalogowych, bibliograficznych i odpowiedzi na kwerendy. Podstawę informacji stanowią jednak katalogi naukowe i kartoteki pomocnicze powstałe przy opracowaniu zbiorów Biblioteki oraz katalog komputerowy.
Katalog zbioru ikonograficznego.
Dostępny jako inwentarz kartkowy ikonografii w układzie sygnaturowym. Do opisów poszczególnych obiektów wykonano indeks osób widocznych na zdjęciach, a także indeks autorów zdjęć i grafik.
Działalność Biblioteki.
Stan prawny.
Organem założycielskim Biblioteki jest Poznańskie Towarzystwo Przyjaciół Nauk. Biblioteka Poznańskiego Towarzystwa Przyjaciół Nauk pozostaje jednostką statutową Towarzystwa (Statut PTPN z 21 czerwca 1995 r., rozdz. IX), działającą na zasadach określonych w Ustawie o bibliotekach z 27 czerwca 1997 (Dziennik Ustaw nr 85, poz. 539). Od końca XIX wieku miała charakter biblioteki naukowej, publicznie dostępnej. W 1971 r. została wpisana na oficjalną listę polskich bibliotek naukowych (Uchwała Rady Ministrów z 10 lutego 1971 r. – Monitor Polski nr 11, poz. 89 oraz Rozporządzenie Ministra Kultury i Sztuki z 19 marca 1998 r. – Dziennik Ustaw nr 44, poz. 269). Zarząd Towarzystwa powołuje na trzyletnią kadencję Radę Biblioteczną, która czuwa nad prawidłowością działań Biblioteki. Na jej czele stoi dyrektor powoływany przez Zarząd Towarzystwa.
Źródła finansowania.
Do 1921 r. Biblioteka była finansowana przez PTPN ze składek członkowskich. W latach 1921-1952 – przez Uniwersytet Poznański oraz okresowe dotacje Ministerstwa Wyznań i Oświecenia Publicznego // Ministerstwo Oświaty. Po II wojnie światowej, w latach 1953-1991 – przez Polską Akademię Nauk (finansowanie pełne i z tego tytułu właściwie Biblioteka została włączona w struktury Akademii). Po 1992 r. koszty działalności Biblioteki pokrywano w części ze środków: PTPN (stałe finansowanie z dochodów własnych), Komitetu Badań Naukowych (okresowo z funduszu przeznaczonego na Działalność Ogólnotechniczną), Ministerstwo Nauki i Szkolnictwa Wyższego (uznaniowo w ramach dotacji na Działalność Upowszechniająca Naukę).
Stan liczbowy zbiorów.
Na dzień 31 grudnia 2014 r. zbiór liczył 344 662 woluminy, w tym: 241 206 woluminów druków nowych zwartych, 75 975 woluminów (5400 tytułów) czasopism, 24 425 woluminów zbiorów specjalnych, 3056 jednostek nieopracowanych druków z XIX-XX wieku.
Gromadzenie.
Rocznie Biblioteka pozyskuje średnio ok. 4000 woluminów rocznie, w tym z zakupu ok. 2000 woluminów, z wymiany 1100 woluminów, z wymiany dubletów 500 woluminów, z darów 400 woluminów.
Najczęściej nowe publikacje Biblioteka kupuje w sieci księgarń bądź bezpośrednio u wydawców. Cenne są jednak wszystkie źródła nabytków. Biblioteka prowadzi wymianę wydawnictw Towarzystwa z ok. 200 stałymi kontrahentami w 35 krajach świata. (W Polsce z 70 kontrahentami). Średnio jeden tytuł wysyłany jest do 100 odbiorów, zależnie od charakteru wydawnictwa i specjalizacji naukowej kontrahenta.
Rocznie wysyłamy ok. 2000 woluminów i w zamian pozyskujemy z reguły podobną liczbę jednostek. Z nich wprowadza się do Biblioteki ok. 75% jednostek, pozostałe, jako nieprofilowe, rozdziela się corocznie w darze między biblioteki i instytucje naukowe Poznania. Spośród placówek PAN-owskich odbierają je m.in. Zakład Badań Środowiska Rolniczego i Leśnego, Instytut Genetyki Roślin, Instytut Dendrologii w Kórniku i Zakład Wczesnej Historii Słowiańszczyzny. Wśród odbiorców znajdują się również jednostki organizacyjne Uniwersytetu im. Adama Mickiewicza (Instytut Geologii, Geografii Fizycznej, Etnologii i Antropologii Kulturowej, Zakład Hydrobiologii) oraz Akademia Ekonomiczna, Akademia Rolnicza i Akademia Medyczna w Poznaniu.
Wymiana ma na celu z jednej strony wzbogacenie zbiorów bibliotecznych w unikatowe nieraz w skali kraju wydawnictwa, z drugiej – na co od wielu lat kładzie nacisk Zarząd Towarzystwa – propagowanie osiągnięć nauki polskiej w licznych krajach świata. Właściwie biblioteki zagraniczne (z wyjątkiem Biblioteki Kongresu USA) nie kupują książek w Polsce, toteż czytelnicy i uczeni zagraniczni zainteresowani polskimi osiągnięciami naukowymi dowiadują się o nich z czasopism i wydawnictw seryjnych docierających na Zachód i Wschód właśnie w drodze wymiany. Fakt ten jest widoczny w komputerowych katalogach bibliotek niemieckich, angielskich, francuskich czy rosyjskich. Wśród stałych odbiorców wydawnictw PTPN znajduje się m.in. British Library w Londynie, The Library of Congress w Waszyngtonie, Biblioteka Rosyjskiej Akademii Nauk w Petersburgu, Akademie der Wissenschaften w Getyndze, Bibliothèque Nationale w Paryżu, Österreichische Akademie der Wissenschaften.
Wymiana zagraniczna prowadzona przez Bibliotekę PTPN obejmuje następujące kraje: Armenię (1), Australię (3), Austrię (11), Belgię (8), Białoruś (2), Bośnię i Hercegowinę (2), Bułgarię (2), Chiny (2), Chorwację (8), Czechy (21), Danię (1), Finlandię (7), Francję (11), Holandię (1), Indie (1), Izrael (1), Japonię (2), Kazachstan (1), Litwę (2), Macedonię (3), Niemcy (40), Norwegię (1), Portugalię (2), Rosję (6), Rumunię (5), Serbię (2), Słowację (4), Słowenię (6), Szwajcarię (5), Szwecję (1), Ukrainę (2), USA (17), Węgry (5), Wielką Brytanię (8) oraz Włochy (11).
Do 1921 r. główne źródło nabytków stanowiły dary. Dziś tą drogą wpływa do biblioteki niewiele materiałów, głównie książki ofiarowane przez pracowników nauki, najczęściej członków Towarzystwa.
Opracowanie zbiorów.
Od 1997 r. Biblioteka jest członkiem założycielem Poznańskiej Fundacji Bibliotek Naukowych. Wszystkie biblioteki ją współtworzące posługują się tym samym programem komputerowym „Horizon” i formatem USMARC, będącym międzynarodowym wzorem do opracowania druków zwartych i czasopism. Pozostałe zbiory katalogowane są metodami tradycyjnymi.
Druki nowe zwarte opracowujemy na bieżąco od 1998 r. w programie „Horizon”. Również opisy książek z tzw. dawnego zasobu, ujęte jedynie w nieaktualnym już katalogu książkowym, wprowadzamy do katalogu komputerowego. Poza zbiorami opracowanymi pozostaje jeszcze w magazynach ok. 5000 woluminów druków nowych, w tym czasopism, nieopracowanych, co stanowi swoistą zaszłość z czasów zniszczeń i przemieszczeń spowodowanych działaniami wojennymi w latach 1939-1945 oraz bezpośrednio po ich zakończeniu. Opracowanie tego zbioru posuwa się systematycznie, ale wolno, ze względu na priorytet, jaki ma katalogowanie nowości.
Czasopisma – wszystkie czasopisma wprowadzane aktualnie do Biblioteki podlegają komputerowemu opracowaniu. Jednocześnie przystąpiliśmy, na razie jako jedyna biblioteka poznańska, do komputerowej retrokonwersji opisów czasopism ujętych w katalogu kartkowym. Do roku 2008 w katalogu komputerowym znalazły się wszystkie tytuły czasopism ze szczegółowymi danymi o zasobie.
Wszystkie nowe nabytki starych druków są już katalogowane w „Horizonie”, a retrokonwersji podlegają obecnie druki obce XVIII w. oraz inkunabuły. W katalogu komputerowym znalazły się już druki obce z XVI i XVII w. Pozostałe zbiory specjalne nie uzyskały jeszcze teoretycznych podstaw do komputerowego opracowania w systemie Horizon.
Udostępnianie.
Biblioteka otwarta jest dla czytelników przez wszystkie dni w roku, z wyjątkiem niedziel i świąt. Pracuje na dwie zmiany (prócz okresu wakacyjnego), tj. od 900 do 2000. Czytelnicy otrzymują zamówione a znajdujące się aktualnie na miejscu książki (rocznie ponad 50.000 wol.) natychmiast, bez czekania, tak do czytelni, jak i do wypożyczalni. Dla utrzymania tej „ekspresowej” usługi ogromnie cenionej przez użytkowników (nadal rzadki to przypadek w wielkich bibliotekach naukowych polskich) Biblioteka zatrudnia 5 magazynierów. 1 lipca 2010 r. uruchomiono usługę zamawiania książek drogą elektroniczną w katalogu on-line.
Rocznie w czytelni udostępnia się 35 tys. woluminów, poza Bibliotekę wypożycza się 15 tys. woluminów. Około 250 woluminów wysyła się każdego roku do bibliotek naukowych w kraju, a także miast regionu wielkopolskiego w ramach wypożyczeń międzybibliotecznych.
Czytelnicy. Biblioteka udostępnia zbiory członkom Towarzystwa, pracownikom nauki, studentom wyższych uczelni, tak państwowych, jak i niepaństwowych oraz innym osobom powyżej 18 roku życia dokształcającym się zawodowo. Uczniom szkół średnich – tylko na miejscu, w czytelni.
W 1960 r. liczba stałych czytelników wynosiła 1472, w 1970 – 2689, 1980 – 3506, w 1990 – 4232, w 2000 – 3294, w 2014 – 3636.
Konserwacja.
Biblioteka nie posiada własnej pracowni konserwatorskiej i większość opraw wykonują dla niej introligatorzy poznańscy. Obok systematycznego oprawiania czasopism i druków najbardziej narażonych na zniszczenia, w latach 1998-2000 ze specjalnej dotacji Komitetu Badań Naukowych poddano szczegółowej konserwacji 11 inkunabułów, 200 starych druków oraz 10 dyplomów pergaminowych ze zbioru książąt Sułkowskich. Zmikrofilmowano również kilka roczników „Kuriera Poznańskiego” i innych czasopism poznańskich. Oprawiono 600 książek z kolekcji Cieszkowskich z Wierzenicy.
Zbiory specjalne Biblioteki przechowywane są w osobnym pomieszczeniu, gdzie staramy się utrzymać, w miarę możliwości, względnie dobre warunki klimatyczne (wilgotność i temperatura). Klimatyzacja pozostaje na razie w sferze dalekich planów Biblioteki.
Prace badawcze.
W Bibliotece prowadzi się także prace badawcze, jednak ze względów finansowych w bardzo zawężonym zakresie. Bibliotekarze sporządzili m.in. "Wykaz członków Poznańskiego Towarzystwa Przyjaciół Nauk za lata 1857-1945" (w: "Veritate et scientia. Księga pamiątkowa w 125-lecie Poznańskiego Towarzystwa Przyjaciół Nauk", pod red. A. Gąsiorowskiego. Warszawa – Poznań 1982, s. 123-258), uzupełnili retrospektywną bibliografię historii Wielkopolski, niedokończoną przez autora, Andrzeja Wojtkowskiego ze względu na wybuch II wojny światowej ("Bibliografia historii Wielkopolski", oprac. A. Wojtkowski, t. 2, z. 4-8, Poznań 1994) – kontynuacja w dokumencie on-line na stronie WWW Biblioteki; ułożyli rozproszone papiery dra Wojciecha Skowrońskiego, przygotowującego genealogie szlacheckich rodzin wielkopolskich. Papiery Skowrońskiego stanowią swoiste uzupełnienie tzw. Tek Dworzaczka przechowywanych w Bibliotece Kórnickiej PAN (Katalog rękopisów Biblioteki Poznańskiego Towarzystwa Przyjaciół Nauk, sygn. 1601-1700).
W 2011 r. odbyła się wystawa książek z biblioteki marszałka wielkiego koronnego Andrzeja Opalińskiego, której towarzyszył tom studiów pod red. Arkadiusza Wagnera "Księgozbiór wielkopolskiego magnata. Andrzej Opaliński (1540-1593)". Książka została wydana w Wydawnictwie PTPN, a wśród autorów znalazły się pracownice Biblioteki Elżbieta Stelmaszczyk i Joanna Pietrowicz.
Baza opraw zabytkowych.
W kwietniu 2011 r. zainicjowano na stronie WWW Biblioteki Poznańskiego Towarzystwa Przyjaciół Nauk pierwszą w Polsce elektroniczną bazę opraw zabytkowych XV-XVIII w. Powstała ona jako odpowiedź na dostrzeżone i ciągle wzrastające w kręgach naukowych, antykwarycznych i kolekcjonerskich zainteresowanie tą kategorią rzemiosła artystycznego.
Celem tej bazy jest stworzenie ogólnodostępnego materiału zarówno do specjalistycznych badań, jak i hobbystycznego oglądu, a także zaprezentowanie i popularyzacja zasobów tej zasłużonej poznańskiej książnicy jak najszerszemu gronu odbiorców.
Pojedynczy opis oprócz danych bibliograficznych ,zdjęcia górnej i dolnej okładziny, grzbietu, filigranu wyklejki, ważnych elementów obcięć zawiera także przerysy ołówkowe tłoków, radełek czy plakiet. Podano także w miarę możliwości datę oprawy, kraj i miejsce jej wykonania oraz nazwisko introligatora.
Prace dodatkowe.
Od 2010 roku z okazji majowej Nocy Muzeów Biblioteka organizuje wystawy tematyczne ilustrowane najcenniejszymi rycinami ze własnych zbiorów starodruków, rękopisów, ekslibrisów czy ikonografii. Wystawie towarzyszą dodatkowe atrakcje, np. spektakl teatru „U Przyjaciół”, ilustracja muzyczna w wykonaniu zaproszonych muzyków itp.
Organizujemy tematyczne wystawy starodruków i rękopisów przy okazji cotygodniowych wykładów otwartych organizowanych przez PTPN oraz ilustrujące lekcje biblioteczne.

</doc>
<doc id="2104907" url="https://pl.wikipedia.org/wiki?curid=2104907" title="Bački Jarak">
Bački Jarak

Bački Jarak (cyr. Бачки Јарак) – miasto w Serbii, w Wojwodinie, w okręgu południowobackim, w gminie Temerin. Leży w regionie Baczka. W 2011 roku liczyło 5687 mieszkańców.

</doc>
<doc id="2104909" url="https://pl.wikipedia.org/wiki?curid=2104909" title="Foltest z Temerii">
Foltest z Temerii



</doc>
<doc id="2104912" url="https://pl.wikipedia.org/wiki?curid=2104912" title="Adda (Wiedźmin)">
Adda (Wiedźmin)



</doc>
<doc id="2104914" url="https://pl.wikipedia.org/wiki?curid=2104914" title="Roegner z Cintry">
Roegner z Cintry



</doc>
<doc id="2104917" url="https://pl.wikipedia.org/wiki?curid=2104917" title="Bački Petrovac">
Bački Petrovac

Bački Petrovac (cyr. Бачки Петровац) – miasto w Serbii, w Wojwodinie, w okręgu południowobackim, siedziba gminy Bački Petrovac. Leży w regionie Baczka. W 2011 roku liczyło 6155 mieszkańców.

</doc>
<doc id="2104920" url="https://pl.wikipedia.org/wiki?curid=2104920" title="Kozacy nadwołżańscy">
Kozacy nadwołżańscy

Kozacy nadwołżańscy () – członkowie wolnych społeczności kozackich, powstałych w XVI wieku wzdłuż Wołgi, na terenie Rosji. Wzięli oni udział w podboju Syberii dokonanym przez Jermaka Timofiejewicza. W XVIII wieku, ze względu na powstające wokół Carycyna (dzisiejszy Wołgograd) fortyfikacje rząd rosyjski powołał do życia Kozackie Wojsko Wołżańskie (Волгское казачье войско), w którego skład weszło około 1050 rodzin, przede wszystkim kozaków dońskich. Centrum administracyjnym była Dubowka położona na północ od Carycyna. Wojsko kozackie w latach 1773–1775 wzięło udział w powstaniu Pugaczowa. 
W wyniku represji i planów zasiedlenia północnego Kaukazu większość kozaków nadwołżańskich musiała opuścić rodzime strony i osiedlić się na Kaukazie. Tam weszli w skład regimentów kozaków terskich z Mozdoka. Kozackie Wojsko Wołżańskie zostało rozwiązane, a ci, którzy nie osiedli na Kaukazie, przyłączeni zostali do Kozackiego Wojska Astrachańskiego na początku XIX wieku.

</doc>
<doc id="2104921" url="https://pl.wikipedia.org/wiki?curid=2104921" title="Przemysł tekstylny">
Przemysł tekstylny



</doc>
<doc id="2104923" url="https://pl.wikipedia.org/wiki?curid=2104923" title="Tawisuplebis Moedani (stacja metra)">
Tawisuplebis Moedani (stacja metra)

Tawisuplebis Moedani – stacja tbiliskiego metra należąca do linii Gldani-Warketili. Stacja jest zlokalizowana na Placu Wolności, w południowej części Alei Rustawelego. Została otwarta 6 listopada 1967.

</doc>
<doc id="2104924" url="https://pl.wikipedia.org/wiki?curid=2104924" title="Kuropalates">
Kuropalates

 
Kuropalates, zlatynizowane curopalates (gr. κουροπαλάτης z łac. "cura palatii" – "zajmujący się pałacem") – jeden z najwyższych bizantyjskich tytułów od czasów Justyniana Wielkiego do czasów dynastii Komnenów w XII wieku. W wariancie żeńskim – kuropalatissa.
Historia.
Pierwszy raz tytuł pojawia się w V wieku i oznacza urzędnika wysokiej rangi zajmującego się pałacem cesarskim (odpowiednik zachodniego majordoma). Gdy Justynian I Wieki uczynił swojego bratanka Justyna II kuropalatesem tytuł ten zyskał na znaczeniu stając się jednym z najwyższych tytułów w państwie obok "cezara" i "nobilissimusa", będąc tak jak one zarezerwowany dla członków rodziny cesarskiej, był także nadawany ważnym obcym władcom, często na Kaukazie. Między 580 a 1060 rokiem honorowymi kuropalatesami zostało szesnastu książąt i królów Iberii Kaukaskiej, a od 635 kilku ormiańskich władców. Zgodnie z "Kletorologionem" Filoteosa napisanym w 899 roku insygniami kuropalatesa był czerwony kaftan, płaszcz i pasek. W XI i XII wieku godność ta utraciła dawne znaczenie. Była przyznawana jako honorowy tytuł dla wysokich dowódców spoza rodziny cesarskiej a jego funkcje zostały stopniowo przejęte przez inne stanowiska np. "protovestiariosa". Tytuł przetrwał do okresu Paleologów, ale był już rzadko używany.

</doc>
<doc id="2104925" url="https://pl.wikipedia.org/wiki?curid=2104925" title="Calanthe z Cintry">
Calanthe z Cintry



</doc>
<doc id="2104928" url="https://pl.wikipedia.org/wiki?curid=2104928" title="Attyka (nomos)">
Attyka (nomos)



</doc>
<doc id="2104929" url="https://pl.wikipedia.org/wiki?curid=2104929" title="Show (dwutygodnik)">
Show (dwutygodnik)

Show – dwutygodnik Wydawnictwa Bauer zawierający informacje o gwiazdach, modzie, kulturze i wnętrzach, a także dający porady na temat stylu życia i urody na 88 stronach. Redaktorem naczelnym czasopisma jest Anna Zaleska. Pismo jest przeznaczone głównie dla kobiet w wieku od 20 do 40 lat.
Siedziba redakcji znajduje się w Warszawie na Alei Stanów Zjednoczonych 61A.
Profil czytelnika
Płeć: Magazyn czyta 83,88% kobiet i 16,12% mężczyzn.
Wiek: Magazyn jest najchętniej czytany przez ludzi w wieku od 25 do 34 lat - 30,30%, a najmniej czytają go ludzie w wieku powyżej 54 lat - 11,90%.
Miejsce zamieszkania: Najwięcej czytelników czasopisma jest na wsi - 30,54%, a najmniej w miastach od 50 000 do 200 000 - 17,03%.
Wykształcenie: Czasopismo najwięcej czytają osoby ze średnim wykształceniem - 40,95%, a najmniej z wykształceniem podstawowym - 6,25%.

</doc>
<doc id="2104930" url="https://pl.wikipedia.org/wiki?curid=2104930" title="Pavetta z Cintry">
Pavetta z Cintry



</doc>
<doc id="2104931" url="https://pl.wikipedia.org/wiki?curid=2104931" title="Niedamir z Caingorn">
Niedamir z Caingorn



</doc>
<doc id="2104932" url="https://pl.wikipedia.org/wiki?curid=2104932" title="Korin (Saga o wiedźminie)">
Korin (Saga o wiedźminie)



</doc>
<doc id="2104933" url="https://pl.wikipedia.org/wiki?curid=2104933" title="Meve z Lyrii">
Meve z Lyrii



</doc>
<doc id="2104936" url="https://pl.wikipedia.org/wiki?curid=2104936" title="Omar M. Yaghi">
Omar M. Yaghi

Omar M. Yaghi (ur. 9 lutego 1965 w Ammanie, w Jordanii) – amerykański chemik pochodzenia jordańskiego.
Życiorys.
Urodził się w wielodzietniej rodzinie uchodźców. W wieku 15 lat wyjechał do USA. W 1985 roku ukończył studia chemiczne na State University of New York w Albany. W 1990 roku uzyskał stopień doktora na University of Illinois at Urbana-Champaign. W latach 1990–1992 odbył staż podoktorski na Uniwersytecie Harvarda. W 1992 r. podjął pracę na Arizona State University, w 1999 r. objął stanowisko profesora chemii na Uniwersytecie Michigan, a w 2006 r. stanowisko profesora chemii i biochemii na Uniwersytecie Kalifornijskim w Los Angeles. W 2007 został uhonorowany przez American Association for the Advancement of Science nagrodą Newcomb Cleveland Prize za pracę naukową o wybitnej wartości naukowej opublikowanej w czasopiśmie Science. W 2012 r. został profesorem chemii na Uniwersytecie Kalifornijskim w Los Angeles i pracownikiem naukowym w Lawrence Berkeley National Laboratory. W roku 2018 otrzymał Nagrodę Wolfa za badania w obszarze chemii supramolekularnej.
Jego badania dotyczą m.in. projektowania, otrzymywania i zastosowania struktur metaloorganicznych (MOF: "metal-organic framework"). Trójwymiarowe struktury złożone z jonów metali koordynowanych prostymi cząstkami organicznymi tworzą porowate materiały, zdolne do selektywnego przechwytywania molekuł gazu lub rozpuszczalnika i mogą być wykorzystywane do przechowywania wodoru lub dwutlenku węgla.

</doc>
<doc id="2104939" url="https://pl.wikipedia.org/wiki?curid=2104939" title="Omar Yaghi">
Omar Yaghi



</doc>
<doc id="2104941" url="https://pl.wikipedia.org/wiki?curid=2104941" title="Beška">
Beška

Beška (cyr. Бешка) – wieś w Serbii, w Wojwodinie, w okręgu sremskim, w gminie Inđija. Leży w regionie Srem. W 2011 roku liczyła 5783 mieszkańców.

</doc>
<doc id="2104942" url="https://pl.wikipedia.org/wiki?curid=2104942" title="Vizimir z Redanii">
Vizimir z Redanii



</doc>
<doc id="2104945" url="https://pl.wikipedia.org/wiki?curid=2104945" title="Novo Miloševo">
Novo Miloševo

Novo Miloševo (cyr. Ново Милошево) – wieś w Serbii, w Wojwodinie, w okręgu środkowobanackim, w gminie Novi Bečej. W 2011 roku liczyła 6020 mieszkańców.

</doc>
<doc id="2104947" url="https://pl.wikipedia.org/wiki?curid=2104947" title="Sony α55">
Sony α55

Sony α55 (oznaczenie fabryczne SLT-A55) – lustrzanka cyfrowa ("ang. DSLR, Digital Single Lens Reflex Camera"), jedna z dwóch z nowej linii oznaczonej SLT (obok Sony α33), przeznaczona dla zaawansowanych użytkowników, wyprodukowana przez firmę Sony i dostępna na rynku od sierpnia 2010. Wyposażona jest w matrycę CMOS o efektywnej rozdzielczości 16.2 megapiksela (APS-C), ruchomy ekran LCD o przekątnej 3 cali i rozdzielczości 931 tys. punktów. Znajduje się w nim między innymi także przepuszczalne lustro, zapewniające możliwość ciągłego, automatycznego ostrzenia w trybie filmowym. Lustro to pozwala także na zwiększenie ilości zdjęć na sekundę aż do 10. Aparat posiada wyjścia USB oraz HDMI. Jest czwartym modelem z możliwością rejestracji filmów 1080p. Sony α55 w wersji V posiada także wbudowany odbiornik GPS.
Aparat posiada bagnet na obiektywy rodziny Sony Alfa, dzięki czemu współpracuje z obiektywami Konica Minolta. Posiada wbudowaną, chowaną lampę błyskową. Wbudowany w korpus aparatu system SteadyShot umożliwia redukcję drgań matrycy również przy wykonywaniu fotografii z użyciem obiektywów nieposiadających wewnętrznej stabilizacji (np obiektywach amatorskich lub pochodzących z lustrzanek analogowych M42 - mocowanych z pomocą adaptera Sony Alfa/Konica Minolta do M42).
We wrześniu 2010 r. firma Sony opublikowała notę serwisową dotyczącą aparatów Sony α55 i Sony α33 wyposażonych w przepuszczalne lustro. Problem opisany w nocie dotyczy nadmiernego nagrzewania się matrycy CMOS aparatów w trybie wideo, co powoduje automatyczne wyłączenie się go. W zależności od temperatury otoczenia oraz tego czy stabilizacja matrycy jest włączona, czas po którym aparat wyłącza się wynosi od 6 do ok. 30min.
W listopadzie 2010 r. Sony α55 znalazło się na liście 50 najlepszych wynalazków roku 2010 według magazynu Time.

</doc>
<doc id="2104948" url="https://pl.wikipedia.org/wiki?curid=2104948" title="Siarczyn">
Siarczyn



</doc>
<doc id="2104949" url="https://pl.wikipedia.org/wiki?curid=2104949" title="Omoljica">
Omoljica

Omoljica (cyr. Омољица) – wieś w Serbii, w Wojwodinie, w okręgu południowobanackim, w mieście Pančevo. Leży w regionie Banat. W 2011 roku liczyła 6309 mieszkańców.

</doc>
<doc id="2104950" url="https://pl.wikipedia.org/wiki?curid=2104950" title="Fat Princess">
Fat Princess

Fat Princess – komputerowa gra akcji wyprodukowana przez Darkstar Industries i wydana przez Sony Computer Entertainment. Premiera gry na rynek Europy, Ameryki Północnej i Brazylii odbyła się 30 lipca 2009 roku. W Japonii natomiast grę wydano 25 grudnia 2009 roku.
"Fat Princess" skupia się na trybie gry wieloosobowej, obsługującym do 32 graczy (z tego po zakupie dodatku 4 może grać na jednej konsoli) w dwóch drużynach: Czerwonej i Niebieskiej. Celem gry jest uratowanie księżniczki z rąk wroga i przeniesienie jej do zamku drużyny. Jednak każda z drużyn może dokarmiać księżniczkę przeciwnika, powodując, że coraz ciężej ją odnieść. W grze każdy z graczy wciela się w postać skrzata, który może przynależeć do jednej z sześciu różnorodnych klas poprzez założenie czapki. Po zakupieniu i ściągnięciu materiału dodatkowego odblokowują się trzy kolejne klasy. Każda z postaci ma za zadanie pomagać swojej drużynie w dominacji nad wrogiem.
Rozgrywka.
W grze "Fat Princess" dostępne są trzy typy rozgrywki: Wieloosobowy z innymi graczami, Samodzielny z botami oraz Arena. W trybie wieloosobowym oraz samodzielnym skrzaty dzielą się na dwie drużyny (czerwoną i niebieską) liczące do szesnastu graczy w drużynie. Dla każdego z tych dwóch trybów możliwe są trzy rodzaje gry: standardowy Uratuj Księżniczkę; gra bez księżniczki, w której wygrywa drużyna z największą liczbą zabójstw; oraz dominacja (zdobycie księżniczki trzy razy). Tryb Areny polega na przetrwaniu dziesięciu rund walki z botami i odbywa się na innych zasadach niż poprzednie dwa tryby.
W standardowych rozgrywkach drużynowych każdy gracz zaczyna jako Wieśniak (skrzat bez czapki) i ma możliwość zebrania klasy z własnego zamku lub z pola bitwy (od pokonanego przeciwnika). Drużyna skrzatów ma za zadanie odbicie księżniczki z rąk wroga, co wiąże się z wtargnięciem do zamku i porwaniem jej. Przeciwnik w tym czasie może dokarmiać księżniczkę, co powoduje, że jest ona trudniejsza w transporcie, lub przypuścić atak na zamek wroga, odbijając w tym czasie swoją księżniczkę. Gra kończy się, gdy jedna drużyna posiada obydwie księżniczki i utrzyma się na pozycji przez określony czas.
Klasy podstawowe.
Wieśniak (The Villager) jest w grze klasą podstawową. Charakteryzuje się tym, że nie posiada broni ani czapki, przez co prawie nie zadaje obrażeń. Ma również bardzo niską wartość punktów życia. Jego zalety to szybkość i możliwość ogłuszania przeciwników (powodujące upuszczanie niesionego przez przeciwnika przedmiotu), dzięki czemu jest najbardziej pomocny przy odbijaniu księżniczki z rąk wroga.
Robotnik (The Worker) jest klasą wyposażoną w siekierę, za pomocą której może zbierać surowce, a także naprawiać budynki bądź budować obiekty pozwalające na atak na wrogi zamek (mosty ułatwiające przemieszczanie się, drabiny oraz odskocznie pomagające w szturmie). Po ulepszeniu robotnik zostaje dodatkowo wyposażony w bomby zadające obrażenia wrogowi.
Wojownik (The Warrior) posiada największą liczbę punktów życia, więc jest najodporniejszy. Zaczynając grę, posiada miecz i tarczę obronną. Po ulepszeniu dostaje też halabardę, która pozwala mu na szarżę na przeciwną drużynę.
Kapłan (The Priest) jest klasą leczącą. Może leczyć sojuszników pojedynczo lub grupowo. Jest wyposażony w laskę zadającą niewielkie obrażenia wrogom. Po ulepszeniu zamienia się w Mrocznego Kapłana, co pozwala mu na odbieranie punktów życia przeciwnikowi oraz na zdolność wzbudzania dezorientacji w siłach wroga.
Czarodziej (The Mage) potrafi manipulować żywiołami. Zaczynając grę, potrafi atakować za pomocą kuli ognistej, zadając bardzo wysokie obrażenia. Po ulepszeniu zmienia się w lodowego czarodzieja, który zyskuje możliwość atakowania wrogów lodowymi pociskami powodującymi ich spowolnienie.
Zwiadowca (The Ranger) jest strzelcem o dużej liczbie punktów życia. Na początku gry posiada łuk, za pomocą którego zadaje obrażenia z dystansu. Po ulepszeniu dostaje garłacz zwiększający zdolność bojową.
Klasy dodatkowe.
Klasy dodane przy zakupie materiałów dodatkowych:
Olbrzym (The Giant) jest postacią przewyższającą rozmiarem i siłą pozostałe klasy. Posiada taką samą liczbę punktów życia jak wojownik. W przeciwieństwie do pozostałych klas nie może regenerować życia przez odpoczynek. Odzyskuje zdrowie poprzez konsumpcję graczy o niskim poziomie punktów życia.
Pirat (The Pirate) jest połączeniem klasy wojownika i zwiadowcy. Potrafi atakować mieczem oraz oddać strzał z łuku. Jego umiejętnością specjalną jest strzał bombą. Posiada taką samą liczbę życia jak zwiadowca i ninja.
Ninja (The Ninja) walczy za pomocą katany i potrafi rzucać shurikenami. Posiada też umiejętność znikania z pola widzenia i zadania ciosu w plecy. Podczas bycia niewidzialnym potrafi niespostrzeżenie przenikać przez wrota wroga.
Recenzje.
"Fat Princess" stała się popularną grą online między innymi dzięki bardzo wysokim ocenom na takich serwisach jak IGN, gdzie uzyskała ocenę 9/10. Greg Miller, jeden z edytorów IGN, napisał o niej jako o grze jedynej w swoim rodzaju, bardzo śmiesznej i wciągającej, w której gra drużynowa i różnorodność klas powodują, że jest ona jedną z najlepszych internetowych gier wieloosobowych.
Inny internetowy serwis o grach, GameTrailers, ocenił "Fat Princess" pod względem grafiki (8/10), grywalności (8.5/10) oraz formy, w jakiej jest zaprezentowana (8.3/10). Serwis gorąco polecił grę jako wyróżniającą się wśród standardowych gier wieloosobowych.
Nagrody i nominacje.
"Fat Princess" była wielokrotnie nominowana i zdobyła wiele nagród.

</doc>
<doc id="2104953" url="https://pl.wikipedia.org/wiki?curid=2104953" title="Nadpobudliwość">
Nadpobudliwość



</doc>
<doc id="2104955" url="https://pl.wikipedia.org/wiki?curid=2104955" title="Inicjatywa uchwałodawcza mieszkańców">
Inicjatywa uchwałodawcza mieszkańców

Inicjatywa uchwałodawcza mieszkańców – uprawnienie do przedkładania władzy samorządowej projektów uchwał. Podstawę prawną do wniesienia inicjatywy uchwałodawczej stanowi ustawa regulująca działanie danej jednostki samorządu terytorialnego oraz jej statut.
Wprowadzenie inicjatywy uchwałodawczej mieszkańców do statutu gminy może nastąpić w Polsce na podstawie art. 3 ust. 1, art. 18 ust. 2 pkt 1, art. 22 i art. 40 ust. 1 ustawy z dnia 8 marca 1990 r. o samorządzie gminnym.
Inicjatywa uchwałodawcza mieszkańców przysługuje takiej liczbie osób, jaka została określona w statucie danej jednostki samorządu terytorialnego. Dzięki temu mieszkańcy gminy, powiatu lub województwa mogą czynnie brać udział w stanowieniu obowiązującego ich prawa miejscowego.
W przypadku Warszawy inicjatywa uchwałodawcza mieszkańców przewidziana jest zarówno na poziomie miasta, jak i na poziomie dzielnic. Do tej pory mieszkańcy zebrali podpisy w dwóch przypadkach - rejestrowania i transmisji sesji rady dzielnicy (Wola) oraz budowy szpitala (Białołęka).

</doc>
<doc id="2104957" url="https://pl.wikipedia.org/wiki?curid=2104957" title="Mol (Serbia)">
Mol (Serbia)

Mol (cyr. Мол) – miasto w Serbii, w Wojwodinie, w okręgu północnobanackim, w gminie Ada. Leży w regionie Banat. W 2011 roku liczyło 6009 mieszkańców.

</doc>
<doc id="2104958" url="https://pl.wikipedia.org/wiki?curid=2104958" title="Nerw udowy">
Nerw udowy

Nerw udowy (łac. "nervus femoralis") − jest największym nerwem splotu lędźwiowego. Składa się z włókien pochodzących z nerwów rdzeniowych L2, L3, L4, a także czasami z L1 i L5. 
Przebieg i topografia.
W jego przebiegu wyróżnia się cztery zasadnicze odcinki.
Gałęzie boczne i końcowe.
Gałęzie boczne, zgodnie z kolejnością występowania:
Gałęzie końcowe:

</doc>
<doc id="2104962" url="https://pl.wikipedia.org/wiki?curid=2104962" title="Bač">
Bač

Bač (cyr. "Бач", węg. "Bács", niem. "Batsch") – miasto w Serbii; w Wojwodinie; w okręgu południowobackim; w regionie Baczka, 6190 mieszkańców (2010). Miasto zamieszkują głównie Serbowie.
W mieście, od którego nazwę wzięła cała kraina (Baczka), znajduje się kilka cennych zabytków:

</doc>
<doc id="2104963" url="https://pl.wikipedia.org/wiki?curid=2104963" title="Stowarzyszenie jednostek samorządu terytorialnego">
Stowarzyszenie jednostek samorządu terytorialnego

Stowarzyszenie jednostek samorządu terytorialnego - stowarzyszenie rejestrowe szczególnego rodzaju, tworzone w celach wspierania idei samorządu terytorialnego oraz obrony wspólnych interesów członków, którymi mogą być:
Ww. przepisy ustanawiają dla stowarzyszeń jednostek samorządu terytorialnego szereg wyjątków od ogólnych zasad zawartych w ustawie z dnia 7 kwietnia 1989 r.- Prawo o stowarzyszeniach:
Ponadto zgodnie z art. 8. ust 5. ww. ustawy, organem nadzorującym stowarzyszenia jednostek samorządu terytorialnego jest wojewoda, w odróżnieniu od innych stowarzyszeń, dla których jest nim starosta. 
W pozostałym zakresie do stowarzyszeń jednostek samorządu terytorialnego stosuje się przepisy dotyczące każdego innego stowarzyszenia rejestrowego. Zasady, a także ich organizację i tryb pracy zgodnie z którymi funkcjonują takie stowarzyszenia, są określane w ich statutach.

</doc>
<doc id="2104966" url="https://pl.wikipedia.org/wiki?curid=2104966" title="Melenci">
Melenci

Melenci (cyr. Меленци) – wieś w Serbii, w Wojwodinie, w okręgu środkowobanackim, w mieście Zrenjanin. Leży w regionie Banat. W 2011 roku liczyła 5982 mieszkańców.

</doc>
<doc id="2104973" url="https://pl.wikipedia.org/wiki?curid=2104973" title="Birka (Wiedźmin)">
Birka (Wiedźmin)



</doc>
<doc id="2104974" url="https://pl.wikipedia.org/wiki?curid=2104974" title="Aretuza (Wiedźmin)">
Aretuza (Wiedźmin)



</doc>
<doc id="2104975" url="https://pl.wikipedia.org/wiki?curid=2104975" title="Benidorm (wyspa)">
Benidorm (wyspa)

Benidorm (, ) – niewielka, niezamieszkana wyspa, znajdująca się we wschodniej Hiszpanii, na Costa Blanca, 2 mile morskie od portu w Benidormie. Należy do wspólnoty autonomicznej Walencja w prowincji Alicante.
Historia.
W 1834 wyspa służyła jako schronienie dla kilku rodzin z Villajoyosa i Benidormu, które uciekły przed epidemią cholery. Wcześniej piraci używali jej jako bazy do ataków na nadmorskie miasteczka. Okolica posiada duże bogactwo ryb i urzeźbienia dna, co jest pożądane przez płetwonurków rekreacyjnych.
Flora i fauna.
Występują tu następujące interesujące gatunki fauny: murówka hiszpańska, jerzyk blady, sokół wędrowny. Istotniejsze rośliny to: oliwka europejska, szakłak pospolity, przęślowate, withania somnifera, suaeda vera i inne.

</doc>
<doc id="2104977" url="https://pl.wikipedia.org/wiki?curid=2104977" title="VG-lista">
VG-lista

VG-lista – wydawca norweskich list przebojów. Listy są publikowane co tydzień w dzienniku "VG" i w programie NRK "Topp 20". Dane gromadzone są przez Nielsen Soundscan International i opierają się na sprzedaży w około stu sklepach w Norwegii. Pierwsze notowanie listy singli zostało opublikowane jako „Top 10” w 42. tygodniu 1958 roku i zostało rozszerzone do „top 20” w 5. tygodniu 1995. W tym samym czasie lista albumów, opublikowana jako „Top 20” w 1. tygodniu 1967, została rozszerzona do „top 40”.
Notowania prowadzone przez VG-lista to: Topp 20 Single, Topp 40 Album, Topp 10 Samlealbum, Top 10 DVD Audio, Topp 10 Single Norsk oraz Topp 30 Album Norsk.

</doc>
<doc id="2104978" url="https://pl.wikipedia.org/wiki?curid=2104978" title="Bunt Striekopytowa">
Bunt Striekopytowa

Bunt Striekopytowa (ros. Мятеж Стрекопытова) – antysowieckie wystąpienie zbrojne w Homlu żołnierzy sowieckich 67 i 68 Pułków 2 Brygady Tulskiej 8 Dywizji Strzeleckiej pod koniec marca 1919 r.
W Homlu, po zajęciu miasta przez bolszewików 14 stycznia 1919 r., został utworzony konspiracyjny Poleski Komitet Powstańczy, reprezentujący interesy białoruskich chłopów. W mieście stacjonowały 67 i 68 Pułki 2 Brygady Tulskiej 8 Dywizji Strzeleckiej. Brały one udział w ciężkich walkach z wojskami polskimi, ponosząc duże straty. Po nieudanym natarciu wycofały się samowolnie z frontu w rejonie Kalinkowicz, powracając do Homla. Wieczorem 24 marca doszło do antysowieckiego buntu żołnierzy tych pułków, na czele którego stanął b. praporszczik armii rosyjskiej M. A. Skriekopytow (działacz partii eserowskiej). Zajęli oni dworzec kolejowy, telegraf, magazyny artyleryjskie i ratusz miejski z centralą telefoniczną, gdzie ulokował się sztab buntowników. Niewielki opór próbowała stawiać grupa aktywistów bolszewickich z oddziałem funkcjonariuszy czerezwyczajki i milicjantów, ale został on szybko złamany. Buntownicy rozstrzelali część z nich. Nawiązano kontakt z Poleskim Komitetem Powstańczym. 26 marca zajęto też okoliczną Rzeczycę. Przywódca buntu M. A. Skriekopytow, który mianował się dowódcą 1 Armii Republiki Rosyjskiej, wydał manifest skierowany do mieszkańców miast i chłopstwa Białorusi, w którym poinformował o powołaniu nowej władzy narodowej, zaprzestaniu konfiskaty żywności, zlikwidowaniu nadzwyczajnych podatków oraz zakończeniu wojny. W nocy z 28 na 29 marca Homel został okrążony przez wojska bolszewickie i oddziały partyzanckie, które rozpoczęły ostrzał artyleryjski. Większość oddziałów buntowniczych została zniszczona w rejonie Wasylewicz. Części żołnierzy na czele z M. A. Skriekopytowem udało się przedostać do Równego, gdzie dołączyli do wojsk ukraińskich Semena Petlury. Po krótkim okresie walk w rejonie Łucka przeszli na polską stronę frontu. Z Polski zostali przetransportowani do Rygi, gdzie weszli w skład Armii Północno-Zachodniej gen. Aleksandra P. Rodzianki. Został z nich sformowany 600-osobowy 1 Tulski Pułk w składzie Dywizji Tulskiej, ale z powodu niskiej przydatności bojowej po pewnym czasie rozformowano go.

</doc>
<doc id="2104979" url="https://pl.wikipedia.org/wiki?curid=2104979" title="Dumas (Teksas)">
Dumas (Teksas)

Dumas – miasto w Stanach Zjednoczonych, w stanie Teksas, w hrabstwie Moore. W 2000 roku liczyło 13 747 mieszkańców.

</doc>
<doc id="2104980" url="https://pl.wikipedia.org/wiki?curid=2104980" title="Park stanowy Huntington Beach">
Park stanowy Huntington Beach

Park stanowy Huntington Beach (ang. "Huntingdon Beach State Park") – chroniony obszar nadmorski z publicznymi plażami i chronioną roślinnością nadmorską oraz bogactwem zwierzyny położony w hrabstwie Georgetown w Karolinie Południowej. Ma status amerykańskiego parku stanowego. 
Linki zewnętrzne.
Strona parku Huntington Beach State Park

</doc>
<doc id="2104981" url="https://pl.wikipedia.org/wiki?curid=2104981" title="Daingerfield">
Daingerfield

Daingerfield – miasto w Stanach Zjednoczonych, w stanie Teksas, w hrabstwie Morris. W 2000 roku liczyło 2517 mieszkańców.

</doc>
<doc id="2104983" url="https://pl.wikipedia.org/wiki?curid=2104983" title="Matador (Teksas)">
Matador (Teksas)

Matador – miasto w Stanach Zjednoczonych, w stanie Teksas, w hrabstwie Motley. W 2000 roku liczyło 740 mieszkańców.

</doc>
<doc id="2104986" url="https://pl.wikipedia.org/wiki?curid=2104986" title="Magoichi Suzuki">
Magoichi Suzuki

 - przywódca grupy Saika-shū w Japonii okresów: Sengoku i Azuchi-Momoyama. Znany także pod imieniem . 
Podczas walk Ishiyama-gassen wspierał zbuntowanych mnichów-wojowników w świątyni-twierdzy Ishiyama Hongan-ji w walkach z siłami Nobunagi Ody. Został rōninem po bitwie pod Sekigaharą.

</doc>
<doc id="2104987" url="https://pl.wikipedia.org/wiki?curid=2104987" title="Magoichi Saika">
Magoichi Saika



</doc>
<doc id="2104988" url="https://pl.wikipedia.org/wiki?curid=2104988" title="Corsicana (Teksas)">
Corsicana (Teksas)

Corsicana – miasto w Stanach Zjednoczonych, w stanie Teksas, w hrabstwie Navarro. Według spisu w 2020 roku liczy 25,1 tys. mieszkańców. Leży 80 km na południe od Dallas.

</doc>
<doc id="2104989" url="https://pl.wikipedia.org/wiki?curid=2104989" title="Magoichi Saiga">
Magoichi Saiga



</doc>
<doc id="2104990" url="https://pl.wikipedia.org/wiki?curid=2104990" title="Naka no Ōe">
Naka no Ōe



</doc>
<doc id="2104991" url="https://pl.wikipedia.org/wiki?curid=2104991" title="Newton (Teksas)">
Newton (Teksas)

Newton – miasto w Stanach Zjednoczonych, w stanie Teksas, w hrabstwie Newton. W 2000 roku liczyło 2 459 mieszkańców.

</doc>
<doc id="2104996" url="https://pl.wikipedia.org/wiki?curid=2104996" title="Sweetwater (Teksas)">
Sweetwater (Teksas)

Sweetwater – miasto w Stanach Zjednoczonych, w stanie Teksas, w hrabstwie Nolan. W 2000 roku liczyło 11 415 mieszkańców.

</doc>
<doc id="2104997" url="https://pl.wikipedia.org/wiki?curid=2104997" title="Teatr w Epidauros">
Teatr w Epidauros

Teatr w Epidauros – starożytna budowla powstała w Epidauros najprawdopodobniej ok. 330 r. p.n.e., zaprojektowana przez Polikleta Młodszego. Widownia mieści ponad 12 tysięcy widzów. Teatr cechuje się doskonałą akustyką, wskutek czego szept czy szelest na scenie słychać było nawet w najbardziej oddalonym rzędzie. Widownia teatru zachowała się w dobrym stanie, głównie dlatego, że aż do XIX w. była ona przykryta warstwą ziemi. Nadal są tu wystawiane dramaty starożytnych greckich dramaturgów, w tym Sofoklesa, Eurypidesa, Ajschylosa.
W 2014 roku teatr, wraz z 14 innymi starożytnymi teatrami greckimi, został wpisany na grecką listę informacyjną UNESCO – listę obiektów, które Grecja zamierza rozpatrzyć do zgłoszenia do wpisu na listę światowego dziedzictwa UNESCO. 

</doc>
<doc id="2104998" url="https://pl.wikipedia.org/wiki?curid=2104998" title="Miasto widmo">
Miasto widmo



</doc>
<doc id="2105001" url="https://pl.wikipedia.org/wiki?curid=2105001" title="Mistrzostwa Korei Południowej w Lekkoatletyce 2010">
Mistrzostwa Korei Południowej w Lekkoatletyce 2010

Mistrzostwa Korei Południowej w Lekkoatletyce 2010 – zawody lekkoatletyczne, które odbyły się w Daegu 7 i 8 czerwca.
W eliminacyjnym biegu na 100 metrów Kim Gook-young ustanowił czasem 10,31 rekord Korei Południowej, który poprawił w biegu półfinałowym (10,23).

</doc>
<doc id="2105003" url="https://pl.wikipedia.org/wiki?curid=2105003" title="Straight Outta Cashville">
Straight Outta Cashville

Straight Outta Cashville – komercyjny debiut amerykańskiego rapera Young Bucka.
Tło.
Tytuł nawiązuje do albumu pt. "Straight Outta Compton", nieistniejącej już grupy hip-hopowej N.W.A. Debiut był promowany singlami „Let Me In”, „Shorty Wanna Ride”, i „Look at Me Now”. Na płycie goszczą raperzy spoza G-Unit, między innymi Lil’ Flip, David Banner, D-Tay, Ludacris, Game, Stat Quo i wielu innych.
Sprzedaż i certyfikacje.
Album zadebiutował na 3. miejscu notowania Billboard 200 ze sprzedażą 261.000 egzemplarzy w pierwszym tygodniu. Został zatwierdzony jako platyna przez RIAA.

</doc>
<doc id="2105005" url="https://pl.wikipedia.org/wiki?curid=2105005" title="Stephen Lippard">
Stephen Lippard

Stephen J. Lippard (ur. 12 października 1940 w Pittsburghu) — amerykański chemik specjalizujący się w chemii bionieorganicznej.
W 1962 roku uzyskał bakalaureat (BA) na Haverford College. Stopień doktora uzyskał w 1965 roku na Massachusetts Institute of Technology pod kierunkiem Franka Alberta Cottona. W 1966 roku podjął pracę na Columbia University, gdzie w 1972 roku otrzymał tytuł profesora. W 1983 roku wrócił jako profesor na MIT, w latach 1995–2005 kierował wydziałem chemii tej uczelni.
Badania prowadzone przez Lipparda dotyczyły obszaru pomiędzy chemią nieorganiczną, a biologią. Zajmował się procesami biochemicznymi, w których biorą udział związki kompleksowe metali. Kompleksy takie mogły być stosowane jako modele układów biologicznych, a także leki przeciwnowotworowe. Pracował m.in. nad lekami przeciwnowotworowymi na bazie cisplatyny.

</doc>
<doc id="2105012" url="https://pl.wikipedia.org/wiki?curid=2105012" title="Graniczne Meandry Odry">
Graniczne Meandry Odry

Graniczne Meandry Odry (cz. "Hraniční meandry Odry") – chroniony obszar meandrów wzdłuż rzeki Odry na około 7-kilometrowym odcinku jej biegu od byłego przejścia granicznego Chałupki-Bogumin na południu do ujścia Olzy na północy. Na lewym brzegu znajduje się w granicach gminy Krzyżanowice w Polsce, a na prawym na terenie miasta Bogumina w Czechach.
Charakterystyka obszaru.
Teren położony jest na wysokości od 193 do 198 m n.p.m. Odra jest tutaj nieuregulowana i wciąż ulega procesom rzecznym, m.in. zmianie koryta, przez co granica polsko-czeska może się nieznacznie zmieniać. Tereny wokół niej stanowią łąki i lasy przeznaczone do naturalnego zalewania. Występuje tu ponad 126 gatunków roślin, w tym wiele cennych w skali europejskiej, jak grzybienie północne. Fauna reprezentowana jest przez rzadkie i chronione gatunki takie jak: bóbr europejski, borsuk, wydra europejska, orzeł przedni, zimorodek zwyczajny, rzekotka drzewna. W rzece można spotkać m.in. szczeżuję wielką, skójkę malarską, różankę czy piskorza. Na płyciznach zaś kumaka górskiego.
Pod koniec lat 90. XX wieku w starania na objęcie tego obszaru ochroną zaangażowały się różne organizacje jak WWF Polska i państwowe organy z obu stron granicy.
Strona polska.
Na obszarze 162 ha w gminie Krzyżanowice między Chałupkami a Zabełkowem stanowi obszar chronionego krajobrazu, ustanowiony 29 października 2004 rozporządzeniem wojewody śląskiego nr 78/04.
Granice obszaru chronionego krajobrazu w znacznym stopniu pokrywają się ze specjalnym obszarem ochrony siedlisk sieci Natura 2000 „Graniczny Meander Odry” PLH240013, ustanowionym w 2009 roku.
Strona czeska.
Obszar w granicach Bogumina stanowi pomnik przyrody uznany przez urząd kraju morawsko-śląskiego ustawą z dnia 6 września 2006, która weszła w życie 1 listopada tego samego roku. Obejmuje 126,36 ha w dzielnicach Stary Bogumin i Szonychel (Kopytów). Uroczyste otwarcie nastąpiło 25 maja 2007. W planach jest utworzenie ścieżki edukacyjnej na jej obszarze. Roczne utrzymanie go kosztuje 50 tys. koron czeskich, a do tej pory zainwestowano około 500 tysięcy koron.

</doc>
<doc id="2105019" url="https://pl.wikipedia.org/wiki?curid=2105019" title="Kaliszacy">
Kaliszacy

Kaliszacy, Kaliszanie – polska grupa etnograficzna zamieszkująca Kaliskie.

</doc>
<doc id="2105030" url="https://pl.wikipedia.org/wiki?curid=2105030" title="Adolph de Meyer">
Adolph de Meyer

Baron Adolph (Adolf) de Meyer (ur. 3 września 1868, zm. 6 stycznia 1946 w Los Angeles) – fotograf, autor nastrojowych, eleganckich portretów osób z wyższych sfer; pionier fotografii mody. 
Życiorys.
Szczegóły jego życia nie są dobrze znane. Syn Adele Watson i Adolphusa Meyera, dzieciństwo spędził w Niemczech i w Paryżu. Fotografią zainteresował się w latach 80. W 1896 przeniósł się do Londynu, gdzie obracał się w wyższych sferach, związanych z księciem Walii Albertem Edwardem. Został członkiem London Camera Club, Royal Photographic Society i Linked Ring. Rok później spotkał i poślubił Olgę Albertę, uważaną za nieślubną córkę księcia Alberta Edwarda i Blanche, księżnej Caraciolla. W 1900 De Meyer podróżował po świecie, odwiedzając m.in. Japonię i Chiny. W 1903 wyjechał do USA, po czym powrócił do Europy. Kolejny raz przeniósł się do USA, gdy jego i Olgę oskarżono o szpiegostwo na rzecz Niemiec. Na początku lat 20. sporo czasu spędzał w Paryżu.
Po śmierci swojej żony ok. 1931 roku, de Meyer związał się z młodym mężczyzną, z którym w 1938 wyjechał do USA i którego później zaadoptował. W latach 40. zniszczył większość swoich prac, a to, co ocalało, po jego śmierci otrzymał jego adoptowany syn.
Twórczość.
Wpływ na twórczość de Meyera odegrały rozwijające się wówczas prądy artystyczne: secesja i symbolizm. Nie bez znaczenia była również korespondencja, jaką od 1903 prowadził z fotografem Alfredem Stieglitzem, działającym na rzecz uznania fotografii za jedną z dziedzin sztuki. Osobiście poznali się w 1909 w Niemczech. Zdjęcia de Meyera Stieglitz zamieszczał w czasopiśmie „Camera Work” oraz pokazywał na wystawach Foto-Secesji w swojej nowojorskiej galerii „291”. Wcześniej prace de Meyera pokazywane były w Londynie na wystawach Royal Photographic Society i London Camera Club oraz na ekspozycji "New School of American Photography" zorganizowanej przez F. Holland Daya w 1900. W 1907 nauczył się techniki autochromu. 
Portretował m.in. Luisę Casati, Gertrude Vanderbilt Whitney, Josephine Baker i Wacława Niżyńskiego. Często fotografował swoją żonę, Olgę.
W 1915 został zatrudniony jako pierwszy etatowy fotograf pisma „Vogue”, kierowanego wówczas przez Condé Nasta. Na łamach magazynu publikował swoje zdjęcia (bogate w biżuterię i egzotyczne materiały) i teksty (poświęcone modzie i sprawom społecznym). W 1922 przeniósł się do magazynu „Harper’s Bazaar”, w którym zamieszczał bardziej „modernizujące” zdjęcia, poprzez swoją geometryzację sugerujące wpływy Bauhausu i kubizmu.

</doc>
<doc id="2105031" url="https://pl.wikipedia.org/wiki?curid=2105031" title="Adolf de Meyer">
Adolf de Meyer



</doc>
<doc id="2105032" url="https://pl.wikipedia.org/wiki?curid=2105032" title="Adolphe de Meyer">
Adolphe de Meyer



</doc>
<doc id="2105033" url="https://pl.wikipedia.org/wiki?curid=2105033" title="Azuchi Momoyama">
Azuchi Momoyama



</doc>
<doc id="2105037" url="https://pl.wikipedia.org/wiki?curid=2105037" title="Independent Albums">
Independent Albums

Independent Albums (dawniej Top Independent Albums) – lista najlepiej sprzedających się albumów i minialbumów (EP) muzyki niezależnej w Stanach Zjednoczonych, sporządzana przez Nielsen SoundScan i publikowana co tydzień w magazynie "Billboard". Zazwyczaj umieszczani są na niej artyści, którzy nie mają kontraktów z głównymi wytwórniami płytowymi. Rankingi są przygotowywane pod względem liczby sprzedanych wydawnictw w punktach sprzedaży uwzględnionych przez Nielsen oraz z legalnych digital downloads z różnych internetowych sklepów. Pierwsze notowanie listy zostało opublikowane 2 grudnia 2000.
Pierwsze 25 miejsc jest obecnie publikowanych na stronie internetowej "Billboard", a dalsze miejsca dostępne są do wglądu po opłaceniu abonamentu na stronie Billboard.biz. Tak jak we wszystkich listach przebojów "Billboard", album, który pojawił się na liście Independent może również pojawić się na "Billboard 200", głównej liście przebojów. Dodatkowo albumy sprzedawane wyłącznie przez wybrane sieci sklepów detalicznych mogą również występować na liście, według poprawionych zasad list przebojów zatwierdzonych 7 listopada 2007.
Najlepiej sprzedające się albumy według roku.
Od 2002 Billboard.biz corocznie publikuje listę pięćdziesięciu najlepiej sprzedających się niezależnych albumów roku. Lil Jon &amp; the East Side Boyz osiągnęli trzykrotnie 1. miejsce tej listy, dwukrotnie z albumem z 2002 "Kings of Crunk".

</doc>
<doc id="2105039" url="https://pl.wikipedia.org/wiki?curid=2105039" title="T.I.P. (album Young Bucka)">
T.I.P. (album Young Bucka)

T.I.P. - album demo amerykańskiego rapera Young Bucka. Został wydany 8 listopada 2005 roku. Był realizowany w niezależnej wytwórni Mass Appeal Records. Gościnnie występują D-Tay, Rizin Sun, First Born i Bun B.
Kompozycja została nagrana przed tym jak Buck dołączył do G-Unit w 2002, lecz nie został wydany, dopiero w 2005 roku po debiutanckim albumie pt. "Straight Outta Cashville".
Sprzedaż i certyfikacje.
"T.I.P." sprzedał się w ponad 26.000 egzemplarzach w pierwszym tygodniu i zadebiutował na 40. miejscu Billboard 200. Uplasował się także na 11. pozycji Top R&amp;B/Hip-Hop Albums.

</doc>
<doc id="2105043" url="https://pl.wikipedia.org/wiki?curid=2105043" title="Henan Airlines">
Henan Airlines

Henan Airlines (), pierw. Kunpeng Airlines () – regionalne, chińskie linie lotnicze z siedzibą i główną bazą w Zhengzhou, w prowincji Henan. Wspólne przedsięwzięcie chińskich Shenzhen Airlines oraz amerykańskiej Mesa Air Group, będącej właścicielem Mesa Airlines, zaowocowało utworzeniem linii pod początkową nazwą Kunpeng Airlines. W 2009 Amerykanie wycofali się z porozumienia, po czym Shenzhen Airlines ogłosiły zmianę nazwy na Henan Airlines.
Historia.
Porozumienie o powstaniu Kunpeng Airlines podpisano w grudniu 2006. Linie rozpoczęły swoją działalność w październiku 2007, oferując zarówno loty pasażerskie, cargo, jak i czarterowe. Początkowo linia latała samolotami typu Bombardier CRJ200, które wyleasingowała od Mesa Air Group.
W czerwcu 2009 Mesa Air Group sprzedała liniom Shenzhen Airlines wszystkie udziały Henan, co było spowodowane stratami, jakie linia przynosiła w roku poprzednim. Wraz ze sprzedażą udziałów wszystkie bombardiery wróciły do Stanów Zjednoczonych, a Henan Airlines nabyły 4 embraery E-190.
27 sierpnia 2010 władze prowincji Henan nakazały zmianę nazwy linii (którą poprzednio zatwierdziły) z powodu złej reputacji, jaką prowincji przyniosła katastrofa jednego z samolotów Henan Airlines.
Flota.
Stan na 24 sierpnia 2010

</doc>
<doc id="2105044" url="https://pl.wikipedia.org/wiki?curid=2105044" title="Zielone Ogródki im. Zbigniewa Zakrzewskiego w Poznaniu">
Zielone Ogródki im. Zbigniewa Zakrzewskiego w Poznaniu

Zielone Ogródki im. Zbigniewa Zakrzewskiego – skwer z fontanną zlokalizowany w Poznaniu, w centrum, u zbiegu ulic: Strzeleckiej, Zielonej i Długiej (Rybaki).
Urządzony teren zielony znajduje się tutaj od 1840. Obecny zieleniec założono w 1870 na terenie dawnego przedmieścia Piaski (obecnie teren ten uważany jest za Rybaki, a nazwa Piaski zanika). Ulicę Zieloną wytyczono w II połowie XIX wieku, a obecną nazwę nadano w 1919 (Prusacy w 1915 nadali temu terenowi imię Ericha Ludendorffa i była to jedna z ich ostatnich zmian przed opuszczeniem miasta). W XIX wieku park posiadał swobodną kompozycję, m.in. kręte aleje pośród drzew. W 1881 powstała tu, nieistniejąca obecnie, fontanna ufundowana przez cieślę Stübera. Funkcjonował w tym czasie także budynek gimnastyczny, obok którego stał pomnik Friedricha Ludwiga Jahna (1778–1852), twórcy systemu niemieckiej gimnastyki.
Duża część oryginalnego, dorodnego drzewostanu nie przetrwała mroźnych zim w 1939 i 1940. Inne cenne gatunki zniszczył ostrzał w 1945. Wyginęły m.in.: klon pensylwański, kłęk amerykański, perełkowiec japoński i bożodrzew gruczołowaty. Przetrwała natomiast topola Simona.
14 maja 1945 zainaugurowano z przystanku przy ul. Zielonej (północna część ogrodu) regularną komunikację autobusem gazowym do Dębca (ul. Świętej Trójcy). Gaz pozyskiwano ze zbiornika przy ul. Zielonej, a jego objętość wystarczała tylko na kurs w jedną stronę (do drugiego zbiornika). 
19 grudnia 2008 skwer otrzymał (z inicjatywy działacza Towarzystwa Miłośników Miasta Poznania, Adama Suwarta), imię Zbigniewa Zakrzewskiego, ekonomisty związanego z Poznaniem. W tym samym czasie teren uporządkowano i zbudowano oryginalną fontannę, przedstawiającą zadbanego i dobrze odżywionego mieszkańca miasta (tzw. profesora), dziewczynkę i psa, z niepokojem wyczekujących deszczu, co było odpowiedzią na zagrożenia ekologiczne XXI wieku. Autorem rzeźb był Norbert Sarnecki (projektant pobliskiego "Nie-pomnika"). W 2010 urządzenia fontanny zostały uszkodzone (zalane) w wyniku przejścia przez Poznań fali powodziowej. Przerwa w użytkowaniu obiektu trwała kilka miesięcy.
W bezpośrednim sąsiedztwie skweru znajdują się istotne dla miasta miejsca: III Liceum Ogólnokształcące, Kupiec Poznański i ul. Półwiejska z pomnikiem Starego Marycha.

</doc>
<doc id="2105052" url="https://pl.wikipedia.org/wiki?curid=2105052" title="Fiłaret Kołessa">
Fiłaret Kołessa

Fiłaret Mychajłowycz Kołessa (ukr. Філарет Михайлович Колесса, ur. 17 lipca 1871 w wiosce Tatarsko, zm. 3 marca 1947 we Lwowie) – ukraiński etnograf, folklorysta, kompozytor, historyk muzyki i literatury.
W roku 1896 ukończył studia na wydziale filozoficznym Uniwersytetu Lwowskiego. W latach 1891–1892 studiował na Uniwersytecie Wiedeńskim m.in. harmonię u Antona Brucknera. W latach 1898–1939 był nauczycielem w gimnazjach Lwowa, Stryja i Sambora, w tym w ukraińskim gimnazjum akademickim we Lwowie. W roku 1939 został profesorem Lwowskiego Uniwersytetu im. Iwana Franki, w roku 1940 dyrektorem Lwowskiego Muzeum Etnograficznego.
Członek rzeczywisty Towarzystwa Naukowego im. Szewczenki (od 1909), Wszechukraińskiej Akademii Nauk (od 1929). Brat Ołeksandra Kołessy, ojciec Mykoły Kołessy.
Założyciel ukraińskiej etnograficznej historii muzyki. Badał rytmikę ukraińskich pieśni ludowych, pieśni ludowe Galicji, Wołynia i Łemkowszczyzny.

</doc>
<doc id="2105054" url="https://pl.wikipedia.org/wiki?curid=2105054" title="Pneumocystydoza">
Pneumocystydoza



</doc>
<doc id="2105057" url="https://pl.wikipedia.org/wiki?curid=2105057" title="Nieustraszony (film)">
Nieustraszony (film)



</doc>
<doc id="2105058" url="https://pl.wikipedia.org/wiki?curid=2105058" title="Jan Paszyn">
Jan Paszyn

Jan Paszyn, ps. "Białkowski", "Bielewski", "Buchwald", "Czarnecki", "Czarniewski", "Czarny", "Fabian", "Ignac", "Paweł", "Pięta", przybrane nazwiska "Jan Bielewski", "Stanisław Gajewski", "Józef Harst" (ur. 8 maja 1892 w Stawiskach, zm. 11 grudnia 1937 w Kommunarce pod Moskwą) – działacz ruchu robotniczego, członek Komitetu Centralnego Komunistycznej Partii Polski, długoletni członek Biura Politycznego KC KPP (1925-37, z przerwą w okresie uwięzienia 1929-32), ślusarz.
Życiorys.
W latach 1913–1918 był członkiem SDKPiL, a od 1918 KPRP. Działał w ruchu związkowym i spółdzielczym w środowisku warszawskich robotników. W 1918 został członkiem KPRP. W 1920 został członkiem Komitetu Wojewódzkiego Komunistycznej Partii Polski, w 1925 awansował na zastępcę członka Komitetu Centralnego. Po aresztowaniu Franciszka Grzelszczaka w maju 1925 objął funkcję członka KC. Cztery lata później został przez ówczesne władze osądzony i uwięziony. W 1932 w ramach wymiany więźniów politycznych Jan Paszyn został przekazany władzom ZSRR. Na VII kongresie Międzynarodówki Komunistycznej, który miał miejsce na przełomie lipca i sierpnia 1935 w Moskwie Jan Paszyn był jednym z reprezentantów KPP. 
Podczas "wielkiej czystki" 11 września 1937 aresztowany przez NKWD. 11 grudnia 1937 skazany na śmierć przez Kolegium Wojskowe Sądu Najwyższego ZSRR z zarzutu o "udział w organizacji szpiegowsko-dywersyjno-terrorystycznej". Rozstrzelany tego samego dnia w miejscu egzekucji Kommunarka pod Moskwą, pochowany anonimowo.
Zrehabilitowany 7 maja 1955, postanowieniem Kolegium Wojskowego SN ZSRR.
Symboliczny grób Jana Paszyna znajduje się na warszawskim Komunalnym Cmentarzu Północnym, gdzie w kwaterze E-V-1 pochowano wdowę po nim Apolonię Paszyn z domu Kosmalską (ur. 2 lutego 1895, zm. 8 sierpnia 1979).

</doc>
<doc id="2105062" url="https://pl.wikipedia.org/wiki?curid=2105062" title="Martin Linge">
Martin Linge

Martin Jensen Linge (ur. 11 grudnia 1894 w Linge, w gminie Norddal, zm. 27 grudnia 1941 w Måløy) – norweski aktor oraz oficer armii norweskiej w stopniu kapitana.
Podczas II wojny światowej Linge był dowódcą sformowanego w Wielkiej Brytanii norweskiego oddziału dywersyjnego, podlegającemu SOE. Poległ podczas rajdu na Vågsøy, zastrzelony na schodach hotelu Ulvesund w Måløy przez niemieckich żołnierzy. Otrzymał pośmiertnie Krzyż Wojenny, najwyższe norweskie odznaczenie wojskowe.

</doc>
<doc id="2105063" url="https://pl.wikipedia.org/wiki?curid=2105063" title="Emma Pooley">
Emma Pooley

Emma Jane Pooley (ur. 3 października 1982 w Londynie) – brytyjska kolarka szosowa, wicemistrzyni olimpijska i czterokrotna medalistka mistrzostw świata.
Studiowała w Trinity Hall na Uniwersytecie Cambridge, gdzie uzyskała tytuł inżyniera.
Kariera.
Pierwszy sukces osiągnęła w 2008 roku, kiedy zdobyła srebrny medal w indywidualnej jeździe na czas podczas igrzysk olimpijskich w Pekinie. W zawodach tych wyprzedziła ją jedynie Amerykanka Kristin Armstrong, a trzecie miejsce zajęła Karin Thürig ze Szwajcarii. Na tych samych igrzyskach Brytyjka zajęła 23. pozycję w wyścigu ze startu wspólnego. Na rozgrywanych dwa lata później mistrzostwach świata w Melbourne Pooley zwyciężyła w indywidualnej jeździe na czas, bezpośrednio wyprzedzając Niemkę Judith Arndt i Lindę Villumsen z Nowej Zelandii. W tej samej konkurencji zajęła trzecie miejsce na mistrzostwach w Kopenhadze - wyprzedziły ją Arndt i Villumsen. Ponadto podczas rozgrywanych w 2012 roku mistrzostw świata w Valkenburgu wspólnie z koleżankami z drużyny AA Drink-leontien.nl zdobyła brązowy medal w drużynowej jeździe na czas. Startowała także na igrzyskach olimpijskich w Londynie, zajmując szóste miejsce w swej koronnej konkurencji oraz 40. miejsce w wyścigu ze startu wspólnego. Ponadto wygrała między innymi Trofeo Alfredo Binda-Comune di Cittiglio w 2008 i 2011 roku, Grand Prix de Plouay féminin w latach 2009 i 2010 oraz Tour de France w 2009 roku.

</doc>
<doc id="2105064" url="https://pl.wikipedia.org/wiki?curid=2105064" title="Carlos Gutierrez">
Carlos Gutierrez

Carlos Gutierrez (ur. 4 listopada 1952 w Hawanie) – amerykański przedsiębiorca i polityk kubańskiego pochodzenia. W drugiej administracji prezydenta George’a W. Busha (2005–2009) pełnił urząd sekretarza handlu.
Życiorys.
Urodził się w stolicy Kuby jako syn właściciela dużej plantacji ananasów. Ze względu na swoją zamożność i prowadzoną działalność gospodarczą, po dojściu do władzy na Kubie komunistów pod wodzą Fidela Castro, ojciec Gutierreza został uznany za wroga rewolucji i musiał uciekać z rodziną do USA. Po okresie zamieszkiwania w Miami, głównym skupisku kubańskiej diaspory w Stanach Zjednoczonych, rodzina przeniosła się do Meksyku, gdzie Gutierrez senior otrzymał posadę w tamtejszym oddziale amerykańskiego koncernu spożywczego Heinz. Carlos ukończył studia w zakresie zarządzania na uczelni w Querétaro.
W 1975 został zatrudniony w meksykańskiej filii innej wielkiej korporacji w amerykańskiej branży spożywczej – firmie Kellogg. W ciągu piętnastu lat przeszedł drogę od przedstawiciela handlowego rozwożącego dostawy po sklepach aż do managera wysokiego szczebla. W 1990 został jednym z wiceprezydentów firmy, a kilka miesięcy później przejął odpowiedzialność za kierowanie jej działalnością w całych Stanach Zjednoczonych. W 1999 najpierw wszedł w skład rady nadzorczej firmy, a wkrótce potem został przewodniczącym rady i zarazem prezesem firmy.
29 listopada 2004 prezydent George W. Bush ogłosił nominację Gutierreza na sekretarza handlu w swym drugim gabinecie. 24 stycznia 2005 zgodę na jego powołanie wyraził Senat USA. 7 lutego został zaprzysiężony i rozpoczął urzędowanie. Pozostał na tym stanowisku aż do końca prezydentury Busha w styczniu 2009. Po odejściu z rządu powrócił do działalności w biznesie, chociaż już tylko jako członek rad nadzorczych kilku firm, a nie menedżer zajmujący się bieżącym zarządzaniem. Prowadzi także własną firmę zajmującą się doradztwem strategicznym oraz wykłada na University of Miami, w instytucie tej uczelni zajmującym się badaniami nad Kubą. Współpracuje również jako ekspert i komentator z telewizją CNBC.

</doc>
<doc id="2105065" url="https://pl.wikipedia.org/wiki?curid=2105065" title="Edmund Jaraczewski">
Edmund Jaraczewski

Edmund Jaraczewski (ur. 6 sierpnia 1900 w Strzemieszycach, zm. 1991 w Warszawie), esperantysta polski, działacz społeczny.
Zainteresował się i poznał esperanto w 1923 za sprawą Władysława Poznera, dawnego ucznia Ludwika Zamenhofa. Był w tym okresie na studiach w Warszawie i zaangażował się w tworzenie Akademickiego Towarzystwa Esperantystów, które niebawem zrzeszało około 100 warszawskich studentów. Działalność w ruchu esperanckim kontynuował po studiach: był członkiem Polskiego Towarzystwa Esperantystów w Warszawie, założył dzielnicowy oddział Polskiego Związku Esperantystów na Pradze oraz koło w Polskiej Kasie Oszczędności, gdzie pracował. Był również wieloletnim bibliotekarzem Biblioteki Zarządu Głównego Związku, delegatem Universala Esperanto-Asocio i członkiem Międzynarodowej Katolickiej Unii Esperantystów (IKUE). W 1962 był wśród założycieli Koła Seniorów Polskiego Związku Esperantystów w Warszawie, w 1985 wyróżniony został odznaką "Zasłużony Esperantysta". Zmarł w Warszawie w 1991.

</doc>
<doc id="2105067" url="https://pl.wikipedia.org/wiki?curid=2105067" title="Mudejarowie">
Mudejarowie

Mudejarowie (czyt. Mudehar) – ludność muzułmańska na półwyspie Iberyjskim, która w wyniku rekonkwisty dostała się pod panowanie państw chrześcijańskich (XI–XV w.). "Mudejar" pochodzi od słowa arabskiego مدجن [mudadżdżan], co oznacza "dom" lub "udomowione".
Po zdominowaniu islamskich krajów przez Aragonię, Kastylię i Portugalię, państwa te zajęły większość dawnego Al Andalus. Jedynym muzułmańskim krajem była rządzona przez Nasrydów Grenada. Wielu muzułmanów, po podboju ich emiratów przez chrześcijan udawało się na emigrację, głównie do Grenady i Afryki Północnej, część przyjęła chrześcijaństwo (zob. Moryskowie) lecz byli też i tacy którzy nie migrowali i pozostawali przy islamie.
Historia.
W XV wieku liczebność tej grupy wynosiła około 600 000 ludzi, a najwięcej ich mieszkało w Murcji (królestwo Kastylii), Aragonii i w Walencji, gdzie stanowili większość mieszkańców. Zdecydowana większość Mudejarów była rolnikami, ale nie brakowało wśród nich wysoko wykwalifikowanych rzemieślników i rzeźbiarzy, co zaowocowało rozkwitem stylu architektonicznego zwanego, od twórców, Mudejar. Oprócz tego, popularnymi zawodami było kowalstwo, poganianie mułów i kupiectwo.
Mudejarowie spotykali się z naciskiem religijnym zarówno ze strony chrześcijan, jak i swoich współwyznawców z islamskich krajów. Ci ostatni uważali, że płacenia podatków niewiernym jest łamaniem prawa koranicznego i nawoływali do migracji. Kościół katolicki z kolei uważał, iż działalność Mudejarów ma negatywny wpływ na ich chrześcijańskich sąsiadów i powinni zostać bezzwłocznie wydaleni. W 1502 roku zniesiono nietykalność gwarantowaną przez akt kapitulacyjny i od tamtej pory Mudejarowie poddawani byli czasami próbom przymusowego nawrócenia na chrześcijaństwo, które jednak długo przejawiały się tylko w nakazie uczestnictwa w wystąpieniach kaznodziejów. Kościół generalnie sprzeciwiał się przymusowym chrztom. Społeczeństwo często odnosiło się do nich nieufnie, co podyktowane było także faktem, iż obydwie grupy żyły w zasadzie oddzielnie - kontakty były bowiem prawnie zakazane. Przepis ten był jednak często łamany, na przykład w przypadku lekarzy, których Mudejarowie mieli świetnych i chrześcijanie często korzystali z ich usług. Tak naprawdę, jedynie koronie zależało na pozostaniu Mudejarów w granicach królestw chrześcijańskich, gdyż płacili oni podatki.
Sytuacja Mudejarów, aż do początków XVII wieku nie była jednak zła, podlegali oni bezpośrednio władcom hiszpańskim i znajdowali się pod ich opieką. Ich sprawami zajmował się specjalny urzędnik królewski, który zazwyczaj sam był muzułmaninem. Społeczności islamskie posiadały przywilej rządzenia się własnymi prawami, a na ich czele stali sędziowie "kadi". Oczywiście, islam był ograniczany w stosunku do panującego katolicyzmu, na przykład poprzez zakaz budowy nowych meczetów i zakaz nawoływania do modlitwy. Prawda jest jednak taka, że przepisy te bardzo często łamano, a władze przymykały na to oko. Muzułmanie mieli też prawo do pielgrzymki do Mekki, wymagało to jednak specjalnego zezwolenia, którego uzyskanie nie było trudne.

</doc>
<doc id="2105069" url="https://pl.wikipedia.org/wiki?curid=2105069" title="Roșu și Negru">
Roșu și Negru

Roșu și Negru (rum. "czerwone i czarne") – rumuński zespół muzyczny grający rock (progresywny, glam, pop rock), założony w 1963 roku w Bukareszcie. Liderem grupy od lat 60. do 2005 roku był Liviu Tudan.

</doc>
<doc id="2105074" url="https://pl.wikipedia.org/wiki?curid=2105074" title="Daszów (osiedle typu miejskiego)">
Daszów (osiedle typu miejskiego)



</doc>
<doc id="2105077" url="https://pl.wikipedia.org/wiki?curid=2105077" title="Witold Kirszenstein">
Witold Kirszenstein

Witold Stefan Kirszenstein (ur. 29 września 1891 w Warszawie, zm. 1965) – podpułkownik dyplomowany piechoty Wojska Polskiego, działacz niepodległościowy.
Życiorys.
Urodził się 29 września 1891 w Warszawie, w rodzinie Stefana i Izabelli z Wilczyńskich.
19 sierpnia 1920 roku został zatwierdzony z dniem 1 kwietnia 1920 roku w stopniu kapitana, w piechocie, „w grupie oficerów byłych Korpusów Wschodnich i byłej armii rosyjskiej”. Pełnił wówczas służbę w Oddziale IV Naczelnego Dowództwa. 1 czerwca 1921 roku pełnił służbę w Oddziale IIIa Biura Ścisłej Rady Wojennej w Warszawie, a jego oddziałem macierzystym był wówczas Oddział V Sztabu Generalnego. W latach 1921–1922 był słuchaczem Kursu Doszkolenia Wyższej Szkoły Wojennej w Warszawie. 3 maja 1922 roku zweryfikowany został w stopniu kapitana ze starszeństwem z dniem 1 czerwca 1919 roku i 179. lokatą w korpusie oficerów piechoty. Po ukończeniu kursu przydzielony został do Oddziału IV Sztabu Generalnego. W czasie siedmioletniej służby w Sztabie Generalnym pozostawał oficerem nadetatowym 55 pułku piechoty. 31 marca 1924 roku awansował na majora ze starszeństwem z dniem 1 lipca 1923 roku i 67. lokatą w korpusie oficerów piechoty. Z dniem 15 listopada 1924 roku przydzielony został do macierzystego pułku na stanowisko dowódcy III batalionu detaszowanego w Rawiczu. Latem 1929 roku wyznaczony został na stanowisko szefa sztabu Korpusu Ochrony Pogranicza w Warszawie. Na tym stanowisku awansował na podpułkownika ze starszeństwem z dniem 1 stycznia 1931 roku. Wiosną 1932 roku mianowany został zastępcą dowódcy 10 pułku piechoty w Łowiczu. W październiku 1935 został przeniesiony do Sztabu Głównego. Następnie na stanowisku I zastępcy dowódcy 65 pułku piechoty w Grudziądzu. W trzeciej dekadzie sierpnia 1939 roku, po przeprowadzeniu mobilizacji alarmowej, pozostał w pułku.
W kampanii wrześniowej 1939 roku dowodził 65 pułkiem piechoty. Na czele tego pułku walczył w bitwie nad Bzurą. 18 września 1939 roku w Ruszkach został ciężko ranny, po czym został odtransportowany do Kutna. W niemieckiej niewoli przebywał w Oflagu IX B Weilburg.
Zmarł w 1965 i został pochowany na cmentarzu parafialnym w Warszawie.

</doc>
<doc id="2105078" url="https://pl.wikipedia.org/wiki?curid=2105078" title="Gale Norton">
Gale Norton

Gale Norton (ur. 11 marca 1954 w Wichita) – amerykańska polityk, członkini Partii Republikańskiej. W latach 2001-06 zasiadała w gabinecie federalnym kierowanym przez prezydenta George’a W. Busha, gdzie zajmowała stanowisko sekretarza zasobów wewnętrznych. 
Pochodzi z Kansas. Ukończyła z wyróżnieniem studia prawnicze na University of Denver. W młodości była aktywistką Partii Libertariańskiej, później jej polityczne sympatie przesunęły się w stronę Republikanów. Po ukończeniu studiów rozpoczęła karierę zawodową, w której okresy pracy w sektorze prywatnym przeplatały się z epizodami w administracji państwowej. W latach 1979-83 była asystentką zastępcy sekretarza rolnictwa USA. Z kolei pod koniec lat 80. pracowała jako prawniczka dla Departamentu Zasobów Wewnętrznych USA. 
W 1991 została wybrana na prokuratora generalnego stanu Kolorado (stanowisko to obsadzane jest w drodze wyborów bezpośrednich). Pełniła ten urząd przez osiem lat, po czym powróciła do prywatnej praktyki. W 2001 powróciła do resortu zasobów, tym razem jako jego szefowa. Na początku roku 2006 podała się do dymisji. Od tego czasu jest związana z koncernem paliwowym Royal Dutch Shell, gdzie zajmuje stanowisko doradcy prawnego w pionie wydobycia.

</doc>
<doc id="2105079" url="https://pl.wikipedia.org/wiki?curid=2105079" title="Siwa Woda">
Siwa Woda

Siwa Woda – środkowa część Chochołowskiego Potoku, od ujścia Koryciańskiej Siklawy (choć według niektórych map zmiana nazwy następuje niżej) do ujścia Kirowej Wody. Płynie ona dalej przez zachodnią część Rowu Kościeliskiego, cały czas przez las, przyjmując tylko bardzo niewielkie dopływy. W Roztokach (osiedle miejscowości Witów) łączy się z Kirową Wodą, tworząc rzekę Czarny Dunajec. Połączenie to następuje na wysokości około 877 m n.p.m. Zaraz powyżej tego miejsca uchodzi do Kirowej Wody jeszcze Lejowy Potok.
Siwa Woda przyjmuje niewielki lewostronny dopływ z polany Molkówka, niewielkie lewostronne wycieki zboczowe oraz kilka niewielkich prawostronnych i okresowych dopływów z Tatr. Jej koryto dzieli się na kilka ramion. Po powodziach często następuje przerzucanie przepływów między tymi korytami. Potok tworzy rozległy kamieniec, w którym następuje częściowe gubienie wody zmniejszające przepływ nawet do 200 l/s. Średni spadek wynosi 2,06%.

</doc>
<doc id="2105082" url="https://pl.wikipedia.org/wiki?curid=2105082" title="Head Trauma">
Head Trauma

Head Trauma – piąty album House of Krazees wydany w lutym 1996 nakładem wytwórni muzycznej Latnem Intertainment. Jest to ostatni pełny longplay wydany przez HOK.
Na albumie (który ze względów finansowych został wydany tylko na kasecie) znalazł się utwór „Nosferatu”, który w 2002 roku został wydany ponownie jako internetowy darmowy singel ze zmienionym beatem, dwiema nowymi zwrotkami Mr. Bonesa i Hektica oraz z usuniętym wersem The R.O.C.

</doc>
<doc id="2105083" url="https://pl.wikipedia.org/wiki?curid=2105083" title="Mołdawia w Konkursie Piosenki Eurowizji dla Dzieci">
Mołdawia w Konkursie Piosenki Eurowizji dla Dzieci

Mołdawia w Konkursie Piosenki Eurowizji dla Dzieci zadebiutowała w 2010 roku. Pierwszym reprezentantem był Stefanel Roscovan z piosenką "Ali Baba".
Uczestnictwo.
Legenda:
Historia głosowania (2010-2013).
Mołdawia dała najwięcej punktów dla:
Mołdawia dostała najwięcej punktów od:

</doc>
<doc id="2105087" url="https://pl.wikipedia.org/wiki?curid=2105087" title="Kopytov">
Kopytov



</doc>
<doc id="2105093" url="https://pl.wikipedia.org/wiki?curid=2105093" title="Mistrzostwa Kanady w Lekkoatletyce 2010">
Mistrzostwa Kanady w Lekkoatletyce 2010

Mistrzostwa Kanady w Lekkoatletyce 2010 – zawody lekkoatletyczne, które odbyły się w Toronto w dniach 28–31 lipca.
Bieg na 10 km.
Mistrzostwa Kanady w biegu na 10 kilometrów rozegrano 16 października w Toronto w ramach Oasis ZooRun. Bieg mężczyzn wygrał Kenijczyk Kip Kangogo.

</doc>
<doc id="2105094" url="https://pl.wikipedia.org/wiki?curid=2105094" title="Daniel Bloom">
Daniel Bloom

Daniel Bloom, właśc. Daniel Tomasz Borcuch (ur. 21 grudnia 1971 w Kwidzynie) – polski kompozytor, muzyk, producent muzyczny.
Ukończył szkołę muzyczną (w klasie fortepianu) oraz archeologię na Uniwersytecie Mikołaja Kopernika w Toruniu.
Jest młodszym bratem reżysera Jacka Borcucha.

</doc>
<doc id="2105096" url="https://pl.wikipedia.org/wiki?curid=2105096" title="Henryk Królak">
Henryk Królak

Henryk Królak (ur. 15 stycznia 1960) – polski lekkoatleta specjalizujący się w rzucie młotem.
Kariera.
W roku 1979 zajął piąte miejsce w mistrzostwach Europy juniorów. Brał udział w mistrzostwach świata w 1983 roku jednak z powodu kontuzji nie zaliczył żadnej mierzonej próby w rundzie eliminacyjnej. Reprezentował Polskę na mistrzostwach Europy w Stuttgarcie (1986) – z wynikiem 71,76 m nie awansował do finału. Dziesięciokrotnie startował w ścisłym finale mistrzostw Polski seniorów zdobywając trzy medale – dwa srebrne (Lublin 1984 i Bydgoszcz 1985) oraz jeden brązowy (Grudziądz 1986).

</doc>
<doc id="2105098" url="https://pl.wikipedia.org/wiki?curid=2105098" title="K9Copy">
K9Copy

K9Copy – wolny program do kopii DVD i DVD authoringu dla systemów uniksopodobnych, takich jak Linux i BSD.
Opis.
K9Copy ułatwia kilka metod tworzenia kopii zapasowych DVD i wykorzystania libdvdcss do obejścia blokady CSS.

</doc>
<doc id="2105100" url="https://pl.wikipedia.org/wiki?curid=2105100" title="Jules Maaten">
Jules Maaten

Jules Maaten (ur. 17 kwietnia 1961 w Nieuwer-Amstel) – holenderski polityk, poseł do Parlamentu Europejskiego.
Życiorys.
Studiował historię na Uniwersytecie Amsterdamskim. Przez wiele lat działał w JOVD ("Jongeren Organisatie Vrijheid en Democratie"), organizacji młodzieżowej współpracującej z centroprawicową i liberalną Partią Ludową na rzecz Wolności i Demokracji (VVD). Był sekretarzem amsterdamskich struktur tego związku i sekretarzem ds. międzynarodowych. W międzyczasie pracował jako dziennikarz w „Amstelveens Nieuwsblad”, był też asystentem parlamentarnym, pełnił różne funkcje w międzynarodowych zrzeszeniach organizacji młodzieżowych.
Od 1986 do 1991 zasiadał w radzie miejskiej Amstelveen. W latach 90. był sekretarzem generalnym Międzynarodówki Liberalnej. W 1999 i 2004 uzyskiwał mandat posła do Parlamentu Europejskiego z listy ugrupowania VVD. W VI kadencji PE przystąpił do grupy Porozumienia Liberałów i Demokratów na rzecz Europy. Pracował m.in. w Komisji Ochrony Środowiska Naturalnego, Zdrowia Publicznego i Bezpieczeństwa Żywności. W PE zasiadał do 2009, powrócił następnie do działalności w strukturach międzynarodowych zrzeszeń liberalnych.

</doc>
<doc id="2105105" url="https://pl.wikipedia.org/wiki?curid=2105105" title="Gleichschaltung">
Gleichschaltung

Gleichschaltung (także glajchszaltung) – określenie pochodzące z nazistowskiej ideologii III Rzeszy, będące synonimem ujednolicenia realizowanego na obszarze życia społecznego, politycznego i instytucjonalnego.
Historia.
Natychmiast po przejęciu władzy w styczniu 1933 roku, kierownictwo Narodowosocjalistycznej Niemieckiej Partii Robotników (NSDAP) zaczęło eliminować te organizacje, które groziły przeciwstawieniem się jego roszczeniom do totalności. Dostosowanie wszystkich instytucji państwowych i społecznych do politycznych i ideologicznych celów NSDAP miało zastąpić pluralistyczne zróżnicowanie Republiki Weimarskiej. Przenikając państwo, sądownictwo i społeczeństwo oraz ustanawiając swój system rządów, naziści używali przede wszystkim systemu glajchszaltowania. Po krótkim czasie w III Rzeszy prawie nie było klubu czy stowarzyszenia, którego herb i pieczęć nie zawierałyby swastyki.
Termin ukuty przez ministra sprawiedliwości Rzeszy Franza Gürtnera pojawił się po raz pierwszy w dwóch jednobrzmiących ustawach o zglajchszaltowaniu niemieckich krajów związkowych (landów) w marcu i kwietniu 1933 roku. Pod pretekstem ujednolicenia państwa rząd pod przywództwem Adolfa Hitlera wymusił utworzenie narodowosocjalistycznych rządów krajów związkowych. Skutki „Ustawy o przywróceniu zawodowej służby cywilnej” z 7 kwietnia 1933 roku sięgały najniższych szczebli administracyjnych gmin. Wbrew wszelkim przepisom konstytucyjnym zezwalała na zwalnianie krytycznych wobec reżimu urzędników państwowych. Oprócz demokratów i liberałów pracę stracili przede wszystkim pracownicy państwowi wyznania mojżeszowego w wyniku wprowadzonych po raz pierwszy w ustawie paragrafów aryjskich. Prawie wszystkie organizacje, aż do najmniejszych klubów sportowych czy śpiewaczych, chętnie przyjęły paragrafy aryjskie bez potrzeby państwowego przymusu.
Glajchszaltowanie obejmowało środki administracyjne oraz brutalny terror uliczny. Dzięki dekretowi „O ochronie narodu i państwa” który wszedł w życie po pożarze Reichstagu w lutym 1933 roku, reżim nazistowski miał wolną rękę w ściganiu członków opozycji. Głównymi ofiarami porwań i uwięzień byli członkowie Komunistycznej Partii Niemiec (KPD) i Socjaldemokratycznej Partii Niemiec (SPD). Z powodu przytłaczającej przewagi i terroru NSDAP, wszystkie partie polityczne rozwiązały się na początku lipca 1933 roku, po zdelegalizowaniu SPD 22 czerwca. Powstanie systemu jednopartyjnego i połączenie urzędów kanclerza i prezydenta po śmierci Paula von Hindenburga 2 sierpnia 1934 roku w osobie Hitlera dopełniło „jedności partii i państwa”. Ze skutkiem natychmiastowym Reichswehra złożyła przysięgę wojskową „Führerowi i kanclerzowi Rzeszy” Hitlerowi. Latem 1934 roku proces glajchszaltowania był już mocno zaawansowany poprzez przejmowanie najważniejszych stowarzyszeń w strukturze organizacyjnej NSDAP. Przymusowe i dobrowolne dostosowanie umożliwiło partii niemal całkowitą kontrolę nad wszystkimi obszarami życia społecznego. Oprócz klubów i organizacji dostosowano prasę, film i radio, które były wykorzystywane jako środki propagandy do wywierania wpływu.
Swastyka była zewnętrznym symbolem glajchszaltowania, będąc po 30 stycznia 1933 roku nieodłącznym elementem wyglądu ulic i życia codziennego Niemców. W 1935 roku została ogłoszona godłem państwowym III Rzeszy. Rozszerzono również uniformizację, tak aby obejmowała wszystkie grupy wiekowe. Umundurowana i zorganizowana militarnie była także Hitlerjugend (HJ), która po wprowadzeniu przymusowego członkostwa w 1936 roku miała gwarantować szkolenie ideologiczne i integrację całej młodzieży z nazistowskim państwem.

</doc>
<doc id="2105107" url="https://pl.wikipedia.org/wiki?curid=2105107" title="Zębiełek duży">
Zębiełek duży

Zębiełek duży ("Crocidura grandis") – gatunek owadożernego ssaka z rodziny ryjówkowatych (Soricidae). Występuje endemicznie na Filipinach. Holotyp znaleziony w 1906 roku na szczycie Malindang na wyspie Mindanao na wysokości 1859 m n.p.m. Do 2000 roku nie przeprowadzono żadnych badań tego ssaka, jednak w ostatnich dwóch latach znaleziono kilka okazów które mogą należeć do tego gatunku. Poszukiwania przeprowadzone na najwyższych szczytach Mindanao, Apo i Katanglad nie przyniosły żadnych rezultatów. Ssak o długości ciała 157 mm, ogona 58 mm, masa ciała nieznana. Najprawdopodobniej ssak ten ogranicza się do pierwotnego lasu. Ekologia i wielkość populacji słabo poznane. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii DD (niedostateczne dane). W regionie gdzie występuje ten gatunek prowadzone są na szeroką skalę wylesiania. Występuje co prawda w Parku Narodowym Mount Malindang, lecz park ten nie jest dobrze zarządzany. Skutki wylesiania dla populacji tego ssaka nie są znane.

</doc>
<doc id="2105108" url="https://pl.wikipedia.org/wiki?curid=2105108" title="Daniel Borcuch">
Daniel Borcuch



</doc>
<doc id="2105113" url="https://pl.wikipedia.org/wiki?curid=2105113" title="Pierre Emmanuel Robe">
Pierre Emmanuel Robe

Pierre Emmanuel Robe (ur. 15 września 1986 w Chamonix) – francuski skoczek narciarski, reprezentant klubu CS Chamonix Mont-Blanc.
Jego rekord życiowy to 156,5 metra uzyskane w 2008 roku na mamuciej skoczni w Oberstdorfie.
Raz wystartował w kwalifikacjach do zawodów Pucharu Świata. Miało to miejsce na zakończenie sezonu 2007/2008 w Planicy, jednak po skoku na odległość 98 metrów zajął w nich ostatnie miejsce i nie wystąpił w konkursie głównym. W tym samym sezonie wziął udział w drużynowym konkursie mistrzostw świata w lotach w 2008 roku, w którym uplasował się na ósmym miejscu. Nie zakwalifikował się do konkursu indywidualnego.
Dwukrotnie zdobył punkty Pucharu Kontynentalnego (w 2006 i 2008).
Latem 2009 zakończył sportową karierę.

</doc>
<doc id="2105114" url="https://pl.wikipedia.org/wiki?curid=2105114" title="Curtis Moss">
Curtis Moss

Curtis Moss (ur. 12 kwietnia 1987 w New Westminster) – kanadyjski lekkoatleta specjalizujący się w rzucie oszczepem.
W 2006 reprezentował Kanadę na mistrzostwach świata juniorów jednak podczas tych zawodów zajął odległe miejsce w eliminacjach i nie wywalczył awansu do finału. Zdobył srebrny medal igrzysk frankofońskich w 2009 roku. Olimpijczyk z Londynu. W 2013 wywalczył drugi w karierze srebrny medal igrzysk frankofońskich.
Medalista mistrzostw Kanady – pierwsze złoto tej imprezy wywalczył podczas czempionatu w roku 2010.
Rekord życiowy: 81,21 (13 czerwca 2012, Victoria).

</doc>
<doc id="2105116" url="https://pl.wikipedia.org/wiki?curid=2105116" title="Erik Meijer (polityk)">
Erik Meijer (polityk)

Erik Theo Maria Meijer (ur. 5 grudnia 1944 w Amsterdamie) – holenderski polityk, poseł do Parlamentu Europejskiego V i VI kadencji, senator.
Życiorys.
Absolwent geografii społecznej z 1972. W latach 70. pracował jako nauczyciel geografii w szkole średniej. Od 1980 do 1992 był urzędnikiem administracji terytorialnej w Rotterdamie. Zasiadał w radzie miejskiej Amsterdamu (1975–1978), później (do 2002) w radach na poziomie dystryktu i prowincji Holandia Południowa.
Należał do Partii Prac, od lat 60. do początku lat 90. działał w Pacyfistycznej Partii Socjalistycznej. Następnie był członkiem GroenLinks, m.in. pełnił funkcję wiceprzewodniczącego tego ugrupowania. W 1999 wszedł w skład władz wykonawczych Partii Socjalistycznej, do której dołączył trzy lata wcześniej.
W 1999 i 2004 uzyskiwał mandat posła do Parlamentu Europejskiego z listy ugrupowania Partii Socjalistycznej. Był członkiem frakcji eurokomunistów, pracował m.in. Komisji Transportu i Turystyki. W PE zasiadał do 2009.
W latach 2014–2015 był członkiem Eerste Kamer, wyższej izby holenderskiego parlamentu. W 2022 został wykluczony z Partii Socjalistycznej, dołączył do lokalnego ugrupowania Socialisten 010.

</doc>
<doc id="2105119" url="https://pl.wikipedia.org/wiki?curid=2105119" title="Xingtai">
Xingtai

Xingtai (chiń. upr. 邢台, pinyin: "Xíngtái") – miasto o statusie prefektury miejskiej w Chinach, w prowincji Hebei. W 2010 roku liczba mieszkańców miasta wynosiła 748 789. Prefektura miejska w 1999 roku liczyła 6 511 775 mieszkańców.
Xingtai, którego początki sięgają co najmniej XVI wieku p.n.e., jest najstarszym miastem w północnych Chinach.
Historia.
Pierwsze osadnictwo na terenach Xingtai pojawiło się już w okresie dynastii Shang (1600–1046 p.n.e.); na kościach wróżebnych pochodzących z tej epoki pojawia się również nazwa Xing, od której pochodzi obecna nazwa miasta. 
Na początku panowania dynastii Zhou (1045–256 p.n.e.) miasto było stolicą feudalnego państwa Xing. Po przeniesieniu stolicy na wschód, miasto popadło w ruinę (ok. połowa VII w. p.n.e.), jednak wkrótce Xingtai stało się częścią państwa Jin, a następnie Zhao i zostało ostatecznie włączone do imperium Qin w 228 roku p.n.e. W czasie wojny domowej, która miała miejsce po obaleniu dynastii Qin (206 p.n.e.), król Changshan, mający swoją siedzibę w Xingtai, zwanym wówczas Xiangguo, był jednym z popleczników Xiang Yu – jednego z głównych pretendentów do objęcia tronu. Za rządów dynastii Han (206 p.n.e.–220 n.e.) obszar miasta został podzielony pomiędzy sąsiednie komanderie i królestwa. W 319 roku miasto stało się stolicą późniejszej dynastii Zhao, którą założył Shi Le (panował w latach 319–333), jednakże w 335 roku następca tronu Shi Hu przeniósł stolicę do Ye. Po podbiciu Chin przez dynastię Sui (581–618) obszarowi Xingtai nadano nazwę Xingzhou, która utrzymała się do 1119 roku, kiedy utworzono prefekturę Xinde. W okresie dynastii Ming (1368–1644) i Qing (1368–1644) prefekturę nazywano Shunde. Miejscowość nosi nazwę Xingtai nieprzerwanie od czasów dynastii Song (960–1279).
Pomiędzy 8 a 29 marca 1966 roku miasto nawiedziła seria trzęsień ziemi, z których największe miało siłę 7,2 w skali Richtera. Zginęło wówczas ponad 8 tys. osób.
Podział administracyjny.
Prefektura miejska Xingtai podzielona jest na:

</doc>
<doc id="2105124" url="https://pl.wikipedia.org/wiki?curid=2105124" title="Agus Martowardojo">
Agus Martowardojo

Agus Dermawan Wintarto Martowardojo (ur. 24 stycznia 1956 w Amsterdamie) – indonezyjski ekonomista i polityk.
Studiował ekonomię na Uniwersytecie Indonezyjskim. Pełnił funkcję dyrektora generalnego kilku indonezyjskich banków: Bank Bumiputera (1995–1998), Bank Exim (1998) i Bank Permata (2002–2005). Od 2005 do 19 maja 2010 był dyrektorem generalnym Bank Mandiri, największego banku w kraju.
W 2008 był prezydenckim kandydatem na urząd gubernatora Banku Indonezji, nie został jednak zaakceptowany przez Ludową Izbę Reprezentantów.
19 maja 2010 został powołany na stanowisko ministra finansów w drugim rządzie Susilo Bambang Yudhoyono. Zaprzysiężony dzień później.
Życie prywatne.
Jest żonaty, ma dwoje dzieci.

</doc>
<doc id="2105125" url="https://pl.wikipedia.org/wiki?curid=2105125" title="Ptasia Góra (Góry Stołowe)">
Ptasia Góra (Góry Stołowe)

Ptasia Góra (851 m n.p.m.) – szczyt na wierzchowinie stoliwa Skalniak w paśmie Gór Stołowych, w Sudetach Środkowych, położony na terenie Parku Narodowego Gór Stołowych.
Wzniesienie położone jest w granicach Parku Narodowego Gór Stołowych, w środkowo-zachodniej części Gór Stołowych, około 3,0 km na południowy zachód od Karłowa.
Rozległe płaskie wzniesienie z niewyraźnie zaznaczonym szczytem, wznoszące się na południowej krawędzi rozciągniętej wierzchowiny szczytowej stoliwa Skalniak, która rozciąga się poziomo na osi wschód-zachód. Szczyt wzniesienia wznosi się kilka metrów ponad wierzchowinę stanowiąc zwieńczenie rozległego piaskowcowego stoliwa od strony południowej. Wzniesienie, jak większość wzniesień w Górach Stołowych, zbudowane jest z górnokredowych piaskowców ciosowych. Zbocza wzniesienia po stronie zachodniej, wschodniej i północnej są łagodne i porośnięte lasem. Zbocze południowe stanowi ścianę stoliwa Skalniak i stromo opada w kierunku południowym. Na północ od szczytu położone są źródliska potoków Czermnica i czes. "Židovka" oraz znikome pozostałości resztek dawnych torfowisk: Długie Mokradło i Krągłe Mokradło, na których występuje sosna błotna – gatunek z Polskiej Czerwonej Księgi Roślin. Na północny zachód około 900 m od szczytu wzniesienia położone są Błędne Skały z zespołem formacji skalnych, tworzących malowniczy labirynt typu "skalne miasto".

</doc>
<doc id="2105128" url="https://pl.wikipedia.org/wiki?curid=2105128" title="Mistrzostwa Świata w Piłce Siatkowej Kobiet 2010/Grupa B">
Mistrzostwa Świata w Piłce Siatkowej Kobiet 2010/Grupa B

Do rywalizacji w turnieju mistrzowskim w piłce siatkowej kobiet podczas Mistrzostw Świata siatkarek 2010 przystąpiły 24 reprezentacje. W pierwszej fazie podzielone zostały na cztery grup. W grupie B znalazły się następujące drużyny:
Mecze w grupie B rozegrane zostaną pomiędzy 29 października a 3 listopada.

</doc>
<doc id="2105130" url="https://pl.wikipedia.org/wiki?curid=2105130" title="Yūji Kunimoto">
Yūji Kunimoto

 – japoński kierowca wyścigowy.
Kariera.
Japończyk karierę rozpoczął od startów w kartingu, w roku 2000. W sezonie 2007 zadebiutował w wyścigach samochodów jednomiejscowych. Ścigając się w Formule Toyota oraz Japońskiej Formule Challenge, zmagania zakończył odpowiednio na 10. i 4. pozycji w końcowej klasyfikacji. Rok później ponownie brał udział w Formule Challenge, tym razem sięgając po tytuł mistrzowski. Poza tym wziął udział w kilku wyścigach Formuły BMW Pacyfiku.
W 2009 roku awansował do Japońskiej Formuły 3 (ścigał się w barwach Petronas Team TOM'S). Wygrawszy cztery wyścigi, zmagania zakończył na 3. miejscu.

</doc>
<doc id="2105138" url="https://pl.wikipedia.org/wiki?curid=2105138" title="Puchar Świata w snowboardzie 1997/1998">
Puchar Świata w snowboardzie 1997/1998

Puchar Świata w snowboardzie w sezonie 1997/1998 to 4. edycja tej imprezy. Cykl rozpoczął się 13 listopada 1997 roku we francuskim Tignes. Ostatnie zawody sezonu odbyły się natomiast 14 marca 1998 roku w szwedzkim Tandådalen. Zawody rozgrywano w czterech konkurencjach: gigant, slalom, snowcross i halfpipe. Rozgrywano także slalom równoległy i gigant równoległy, ale nie prowadzono dla nich osobnej klasyfikacji. 
Puchar Świata rozegrany został w 7 krajach i 14 miastach na 2 kontynentach. Najwięcej konkursów (7) rozegranych zostało w Austrii.

</doc>
<doc id="2105140" url="https://pl.wikipedia.org/wiki?curid=2105140" title="Tęczowe herbicydy">
Tęczowe herbicydy

Tęczowe herbicydy (ang. "rainbow herbicides") – grupa chemikaliów należących do herbicydów i defoliantów używanych jako broń chemiczna podczas działań wojennych przeprowadzonych przez Armię Stanów Zjednoczonych w celu zniszczenia roślinności dżungli oraz pól uprawnych.
Historia.
Pierwsze testy tych substancji przeprowadzono w południowym Wietnamie w ramach tzw. Projektu AGILE w roku 1961. Po testach Amerykanie zdecydowali się użyć herbicydów tęczowych w operacji w Wietnamie, przeprowadzonej pod nazwą Operation Ranch Hand (1961–1971), będącej częścią projektu Operation Trail Dust. Armia amerykańska używała herbicydów tęczowych w celu niszczenia roślinności dżungli. Operacja miała dwa cele:
Rodzaje.
Armia amerykańska użyła podczas operacji na terenie Azji następujących herbicydów tęczowych:
Wpływ na zdrowie ludzi.
Herbicydy te zostały użyte podczas wojen w Wietnamie, Laosie oraz Kambodży. Armia amerykańska testowała je także na terenie USA, Kanady, Portoryko, Korei, Indii oraz Tajlandii pomiędzy 1940 rokiem aż do późnych lat 60. Ich użycie w Wietnamie, a w szczególności środka Agent Orange zanieczyszczonego dioksynami miało tragiczny wpływ na zdrowie ludzi wystawionych na ich działanie (deformacje płodu, zniekształcenia twarzy u dzieci, podatność na choroby nowotworowe, niedorozwój).

</doc>
<doc id="2105141" url="https://pl.wikipedia.org/wiki?curid=2105141" title="Paweł Urbański (skoczek narciarski)">
Paweł Urbański (skoczek narciarski)

Paweł Urbański (ur. 27 czerwca 1987 w Zakopanem) – polski skoczek narciarski, srebrny medalista drużynowego konkursu Mistrzostw Świata Juniorów 2005, reprezentant klubu Start Krokiew Zakopane.
Jego międzynarodowa kariera trwała jedynie przez trzy sezony – swój ostatni start w zawodach skoków narciarskich zanotował w wieku dwudziestu lat. W tym czasie wygrał jeden konkurs Pucharu Kontynentalnego – 28 grudnia 2004 w Engelbergu. Oprócz tego cyklu startował także w jej letniej edycji oraz sporadycznie w zawodach FIS Cup. Poza srebrem MŚJ odniósł kilka sukcesów na krajowej arenie, takich jak medale na mistrzostwach Śląska, w drużynowym konkursie mistrzostw Polski czy na Ogólnopolskiej Olimpiadzie Młodzieży.
Przebieg kariery.
W lidze szkolnej 1997 czterokrotnie stawał na podium kategorii „1987 i młodsi”. W letniej edycji dokonał tego w dwóch z pięciu konkursów, w których brał udział (w klasyfikacji roczników 1986-1987). Ponadto uplasował się na 48. miejscu w letnich mistrzostwach kraju juniorów na Maleńkiej Krokwi. W grudniu 1997 zajął szóste miejsce w Mistrzostwach Makroregionu Małopolska, a później wziął udział w czterech konkursach ligi szkolnej, gdzie najlepszym rezultatem była czwarta pozycja. W edycji letniej czterokrotnie stawał na podium (w kategorii 1987-1988). Zajął szóste miejsce w klasyfikacji swojej grupy wiekowej w Pucharze McDonald’s.
W grudniu 1998 w mistrzostwach makroregionu (w kategorii „1985 i młodsi”) zajął 17. miejsce. W konkursach ligi szkolnej uplasował się na następujących pozycjach: pierwszej, dwukrotnie piątej i na trzeciej.
W lecie 1999 ponownie był 17. na mistrzostwach makroregionu, a w Pucharze McDonald’s zajął 13. miejsce. Cztery razy znalazł się w czołowej „trójce” letniej ligi szkolnej. Uplasował się na piątym miejscu w Ogólnopolskich Spotkaniach UKS.
Na międzynarodowym konkursie dla trzynastolatków we wrześniu 1999 w Klingenthal zajął ostatnie, 28. miejsce. Dwa lata później był tam ósmy w odpowiedniej kategorii wiekowej.
W grudniu był szósty na mistrzostwach makroregionu i jedenasty w swojej kategorii na Mistrzostwach TZN. W styczniu wziął udział w Mistrzostwach Śląska w Szczyrku gdzie uplasował się na 13. miejscu (w konkursie dla rocznika 1986 i młodszych) i na 26. (dla 1984 i młodszych). Wystartował w pięciu konkursach ligi szkolnej, a najlepszym rezultatem była trzecia pozycja zajęta 27 lutego. Ponadto był dwunasty w Mistrzostwach SMS na Małej Krokwi (w kategorii „1984 i młodsi”) i piąty na Średniej Krokwi oraz szósty na spotkaniach UKS swojego rocznika. Pod koniec marca zajął szesnaste miejsce w spotkaniach UKS, a następnie zadebiutował w mistrzostwach Polski seniorów. Podczas konkursu w Zakopanem uplasował się na 62. miejscu, po skokach na 55 m i 48,5 m
Na odbywających się we wrześniu Letnich Mistrzostwach Polski 2002 na Średniej Krokwi oddał skoki na odległość 73,5 m i 74,5 m. Zajął 18. miejsce. W grudniu na tym samym obiekcie odbyły się zimowe mistrzostwa Polski, w których skoczył na odległość 88 m i uplasował się na 33. miejscu.
2003/2004.
Na Zimowej Ogólnopolskiej Olimpiadzie Młodzieży w 2003 zdobył brązowy medal w kategorii juniorów młodszych, po skokach na odległość 78,5 m i 80,5 m. 22 czerwca uplasował się na 21. miejscu podczas zawodów o Puchar Prezesa Tatrzańskiego Związku Narciarskiego. 9 sierpnia zaś zajął 20. miejsce w Pucharze McDonald’s. 20 września zajął 11. miejsce w letnich mistrzostwach Polski na normalnej skoczni, a 26 grudnia najniższe w karierze, 25. miejsce w zawodach o mistrzostwo Polski na skoczni dużej. W styczniu 2004 na mistrzostwach Śląska na Skalitem zdobył srebro, skacząc na 81,5 m i 83,5 m.
28 stycznia 2004 w drużynowym konkursie Mistrzostw Polski 2004 w Karpaczu, zdobył ze swoim klubem Start Krokiew Zakopane brązowy medal, skacząc 82,5 m w pierwszej i 84,5 m w drugiej serii. Dzień później indywidualnie był trzynasty.
8 lutego 2004 zadebiutował w zawodach Pucharu Kontynentalnego. Podczas zawodów na Wielkiej Krokwi oddał skok na odległość 79 m i zajął 75. miejsce. 9 października na tym samym obiekcie zajął 12. miejsce na letnich mistrzostwach Polski, skacząc 115,5 m i 110,5 m. Następnego dnia na Średniej Krokwi zajął najwyższe w karierze w zawodach o krajowy czempionat, 9. miejsce, po skokach na 80 m i 79 m.
2004/2005.
Podczas konkursu o Puchar Prezesa TZN na Średniej Krokwi zajął 27. miejsce, skacząc na 71 m w pierwszej serii i o pół metra mniej w drugiej. W tamtorocznych letnich mistrzostwach Polski był dwunasty (na dużej skoczni) i dziewiąty (na normalnej).
Kiedy prowadzenie w kadrze B reprezentacji Polski objął Stefan Horngacher, Urbański zaczął regularnie występować w zawodach Pucharu Kontynentalnego. W połowie grudnia pojechał na zawody tej serii do czeskiego Harrachova. Na pierwszych z nich, 17 grudnia oddał skok na odległość 120,5 m i zajął 42. miejsce. Dzień później skoczył sześć metrów krócej i uplasował się na 50. pozycji. 26 grudnia w Sankt Moritz był 55., po skoku na 77,5 m.
28 grudnia 2004 w szwajcarskim Engelbergu odniósł zwycięstwo w konkursie Pucharu Kontynentalnego. Polak uzyskał 118 metrów, a druga seria została odwołana, ze względu na zmienny wiatr i gęsto padający śnieg. Część trenerów złożyła protest i domagała się anulowania również wyników pierwszej rundy, jednak nie stało się to. Noty sędziowskie za jego próbę wahały się pomiędzy 16,5 a 17,5 pkt. Był to zarazem jego pierwszy punktowany występ w karierze. Dzień wcześniej był 37., po skoku na 114,5 m.
Podczas noworocznego konkursu w Seefeld Polak ponownie zdobył punkty – skoki na 90 m i 86,5 m zapewniły mu 26. lokatę w konkursie. Tydzień później w Planicy był 36., a następnego dnia 48. Następnie wziął udział w konkursach w Sapporo, gdzie po raz ostatni w sezonie punktował. Pierwszego dnia, na normalnej skoczni po skokach 77,5 m i 79,5 m zajął 27. miejsce. W kolejnym konkursie, przeprowadzonym na dużym obiekcie, skakał na 116 m i 119,5 m, sklasyfikowano go na 21. pozycji. Jego próby w ostatnim konkursie (119 m i 114,5 m) dały mu 14. pozycję. Łącznie zdobył w Japonii 32 pkt. W kolejnych konkursach, w Bischofshofen, Lauscha i w Zakopanem plasował się w piątej i szóstej dziesiątce. W klasyfikacji generalnej Pucharu Kontynentalnego 2004/2005 zajął 47. miejsce w klasyfikacji generalnej, zdobywając 137 punktów.
W trzech rozegranych w tamtym sezonie zimowych mistrzostwach Polski plasował się na lokatach: 10., 16. i 16.
28 lutego 2005 zajął piąte miejsce w konkursie juniorów podczas Ogólnopolskiej Olimpiady Młodzieży w Szczyrku. Skakał na 83 m i 78,5 m. Wcześniej w konkursie drużynowym zdobył wraz z klubem 2. miejsce.
23 marca wystąpił w drużynowych zawodach Mistrzostw Świata Juniorów 2005. Oddał skoki na odległość 95,5 m i 90 m, a jego drużyna zdobyła srebrny medal. Dwa dni później w konkursie indywidualnym skakał na 90 m i 85,5 m i sklasyfikowano go na 16. pozycji.
2005/2006.
18 czerwca 2005 w konkursie o Puchar Doskonałego Mleka w Zakopanem zajął 12. miejsce (dwukrotnie skoczył 110 m). W letnich mistrzostwach Polski w tym sezonie był 15.
W październiku Urbański pojawił się na amerykańskiej części Letniego Pucharu Kontynentalnego 2005. W pierwszej serii zawodów w Park City skoczył na odległość 122,5 m i zajmował trzecie miejsce. W drugiej jednak oddał skok na odległość 105 m i spadł na 14. pozycję. W kolejnym, jednoseryjnym konkursie był osiemnasty. W Lake Placid zaś zajął 18. i 15. miejsce. Finalnie uplasował się na 47. miejscu w klasyfikacji generalnej.
W listopadzie wziął udział w zawodach FIS Cupu w Sankt Moritz, gdzie dwukrotnie uplasował się na 12. pozycji. W styczniowym konkursie w Harrachovie był 11., a w Zakopanem zajął 8. miejsce. W tabeli generalnej sezonu 2005/2006 sklasyfikowany został na 47. miejscu, z dorobkiem 100 punktów. 26 grudnia w konkursie świątecznym w Zakopanem był trzynasty, a w styczniu zajął piętnastą lokatę na mistrzostwach TZN.
W indywidualnym konkursie o mistrzostwo Polski na skoczni normalnej był szesnasty, a na dużej uplasował się o jedno miejsce wyżej.
Jego ostatni start w międzynarodowych zawodach miał miejsce w zawodach Letniego Pucharu Kontynentalnego 2006 w Oberstdorfie. 29 lipca zajął 33. miejsce, a dzień później 35. miejsce, po skoku na odległość 114,5 m. 17 lutego 2007 po raz ostatni wystartował na mistrzostwach Polski; zajął 16. miejsce w konkursie w Szczyrku, skacząc na 72,5 m i 64 m. Następnie zakończył karierę ze względu na brak sukcesów sportowych.

</doc>
<doc id="2105142" url="https://pl.wikipedia.org/wiki?curid=2105142" title="Nerw płciowo-udowy">
Nerw płciowo-udowy

Nerw płciowo-udowy (łac. "nervus genitofemoralis") – jest nerwem pochodzącym ze splotu lędźwiowego. Składa się z włókien pochodzących z nerwów rdzeniowych L1, L2.
Przebieg i odgałęzienia.
Nerw ten przechodzi przez mięsień lędźwiowy większy i po wyjściu z niego dzieli się na dwie gałęzie:

</doc>
<doc id="2105144" url="https://pl.wikipedia.org/wiki?curid=2105144" title="West Midlands (region Anglii)">
West Midlands (region Anglii)



</doc>
<doc id="2105145" url="https://pl.wikipedia.org/wiki?curid=2105145" title="Nerw skórny uda boczny">
Nerw skórny uda boczny

Nerw skórny uda boczny (łac. "nervus cutaneus femoris lateralis") − jest nerwem pochodzącym ze splotu lędźwiowego. Składa się z włókien pochodzących z nerwów rdzeniowych L2, L3. 
Przebieg i odgałęzienia.
Po wyjściu spod bocznego brzegu mięśnia lędźwiowego większego biegnie skośnie przez dół biodrowy, następnie przechodzi pod lub przez więzadło pachwinowe kończąc się w skórze bocznej powierzchni uda. 

</doc>
<doc id="2105149" url="https://pl.wikipedia.org/wiki?curid=2105149" title="Ateny (nomarchia)">
Ateny (nomarchia)



</doc>
<doc id="2105150" url="https://pl.wikipedia.org/wiki?curid=2105150" title="Ronnie Quintarelli">
Ronnie Quintarelli

Ronnie Quintarelli (ur. 9 sierpnia 1979 roku w Nergar) – włoski kierowca wyścigowy.
Kariera.
Ronnie karierę rozpoczął od startów w kartingu, w roku 1990. Dziesięć lat później przeniósł się do wyścigów samochodów jednomiejscowych. Startując w barwach ekipy Prema Powerteam, zadebiutował we Włoskiej Formule Renault. Ostatecznie zmagania w niej zakończył na bardzo dobrej 3. pozycji. Rok później brał udział w europejskiej edycji tej serii (zajął w niej 7. miejsce) oraz w Niemieckiej Formule 3 (zaledwie 25. lokata). W sezonie 2002 został wicemistrzem Formuły Volkswagen.
W 2003 roku wyjechał do Japonii, gdzie rozpoczął starty w Japońskiej Formule 3. W pierwszym podejściu został sklasyfikowany na 2. miejscu, za Australijczykiem Jamesem Courtneyem. Sezon później sięgnął po tytuł mistrzowski. Pomimo sukcesu, rozpoczął zmagania w Formule Nippon, w której osiadł aż do roku 2008. Najlepiej spisał się w sezonie 2007, kiedy to zajął 7. lokatę. Od sezonu 2009 rywalizuje w Japońskich wyścigach samochodów sportowych – SuperGT.

</doc>
<doc id="2105151" url="https://pl.wikipedia.org/wiki?curid=2105151" title="Trzech Króli (święto)">
Trzech Króli (święto)



</doc>
<doc id="2105152" url="https://pl.wikipedia.org/wiki?curid=2105152" title="Attyka Wschodnia">
Attyka Wschodnia



</doc>
<doc id="2105154" url="https://pl.wikipedia.org/wiki?curid=2105154" title="Pireus (nomarchia)">
Pireus (nomarchia)



</doc>
<doc id="2105155" url="https://pl.wikipedia.org/wiki?curid=2105155" title="Attyka Zachodnia">
Attyka Zachodnia



</doc>
<doc id="2105164" url="https://pl.wikipedia.org/wiki?curid=2105164" title="Charles L. Bennett">
Charles L. Bennett

Charles L. Bennett (ur. 1956) – amerykański fizyk i astrofizyk. 
Życiorys.
W 1978 roku uzyskał bakalaureat z fizyki i astronomii na University of Maryland, College Park. W 1984 uzyskał stopień doktora fizyki na Massachusetts Institute of Technology. Od 2005 roku jest profesorem fizyki i astronomii na Johns Hopkins University. 
Był członkiem zespołu badawczego prowadzącego misję COBE ("Cosmic Background Explorer"). Kierował też (jako "Principal Investigator") badaniami prowadzonymi podczas projektu WMAP ("Wilkinson Microwave Anisotropy Probe").

</doc>
<doc id="2105167" url="https://pl.wikipedia.org/wiki?curid=2105167" title="Zażenowanie">
Zażenowanie

Zażenowanie – rodzaj silnej emocji podobnej do wstydu z tą różnicą, że odczuwana jest w momencie niestosownego zachowania lub wypowiedzenia niestosownych słów przez drugą osobę, najczęściej przez kogoś, po kim takiego zachowania nie należałoby się spodziewać, choć nie jest to konieczne. Np. niestosowny w danych okolicznościach ubiór, wypowiadanie się na tematy, których w danym momencie należy unikać, złe przyjęcie dowcipu.

</doc>
<doc id="2105169" url="https://pl.wikipedia.org/wiki?curid=2105169" title="Robert Kołodziejczyk">
Robert Kołodziejczyk

Robert Kołodziejczyk (ur. 3 sierpnia 1970) – polski lekkoatleta, który specjalizował się w skoku wzwyż.
Osiągnięcia.
W 1994 roku reprezentował Polskę na mistrzostwach Europy – z wynikiem 2,20 m nie wywalczył awansu do finału.
Dziewięć razy startował w wąskim finale mistrzostw Polski seniorów, zdobywając trzy medale – dwa srebrne (Warszawa 1992, Wrocław 1998) oraz jeden brązowy (Piła 1994). W 1996 zdobył jedyny w karierze tytuł halowego mistrza Polski (ma w dorobku także srebrne i brązowe medale halowego czempionatu).

</doc>
<doc id="2105172" url="https://pl.wikipedia.org/wiki?curid=2105172" title="Yacht Klub Stal Gdynia">
Yacht Klub Stal Gdynia

Yacht Klub Stal „Gdynia” – klub żeglarski działający w Gdyni. Powstał w 1946 roku jako oddział Jacht Klubu Pracowników Zjednoczenia Stoczni Polskich. W 1956 roku przekształcony w samodzielny Jacht Klub przy Stoczni im. Komuny Paryskiej (późniejszej Stoczni Gdynia). W 1991 roku działa bez patronatu stoczni, w 2004 roku odkupując od niej majątek, w tym jachty. Działa jako stowarzyszenie posiadające osobowość prawną.
Siedziba klubu mieści się w Gdyni, na terenie Basenu Jachtowego im. Mariusza Zaruskiego. Własna flota jachtów morskich pozwalała na realizację szkolenia żeglarskiego i organizację rejsów klubowych.
Największym osiągnięciem klubu był udział s/u Copernicus w pierwszej edycji Whitbread Round The World Race 1973 (ob. Volvo Ocean Race). Ponadto członkowie klubu zdobywali liczne nagrody w klasach regatowych. Klub organizował też duże regaty, w tym Mistrzostwa Świata klasy Micro w 1999 roku, Mistrzostwa Świata klasy Cadet w 2000 roku czy Mistrzostwa Półkuli Wschodniej klasy Star w 2012. 
Klub prowadzi szkolenie w klasie Optimist w formie szkółki żeglarskiej, a także wyczynowej sekcji sportowej, szkolenie w klasie Cadet, Laser, 407. Członkowie klubu startują też w klasach Star, 505, Nautica 450. Klub organizuje dorocznie Regaty o Błękitną Wstęgę Zatoki Gdańskiej, w których nagrodę zdobywa jacht bezwzględnie najszybszy. Organizuje też regaty w klasach sportowych, łącznie z Mistrzostwami Polski klasy Star.

</doc>
<doc id="2105175" url="https://pl.wikipedia.org/wiki?curid=2105175" title="Yuji Kunimoto">
Yuji Kunimoto



</doc>
<doc id="2105178" url="https://pl.wikipedia.org/wiki?curid=2105178" title="Zatopienie Lusitanii">
Zatopienie Lusitanii

Zatopienie Lusitanii (org. "The Sinking of the Lusitania; An Amazing Moving Pen Picture by Winsor McCay") – film animowany z lipca 1918 roku, autorstwa Winsora McCaya. Opowiadał o rzeczywistym wydarzeniu z 1915 roku – zatopieniu brytyjskiego parowca RMS Lusitania przez niemiecki okręt podwodny U-20.
McCay zdecydował się nakręcić film o zatopieniu Lusitanii, ponieważ sam był przejęty tragedią (w wyniku zatonięcia statku śmierć poniosło ponad 1000 osób) oraz dlatego, że nie istniał żaden zapis fotograficzny tego wydarzenia. Film nakręcony został w całkowicie poważnej tonacji, nie zawierał elementów karykatury czy magii, składał się też z rysunków dużo bardziej realistycznych niż te występujące we wcześniejszej twórczości McCaya. "Zatopienie Lusitanii" składało się z sekwencji animowanych oraz tablic zawierających daty, nazwiska itp. Szkice były proste i ascetyczne. Film miał pełnić zarówno funkcje dokumentalne (prezentował fakty, nawiązywał formą do kroniki filmowej, reportażu i rekonstrukcji wypadków) oraz propagandowe (ukazywał zatopienie parowca jako wynik bestialstwa Niemców). McCay i jego asystenci stworzyli na potrzeby filmu ponad 25 000 rysunków.
Zarys treści.
Animacja ukazuje statek RMS Lusitania opuszczający port, mijający Statuę Wolności oraz niemiecki okręt podwodny, szykujący się do ataku. U wybrzeża Irlandii parowiec zostaje trafiony. Pasażerowie usiłują się ratować, poszukują łodzi ratunkowych, wyskakują za burtę. Film kończy się ujęciami przedstawiającymi zanurzającą się flagę oraz tonącą kobietę, trzymającą w rękach niemowlę.
Film zawiera także tablice informacyjne, przedstawiające daty, fakty i postacie znanych obywateli zmarłych na pokładzie oraz sekwencje wykonane tradycyjną techniką filmową.

</doc>
<doc id="2105179" url="https://pl.wikipedia.org/wiki?curid=2105179" title="Paul van Buitenen">
Paul van Buitenen

Paul van Buitenen (ur. 28 maja 1957 w Bredzie) – holenderski polityk, księgowy, urzędnik służby cywilnej w strukturach Unii Europejskiej, poseł do Parlamentu Europejskiego (2004–2009). Whistleblower, który w sposób pośredni przyczynił się do rozwiązania Komisji Europejskiej kierowanej przez Jacques'a Santera.
Życiorys.
Kształcił się w technikum w Eindhoven, następnie pod koniec lat 70. odbył służbę wojskową. W 1980 uzyskał dyplom z zakresu księgowości, po czym do 1990 pracował jako asystent księgowego, kierownik działu planowania w prywatnym przedsiębiorstwie i doradca ds. finansowych na jednym z uniwersytetów.
W 1990 został zatrudniony w strukturach Komisji Europejskiej. Był m.in. asystentem audytora w Dyrektoriacie Kontroli Finansowej. Pełniąc tę funkcję, ujawnił przypadki korupcji i nepotyzmu w strukturach Komisji Europejskiej, w tym dotyczące fikcyjnego zatrudnienia przez francuską komisarz Édith Cresson swojego dentysty. Paul van Buitenen został wówczas zawieszony na kilka miesięcy, w trakcie których otrzymywał połowę wynagrodzenia. Niezależne dochodzenie potwierdziło część podawanych przez niego informacji. Rewelacje Paula van Buitenena sprowadziły na Komisję Europejską falę krytyki, w konsekwencji których ustąpił jej przewodniczący Jacques Santer i pozostali komisarze. Wydarzenia z tego okresu Paul van Buitenen opisał w książce "Blowing the Whistle: Fraud in the European Commission", wydanej przez Politicos Pub w 2000. Został wówczas uhonorowany tytułem „Europejczyka Roku” przez magazyn „Reader’s Digest”. W późniejszych latach podważono pewną część podawanych przez niego informacji, m.in. w 2004 umorzono postępowanie sądowe przeciwko Édith Cresson.
W 1999 Paul van Buitenen został członkiem belgijskiej partii zielonych Agalev. W 2002 wstąpił do niderlandzkiej Partii Socjalistycznej.
Przed wyborami europejskimi w 2004 założył własne ugrupowanie pod nazwą Transparentna Europa, które – pod hasłami walki z korupcją – wprowadziło dwóch europosłów VI kadencji. Jeden z mandatów objął Paul van Buitenen. Został członkiem grupy Zielonych i Wolnego Sojuszu Europejskiego, a także Komisji Kontroli Budżetowej. W PE zasiadał do 2009.
W 2006 ujawnił w mediach, że według niego Frits Bolkestein, były komisarz ds. usług i rynku wewnętrznego, jest członkiem rady doradczej rosyjskiego banku Menatep, w którym miały być prowadzone tajne konta spółki Clearstream, świadczącej usługi finansowe. W 2008 upublicznił streszczenie raportu wykazującego nieprawidłowości w rozliczeniach funduszy niektórych europosłów.
W 2008 Transparentna Europa zakończyła działalność. Po odejściu z Europarlamentu Paul van Buitenen, przebywający w trakcie sprawowania mandatu na urlopie bezpłatnym, powrócił do pracy urzędniczej.

</doc>
<doc id="2105182" url="https://pl.wikipedia.org/wiki?curid=2105182" title="Business Objects">
Business Objects

Business Objects SA – byłe przedsiębiorstwo informatyczne z siedzibą w San Jose (Kalifornia) i w Paryżu, jeden z czołowych producentów oprogramowania business Intelligence obsługującego procesy decyzyjne.
Założone w 1990 r. we Francji przez Bernarda Liautauda i Denisa Payre’a, Business Objects było pierwszym przedsiębiorstwem, które zintegrowało w jednym produkcie zapytania, raportowanie i technikę OLAP.
Do produktów należą sztandarowy program "BusinessObjects", "BusinessQuery" dla arkusza kalkulacyjnego Excel oraz Crystal Reports zakupionej w 2003 r. firmy Crystal Decisions.
W 2007 r. Business Objects przejęte zostało przez niemieckie przedsiębiorstwo informatyczne SAP.

</doc>
<doc id="2105183" url="https://pl.wikipedia.org/wiki?curid=2105183" title="Tandådalen">
Tandådalen

Tandådalen – szwedzki ośrodek narciarski położony w zachodniej części regionu Dalarna, w gminie Malung-Sälen. Leży u stóp szwedzkiej części Gór Skandynawskich, w pobliżu granicy z Norwegią, niedaleko Sälen. Znajdują się tu 54 trasy.
Często rozgrywane są tutaj zawody Pucharu Świata w snowboardzie.

</doc>
<doc id="2105186" url="https://pl.wikipedia.org/wiki?curid=2105186" title="Marble (KDE)">
Marble (KDE)

Marble jest wirtualnym globusem, który pozwala użytkownikowi wybierać wygląd między Ziemią, Księżycem, Wenus, Marsem i innymi planetami. Jest to wolne oprogramowanie na warunkach licencji GNU LGPL, opracowane przez KDE i społeczność open source do użytku na komputerach osobistych z systemem operacyjnym kompatybilnym z Qt-4. W wersji beta również dostępna jest aplikacja na system Android.
Marble ma być bardzo elastycznym programem, i jego podstawowe składniki mogą być łatwo zintegrowane z innymi programami. Jest przeznaczony do pracy bez konieczności przyspieszenia sprzętowego, ale może korzystać z OpenGL.
Autorzy wprowadzili obsługę źródeł on-line, takich jak mapy OpenStreetMap i zdolność do interpretowania plików KML. Marble również ma możliwości planowania trasy. Tryb nawigacji o nazwie MarbleToGo został opracowany jako część Google Summer of Code 2010.

</doc>
<doc id="2105187" url="https://pl.wikipedia.org/wiki?curid=2105187" title="Alx Danielsson">
Alx Danielsson

Alexander „Alx” Danielsson (ur. 1 kwietnia 1981 w Östersund) – szwedzki kierowca wyścigowy.
Kariera.
Szwed karierę rozpoczął od startów w kartingu. W wyścigach samochodów jednomiejscowych po raz pierwszy pojawił się w 1999, debiutując w szwedzkiej Formule Ford. Już w pierwszym podejściu został jej mistrzem. Rok później zadebiutował w brytyjskim odpowiedniku tej serii. Rywalizował w niej do sezonu 2003. Największym sukcesem Danielssona w tej serii było zdobycie mistrzostwa w zimowym cyklu, w roku 2002.
W 2004 Danielsson zadebiutował w Europejskiej Formule Renault V6. Wygrawszy w niej jeden wyścig, na torze w Dubaju, zmagania zakończył na 11. pozycji. W latach 2005–2006 ścigał się w World Series by Renault. W pierwszym niepełnym sezonie startów, reprezentując barwy francuskiej ekipy DAMS, został sklasyfikowany na 15. miejscu. W drugim podpisał kontrakt z konkurencyjną brytyjską stajnią Comtec Racing. Dobra współpraca w końcowej części sezonu zaowocowała tytułem mistrzowskim, z dorobkiem czterech zwycięstw. 
W sezonie 2007 Alx wystąpił w czterech z ośmiu rund Euroserii 3000, we włoskim zespole ELK Motorsport. W tym czasie trzykrotnie stanął na podium, z czego raz na najwyższym stopniu. Dorobek punktowy pozwolił mu na zajęcie 6. pozycji w końcowej klasyfikacji. W wyniku kłopotów finansowych Szwed był zmuszony zawiesić karierę w roku 2008. Sezon później zdołał wziąć udział w skandynawskiej serii Ferrari Challenge, w której sięgnął po tytuł mistrzowski.

</doc>
<doc id="2105191" url="https://pl.wikipedia.org/wiki?curid=2105191" title="Światopogląd racjonalistyczny">
Światopogląd racjonalistyczny



</doc>
<doc id="2105193" url="https://pl.wikipedia.org/wiki?curid=2105193" title="Franciszek Komornicki">
Franciszek Komornicki

Franciszek Komornicki herbu Nałęcz (ur. 1733, zm. 10 maja 1780 w Ostrogu) – duchowny rzymskokatolicki, bp tytularny Caesaropolis i sufragan łucki. 
Syn Antoniego Komornickiego i Magdaleny z Rogoyskich - Ochrzczony 9 września 1733 w Dąbrowie w archidiecezji gnieźnieńskiej. Po ukończeniu nauk seminaryjnych wyświęcony został 18 września 1756 na kapłana. W roku 1767 uzyskał doktorat obojga praw w Akademii Zamojskiej. Proboszcz koniuski (1760–1773), kanonik chełmski (1767) i łucki. Audytor kurii biskupiej w Łucku i od 1733 kanclerz łucki. W latach 1773-1780 proboszcz w Ostrogu. Dnia 28 lutego 1774 prekonizowany biskupem tytularnym Caesaropolis i sufraganem ordynariusza Łucka. 
Na mocy zezwolenia papieża Benedykta XIV dokonał 15 sierpnia 1779 koronacji obrazu Matki Bożej z Dzieciątkiem we franciszkańskim kościele Trójcy Świętej w miejscowości Międzyrzecz Ostrogski. Zmarł 10 maja 1780 w Ostrogu i pochowany został w podziemiu kaplicy obok miejscowego kościoła parafialnego.

</doc>
<doc id="2105194" url="https://pl.wikipedia.org/wiki?curid=2105194" title="Grächen">
Grächen

Grächen – szwajcarska miejscowość i gmina w kantonie Valais, w dystrykcie Visp, w dolinie Mattertal, w Alpach Pennińskich. Jest bazą narciarską i ośrodkiem sportowym. Według ostatniego spisu ludności w mieście mieszka 1365 osób. 
Oprócz stoków przygotowanych dla narciarzy i snowboardzistów Grächen jest także dobrą bazą wypadową w okoliczne szczyty jak np.: Dom, Täschhorn, Nadelhorn czy Lenzspitze. 
Często rozgrywane są tu zawody Pucharu Świata w snowboardzie.

</doc>
<doc id="2105195" url="https://pl.wikipedia.org/wiki?curid=2105195" title="Els de Groen-Kouwenhoven">
Els de Groen-Kouwenhoven

Els (Elly) de Groen-Kouwenhoven (ur. 23 grudnia 1949 w Hadze) – holenderska publicystka i pisarka, deputowana do Parlamentu Europejskiego (2004–2009).
Życiorys.
Uzyskała kwalifikacje nauczyciela w szkołach średnich, pracowała początkowo jako lektorka języka francuskiego. Później zajęła się działalnością pisarską i publicystyczną. Od 1985 do 1992 zawodowo recenzowała książki dla dzieci. Jako dziennikarka i komentator wydarzeń przez około dwadzieścia lat współpracowała z różnymi magazynami.
W wyborach w 2004 z ramienia założonego przez Paula van Buitenena ugrupowania pod nazwą Transparentna Europa uzyskała mandat posłanki do Parlamentu Europejskiego VI kadencji. Została członkinią grupy Zielonych i Wolnego Sojuszu Europejskiego, a także Komisji Petycji oraz Komisji Wolności Obywatelskich, Sprawiedliwości i Spraw Wewnętrznych. W PE zasiadała do 2009, powróciła następnie do pracy dziennikarskiej.

</doc>
<doc id="2105197" url="https://pl.wikipedia.org/wiki?curid=2105197" title="The Velvet Rope">
The Velvet Rope

The Velvet Rope – szósty studyjny album amerykańskiej wokalistki Janet Jackson, napisany i nagrany we współpracy z Jimmym Jamem i Terrym Lewisem, a także jej ówczesnym mężem René Elizondo Jr., wydany 7 października 1997 przez firmę Virgin Records. Przy okazji wydania tego albumu Janet odnowiła także swój kontrakt z wytwórnią Virgin Records na sumę 80 milionów dolarów zostając tym samym najlepiej opłaconym artystą muzycznym w tym czasie.
Informacje.
Następstwem wielomiesięcznej trasy koncertowej Janet World Tour były skutki długoterminowej depresji Jackson, które w rezultacie zmuszały ją do regularnych przerw w sesjach nagraniowych, podczas których także opuszczała niespodziewanie studio nagrań. Skoncentrowany na autobiograficznych tematach, The Velvet Rope, którego tytuł odnosi się do granic wewnątrz grup towarzyskich i indywidualnych początkowo w znaczeniu literackim był tylko Very Important Persons (VIP's) (Bardzo Ważne Osobistości), którym pozwolono na wejście i pozostanie jego główną częścią/tematem. Pomimo już wcześniej poruszonych tematów seksualnych znanych z albumu janet. (1993) The Velvet Rope idzie tutaj o krok do przodu nawiązując do sadomasochizmu oraz relacji seksualnych tych samych płci.
The Velvet Rope zadebiutował na pierwszym miejscu amerykańskiej listy "Bilboard200" stając się czwartym z kolei albumem numer 1 artystki sprzedanym w nakładzie około dziesięciu milionów egzemplarzy na całym świecie i otrzymał certyfikat potrójnej platyny z rąk Amerykańskiego Towarzystwa Nagrań (The Recording Industry Association of America). The Velvet Rope został także uplasowany na 256 miejscu listy "Pięciuset Najlepszych Albumów Wszech Czasów" "(The 500 Greatest Albums Of All Time)" według magazynu "Rolling Stone".
Lista utworów.
Edycja Podstawowa:
Edycja Japońska zawiera 23 piosenki. Piosenka, która zamyka album to „God’s Stepchild” z ukrytym bonusem „Can't Be Stopped” - 7:55
Edycja Australijska:
"Tour edition bonus CD”

</doc>
<doc id="2105200" url="https://pl.wikipedia.org/wiki?curid=2105200" title="Doveton Sturdee">
Doveton Sturdee

Frederick Charles Doveton Sturdee (ur. 9 czerwca 1859 w Charlton, zm. 7 maja 1925 w Camberley) − brytyjski wojskowy, admirał Royal Navy z okresu I wojny światowej, zwycięzca w bitwie koło Falklandów 8 grudnia 1914 roku.
Życiorys.
Pochodził z rodziny o tradycjach służby wojskowej, jego ojciec, Frederick Rannie Sturdee był komandorem marynarki, zaś dziadek ze strony matki pułkownikiem armii. W 1871 roku rozpoczął służbę w Royal Navy jako kadet na okręcie szkolnym HMS „Britannia”. W początkach swej służby służył na różnych okrętach, brał między innymi udział w bombardowaniu Aleksandrii podczas wojny brytyjsko-egipskiej 1882 roku. W latach 1893−1897, już w stopniu komandora porucznika ("Commander"), był specjalistą torpedowym w Departamencie Uzbrojenia Admiralicji. Później obejmował różne stanowiska, zarówno na morzu (dowodził między innymi pancernikiem HMS „New Zealand”), jak i w pracy sztabowej.
W 1908 roku został promowany do stopnia kontradmirała ("Rear-Admiral"). W latach 1910−1912 dowodził 1. Eskadrą Pancerników Home Fleet, 1912−1913 2. Eskadrą Krążowników. W 1913 roku awansował na wiceadmirała ("Vice-Admiral"). W lipcu 1914 roku został mianowany szefem sztabu wojennego Admiralicji. Pełniąc tę funkcję, był odpowiedzialny między innymi za dyslokację zespołów floty w pierwszych miesiącach wojny. Pośrednio przyczynił się do tragedii trzech okrętów 7. Dywizjonu Krążowników, decydując się, wbrew opinii innych członków sztabu, na utrzymywanie patroli przestarzałych jednostek u wybrzeży Holandii.
Po objęciu stanowiska Pierwszego Lorda Morskiego przez admirała Johna Fishera, z którym był skonfliktowany, Doventon Sturdee został usunięty ze sztabu i wytypowany do objęcia dowództwa nad zespołem dwóch krążowników liniowych, HMS „Invincible” i HMS „Inflexible”, wysyłanych na południowy Atlantyk w celu odszukania i zniszczenia Eskadry Wschodnioazjatyckiej admirała von Spee, zwycięzcy w bitwie pod Coronelem. Po niemal miesięcznym rejsie, przerywanym zawijaniem do kolejnych portów dla uzupełnienia zapasów, eskadra brytyjska dotarła 7 grudnia 1914 roku do Port Stanley. Następnego dnia doszło do starcia z zaskoczonymi obecnością krążowników liniowych na tych wodach Niemcami. Admirał Sturdee odniósł zdecydowane zwycięstwo, zatopione zostały obydwa niemieckie krążowniki pancerne, SMS „Scharnhorst” i SMS „Gneisenau” oraz dwa z trzech krążowników lekkich. Zabitych zostało około 2200 marynarzy niemieckich, w tym admirał von Spee i jego dwaj synowie.
Pomimo niechęci lorda Fishera, admirał Sturdee powrócił do Wielkiej Brytanii witany jako bohater i uhonorowany tytułem baroneta. Powierzono mu dowództwo 4. Eskadry Pancerników. Na jej czele, na pancerniku HMS „Benbow”, wziął udział w bitwie jutlandzkiej. W 1917 roku awansował do stopnia pełnego admirała ("Admiral"), zaś po zakończeniu wojny otrzymał specjalne podziękowania od Parlamentu i 10 tysięcy funtów gratyfikacji. W latach 1918−1921 pełnił funkcję dowódcy zespołu baz marynarki w Nore. W 1921 roku otrzymał stopień "Admiral of the Fleet".
Po przejściu na emeryturę pełnił funkcję prezesa Society for Nautical Research, biorąc aktywny udział w przywróceniu dawnego stanu okrętowi flagowemu admirała Nelsona z bitwy pod Trafalgarem, HMS „Victory”.

</doc>
<doc id="2105205" url="https://pl.wikipedia.org/wiki?curid=2105205" title="Rozbudowa nacji">
Rozbudowa nacji

Rozbudowa nacji (, w dosł. tłum. "Rozwój Narodu") – ukraińskie czasopismo nacjonalistyczne Prowodu Ukraińskich Nacjonalistów, utworzone w styczniu 1928.
Czasopismo było wydawane legalnie w Pradze, początkowo jako miesięcznik, a od 1931 jako dwumiesięcznik. Wydawcą był Mykoła Sciborski, a głównym redaktorem Wołodymyr Martyneć.
Z pismem współpracowali również: Dmytro Andrijewśkyj, Jurij Wasyjan, O. Hrycaj, Mykoła Kapustianśkyj, Jewhen Konowalec, Zenon Kuzelja, M. Kusznir, P. Makarenko, O. Mycjuk, Mychajło Omelianowicz-Pawlenko, Jewhen Onaćkyj i inni.
„Rozbudowa nacji” była kolportowana legalnie również w Małopolsce Wschodniej do 1929 roku (w tym roku zakazano jej kolportażu), jak również w Rumunii. Później kolportowana nielegalnie.
Pismo zostało zlikwidowane w 1934, w ramach policyjnych akcji skierowanych przeciw ukraińskim nacjonalistom w Czechosłowacji, Niemczech i Małopolsce Wschodniej, po zabójstwie Bronisława Pierackiego przez członków Organizacji Ukraińskich Nacjonalistów.

</doc>
<doc id="2105212" url="https://pl.wikipedia.org/wiki?curid=2105212" title="Mount Bachelor">
Mount Bachelor

Mount Bachelor (dawniej także Bachelor Butte) – szczyt w Górach Kaskadowych. Jest to stratowulkan położony na wulkanie tarczowym. Leży w hrabstwie Deschutes, w centralnej części stanu Oregon, na południowy wschód od Trzech Sióstr. Najbliżej położonym miastem jest leżące ok. 35 km na zachód Bend. 
Ostatnia erupcja wulkanu miała miejsce od 8 000 do 10 000 lat temu.
W 1958 r. na zboczach góry otworzono ośrodek narciarski Mount Bachelor Ski Area. Posiada 71 tras obsługiwanych przez 12 wyciągów. Ośrodek znajduje się na wysokości od 1737 do 2743 m n.p.m. 15% tras przeznaczonych jest dla początkujących, 23% dla średnio zaawansowanych, 35% dla zaawansowanych, a 25% dla profesjonalistów. Oprócz tras zjazdowych znajdują się tu także 4 snowparki oraz 56 km tras do biegów narciarskich.

</doc>
<doc id="2105213" url="https://pl.wikipedia.org/wiki?curid=2105213" title="Ostrza zataczane">
Ostrza zataczane

Ostrza zataczane to specyficzny kształt powierzchni przyłożenia zwykle stosowany w obrotowych narzędziach skrawających w celu zachowania zarysu krawędzi skrawającej po kolejnych przeostrzeniach. Taki kształt ułatwia ostrzenie narzędzi - szlifowaniu podlega płaska powierzchnia natarcia, a nie kształtowa powierzchnia przyłożenia. Krzywą zatoczenia w praktyce wykonuje się jako fragment spirali Archimedesa.

</doc>
<doc id="2105214" url="https://pl.wikipedia.org/wiki?curid=2105214" title="Hans Blokland">
Hans Blokland

Johannes (Hans) Blokland (ur. 5 marca 1943 w Oegstgeest) – holenderski polityk, deputowany do Parlamentu Europejskiego (1994–2009).
Życiorys.
W 1970 został absolwentem ekonomii w Nederlandse Economische Hogeschool. W 1976 w tej samej dziedzinie uzyskał stopień naukowy doktora. Był pracownikiem naukowym holenderskiego instytutu ekonomii, a także wykładowcą na Uniwersytecie Erazma w Rotterdamie. Pracował także jako dyrektor działu planowania w jednej z krajowych agencji, a także jako kierownik działu badań w centralnym biurze statystycznym. Od 1987 do 2000 wchodził w skład komitetu doradczego ds. obcokrajowców przy ministrze sprawiedliwości.
Należał do Politycznej Ligi Protestantów (GPV), pełnił w niej szereg funkcji, dochodząc do stanowiska jej przewodniczącego (1984–1994). Przez dwadzieścia lat (od 1974) zasiadał w radzie miejscowości Kapelle, był też członkiem rady prowincji Holandia Południowa (1982–1999). W 2001 wraz z GPV przystąpił do ChristenUnie.
W 1994, 1999 i 2004 uzyskiwał mandat posła do Parlamentu Europejskiego IV, V i VI kadencji. Był współprzewodniczącym Grupy Niezależnych na rzecz Europy Narodów (1997–1999), następnie Grupy na rzecz Europy Demokracji i Różnorodności (do 2004). W VI kadencji należał do frakcji Niepodległość i Demokracja. Pracował m.in. w Komisji Wolności Obywatelskich, Sprawiedliwości i Spraw Wewnętrznych, a także w Komisji Ochrony Środowiska Naturalnego, Zdrowia Publicznego i Bezpieczeństwa Żywności. W PE zasiadał do 2009.

</doc>
<doc id="2105215" url="https://pl.wikipedia.org/wiki?curid=2105215" title="Mistrzostwa Rumunii w Lekkoatletyce 2010">
Mistrzostwa Rumunii w Lekkoatletyce 2010

Mistrzostwa Rumunii w Lekkoatletyce 2010 – zawody lekkoatletyczne, które odbyły się w Bukareszcie 16 i 17 lipca.
Chód na 20 km.
Mistrzostwa Rumunii w chodzie na 20 kilometrów rozegrano dwukrotnie – 20 marca w Reşiţa oraz 26 czerwca w Bukareszcie.
Wieloboje.
Mistrzostwa Rumunii w wielobojach rozegrano 22 i 23 lipca w Bukareszcie.
Półmaraton.
Mistrzostwa Rumunii w półmaratonie rozegrano 4 września w Slănic.
Chód na 50 km.
Mistrzostwa Rumunii w chodzie na 50 kilometrów rozegrano 18 września w Bukareszcie.
Biegi przełajowe.
Mistrzostwa Rumunii w biegach przełajowych rozegrano 30 października w Băile Felix.

</doc>
<doc id="2105219" url="https://pl.wikipedia.org/wiki?curid=2105219" title="Stefan Meniok">
Stefan Meniok

Stefan Meniok CSsR (ur. 19 sierpnia 1949 w Nakonecznem) – ukraiński duchowny greckokatolicki, od 2002 egzarcha doniecki (do roku 2014 doniecko-charkowski) i tytularny biskup Acarassus.
Życiorys.
Święcenia kapłańskie przyjął 8 lipca 1981, zaś cztery miesiące później złożył śluby wieczyste w zakonie redemptorystów. Był m.in. ekonomem i wikariuszem prowincjalnym, a także rektorem zakonnego seminarium.
11 stycznia 2002 został mianowany egzarchą doniecko-charkowskim i tytularnym biskupem "Acarassus". Chirotonii biskupiej udzielił mu 15 lutego tegoż roku kard. Lubomyr Huzar.

</doc>
<doc id="2105222" url="https://pl.wikipedia.org/wiki?curid=2105222" title="WB Electronics">
WB Electronics

WB Electronics – polskie przedsiębiorstwo z siedzibą w Ożarowie Mazowieckim, działające w branży zbrojeniowej i cywilnej, prowadzące prace badawczo-rozwojowe w dziedzinie techniki elektronicznej i oprogramowania, a także opracowujące i produkujące systemy specjalne, komputery i terminale o wzmocnionej konstrukcji, środki łączności telekomunikacji wojskowej, urządzenia do transmisji danych i integracji wyposażenia elektronicznego pojazdów dla różnych rodzajów wojsk. WB Electronics zajmuje się tworzeniem rozwiązań w dziedzinie zautomatyzowanych systemów dowodzenia w technologiach informatycznych i łączności sieciowej, określane jako systemy C4IS, czyli "Command, Control, Communication, Computer and Intelligence Systems".
Przedsiębiorstwo uczestniczy w pracach badawczo-rozwojowych i wdrażaniu Zautomatyzowanego Systemu Kierowania Ogniem Artylerii ZZKO Topaz, jest producentem Systemu Zarządzania Polem Walki TROP oraz Cyfrowego Systemu Łączności Wewnętrznej FONET, instalowanego w polskich KTO Rosomak. Fonet zakupiony został również przez wojska szwedzkie, słowackie, węgierskie oraz amerykańską korporację Harris (użytkownikiem jest wojsko USA). Przedsiębiorstwo buduje także bezzałogowe rozpoznawcze statki powietrzne IMINT (Sofar, FlyEye, FT5-Łoś) i zdalnie sterowaną amunicję krążącą Warmate. Produkty służą modernizacji Sił Zbrojnych Rzeczypospolitej Polskiej.
Grupa WB (WB Group) powstała z inicjatywy WB Electronics, która w 2009 roku objęła udziały we Flytronic Sp. z o.o. (producent bsl). We wrześniu 2010 r. ożarowskie przedsiębiorstwo podjęło decyzję o kupnie spółki Radmor. W 2011 roku umowę sfinalizowano z Radmor Sp. z o.o., Arex Sp. z o.o. oraz MindMade Sp. z o.o.. 9 listopada 2017 roku, podano do publicznej wiadomości informację o podpisaniu umowy pomiędzy Grupą WB a Polskim Funduszem Rozwoju. W jej ramach PFR zobowiązuje się do zainwestowania 128 milionów PLN w WB Group, stając się tym samym właścicielem 24% udziałów w pakiecie właścicieli Grupy WB.

</doc>
<doc id="2105224" url="https://pl.wikipedia.org/wiki?curid=2105224" title="Valle Nevado">
Valle Nevado

Valle Nevado – ośrodek narciarski w Chile. Położony jest około 40 km na wschód od stolicy kraju – Santiago, w regionie Metropolitana, w pobliżu granicy z Argentyną. 
Leży na wysokości 2860 m n.p.m. Znajdują się tu 102 trasy i 1 snowpark. Jest to jeden z najnowocześniejszych ośrodków narciarskich w Ameryce Południowej.
Sezon trwa od czerwca do października, w zależności od warunków.
Od 2001 r. bywają tu organizowane zawody Pucharu Świata w snowboardzie.

</doc>
<doc id="2105227" url="https://pl.wikipedia.org/wiki?curid=2105227" title="Muzeum Młynarstwa i Wodnych Urządzeń Przemysłu Wiejskiego">
Muzeum Młynarstwa i Wodnych Urządzeń Przemysłu Wiejskiego

Muzeum Młynarstwa i Wodnych Urządzeń Przemysłu Wiejskiego – muzeum, oddział Muzeum Narodowego Rolnictwa i Przemysłu Rolno-Spożywczego ze Szreniawy, zlokalizowane we wsi Jaracz, niedaleko Obornik, w gminie Rogoźno.
Wystawa.
Otwarcie muzeum nastąpiło w 1981 na terenie historycznego młyna i przyległych zabudowań, gdzie tradycje młynarskie sięgały 1449. Zespół muzealny składa się z trzech budynków:
Sam młyn działał produkcyjnie do 1976, kiedy to zawieszono mielenie.
Obiekty towarzyszące.
Placówka prowadzi działalność edukacyjną, m.in. lekcje ekologicznej energetyki, czy historii młynarstwa.
Obok Muzeum działa elektrownia wodna z 1997 na rzece Wełnie. Jest tu także przystań kajakowa, będąca ważnym punktem etapowym spływów po Wełnie. Przy Młynie krzyżują się także szlaki rowerowe. W pomieszczeniach Muzeum funkcjonuje niewielki hotel.
Rejestr zabytków.
Osada młyńska w Jaraczu jest wpisana do rejestru zabytków – wpis A-752 z 30 grudnia 1993.
Dojazd.
Boczną drogą od szosy nr 11 lub rowerem (najbliższy przystanek kolejowy w Parkowie – około 2 km przez las i szosą).

</doc>
<doc id="2105240" url="https://pl.wikipedia.org/wiki?curid=2105240" title="Systemy kojarzeń">
Systemy kojarzeń

Systemy kojarzeń, systemy rozrodcze – formy rozmnażania oraz opieki nad potomstwem w zależności od stosunku płci osobników dorosłych. Od systemu kojarzeń zależy udział danej płci w opiece nad potomstwem oraz dymorfizm płciowy. Należą tu:

</doc>
<doc id="2105243" url="https://pl.wikipedia.org/wiki?curid=2105243" title="Systemy rozrodcze">
Systemy rozrodcze



</doc>
<doc id="2105247" url="https://pl.wikipedia.org/wiki?curid=2105247" title="Monogamia (biologia)">
Monogamia (biologia)

Monogamia (, od "monos" "jedyny" i "gámos" "poślubienie") – system kojarzeń polegający na okresowym lub stałym współżyciu jednego samca z jedną samicą. U niektórych gatunków (np. niektóre ptaki, ssaki i ryby) monogamia jest stałą cechą wszystkich osobników (gatunek monogamiczny).

</doc>
<doc id="2105249" url="https://pl.wikipedia.org/wiki?curid=2105249" title="Obidowa">
Obidowa

2 miejscowości w Polsce:

</doc>
<doc id="2105250" url="https://pl.wikipedia.org/wiki?curid=2105250" title="Obidowa (Pojezierze Drawskie)">
Obidowa (Pojezierze Drawskie)

Obidowa – wzniesienie o wysokości 119,6 m n.p.m.. na Pojezierzu Drawskim, położone w woj. zachodniopomorskim, w powiecie białogardzkim, w gminie Tychowo.
Ok. 2,3 km na północny zachód od Obidowej leży miasto Tychowo.
Nazwę "Obidowa" wprowadzono urzędowo w 1950 roku, zastępując poprzednią niemiecką nazwę "Hoher Berg".

</doc>
<doc id="2105251" url="https://pl.wikipedia.org/wiki?curid=2105251" title="Szlak Czirokezów">
Szlak Czirokezów

Szlak Czirokezów (ang. "Cherokee Trail", zwany także "szlakiem traperskim") był amerykańskim traktem lądowym, wiodącym przez dzisiejsze stany Oklahoma, Kansas, Kolorado i Wyoming, wykorzystywanym od lat czterdziestych do dziewięćdziesiątych XIX wieku. Został wyznaczony w roku 1849 przez "wagon train" poszukujący drogi do złotodajnych terenów w Kalifornii. Nazwa szlaku pochodzi od grupy Indian z plemienia Czirokezów będących uczestnikami tej wyprawy.
Przebieg szlaku.
Szlak rozpoczynał się nad brzegiem rzeki Grand w Oklahomie, w pobliżu dzisiejszej miejscowości Salina, skąd zdążał na północny zachód, by połączyć się z szlakiem Santa Fe w obecnym McPherson w stanie Kansas. stamtąd, jako Szlak Santa Fe biegł na zachód, by u stóp pasma Front Range Gór Skalistych skręcić na północ poprzez wododział rzek Arkansas/Platte, a następnie podążyć wzdłuż Cherry Creek ku dolinie rzeki Platte Południowa. Pierwotny szlak z roku 1849 biegł wschodnim brzegiem Platte Południowej do dzisiejszego Greeley, gdzie skręcał na zachód ku Laporte. Z Laporte, już jako droga jezdna, szlak zmierzał na północ do Laramie w południowo-wschodnim Wyoming. Następnie, ominąwszy łukiem pasmo górskie Medicine Bow i przekroczywszy rzekę Platte Północna, znów skręcał na zachód i – biegnąc wzdłuż dzisiejszej drogi międzystanowej nr 80 – łączył się ze szlakami oregońskim i mormońskim.
Rys historyczny.
W roku 1849 porucznik Abraham Buford, wiozący pocztę z Santa Fe na wschód, skręcił w McPherson w Kansas na południe wkraczając na właśnie wytyczony nowy szlak i dotarł do Fortu Gibson w Oklahomie, a następnie innym szlakiem do pobliskiego Fort Smith w Arkansas. Od roku 1850 slak był powszechnie wykorzystywany przez poszukiwaczy złota, osadników, poganiaczy stad bydła, jak również przez Czirokezów.
W tymże 1850 roku uczestnicy jednej z karawan wozów odkryli złoto w potoku Ralston, który jest dopływem Clear Creek na północ od dzisiejszego Denver. Wieść o odkryciu doprowadziła do wyprawy w roku 1858 i kolejnej gorączki złota w 1959.
W latach sześćdziesiątych XIX wieky część szlaku czirokezów od północnego Kolorado do Fortu Bridger w Wyoming została włączona do szlaku lądowego i używana jako droga dla dyliżansów utrzymujących komunikację pomiędzy Kansas a Salt Lake City w stanie Utah.
Wzdłuż szlaku grasował rabuś i koniokrad L.H. Musgrove.

</doc>
<doc id="2105256" url="https://pl.wikipedia.org/wiki?curid=2105256" title="Alan z La Roche">
Alan z La Roche

Alan z La Roche (także Alanus de Rupe, Rupensis, Alain de la Roche, Błogosławiony Alan lub Błogosławiony Alain de la Roche; ur. około 1428 – zm. 8 września 1475) – teolog Kościoła katolickiego znany ze swej wiary w potęgę modlitwy. Według niektórych badaczy pochodził z Niemiec lub Belgii, ale jego uczeń, Cornelius Sneek, zapewniał, że urodził się w Bretanii. Zmarł w Zwolle w północnej Holandii.
We wczesnej młodości wstąpił do zakonu dominikanów i już w czasie studiów w Saint Jacques w Paryżu wyróżniał się w dziedzinie filozofii i teologii. W latach 1459–1475 nauczał niemal nieprzerwanie w Paryżu, Lille, Douai, Gandawie i w Rostocku w Niemczech, gdzie w roku 1473 otrzymał tytuł magistra teologii. Podczas swych szesnastu lat nauczania stał się znany jako kaznodzieja. Poświęcił się z całą siłą woli nadrzędnej misji, jaką było odtworzenie niemal zapomnianej wiary w siłę zbawienną koronki różańcowej, czego z powodzeniem dokonał w północnej Francji, we Flandrii i Holandii. Założone przezeń w między rokiem 1464 a 1468 w Douai dla regularnego odmawiania Pozdrowienia Anielskiego bractwo
"Confratia Psalterii D. N. Jesu Christi et Mariae Virginis" stało się pierwowzorem dla istniejących po dziś dzień i wciąż pozyskują nowych wiernych Bractw Różańcowych.
Alanus nie wydał za życia żadnej ze swych prac, ale zaraz po jego śmierci bracia z jego prowincji zakonnej zostali zobowiązani do zbierania jego pism celem publikacji. Ukazywały się drukiem w różnym czasie, wywołując wśród badaczy kontrowersyjne opinie.
Kardynał Nowego Jorku Patrick Joseph Hayes wystawił imprimatur dla broszury zawierającej obietnice w wersji Alanusa. W broszurze tej Alanus stwierdzał, że Matka Boża uczyniła piętnaście obietnic dla odmawiających różaniec.
Jego prace zostały łącznie opublikowane po francusku przez J.G.T. Graesse'a w zbiorze pod tytułem "Trésor des livres rares et précieux" w roku 1859 w Paryżu.

</doc>
<doc id="2105257" url="https://pl.wikipedia.org/wiki?curid=2105257" title="Błogosławiony Alain de la Roche">
Błogosławiony Alain de la Roche



</doc>
<doc id="2105258" url="https://pl.wikipedia.org/wiki?curid=2105258" title="Roztoki (Witów)">
Roztoki (Witów)

Roztoki – przysiółek miejscowości Witów położonej w województwie małopolskim, w powiecie tatrzańskim, w gminie Kościelisko. Znajduje się na zachodnim skraju Rowu Kościeliskiego, u podnóży Pasma Gubałowskiego, po północno-wschodniej stronie miejsca, w którym łączą się z sobą potoki Siwa Woda i Kirowa Woda dające początek rzece Czarny Dunajec. Prawie w tym samym miejscu do Kirowej Wody uchodzi również Lejowy Potok. Przez Roztoki przepływają jeszcze i uchodzą do Czarnego Dunajca inne potoki: Antałowski Potok, Głęboki Potok i Szymonów Potok (wszystkie prawobrzeżne). Roztoki położone są nad prawym brzegiem Czarnego Dunajca. Nad lewym brzegiem, na wprost Roztok znajduje się osiedle Chochołowskie. Biegnie przez nie szosa z Zakopanego do Chochołowa, ale dojazd z niej do Roztok możliwy jest tylko drogą gruntową przez rzekę. Właściwa droga dojazdowa do Roztok prowadzi z Kościeliska prawą stroną Dunajca.

</doc>
<doc id="2105259" url="https://pl.wikipedia.org/wiki?curid=2105259" title="Julius Langbehn">
Julius Langbehn

Julius Langbehn (ur. 26 marca 1851 w Haderslev w Szlezwik-Holsztynie, zm. 30 kwietnia 1907 w Rosenheim) – niemiecki pisarz i krytyk kultury, nacjonalista i antysemita.
W swoich pracach występował przeciwko industrializacji. Był przeciwnikiem materializmu i antysemitą. Opublikował „"Rembrandt als Erzieher"” (1890 anonimowo), „"Vierzig Lieder von einem Deutschen"” (1891), „"Dürer als Führer"” (1928), „"Der Geist des Ganzen"” (1930), „"Briefe an Bischof Keppler"” (1937). Idee propagowane przez Juliusa Langbehna wywarły silny wpływ na rozwój antysemityzmu w Niemczech.
W swojej książce "Rembrandt als Erzieher" (wydanej anonimowo w 1890 r.) oświadczył, że holenderski artysta był klasycznym przedstawicielem rasy nordyckiej i apelował o powrót niemieckiej sztuki do jej rasowych korzeni, tworząc kulturowy imperatyw. Według Langbehna Żydzi byli „dla nas trucizną i jako tacy będą musieli być traktowani”; „Żydzi są jedynie przelotną plagą i zarazą”, jak ujął to w 1892 roku. Książka Langbehna doczekała się czterdziestu dodruków w niewiele ponad rok, a jeszcze długo później była bestsellerem.

</doc>
<doc id="2105261" url="https://pl.wikipedia.org/wiki?curid=2105261" title="Antałowski Potok">
Antałowski Potok

Antałowski Potok – potok, dopływ Czarnego Dunajca. Ma źródła na wysokości około 945 m n.p.m. w Nędzowskich Borach, na zachodnich stokach Nędzowskiego Działu (zaraz na północny wschód od osiedla Nędzówka). Spływa Rowem Kościeliskim w północno-zachodnim kierunku, równolegle do Kirowej Wody, ale na północ od niej. Największym dopływem jest Staników Potok. Uchodzi do Czarnego Dunajca na osiedlu Roztoki na wysokości około 870 m n.p.m., w miejscu o współrzędnych .
Powierzchnia zlewni (łącznie ze zlewnią Stanikowego Potoku) wynosi 4,269 km2.
Nazwa potoku pochodzi od należącego do Kościeliska przysiółka Antałówka, przez które przepływa potok.

</doc>
<doc id="2105262" url="https://pl.wikipedia.org/wiki?curid=2105262" title="Antałówka">
Antałówka



</doc>
<doc id="2105266" url="https://pl.wikipedia.org/wiki?curid=2105266" title="Banana (zespół muzyczny)">
Banana (zespół muzyczny)

Banana (cyr. Банана) – jugosłowiański zespół pop-rockowy.
Historia.
Zespół został założył w 1985 roku w Belgradzie. Debiutancki album "Ponoćni pasaži" ukazał się rok później. Przy nagrywaniu krążka udział brali Aleksandra Toković (wokal), Dragan Lončar (gitara), Boban Šaranović (gitara basowa), Srđan Cincar (keyboard) i Igor Borojević (perkusja). W lecie 1987 roku zespół odbył tournée po Czechosłowacji. W 1988 roku ukazała się druga płyta grupy zatytułowana "Banana". W tym samym roku zespół został rozwiązany.

</doc>
<doc id="2105267" url="https://pl.wikipedia.org/wiki?curid=2105267" title="Olga Szomańska-Radwan">
Olga Szomańska-Radwan



</doc>
<doc id="2105273" url="https://pl.wikipedia.org/wiki?curid=2105273" title="TVR Vixen">
TVR Vixen

TVR Vixen – sportowy samochód osobowy produkowany przez brytyjską firmę TVR w latach 1967–1972. Dostępny jako 2-drzwiowe coupé. Następca modelu Grantura. Do napędu użyto silnika R4 o pojemności 1,6 litra. Moc przenoszona była na oś tylną poprzez 4-biegową manualną skrzynię biegów. Samochód został zastąpiony przez TVR M Series.

</doc>
<doc id="2105301" url="https://pl.wikipedia.org/wiki?curid=2105301" title="Banana (ujednoznacznienie)">
Banana (ujednoznacznienie)



</doc>
<doc id="2105310" url="https://pl.wikipedia.org/wiki?curid=2105310" title="TVR M Series">
TVR M Series

TVR M Series – rodzina sportowych samochodów osobowych produkowana przez brytyjską firmę TVR w latach 1972–1979. Zastąpiła model Vixen. Seria M dostępna była jako 2-drzwiowe coupé lub 2-drzwiowy roadster. Do napędu używano silników: R4 1.6, R6 2.5, V6 3.0 oraz V8 3.0. Moc przenoszona była na oś tylną poprzez 4-biegową manualną skrzynię biegów.

</doc>
<doc id="2105312" url="https://pl.wikipedia.org/wiki?curid=2105312" title="TVR Grantura">
TVR Grantura

TVR Grantura – sportowy samochód osobowy produkowany przez brytyjską firmę TVR w latach 1958–1967. Dostępny jako 2-drzwiowe coupé. Do napędu używano silników R4 o pojemnościach: 1,2, 1,6 oraz 1,8 litra. Moc przenoszona była na oś tylną poprzez 4-biegową manualną skrzynię biegów. Samochód został zastąpiony przez model Vixen.

</doc>
<doc id="2105313" url="https://pl.wikipedia.org/wiki?curid=2105313" title="Franciszek Cedzich">
Franciszek Cedzich

Franciszek Cedzich (ur. 25 września 1911, zm. 23 grudnia 1971) – polski duchowny katolicki, werbista, święcenia kapłańskie przyjął w 1937. Od 1968 biskup-prałat Alto Parana w Paragwaju i tytularny biskup Buxentum.

</doc>
<doc id="2105315" url="https://pl.wikipedia.org/wiki?curid=2105315" title="Konrad Löw">
Konrad Löw

Konrad Löw (ur. 25 grudnia 1931 w Monachium) – niemiecki prawnik i politolog.
Krytyk marksizmu, obecnie twierdzi, że Niemcy masowo pomagali Żydom podczas Holokaustu. Wygrał w tej sprawie proces z Federalną Centralą Kształcenia Obywatelskiego ("Bundeszentrale für politische Bildung").

</doc>
<doc id="2105316" url="https://pl.wikipedia.org/wiki?curid=2105316" title="Pseudolophoeus guineensis">
Pseudolophoeus guineensis

Pseudolophoeus guineensis − gatunek chrząszcza z rodziny sprężykowatych.
Owad osiąga długość 14-16 mm.
Jest to ciemnobrązowy chrząszcz. Ciało pokrywa umiarkowanie długie, gęste owłosienie o żółtawej barwie.
Cechuje się on łódkowatym, wypukłym (choć spłaszczonym na przedzie) czołem, którego długość nie dorównuje szerokości. Jego przedni brzeg określa się jako lekko zaokrąglony. Ząbkowane u samca, a nieco słabiej u samicy czułki składają się z 11 segmentów. Podstawa nie dorównuje wielkością oku. 2. segment ma kształt okrągły, 3. zaś, o trójkątnym kształcie, jest krótszy od następnego. Ostatni zwęża się u czubka. Począwszy od trzeciego do siódmego-ósmego segmenty te noszą ostrogi, większe na segmentach proksymalnych. "Labrum" o długich setach przyjmuje kształt półeliptyczny, jego brzeg z przodu wykazuje karbowanie. Żuwaczki są wąskie. Krótkie pośrodkowe sety tworzą "penicillius". Wypukłe skrzydła przednie zwężają się w dystalnej ⅓. Samiec posiada wydłużony i szeroki "Aedagus" (o krótkiej części podstawnej).
Na goleniach widnieją bardzo długie ostrogi. "Scutellum" jest wydłużone.
Badany materiał pochodził z Gambii, Ghany, Gwinei, Senegalu, Wybrzeża Kości Słoniowej.

</doc>
<doc id="2105318" url="https://pl.wikipedia.org/wiki?curid=2105318" title="Pseudolophoeus">
Pseudolophoeus

Pseudolophoeus − rodzaj chrząszcza z rodziny sprężykowatych.
Chrząszcz żyje w Afryce, dokładniej w Demokratycznej Republice Konga, Gambii, Ghanie, Gwinei, Gwinei Bissau, Liberii, RPA, Senegalu, Sierra Leone, Wybrzeżu Kości Słoniowej.

</doc>
<doc id="2105320" url="https://pl.wikipedia.org/wiki?curid=2105320" title="Faryzeizm">
Faryzeizm



</doc>
<doc id="2105322" url="https://pl.wikipedia.org/wiki?curid=2105322" title="Česká Ves bazén">
Česká Ves bazén

Česká Ves bazén – przystanek kolejowy w Českej Vsi, w kraju ołomunieckim, w Czechach. Znajduje się na wysokości 420 m n.p.m. i leży na linii kolejowej nr 292.

</doc>
<doc id="2105324" url="https://pl.wikipedia.org/wiki?curid=2105324" title="Kazimierz Adamek">
Kazimierz Adamek

Kazimierz Czesław Adamek (ur. 19 stycznia 1942 w Stefanowie) – profesor zwyczajny nauk humanistycznych, specjalista w zakresie historii najnowszej i historii wojskowości.
Życiorys.
W 1960 roku zdał maturę w Liceum Ogólnokształcącym im. Kazimierza Wielkiego w Kole. W 1963 ukończył Oficerską Szkołę Wojsk Obrony Przeciwlotniczej w Koszalinie, następnie pełnił służbę na stanowiskach dowódczych w oddziałach artylerii przeciwlotniczej. W 1970 r. uzyskał tytuł magistra historii,a w 1978 r. został doktorem nauk humanistycznych na Wydziale Filozoficzno – Historycznym Uniwersytetu Wrocławskiego. Stopień doktora habilitowanego nauk wojskowych w zakresie historii sztuki wojennej nadała mu w 1985 r. Rada Naukowa Akademii Sztabu Generalnego Wojska Polskiego. Tytuł profesora otrzymał w 1999 r. na wniosek Rady Wydziału Historycznego Uniwersytetu im. Adama Mickiewicza. Odbył staże naukowe w Wojskowym Instytucie Historycznym i w Instytucie Historii UAM. 
Opublikował 90 prac z zakresu historii politycznej i wojskowej Polski XIX wieku, dziejów kwatermistrzostwa Wojska Polskiego oraz kształcenia i doskonalenia oficerów. Za książki: "Wyższa Szkoła Oficerska Służb Kwatermistrzowskich... dzieje kształcenia oficerów kwatermistrzostwa Wojska Polskiego", Warszawa 1986 oraz "Intendentura Wojska Polskiego 1918-1956", Warszawa 1988, otrzymał wyróżnienie ministra Obrony Narodowej. 
W latach 1970-2001 pracował jako nauczyciel historii w wyższych szkołach oficerskich Wrocławia, a następnie Poznania. Najdłużej związany był z Wyższą Szkołą Oficerską Służb Kwatermistrzowskich, gdzie osiągnął stanowisko profesora - kierownika Zakładu Historii Wojskowości i awansował do stopnia pułkownika. Po rozwiązaniu Wyższej Szkoły Oficerskiej w Poznaniu pracował w uczelniach cywilnych. Od 2009 r. zatrudniony jest w Wyższej Szkole Handlu i Usług w Poznaniu.

</doc>
<doc id="2105326" url="https://pl.wikipedia.org/wiki?curid=2105326" title="Česká Ves (przystanek kolejowy)">
Česká Ves (przystanek kolejowy)

Česká Ves – przystanek kolejowy w Českej Vsi, w kraju ołomunieckim, w Czechach, na historycznym Dolnym Śląsku. Znajduje się na wysokości 430 m n.p.m. i leży na linii kolejowej nr 292.

</doc>
<doc id="2105327" url="https://pl.wikipedia.org/wiki?curid=2105327" title="Jeseník (stacja kolejowa)">
Jeseník (stacja kolejowa)

Jeseník – stacja kolejowa w Jeseníku, w kraju ołomunieckim, w Czechach. Znajduje się na wysokości 460 m n.p.m. i leży na linii kolejowej nr 292.

</doc>
<doc id="2105328" url="https://pl.wikipedia.org/wiki?curid=2105328" title="Nendaz">
Nendaz

Nendaz (niem. "Neind" lub "Neindt") - szwajcarska miejscowość i gmina w kantonie Valais, w dystrykcie Conthey, w Alpach Pennińskich. Jest bazą narciarską i ośrodkiem sportowym podobnie jak inna pobliska miejscowość - Veysonnaz. Według danych z 2012 roku mieszkało ponad 6 tys. osób. Gmina Nendaz obejmuje 18 wsi położonych w dolinie Rodanu, na wysokości od 460 do 1730 m n.p.m. Samo Nendaz składa się dwóch części Basse-Nendaz i Haute-Nendaz.
Oprócz stoków przygotowanych dla narciarzy i snowboardzistów Nendaz jest także dobrą bazą wypadową w okoliczne szczyty jak np.: Dufourspitze i masyw Monte Rosa, Dom czy Weisshorn. 
Często rozgrywane są tu zawody Pucharu Świata w snowboardzie.

</doc>
<doc id="2105329" url="https://pl.wikipedia.org/wiki?curid=2105329" title="Haute-Nendaz">
Haute-Nendaz



</doc>
<doc id="2105332" url="https://pl.wikipedia.org/wiki?curid=2105332" title="Alpe d'Huez">
Alpe d'Huez



</doc>
<doc id="2105333" url="https://pl.wikipedia.org/wiki?curid=2105333" title="Gliese 581 g">
Gliese 581 g

Gliese 581 g – nieistniejąca planeta pozasłoneczna, której istnienie podejrzewano w układzie planetarnym gwiazdy Gliese 581. Początkowe obserwacje wykonane metodą metodą dopplerowską silnie sugerowały istnienie tej planety, ale dodatkowe obserwacje udowodniły, że planety Gliese 581 d i Gliese 581 g w rzeczywistości nie istnieją.
Nazwa.
Pierwsza część nazwy, „Gliese 581”, określa, że planeta orbituję gwiazdę opisaną w katalogu Gliesego. Litera „g” oznacza, że była to szósta odkryta planeta w tym układzie planetarnym.
Odkrycie.
Pierwsze obserwacje gwiazdy wykorzystujące metodę dopplerowską, do czego wykorzystano dane zebrane przez HIRES (spektroskop o wysokiej rozdzielczości) z teleskopów Kecka oraz HARPS z Obserwatorium La Silla, wykazały możliwość istnienia planety o czym poinformowano w 2010.
Dodatkowa analiza danych z instrumentu HARPS wykonana w 2011 przez zespół astronomów z Obserwatorium w Genewie nie potwierdziła obserwacji tej planety, chociaż nie wykluczyła jej istnienia. Według obserwacji i analiz opublikowanych w 2014 planety Gliese 581 d i Gliese 581 g w rzeczywistości nie istnieją. Pierwsi odkrywcy rzekomej planety Gliese 581 d źle zinterpretowali zmiany jasności gwiazdy, które nie były powodowane ruchem planety, ale były związane z jej 11-letnim cyklem słonecznym. Wyliczone przez nich parametry orbitalne Gliese 581 d mogły być spowodowane jedynie istnieniem innej planety, która została zidentyfikowana jako Gliese 581 g. Po wprowadzeniu poprawek wynikających z obserwacji cyklu słonecznego gwiazdy i wyliczeniu jej ruchu obrotowego wynoszącego 130±2 dni, prawdopodobieństwo istnienia planety Gliese 581 d zostaje prawie całkowicie wyeliminowane, co pociąga także za sobą wyeliminowanie istnienia Gliese 581 g.
Charakterystyka.
Planeta w rzeczywistości nie istnieje, wszystkie dane zostały zachowane wyłącznie dla celów historycznych i opisują planetę, która mogłaby teoretycznie istnieć, zakładając również istnienie także nieistniejącej Gliese 581 d.
Rok na Gliese 581 g trwa około 37 dni ziemskich. Współczynnik ESI, opisujący podobieństwo do Ziemi, ma dla niej wartość 0,76, co czyni ją jedną z najbardziej podobnych do Ziemi planet pozasłonecznych.
Gliese 581 g krąży wokół swojej gwiazdy macierzystej w stosunkowo małej odległości – ok. 21 mln km. Jednak gwiazda Gliese 581 jest czerwonym karłem, przez co świeci wielokrotnie słabiej od Słońca, co powoduje z kolei, że średnia temperatura planety mieści się w przedziale od -31 °C do -12 °C (tj. 242 – 261 K). Z uwagi na bliskość swojej gwiazdy Gliese 581 g podlega jednak prawdopodobnie procesom obrotu synchronicznego oraz libracji, podobnie jak Księżyc w stosunku do Ziemi. Powoduje to, że tylko jedna strona planety jest oświetlona, druga natomiast pozostaje w ciągłym mroku.
Masa planety (3-4 masy Ziemi) wskazuje, że jest to planeta skalista i posiada dostateczną grawitację, aby utrzymać własną atmosferę. Średnica planety wynosi najprawdopodobniej 1,2-1,4 średnicy Ziemi. Siła ciążenia na powierzchni jest prawdopodobnie zbliżona do ziemskiej lub większa. Dodatkowo Gliese 581 g leży w ekosferze, czyli w takiej odległości od gwiazdy, która pozwala na utrzymanie się wody w stanie ciekłym i rozwój życia w znanej nam postaci lub osiedlenie się na powierzchni.

</doc>
<doc id="2105337" url="https://pl.wikipedia.org/wiki?curid=2105337" title="Lex orandi, lex credendi">
Lex orandi, lex credendi

Lex orandi — Lex credendi (łac. "norma modlitwy, normą wiary") – starożytna chrześcijańska maksyma, wyrażająca przekonanie, że refleksja teologiczna wyraża się i jest normowana przez treści modlitwy liturgicznej Kościoła. 
W myśl tej zasady, prawowierność wyznania wiary jest korygowana przez odniesienie do tego jak Kościół się modli, w co wierzy w swoich modlitwach: przede wszystkim w świętowaniu Wielkanocy i sakramentów paschalnych Chrztu, Bierzmowania, Eucharystii. Maksyma jest uproszczoną wersją sentencji "Legem credendi lex statuat supplicandi" (łac. "o prawie wiary niech stanowi prawo modlitwy błagalnej"), zapisanej przez św. Prospera z Akwitanii (ok. 390 — ok. 465), który był sekretarzem papieża Celestyna I (422-432). Zdanie to weszło do opracowanego przez niego tzw. "Indiculus" (łac. "Krótki wykaz"), antologii wypowiedzi o łasce zaczerpniętych z pism św. Augustyna z Hippony (354-430) (DH 246; ND 1913).
Przed wprowadzeniem Nicejsko-konstantynopolitańskiego wyznania wiary, obok wyznań chrzcielnych, modlitwy eucharystyczne stanowiły decydujące sformułowanie prawd wiary, będące nie tylko ich głoszeniem, ale przede wszystkim ich sakramentalnym uobecnieniem. 
Zasada wyrażona w maksymie wynika z historycznego faktu, że sprawowanie liturgii Kościoła, będącej szczególnym miejscem działania Ducha Świętego (por. 1 Kor 12,3), było uprzednim wobec powstania Biblii i ukształtowania się jej kanonu oraz formuł wiary zwanych po łacinie "Credo". W czasach po ukształtowaniu się kanonu Biblii i soborowych wyznań wiary zasada ta przejawia się następująco: 
Jak zauważył Jerzy Klinger zasada "lex orandi = lex credendi" jest bardziej obecna na Wschodzie chrześcijaństwa niż na Zachodzie. Wynika to ze specyficznie liturgicznego charakteru Kościoła wschodniego.
Stosunek chrześcijańskiego Zachodu do niej jest zróżnicowany. W szczególności protestantyzm podchodzi do niej swobodnie, zakładając iż sprawy takie, jak ustrój kościelny, porządek nabożeństw etc., to adiafora – rzeczy obojętne.

</doc>
<doc id="2105339" url="https://pl.wikipedia.org/wiki?curid=2105339" title="SM48-16D">
SM48-16D



</doc>
<doc id="2105340" url="https://pl.wikipedia.org/wiki?curid=2105340" title="Sungwoo">
Sungwoo

Huyndai Sungwoo Resort (kor. 테스트) – południowokoreański ośrodek narciarski położony w powiecie Pjongczang, w środkowej części prowincji Gangwon. Leży niedaleko od innego koreańskiego ośrodka narciarskiego Yongpyong. Znajduje się tu 21 tras o różnym stopniu zaawansowania oraz snowpark.
W 2009 r. odbywały się tu 8. Mistrzostwa Świata w Snowboardzie. Rozgrywano tu także zawody Pucharu Świata w snowboardzie.

</doc>
<doc id="2105341" url="https://pl.wikipedia.org/wiki?curid=2105341" title="Lipová Lázně zastávka">
Lipová Lázně zastávka

Lipová Lázně zastávka – przystanek kolejowy we wsi Lipová-lázně, w kraju ołomunieckim, w Czechach. Znajduje się na wysokości 485 m n.p.m. i leży na linii kolejowej nr 292.

</doc>
<doc id="2105344" url="https://pl.wikipedia.org/wiki?curid=2105344" title="Noize Suppressor">
Noize Suppressor

Noize Suppressor – włoski zespół muzyczny, powstały w 1996 roku, grający hardcore. Obecnie tworzą go Alessandro Dilillo (DJ Bike) i Stefano Soprani (cover DJ). 

</doc>
<doc id="2105347" url="https://pl.wikipedia.org/wiki?curid=2105347" title="Iwan Szarij">
Iwan Szarij

Iwan Hryhorowycz Szarij, ukr. Іван Григорович Шарій, ros. Иван Григорьевич Шарий, "Iwan Grigorjewicz Szarij" (ur. 24 listopada 1957 w Połtawie) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek DJuSSz Kołos Połtawa, w którym rozpoczął karierę piłkarską. Pierwsi trenerzy Anatolij Witkow i Iwan Horpynko. W latach 1976–1977 służył w Dynamie Kijów, grając przeważnie w drużynie rezerw. Po zakończeniu służby powrócił do Kołosu, a potem przeszedł do Dynama Mińsk. Następnego roku zmienił klub na Metałurh Zaporoże. W sezonie strzelił 31 gol, dlatego w 1980 otrzymał propozycję od Walerego Łobanowskiego przejścia do Dynama Kijów, ale wybrał Czornomoreć Odessa, który występował w Wysszej Lidze ZSSR i w którym miał zagwarantowane miejsce w podstawowym składzie. Łącznie za 6 sezonów rozegrał ponad 100 meczów i strzelił 25 goli. W 1986 bronił barw Nistru Kiszyniów, po czym powrócił do Worskły Połtawa. Na początku 1990 wyjechał do Bułgarii, gdzie został piłkarzem Etyr Wielkie Tyrnowo. Po pół roku zatęsknił za ojczyzną i kolejny raz wrócił do Worskły Połtawa. Sezon 1991 spędził w Nywie Winnica. W mistrzostwach Ukrainy debiutował w rodzimej Worskle Połtawa. Potem występował w amatorskich zespołach Hranit Szarogród, Birzuła Kotowsk i Wełta Połtawa. Latem 1995 roku w wieku 39 lat zgodził się na propozycję prezesa i głównego trenera Wiktora Pożeczewskiego powrotu do Worskły Połtawa. W pierwszym sezonie 1995/96 strzelił 17 bramek, co pozwoliło klubowi zająć 1. miejsce w Pierwszej Lidze i awansować do Wyższej Ligi. W rundzie wiosennej sezonu 1997/98 występował na wypożyczeniu w farm klubach Hirnyk-Sport Komsomolsk i Kremiń Krzemieńczuk. 18 maja 1999 roku w wieku 42 lat rozegrał swój ostatni oficjalny mecz w Worskle i zakończył karierę piłkarską.
Kariera trenerska.
Po zakończeniu kariery zawodniczej od 1998 trenował drugą drużynę Worskła-2 Połtawa. Od sierpnia do października 1998 pełnił obowiązki głównego trenera pierwszej drużyny. W latach 2001-2003 pomagał trenować pierwszy zespół. W lutym 2006 samodzielnie prowadził Spartak Sumy, a od następnego roku pracował jako dyrektor DJuSSz im. Horpynka w Połtawie. W czerwcu 2009 objął stanowisko głównego trenera FK Połtawa, z którą pracował do stycznia 2010.

</doc>
<doc id="2105349" url="https://pl.wikipedia.org/wiki?curid=2105349" title="Lipová Lázně">
Lipová Lázně

Lipová Lázně – stacja kolejowa we wsi Lipová-lázně, w kraju ołomunieckim, w Czechach. Znajduje się na wysokości 520 m n.p.m. i leży na linii kolejowej nr 292 oraz 295 (jako jej stacja początkowa).

</doc>
<doc id="2105362" url="https://pl.wikipedia.org/wiki?curid=2105362" title="Ulica Pod Blankami w Bydgoszczy">
Ulica Pod Blankami w Bydgoszczy

Ulica Pod Blankami w Bydgoszczy – ulica na terenie miasta lokacyjnego Bydgoszczy.
Położenie.
Ulica znajduje się w południowej części Starego Miasta. Rozciąga się na kierunku wschód-zachód, na południe od ul. Długiej, łącząc jej skrajne fragmenty. Jej długość wynosi ok. 440 m.
Historia.
Ulica Pod Blankami została wytyczona w połowie XIV wieku podczas kształtowania bydgoskiego miasta lokacyjnego. Stanowiła ona zaplecze posesji stojących przy ulicy Długiej, umożliwiając dowóz zaopatrzenia. Przy ulicy lokalizowano stajnie dla koni, budynki o charakterze gospodarczym i produkcyjnym, a z czasem i mieszkalnym, zapewniające należyte funkcjonowanie zlokalizowanych od strony ul. Długiej mieszkalnych budynków reprezentacyjnych.
W swej wschodniej i zachodniej części, ulica Pod Blankami bezpośrednio sąsiadowała z murem miejskim oraz miejską fosą. Do połowy XV wieku umocnienia te miały postać drewnianej palisady, po czym rozpoczęto budowę murów z basztami, które ukończono w I połowie XVI wieku.
W tym czasie ulica Pod Blankami stanowiła we fragmencie uliczkę „podmurną”, umożliwiającą dostęp do muru miejskiego oraz istniejącego na nim chodnika bojowego, zwieńczonego flankowanym krenelażem.
Pierwsze wzmianki pisane o stojących przy ulicy Pod Blankami domach i kamienicach pochodzą z XVII wieku. Przykładowo właścicielami obecnej parceli nr 41 do roku 1693 byli Maciej i Marianna Grejczykowie, którzy rozbudowali na działce murowaną kamienicę frontową od strony ul. Długiej. Z kolei na posesji nr 39 w 1761 r. stał browar i ozdownia do suszenia słodu z murowanym kominem. Na działce nr 43 w 1741 r. wzmiankowany jest dom mieszkalny, którego właścicielami byli Prybińscy, a po nich jeszcze w XVIII wieku – murarz Andrzej Stochel, zaś w XIX wieku żydowscy rzemieślnicy: Benjamin Klech i Ernst Röder.
Wnioski z wykopalisk.
Do 2005 r. zbadano łącznie 11 działek przy ul. Pod Blankami. Badania te są źródłem wielu informacji archeologicznych na temat zabudowy ulicy Na wysokości budynku nr 6 przy ulicy Pod Blankami odkryto fundamenty muru miejskiego. W bezpośrednim sąsiedztwie konstrukcji murowanej wystąpiły elementy konstrukcji drewnianych.
W 2001 r. przeprowadzono wykopaliska na ulicy Pod Blankami 39-45. Na działkach tych znajdowało się pięć średniowiecznych działek lokacyjnych miasta, które mieściły m.in. browar oraz budynki mieszkalne i gospodarcze. Podczas wykopalisk znaleziono kilka poziomów drewnianych i murowanych konstrukcji domów, datowanych na XIV-XVII wiek. Oprócz fundamentów, odkryto drewniane podwaliny, paleniska gospodarcze, relikty ogrodzeń poszczególnych posesji, drewniane i murowane latryny z XVI-XVIII w. oraz studnie. Na jednej z działek (Pod Blankami 43) zarejestrowano wczesnośredniowieczną ceramikę datowaną na XII-XIII wiek wraz z reliktami ogrodzenia lub palisady, co świadczy, że teren ten był zasiedlony jeszcze przed lokacją miasta w 1346 r. 
Znaleziono liczne przedmioty codziennego użytku w postaci naczyń ceramicznych m.in. importowanej z terenu Niemiec kamionki siegsburskiej, wyrobów ze skóry, żelaza (noży, kotew, haków, gwoździ, kłódek, militarów), przedmiotów z brązu, miedzi i złota, szkła użytkowego i zasobowego, elementów drewnianych kół od wozów, beczek, cebrzyków i innych. Wykopaliska spowodowały napływ informacji o użytkowaniu przez mieszkańców: wyrobów różnych rzemiosł. Bogate materiały dotyczą garncarstwa, szewstwa, rogownictwa, tkactwa, bednarstwa, kowalstwa i szklarstwa. Świadectwem problemów są ślady licznych pożarów, znanych również ze źródeł pisanych. Stwierdzono, że poziom życia żyjących tu mieszkańców nie odbiegał od norm znanych z innych ośrodków miejskich porównywalnych wielkością z Bydgoszczą.
Podczas badań stwierdzono, że średniowieczna ulica Pod Blankami była szersza o 1,5-2 m, niż obecnie. Została ona zwężona w XVIII-XIX w. w trakcie wznoszenia budynków murowanych, których fasady przesunięto w kierunku południowym. Do XVI wieku nawierzchnię ulicy utwardzano przez narzucanie ścinek drewna i drobnych gałęzi stanowiących tzw. faszynę, zaś w wiekach XVII-XVIII ulica była wyłożona sosnowymi półokrąglakami (dylami) spoczywającymi na poprzecznych legarach. Nawierzchnię brukowaną ul. Pod Blankami otrzymała w wieku XIX.
W 2013 r. zbadano piwnice XIX-wiecznego budynku przy ul. Pod Blankami 17, służące dawniej jako magazyn wina. Miały one dwa poziomy, z których jeden - drewniany - został współcześnie usunięty. W czasie badań odkryto także pozostałości żurawia transportowego oraz dawnych dróg - drewnianej z XVI wieku (położonej 4 m poniżej obecnej) oraz brukowanej z ok. XVII w..
Okres zaboru pruskiego.
Na szczegółowym planie zabudowy miasta, sporządzonym przez pruskiego geometrę Gretha w 1774 r., posesje wzdłuż ulicy zajęte są częściowo przez istniejącą w tym czasie zabudowę. Są to w większości zabudowania gospodarcze. Natomiast posesje położone na południe od ulicy są w większości niezabudowane.
Począwszy od 1800 r. rozpoczął się szybki proces niszczenia fortyfikacji, graniczących z ul. Pod Blankami od południa. Zasypano fosę miejską i założono w niej ogrody, później wyburzono bramy miejskie, wschodnie i środkowe partie murów i wybudowano budynki mieszkalne. W części zachodniej natomiast fragmenty muru adaptowano na ściany nośne kamienic. W połowie XIX wieku duże partie murów zostały już rozebrane. Pozostałości były natomiast wykorzystywane jako ściany szczytowe lub elementy nośne wznoszonych przy ul. Pod Blankami budynków.
Na planie z 1834 r. widoczna jest północna pierzeja ulicy złożona z budynków o charakterze gospodarczym, natomiast od południa tylko miejscami występuje zabudowa.
Z kolei na planie miasta z 1876 r. północna pierzeja ulicy ma charakter bardziej reprezentacyjny, podczas gdy od południa pierzeja jest fragmentaryczna.
Okres współczesny.
W 1974, w związku z wizytą w Bydgoszczy przywódców NRD Ericha Honeckera i Horsta Sindermanna, tylne elewacje kamienic z ulicy Długiej (a więc frontowe dla ul. Pod Blankami) zostały przesłonięte tablicą z wizerunkiem Bydgoszczy z XVII w. według Dahlberga.
Począwszy od lat 90. XX w. nastąpiła wymiana zabudowy ul. Pod Blankami. Stare, wymagające rozbiórki domy, w większości zastąpiono nowymi stylizowanymi kamienicami. Niektóre budynki, zlokalizowane w zachodniej części ulicy, nieopodal ul. Długiej - posadowiono na zachowanych reliktach murów miejskich. Przy tej okazji wyeksponowano fragmenty murów, m.in. basztę, oraz utworzono niewielki skansen architektoniczny.
Modernizacja nawierzchni ulicy jest jednym z projektów ujętych w Planie Rewitalizacji Bydgoszczy.
19 stycznia 2015 otwarto zlokalizowany przy ulicy parking wielopoziomowy. W 2017 w pobliżu Placu Kościeleckich powstała przepompownia sieci ciepłowniczej służącej zasilaniu w ciepło górnego tarasu miasta. Duża część przepompowni ukryta została pod ziemią (uzyskała m.in. "zielony dach"), a wejście do niej przypominać ma fragment półokrągłego muru obronnego z czerwonej, ręcznie formowanej cegły klinkierowej. W 2018 obiekt ten zdobył Grand Prix w kategorii budownictwo inżynieryjne w konkursie "Budowa na medal Pomorza i Kujaw 2018", organizowanym przez Kujawsko-Pomorską Izbę Budownictwa.
Nazwy.
Ulica w przekroju historycznym posiadała następujące nazwy:
Architektura.
Ulica Pod Blankami podobnie jak w przeszłości stanowi zaplecze umożliwiające komunikację z nieruchomościami stojącymi przy ulicy Długiej. Jednocześnie nowa zabudowa wzniesiona po 1990 r. tworzy coraz bardziej zwartą pierzeję kamienic po północnej stronie ulicy. Pierzeja ta widoczna z ul. Wały Jagiellońskie stanowi wizerunek Starego Miasta od strony południowej.
W 2006 r. na skwerze między ulicami: Trybunalską, Pod Blankami i Przesmyk, usytuowano pomnik Kazimierza Wielkiego. 
Relikty murów miejskich.
Przy ulicy Pod Blankami wyeksponowane są zachowane fragmenty murów miejskich Bydgoszczy:

</doc>
<doc id="2105368" url="https://pl.wikipedia.org/wiki?curid=2105368" title="Gronik (Kościelisko)">
Gronik (Kościelisko)

Gronik – część wsi Kościelisko w Polsce w województwie małopolskim, w powiecie tatrzańskim, w gminie Kościelisko.
Znajduje się nieco na północny zachód od wylotu Doliny Małej Łąki, poniżej szosy Zakopane – Kiry, a po zachodniej stronie Małołąckiego Potoku. Przed II wojną światową na Groniku znajdował się ośrodek dla młodzieży polonijnej, w którym wpajano młodzieży wychowanej za granicą miłość do Polski. Po wojnie zlokalizowano tutaj Wojskowy Ośrodek Szkoleniowo-Kondycyjny zajmujący się m.in. szkoleniem pilotów. 
Dawniej używano nazwy Nędzów Gronik. Nazwa ta była w użyciu jeszcze w roku 1930. To tutaj według Kazimierza Przerwy-Tetmajera mieszkał legendarny zbójnik Janosik Nędza Litmanowski. Jest to jednak tylko legenda, faktycznie Janosik był Słowakiem i na Groniku nie mieszkał.
W latach 1975–1998 Gronik administracyjnie należał do województwa nowosądeckiego.
Przy szosie jest przystanek komunikacyjny (Gronik). Po południowej stronie szosy, na obrzeżu Tatrzańskiego Parku Narodowego znajduje się niewielki, należący do parku parking i punkt pobierania opłat za wstęp do parku, nieco dalej, już w obrębie parku gajówka Mała Łąka. Dla turystów miejsce to stanowi jeden z punktów startowych do zwiedzania Tatr. 

</doc>
<doc id="2105371" url="https://pl.wikipedia.org/wiki?curid=2105371" title="TVR Tasmin">
TVR Tasmin

TVR Tasmin – sportowy samochód osobowy produkowany przez brytyjską firmę TVR w latach 1980–1988. Dostępny jako 2-drzwiowe coupé oraz 2-drzwiowy roadster. Do napędu używano silników R4 2.0 i V6 2.8. Moc przenoszona była na oś tylną poprzez 4-biegową manualną skrzynię biegów. Samochód został zastąpiony przez model 350i.

</doc>
<doc id="2105372" url="https://pl.wikipedia.org/wiki?curid=2105372" title="TVR 350i">
TVR 350i

TVR 350i – sportowy samochód osobowy produkowany przez brytyjską firmę TVR w latach 1983–1989. Dostępny jako 2-drzwiowe coupé oraz 2-drzwiowy roadster. Do napędu użyto silnika V8 produkcji Rovera o pojemności 3,5 litra. Moc przenoszona była na oś tylną poprzez 5-biegową manualną skrzynię biegów. Samochód został zastąpiony przez model 400SE.

</doc>
