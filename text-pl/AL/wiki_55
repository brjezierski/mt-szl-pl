<doc id="2148895" url="https://pl.wikipedia.org/wiki?curid=2148895" title="Henry Wirz">
Henry Wirz

Heinrich Hartmann Wirz lepiej znany jako Henry Wirz (ur. 25 listopada 1823, zm. 10 listopada 1865) był jednym z dwóch oficerów Armii Konfederacji sądzonych i skazanych na karę śmierci po zakończeniu wojny secesyjnej za zbrodnie wojenne, jakich miał się dopuścić pełniąc obowiązki komendanta obozu jenieckiego "Camp Sumter" w pobliżu Andersonville, w stanie Georgia.
Życie prywatne.
Wirz urodził się w Zurychu w Szwajcarii, tam też studiował medycynę na miejscowym uniwersytecie, nie wiadomo jednak, czy otrzymał dyplom ukończenia uczelni. Wirz, podobnie jak wielu innych mieszkańców państw niemieckich, którzy uciekali z Europy w obawie przed prześladowaniami po stłumieniu zrywów rewolucyjnych roku 1848, wyemigrował do Stanów Zjednoczonych w 1849. Przed rewolucją praktykował krótko jako lekarz, w 1845 ożenił się i miał dwoje dzieci, lecz nagle został na krótko aresztowany z nieznanych przyczyn i postanowił uciec.
Po przybyciu do USA zaczął praktykować jako lekarz w Kentucky, gdzie pojął za żonę wdowę o nazwisku Wolfe. W jakiś czas później, wraz z jej dwiema córkami przenieśli się do Luizjany. W roku 1855 nowa żona urodziła mu córkę ochrzczoną imieniem Cora. Do roku 1861 Wirz świetnie radził sobie jako lekarz.
W latach wojny.
Gdy w roku 1861 wybuchła wojna secesyjna, Wirz wstąpił, jako szeregowy, do kompanii 'A' 4. batalionu Ochotniczego Pułku Luizjany Armii Konfederackiej. Krążyły pogłoski, że brał udział w bitwie pod Seven Pines w maju 1862 roku, w czasie której miał zostać trafiony pociskiem typu Minié, co spowodowało trwały niedowład prawej ręki. Nie istnieją żadne oficjalne dane potwierdzające jego udział w tej bitwie, ani w żadnych innych działaniach militarnych przed objęciem przezeń funkcji komendanta Andersonville. Wirz miał natomiast rzekomo służyć jako strażnik w obozie jenieckim w Alabamie, po czym zostać przeniesiony do Richmond (Wirginia) z podobnymi zadaniami. Z powodu swej ułomności został przydzielony do sztabu generała Johna Windera, który był przełożonym konfederackich obozów dla jeńców wojennych.
W lutym 1864 roku Konfederaci założyli duży zbiorczy obóz jeniecki "Camp Sumter" w pobliżu niewielkiej stacji kolejowej Anderson (tak się wówczas to miejsce nazywało) w Georgii, gdzie przetrzymywano znaczną liczbę wziętych do niewoli żołnierzy Unii. W marcu Wirz objął komendę nad tym obozem i pozostawał na tym stanowisku przez ponad rok.
Mimo że początkowo planowano budowę drewnianych baraków, Konfederaci zdecydowali się przetrzymywać swych jeńców na otwartym, otoczonym drewnianą palisadą, terenie o powierzchni 6,7 hektarów, co było pomyślane jako tymczasowe miejsce zatrzymania do chwili wymiany jeńców z Armią Unii. Jeńcy sami nadali obozowi nazwę "Andersonville". Otoczony palisadą obóz o powierzchni 16 akrów i przeznaczony dla 10 000 jeńców wkrótce przepełnił się jeńcami z armii Williama Shermana oraz ze wschodniego teatru działań. Został powiększony do 26 akrów, na których stłoczono do sierpnia 1864 r. 33 000 ludzi (średnio 34 stopy kwadratowe na człowieka) co czyniło zeń piąte co do wielkości "miasto" Skonfederowanych Stanów Ameryki. Śmiertelność z powodu wygłodzenia i chorób sięgała miesięcznie 3000. W czasie 14 miesięcy istnienia obozu przewinęło się przezeń 45 000 jeńców, z czego 13 000 (28%) zmarło. Jeńcy cierpieli na brak żywności i lekarstw. Obóz był przeludniony, warunki sanitarne były fatalne, czemu towarzyszył brak wody pitnej.
Proces i egzekucja.
Wirz został aresztowany w maju 1865 roku przez wydzielony oddział kawalerii i przewieziony koleją do Waszyngtonu, gdzie władze federalne zamierzały postawić go przed sądem z oskarżenia o nastawanie na życie żołnierzy Unii.
W lipcu 1865, rozpoczął się proces w budynku Kapitolu; proces ten trwał dwa miesiące, przez cały ten czas obecny był na tytułowych stronach gazet w Stanach Zjednoczonych. Sąd wysłuchał zeznań byłych jeńców, byłych oficerów armii konfederatów, a nawet mieszkańców pobliskich miejscowości. W rezultacie, w początku listopada, sąd uznał Wirza winnym jedenastu z trzynastu punktów oskarżenia i skazał go na karę śmierci.
Proces był sprawą precedensową, na którą sądownictwo amerykańskie powoływało się podczas procesów o zbrodnie wojenne po obu wojnach światowych. Ustalono, że żołnierz żadnej z walczących stron nie może tłumaczyć swych postępków "wypełnianiem rozkazów", szczególnie gdy rozkazy te stoją w sprzeczności z prawami człowieka i prawami wojny.
W liście do prezydenta Andrew Johnsona Wirz prosił o łaskę, ale list nie doczekał się odpowiedzi. Wirza powieszono w Waszyngtonie, w miejscu gdzie dziś wznosi się budynek Sądu Najwyższego. Został pochowany na cmentarzu "Mount Olivet".
Henry Wirz był jednym z dwóch żołnierzy Konfederacji sądzonych i skazanych za zbrodnie wojenne w czasie wojny secesyjnej; drugim był konfederacki partyzant Champ Ferguson. Wyrok skazujący Wirza na śmierć do dnia dzisiejszego pozostaje kwestią sporną.
W 1909 r. Zjednoczone Córki Konfederacji (United Daughters of the Confederacy) wzniosły pomnik upamiętniający Henry’ego Wirza w wiosce Andersonville. Mieszkańcy rokrocznie organizują marsze dla upamiętnienia Wirza.
Wirz w kulturze.
Proces Wirza został przypomniany w roku 1970 w filmie telewizyjnym "The Andersonville Trial", w reżyserii George'a C. Scotta, który wykorzystał sztukę Saulta Levitta graną na Broadwayu. W rolach głównych wystąpili Richard Basehart jako Wirz i William Shatner jako oskarżyciel publiczny, podpułkownik Norton Chipman.

</doc>
<doc id="2148896" url="https://pl.wikipedia.org/wiki?curid=2148896" title="Ingmārs Līdaka">
Ingmārs Līdaka

Ingmārs Līdaka (ur. 13 sierpnia 1966 w Vecumniekach) – łotewski biolog, samorządowiec i parlamentarzysta, od 2006 do 2018 poseł na Sejm. 
Życiorys.
Ukończył szkołę średnią w miejscowości Vecumnieki. W latach 1984–1989 studiował biologię w Łotewskim Uniwersytecie Państwowym. W 2004 ukończył studia na Wydziale Pedagogicznym Uniwersytetu Łotewskiego (LU), uzyskując uprawnienia do nauczania w szkole. W 1989 rozpoczął pracę w Ryskim Narodowym Ogrodzie Zoologicznym, był dyrektorem jego Wydziału Edukacji i Informacji (1992–2006). Od 1992 współpracował z Telewizją Łotewską jako autor i realizator programów poświęconych przyrodzie, był także twórcą filmów przeznaczonych dla celów edukacyjnych. 
W 1995 przystąpił do Łotewskiej Partii Zielonych (LZP). W latach 2001–2005 zasiadał w radzie miejskiej Rygi jako przedstawiciel LZP. W latach 2006–2018 zasiadał w Sejmie z listy Związku Zielonych i Rolników (ZZS). W kadencji 2006–2010 pełnił funkcję wiceprzewodniczącego Klubu Poselskiego ZZS. 
Na początku 2018 odszedł z Sejmu i został dyrektorem ogrodu zoologicznego w Rydze. Funkcję tę pełnił do 2020. W następnym roku dostał się do rady okręgu Bauska z listy ZZS. W wyniku wyborów w 2022 roku powrócił do Sejmu.
Obecnie jest przewodniczącym rady politycznej LZP. 
Żonaty, ma dwoje dzieci.

</doc>
<doc id="2148897" url="https://pl.wikipedia.org/wiki?curid=2148897" title="USS Fanning">
USS Fanning

Okręty US Navy o nazwie USS "Fanning", których patronem był Nathaniel Fanning:

</doc>
<doc id="2148898" url="https://pl.wikipedia.org/wiki?curid=2148898" title="Góry Bihorskie">
Góry Bihorskie



</doc>
<doc id="2148899" url="https://pl.wikipedia.org/wiki?curid=2148899" title="The Best of Nelly Furtado">
The Best of Nelly Furtado

The Best of Nelly Furtado – kompilacja największych przebojów artystki od momentu debiutu do chwili obecnej. Poza tymi najbardziej znanymi na płycie znajdą się również 3 nowe utwory. Album został wydany 12, 16 i 29 listopada 2010 w trzech edycjach: standardowej, deluxe (zawierającej dodatkowe 7 utworów) oraz super deluxe do której dołączona jest płyta DVD z teledyskami. Wydawnictwo promuje piosenka "Night Is Young".
Single.
3 października 2010 na antenie BBC Radio 1 miała miejsce premiera głównego singla zatytułowanego "Night Is Young". Został wydany 12 października 2010.
Sprzedaż w Polsce.
"The Best of Nelly Furtado" uzyskało status złotej płyty w Polsce.

</doc>
<doc id="2148901" url="https://pl.wikipedia.org/wiki?curid=2148901" title="HMS Acasta (1929)">
HMS Acasta (1929)

HMS Acasta – brytyjski niszczyciel typu A z lat 30. XX wieku. Brał udział w II wojnie światowej, podczas której został zatopiony 8 czerwca 1940 przez niemieckie pancerniki. Nosił znak taktyczny H09.
Budowa i modernizacje.
HMS „Acasta” należał do pierwszego typu brytyjskich standardowych niszczycieli z lat 30. (grupy typów A-I). Został zamówiony 6 marca 1928 w ramach programu z 1927 roku, w stoczni John Brown w Clydebank (wraz z HMS „Achates”). Stępkę pod jego budowę położono 13 sierpnia 1928, kadłub wodowano 8 sierpnia 1929. Budowę ukończono 11 lutego 1930, a okręt wcielono do służby w marynarce brytyjskiej Royal Navy 14 lutego 1930. Cena (bez uzbrojenia) wynosiła ok. 220.783 funtów szterlingów.
Uzbrojenie okrętu odpowiadało innym niszczycielom typu A. Główne uzbrojenie artyleryjskie stanowiły cztery armaty kalibru 120 mm, rozmieszczone po dwa na dziobie i rufie, w superpozycji. Do obrony przeciwlotniczej służyły dwa automatyczne działka 40 mm Vickers Mark II (tzw. "pom-pom"). Na śródokręciu niszczyciel posiadał dwa poczwórne aparaty torpedowe kalibru 533 mm. Uzbrojenie przeciwpodwodne stanowiło tylko sześć bomb głębinowych w trzech zrzutniach na rufie. Z powodu wczesnego zatopienia, okręt nie przechodził większych modernizacji. Możliwe, że wiosną 1940 jedynie zamieniono na nim drugi poczwórny aparat torpedowy na działo przeciwlotnicze 76 mm i wzmocniono uzbrojenie przeciwpodwodne do 2 miotaczy i 1 zrzutni bomb głębinowych z ok. 30-40 bombami 
(salwa z 5 bomb), lecz źródła są co do tego rozbieżne.
Służba.
Przed wojną.
HMS „Acasta” początkowo służył w 3. Flotylli Niszczycieli ("3rd Destroyer Flotilla") na Morzu Śródziemnym. Przechodził w tym okresie kilka krótkich remontów. 12 czerwca 1934 miał kolizję z niszczycielem HMS „Codrington” pod Maltą (naprawę na Malce ukończono 27 lipca). W 1937 patrolował u wybrzeży ogarniętej wojną domową Hiszpanii, w ramach międzynarodowego 
Komitetu Nieinterwencji. W maju 1937 został skierowany do Wielkiej Brytanii na remont do Devonport, trwający do kwietnia 1938, podczas którego zainstalowano hydrolokator Asdic. Wszedł następnie w skład 7. Flotylli Niszczycieli i służył na wodach irlandzkich. Po remoncie, od początku 1939 służył w bazie Plymouth, bez przydziału do flotylli (jako "emergency destroyer"). M.in. w marcu 1939 służył do prób wyposażenia elektroakustycznego budowanego dla Argentyny krążownika „La Argentina”.
II wojna światowa.
W chwili wybuchu II wojny światowej, HMS „Acasta” stacjonował początkowo w Portsmouth, wchodząc w skład 35. Dywizjonu 18. Flotylli Niszczycieli, działającego w składzie Sił kanału La Manche ("Channel Force"), a następnie od 7 września w składzie Dowództwa Zachodnich Podejść ("Western Approaches Command"). Służył głównie w osłonie konwojów na zachód od Wysp Brytyjskich. 10 kwietnia 1940 został skierowany do służby na wodach norweskich w składzie Home Fleet (Floty Metropolii), działając ze Scapa Flow. W dniach 13-15 kwietnia „Acasta” osłaniał konwój NP.1 złożony z 5 statków pasażerskich przewożących wojsko z Wielkiej Brytanii do Norwegii (m.in. polskie „Chrobry” i „Batory”). Między 9 a 16 maja eskortował do Clyde w Wielkiej Brytanii uszkodzony na skałach krążownik HMS „Penelope”. W dniach 22-25 maja eskortował wraz z bliźniaczym HMS „Ardent” transportowiec „Ulster Prince” z wojskiem w celu wymiany garnizonu brytyjskiego, wysadzonego w kwietniu na Wyspach Owczych.
8 czerwca 1940 wraz z „Ardentem” eskortował do Wielkiej Brytanii z Norwegii lotniskowiec HMS „Glorious”. Między innymi na skutek błędów popełnionych przez dowódcę lotniskowca, zespół został po godz. 16 przechwycony przez niemieckie pancerniki „Scharnhorst” i „Gneisenau”, które następnie zatopiły wszystkie trzy okręty. „Acasta” początkowo postawił zasłonę dymną przed lotniskowcem, po czym podjął próbę ataku torpedowego. Po przejściu przed dziobem „Scharnhorsta”, niszczyciel zaatakował go czterema torpedami, z których większość udało się pancernikowi wymanewrować, lecz jedna trafiła go w prawą burtę na rufie o 17.39 (18.39 czasu niemieckiego). Pancernik został poważnie uszkodzony, nabrał 2500 ton wody do kadłuba i zginęło na nim 48 osób (remont trwał do końca roku). Mimo braku szans, niszczyciel toczył także pojedynek artyleryjski, uszkadzając pociskiem lufę armaty 283 mm drugiej wieży (B) pancernika. Wielokrotnie trafiony niszczyciel zatonął ok. 18.20, w rejonie pozycji . Niemcy zdołali uratować tylko 1 marynarza (Cyril „Nick” Carter), zginęło 161 osób, w tym 8 oficerów wraz z dowódcą Charlesem Glasfurdem.
Za służbę HMS „Acasta” otrzymał 3 wyróżnienia bitewne "battle honours": Atlantyk 1939-40, Norwegia 1940, walka z "Scharnhorstem" 1940. Dowódca kmdr por. Charles Glasfurd został pośmiertnie uhonorowany wyróżnieniem w rozkazie ("Mentioned in Despatches").
Dowódcy podczas II wojny św.
Dane.
Uzbrojenie:
Wyposażenie

</doc>
<doc id="2148903" url="https://pl.wikipedia.org/wiki?curid=2148903" title="USS Farenholt">
USS Farenholt

Okręty US Navy o nazwie USS "Farenholt", których patronem był admirał Oscar Farenholt:

</doc>
<doc id="2148904" url="https://pl.wikipedia.org/wiki?curid=2148904" title="USS Fargo">
USS Fargo

Okręty US Navy o nazwie USS "Fargo":

</doc>
<doc id="2148905" url="https://pl.wikipedia.org/wiki?curid=2148905" title="USS Farquhar">
USS Farquhar

Okręty US Navy o nazwie USS "Farquhar":

</doc>
<doc id="2148906" url="https://pl.wikipedia.org/wiki?curid=2148906" title="USS Farragut">
USS Farragut

Okręty US Navy o nazwie USS "Farragut", których patronem był David Farragut:

</doc>
<doc id="2148907" url="https://pl.wikipedia.org/wiki?curid=2148907" title="USS Fearless">
USS Fearless

Okręty US Navy o nazwie USS "Fearless":
Okrę USS "Fearless" (NCC-14598), okręt kosmiczny typu "Excelsior", pojawił się w ""

</doc>
<doc id="2148908" url="https://pl.wikipedia.org/wiki?curid=2148908" title="USS Fidelity">
USS Fidelity

Okręty US Navy o nazwie USS "Fidelity":

</doc>
<doc id="2148909" url="https://pl.wikipedia.org/wiki?curid=2148909" title="USS Finback">
USS Finback

Okręty US Navy o nazwie USS "Finback", których nazwa pochodzi od finwala:

</doc>
<doc id="2148910" url="https://pl.wikipedia.org/wiki?curid=2148910" title="USS Firecrest">
USS Firecrest

Okręty US Navy o nazwie USS "Firecrest":

</doc>
<doc id="2148911" url="https://pl.wikipedia.org/wiki?curid=2148911" title="USS Firm">
USS Firm

Okręty US Navy o nazwie USS "Firm":

</doc>
<doc id="2148912" url="https://pl.wikipedia.org/wiki?curid=2148912" title="USS Fiske">
USS Fiske

Okręty US Navy o nazwie USS "Fiske", których patronem był kontradmirał Bradley A. Fiske:

</doc>
<doc id="2148913" url="https://pl.wikipedia.org/wiki?curid=2148913" title="USS Flamingo">
USS Flamingo

Okręty US Navy o nazwie USS "Flamingo":

</doc>
<doc id="2148914" url="https://pl.wikipedia.org/wiki?curid=2148914" title="USS Flasher">
USS Flasher

Okręty US Navy o nazwie USS "Flasher":

</doc>
<doc id="2148915" url="https://pl.wikipedia.org/wiki?curid=2148915" title="USS Flicker">
USS Flicker

Okręty US Navy o nazwie USS "Flicker":

</doc>
<doc id="2148916" url="https://pl.wikipedia.org/wiki?curid=2148916" title="USS Florida">
USS Florida

Okręty US Navy o nazwie USS "Florida":

</doc>
<doc id="2148917" url="https://pl.wikipedia.org/wiki?curid=2148917" title="USS Flusser">
USS Flusser

Okręty US Navy o nazwie USS "Flusser", których patronem był Charles Williamson Flusser:

</doc>
<doc id="2148918" url="https://pl.wikipedia.org/wiki?curid=2148918" title="USS Flying Fish">
USS Flying Fish

Okręty US Navy o nazwie USS "Flying Fish", których nazwa pochodzi od latających ryb:

</doc>
<doc id="2148919" url="https://pl.wikipedia.org/wiki?curid=2148919" title="USS Foote">
USS Foote

Okręty US Navy o nazwie USS "Foote", których patronem był kontradmirał Andrew Hull Foote:

</doc>
<doc id="2148920" url="https://pl.wikipedia.org/wiki?curid=2148920" title="USS Force">
USS Force

Okręty US Navy o nazwie USS "Force":

</doc>
<doc id="2148921" url="https://pl.wikipedia.org/wiki?curid=2148921" title="USS Ford">
USS Ford

Okręty US Navy o nazwie USS "Ford" lub podobnych:

</doc>
<doc id="2148922" url="https://pl.wikipedia.org/wiki?curid=2148922" title="USS Forrest Sherman">
USS Forrest Sherman

Okręty US Navy o nazwie USS "Forrest Sherman", których patronem był admirał Forrest Sherman:

</doc>
<doc id="2148927" url="https://pl.wikipedia.org/wiki?curid=2148927" title="Maonan">
Maonan

Maonan () – oficjalnie uznana mniejszość narodowa w Chińskiej Republice Ludowej. Zamieszkuje północne rubieże Guangxi (zwłaszcza prefekturę miejską Hechi i Huanjiang); mocno zsinizowana; autoetnonim: Anan.
Żyją w niewielkich społecznościach między Zhuangami, Yao, Miao i Hanami. Ponad 80% z nich nosi jedno nazwisko (Tan) i deklaruje, że wywodzi się z Hunanu. Niewielka liczba twierdzi, że pochodzi z innych prowincji (Fujian i Shandong). Ich oddzielna tożsamość etniczna narodziła się prawdopodobnie w czasach dynastii Ming.
Lud osiadły, ich główne uprawy to kukurydza, sorgo, soja i słodkie ziemniaki. Są też znani z hodowli bydła mięsnego, wykorzystując w tym celu pastwiska wysokogórskie. Rzemiosło stoi wśród nich na wysokim poziomie, zwłaszcza kowalstwo, rzeźbiarstwo w drewnie i wyplatanie z bambusa kapeluszy, mat i materaców. Do 1949 znaczna część ziem była w rękach dużych posiadaczy, a rzemiosło dostarczało połowę środków utrzymania.
Kulturowo dość znacznie zsinizowani; główne święta są podobne do chińskich (np. Nowy Rok czy Święto Qingming), czczą też wiele bóstw buddyjskiego i taoistycznego panteonu. Najważniejszym lokalnym świętem jest Fenglong, podczas którego oddaje się cześć lokalnym bogom i przodkom. Kult przodków różni się od chińskiego włączeniem także przodków po kądzieli; pokrewieństwo uznawane jest do pięciu pokoleń wstecz i w obrębie tak spokrewnionej grupy obowiązuje ścisła egzogamia.
Tradycyjnie, rody zaręczały często kilkuletnie dzieci, a właściwe małżeństwo miało miejsce, gdy młoda para miała 12-13 lat. Nowa małżonka mieszkała z rodzicami aż do urodzenia pierwszego dziecka, po czym młodzi zakładali nowy dom (z wyjątkiem najmłodszego wśród braci, który pozostawał w domu rodziców, by opiekować się nimi w starości). Rozwód był dopuszczalny za obopólną zgodą, a synowie i córki (zamężne lub nie) otrzymywały równy udział w spadku.
Maonanowie posługują się własnym językiem z grupy dong-shui (kam-sui), z rodziny tajo-kadajskiej. Językiem tym mówi około 37 tys. osób.

</doc>
<doc id="2148928" url="https://pl.wikipedia.org/wiki?curid=2148928" title="Język maonan">
Język maonan

Język maonan – język należący do grupy dong-shui (kam-sui) tajo-kadajskiej rodziny języków. Używany przez mniejszość Maonan, mieszkającą w Regionie Autonomicznym Guangxi w ChRL. W pierwszej dekadzie XXI w. używało go 30–37 tys. osób. Większość użytkowników była dwujęzyczna, mówiła także po chińsku (chiński był też głównym językiem pisanym). 75% mówiło w maonan w domu i do dzieci, ponad 60% używało go także poza domem, ale użycie się zmniejszało.
Nagłosy podniebienne, wargowe i glottalizowane prenasalizowane; wygłosy nosowe i zwarte. Język tonalny, posiada sześć tonów (w sylabach zakończonych spółgłoską lub zwarciem krtaniowym – tylko dwa); szyk zdania typu SVO. Blisko spokrewniony z językami mulam i dong. Do zapisu używa się alfabetu łacińskiego. Nauczany w szkołach podstawowych.

</doc>
<doc id="2148929" url="https://pl.wikipedia.org/wiki?curid=2148929" title="Język mulam">
Język mulam

Język mulam – z grupy dong-shui (kam-sui) tajo-kadajskiej rodziny języków. Używany przez mniejszość Mulam, mieszkającą w Regionie Autonomicznym Guangxi w ChRL. Używa go 86 tys. osób. Większość użytkowników jest dwujęzyczna, mówi także po chińsku (i w tym języku piszą), mniej niż 10 tysięcy mówi wyłącznie w mulam. Użycie dość powszechne, we wszystkich sferach życia, mówią nim (jako drugim językiem) także sąsiadujący z Mulao Zhuangowie i Hanowie. Blisko spokrewniony z językami maonan i południowodongiańskim.
Nagłosy podniebienne, wargowe, przydechowe, bezdźwięczne nosowe i boczne; wygłosy nosowe i zwarte. Język tonalny, posiada sześć tonów (w sylabach zakończonych spółgłoską lub zwarciem krtaniowym – tylko dwa); szyk zdania typu SVO.

</doc>
<doc id="2148930" url="https://pl.wikipedia.org/wiki?curid=2148930" title="HMS Ardent (1929)">
HMS Ardent (1929)

HMS Ardent – brytyjski niszczyciel typu A z lat 30. XX wieku. Brał udział w II wojnie światowej, podczas której został zatopiony 8 czerwca 1940 przez niemieckie pancerniki. Nosił znak taktyczny H41.
Budowa i modernizacje.
HMS „Ardent” należał do pierwszego typu brytyjskich standardowych niszczycieli z lat 30. (grupy typów A–I). Został zamówiony 6 marca 1928 w ramach programu budowy floty z 1927 roku w szkockiej stoczni Scotts w Greenock (wraz z HMS „Anthony”). Stępkę pod jego budowę położono 30 lipca 1928, kadłub wodowano 26 czerwca 1929. Budowę ukończono 14 kwietnia 1930. Okręt został wcielony do służby w marynarce brytyjskiej Royal Navy 23 kwietnia 1930. Cena ofertowa (bez uzbrojenia) wynosiła ok. 220.300 funtów szterlingów.
Uzbrojenie okrętu odpowiadało innym niszczycielom typu A. Główne uzbrojenie artyleryjskie stanowiły cztery armaty kalibru 120 mm, rozmieszczone po dwa na dziobie i rufie, w superpozycji. Do obrony przeciwlotniczej służyły dwa automatyczne działka 40 mm Vickers Mark II (tzw. "pom-pom") na platformie między kominami. Na śródokręciu niszczyciel posiadał dwa poczwórne aparaty torpedowe kalibru 533 mm. Uzbrojenie przeciwpodwodne stanowiło tylko sześć bomb głębinowych w trzech zrzutniach na rufie. Z powodu wczesnego zatopienia, okręt nie przechodził większych modernizacji. Możliwe, że wiosną 1940 jedynie zamieniono na nim drugi poczwórny aparat torpedowy na działo przeciwlotnicze 76 mm i wzmocniono uzbrojenie przeciwpodwodne do 2 miotaczy i 1 zrzutni bomb głębinowych z ok. 30–40 bombami (salwa z 5 bomb), lecz źródła są co do tego rozbieżne.
Służba.
Przed wojną.
HMS „Ardent” początkowo służył w 3. Flotylli Niszczycieli ("3rd Destroyer Flotilla") na Morzu Śródziemnym. Przechodził w tym okresie kilka krótkich remontów oraz dłuższy remont od grudnia 1930 do listopada 1931 na Malcie. Od września do października 1936 i od listopada 1936 do kwietnia 1937 patrolował u wybrzeży ogarniętej wojną domową Hiszpanii, w ramach
międzynarodowego Komitetu Nieinterwencji. W kwietniu 1937 został skierowany do Wielkiej Brytanii na remont do Sheerness, trwający do kwietnia 1938, podczas którego zainstalowano hydrolokator Asdic. Po remoncie, służył do wybuchu wojny w bazie Devonport, bez przydziału do flotylli (jako "emergency destroyer").
II wojna światowa.
W chwili wybuchu II wojny światowej, HMS „Ardent” wchodził w skład 35. Dywizjonu 18. Flotylli Niszczycieli, działającego w składzie Sił kanału La Manche ("Channel Force") Dowództwa Portsmouth i stacjonującego w Portland, a od 7 września – działającego w składzie Dowództwa Zachodnich Podejść ("Western Approaches Command"). Służył głównie w osłonie konwojów na zachód od Wysp Brytyjskich.
12 kwietnia 1940 został skierowany do służby na wodach norweskich w składzie Home Fleet (Floty Metropolii), działając ze Scapa Flow. W dniach 13–15 kwietnia „Ardent” osłaniał konwój NP.1 złożony z 5 statków pasażerskich przewożących wojsko z Wielkiej Brytanii do Norwegii (m.in. polskie „Chrobry” i „Batory”).
4 maja uszkodził kopułę hydrolokatora, po czym między 6 a 18 maja był naprawiany. W dniach 22–25 maja eskortował wraz z bliźniaczym HMS „Acasta” transportowiec „Ulster Prince” z wojskiem w celu wymiany garnizonu brytyjskiego, wysadzonego w kwietniu na Wyspach Owczych.
8 czerwca 1940 eskortował wraz z „Acastą” do Wielkiej Brytanii z Norwegii lotniskowiec HMS „Glorious”. Między innymi na skutek błędów popełnionych przez dowódcę lotniskowca, zespół został po godz. 16 (czasu brytyjskiego) przechwycony przez niemieckie pancerniki „Scharnhorst” i „Gneisenau”, które następnie zatopiły wszystkie trzy okręty. „Ardent” podjął początkowo, o 16.52 próbę ataku torpedowego, lecz torpedy były niecelne lub zostały wymanewrowane przez Niemców. Ostrzeliwany przez pancerniki „Ardent” zatonął jako pierwszy, ok. 17.22, w rejonie pozycji . Zginęły 152 osoby, w tym 10 oficerów wraz z dowódcą. Niemiecki wodnosamolot uratował 11 czerwca tylko 2 marynarzy, z których jednak jeden zmarł w Trondheim.
Za służbę HMS „Ardent” otrzymał 3 wyróżnienia bitewne "battle honours": Atlantyk 1940, Norwegia 1940, walka z „Scharnhorstem” 1940. Dowódca kmdr ppor. John Frederick Barker został pośmiertnie uhonorowany wyróżnieniem w rozkazie ("Mentioned in Despatches"). W lipcu otrzymał ponadto pośmiertnie, z okazji urodzin króla Distinguished Service Cross.
Dowódcy podczas II wojny św.
Dane.
Uzbrojenie:
Wyposażenie

</doc>
<doc id="2148932" url="https://pl.wikipedia.org/wiki?curid=2148932" title="Mulam">
Mulam

Mulam () – oficjalnie uznana mniejszość narodowa w Chińskiej Republice Ludowej. Zamieszkuje Guangxi (90% z nich w Powiecie Autonomicznym Mniejszości Mulao Luocheng w prefekturze miejskiej Hechi). Blisko spokrewnieni z Dongami i Maonanami.
Zamieszkują głównie doliny i niewysokie góry uprawiając ryż kleisty, kukurydzę, pszenicę, ziemniaki, orzeszki ziemne i bawełnę w podobny sposób jak otaczający ich Zhuangowie i Hanowie. Najcięższymi pracami polowymi zajmują się głównie mężczyźni, ale kobiety wykonują znaczną część lżejszych robót przy uprawie. Najważniejsze rzemiosła to kowalstwo i wyrób ceramiki. Do 1949 znaczna część ziem była w rękach dużych posiadaczy.
Tradycyjnie, rody zaręczały często kilkuletnie dzieci, a właściwe małżeństwo miało miejsce gdy dziewczyna osiągnęła dojrzałość. Nowa małżonka mieszkała z rodzicami aż do urodzenia pierwszego dziecka; do tego czasu mogła swobodnie przebywać i uczestniczyć w zabawach młodych ludzi. Rozwód i ponowne zamążpójście były możliwe i akceptowane. Rodziny były patrylinearne, kontrolę nad domostwem sprawował ojciec; synowie zakładali własne domy, z wyjątkiem najmłodszego wśród braci, który pozostawał w domu rodziców, by ich otoczyć opieką. Córki nie mogły dziedziczyć majątku, który w braku syna przechodził na bratanków.
Głowy rodów były odpowiedzialne za najważniejsze decyzje, jak sprzedaż ziemi i aranżowanie małżeństw; prowadzili księgi rodowe, kontrolowali zachowanie krewnych i rozsądzali konflikty. Przewodniczyli też obrzędom ku czci przodków, zwłaszcza wielkim świętom, zwanym Yifan, urządzanym co 3–5 lat, obejmującym składanie ofiar, uczty, tańce i śpiewy.
Wpływy chińskie datują się od czasów dynastii Yuan; za dynastii Qing podzielono ich na samokontrolujące się jednostki na wzór systemu baojia. Pod wpływem chińskim przyjęli buddyzm, taoizmi kult przodków. Wcześniejsze animizm i szamanizm wciąż są obecne w świadomości; według ich wierzeń duchy/dusze posiadają nie tylko ludzie, ale też zjawisk przyrodnicze, a obrzędom ku czci lokalnych duchów domowych, ognia itp. przewodniczą zarówno męscy kapłani ("mubao"), jak i kobiety-szamanki (zwane "baya").
Mulamowie posługują się własnym językiem z grupy dong-shui (kam-sui), z rodziny tajo-kadajskiej. Językiem tym mówi około 86 tys. osób.

</doc>
<doc id="2148933" url="https://pl.wikipedia.org/wiki?curid=2148933" title="Drung">
Drung

Drung (, pinyin: "Dúlóngzú") – jedna z najmniejszych oficjalnie uznanych mniejszości narodowych w Chińskiej Republice Ludowej, licząca zaledwie ok. 6000 osób, z grupy ludów tybetańskich. Zamieszkuje północny Yunnan, wzdłuż rzeki Dulong, na pograniczu z Birmą, niewielkie grupy także w dolinie Saluinu. Inne ich nazwy to Derung, Dulonh, Dulong, Dulongzu, Qiu, Tulung, i Tulong.
Za czasów dynastii Tang i dynastii Song byli pod kontrolą Królestw Nanzhao i Dali, a w późniejszym "tusi", samodzielnych władców wasalnych, nominowanych przez Cesarstwo Chińskie spośród Naxi i klasztorów tybetańskich. Ponadto część popadła w niewolę u Lisu. Mimo tych zagrożeń zewnętrznych, okazali się dość odporni na akulturację i opierają się jej także dziś; m.in. Zachowali charakterystyczny strój, z pasiastego materiału konopnego, z którego drapuje się okrycia, spódnice, a w nocy używa jako koca. Zanikł natomiast zwyczaj tatuowania dziewczynkom tradycyjnych wzorów na twarzy po osiągnięciu dojrzałości.
Drungowie są głównie rolnikami, tradycyjnie posługiwali technikami żarowymi; uprawiając pszenicę, fasolę i kukurydzę; większość produkcji zużywali sami i nie uczestniczyli w szerszej wymianie handlowej z innymi regionami; za czasów ChRL państwo promuje wśród nich uprawę ryżu na polach zalewowych, na wzór chiński.
Dawna struktura społeczna opierała się na piętnastu patrylinearnych, egzogamicznych klanach, które posiadały wzgórza, lasy i pastwiska. Dzieliły się na wioski, zamieszkałe przez rozbudowane rodziny; naczelnicy wiosek rozdzielali ziemie, które były własnością wspólnoty, między konkretne gospodarstwa. W ramach reformy rolnej władze ChRL skomunalizowały ich ziemie, zmuszając Drungów do pracy w grupach nie-rodzinnych, ale Drungowie opierali się kolektywizacji, często przenosząc wioski w wyższe, niedostępne dla urzędników góry.
Małżeństwa aranżowali rodzice; rodzicom panny młodej płacono „cenę” w postaci bydła, metalowych naczyń i materiałów na ubrania. Nowa para mieszkała z rodziną męża (obecnie instytucja wielopokoleniowego domu zanika). Drungowie byli zazwyczaj monogamiczni, poligamia była stosunkowo nieliczna, często w formie lewiratu. Kobiety uczestniczyły w pracach polowych, a w domu nadzorowały podział dóbr, a ich zdanie się liczyło.
Animizm jest podstawową religią, szamani kierują życiem religijnym. Drungowie w znacznej mierze ulegli chrystianizacji prowadzonej przez misjonarzy protestanckich i w latach 1950. prawie jedna trzecia deklarowała się jako chrześcijanie.
Mówią językiem derung z grupy jingpo tybeto-birmańskiej rodziny języków. Język ten dzieli się na dwa dialekty: dulonghe, którym mówią Drungowie, i Nujiang, używanym przez Nu. Większość mówi też po chińsku.

</doc>
<doc id="2148935" url="https://pl.wikipedia.org/wiki?curid=2148935" title="Piotr Barbon">
Piotr Barbon

Piotr Barbon, "Pietro Barbone", "Pietro di Barbona" (zm. 1588 we Lwowie) – architekt pochodzenia włoskiego, przedstawiciel renesansu.
Życiorys.
Piotr Barbon pochodził z Barbony. We Lwowie współpracował z pomocnikiem, budowniczym Pawłem Rzymianinem, z którym później założył spółkę.
W latach 1571–1578 Piotr Barbon wzniósł dzwonnicę cerkwi Wołoskiej we Lwowie. W latach 1588–1589 obaj budowniczy wznieśli Czarną Kamienicę we Lwowie.

</doc>
<doc id="2148938" url="https://pl.wikipedia.org/wiki?curid=2148938" title="Boeing C-108 Flying Fortress">
Boeing C-108 Flying Fortress

Boeing C-108 Flying Fortress – przebudowana do pełnienia roli samolotu transportowego wersja bombowca Boeing B-17 Flying Fortress.
Historia.
Jesienią 1943 roku, w zakładach Boeinga w Seattle, specjalnie do transportu generała Douglasa MacArthura przebudowano bombowiec B-17E o numerze seryjnym 41-2593. Tak zmodernizowana maszyna otrzymała oznaczenie XC-108. Z samolotu usunięto opancerzenie, uzbrojenie, zachowując dziobowe i tylne stanowiska strzeleckie. Zainstalowano dodatkowe okna a z tyłu dodatkowe drzwi z opuszczanymi schodami. Na pokładzie znalazło się wyposażenie do wypoczynku i pracy biurowej. XC-108 otrzymał również nazwę własną "Bataan". Kolejnym samolotem pełniącym podobną rolę, ale tym razem dla generała United States Army Air Forces Franka D. Hacketta został YC-108. Był to przebudowany B-17F-45-VE o numerze seryjnym 42-6036, który poddano podobnym przeróbkom jak samolot XC-108. W marcu 1944 roku we Wright-Patterson Air Force Base zmodernizowano kolejnego B-17E o numerze seryjnym 41-2595. Jednak tym razem modernizacja polegała na przebudowie samolotu na wersję przeznaczoną do transportu ładunków wojskowych i żołnierzy. Konwersja była częścią planu mającego za zadanie sprawdzenie przydatności zużytych samolotów bombowych do pełnienia roli maszyn transportowych. Z bombowca usunięto całe uzbrojenie, pleksiglasową osłonę dziobu zastąpiono metalowymi, odchylanymi na bok drzwiami ładunkowymi. Drzwi komory bombowej zamknięto na stałe. Usunięto przegrody kadłubowe oddzielające przedział radiooperatora od komory bombowej i części ogonowej samolotu. Sam radiooperator wraz z nawigatorem zajęli stanowiska za kabiną pilotów w miejscu, gdzie przed modernizacją znajdowała się grzbietowa wieżyczka strzelecka. W celu ułatwienia załadunku w tylnej części kadłuba wycięto duże drzwi ładunkowe. Tak przebudowana maszyna otrzymała oznaczenie XC-108A. Samolot latał nad Himalajami z Indii do Chin. Niestety dla XC-108A jego przydatność w roli samolotu transportowego okazała się niewielka i nie przebudowywano już żadnych B-17. Ostatnim B-17, na którym zamierzano przetestować jego możliwości w roli samolotu transportowego, był B-17F-90-BO o numerze seryjnym 42-30190, który zmodernizowano do pełnienia roli transportowca paliwa. Z samolotu usunięto opancerzenie i uzbrojenie, a na pokładzie zainstalowano zbiorniki paliwa. Maszyna otrzymała oznaczenie XC-108B. Samolot woził paliwo pomiędzy Indiami a Chinami, ale podobnie jak XC-108A również nie spełnił pokładanych w nim nadziei i poprzestano na wybudowaniu jednego egzemplarza.

</doc>
<doc id="2148941" url="https://pl.wikipedia.org/wiki?curid=2148941" title="Davy Jones (legenda)">
Davy Jones (legenda)

Davy Jones – legendarna postać morskiego diabła, ducha lub potwora, występująca w anglosaskiej mitologii żeglarskiej.
Legenda i historia.
Etymologia imienia i pochodzenie legendy Davy’ego Jonesa nie są jednoznaczne. Określenie „Jones” pochodzi najprawdopodobniej od zniekształconego imienia biblijnej postaci Jonasza (ang. "Jonah"). Sam Jonasz w tradycji żeglarskiej symbolizuje osobę przynoszącą nieszczęście na morzu, co wynika z historii opowiedzianej o nim w Biblii. Uciekając przed Bogiem, Jonasz ściągnął na okręt, którym podróżował, sztorm i dopiero po wyrzuceniu go na jego własną prośbę za burtę pogoda się uspokoiła. Następnie Jonasz, połknięty przez wielką rybę, spędził w jej brzuchu trzy dni i noce, po czym wyszedł cały i zdrowy.
Imię Davy pochodzi natomiast prawdopodobnie od słowa „duppy”, używanego przez mieszkańców Jamajki pochodzenia afrykańskiego na określenie złośliwego ducha, darzonego jednak wielkim szacunkiem.
Oba te elementy, „duppy” i „Jonah”, w folklorze żeglarskim miały się połączyć w określenie złego ducha morskiego, Davy’ego Jonesa.
Istnieje też inna wersja dotycząca pochodzenia imienia Davy Jones, mówiąca o drobnym walijskim piracie, Davidzie Jonesie, grasującym na Oceanie Indyjskim. W 1636 Jones, płynąc na statku „Roebuck” i nie mogąc ujść pogoni okrętu Kompanii Wschodnioindyjskiej „Swan”, miał pozbyć się wszystkich swoich łupów, wyrzucając je do morza, aby oddalić od siebie i reszty załogi podejrzenia o zbrodniczą działalność. Wyjaśnienie to jest jednak według wielu badaczy mało prawdopodobne: Jones, który był postacią historyczną, podczas tego rejsu nie był nawet dowódcą statku i poza tym jednym zdarzeniem niczym szczególnym się w historii nie zapisał, ani nie zrobił pirackiej kariery, choć samo zdarzenie zapamiętano dobrze.
Imię David Jones nosił też ponoć pewien rabuś, grasujący wraz ze swym gangiem po londyńskich tawernach i ukrywający łupy w zamkniętej skrzyni na tyłach portowego zajazdu, aby je później załadować na statek. Określeniem „Old Davy” XVIII-wieczni marynarze nazywali natomiast diabła. Jako źródło pochodzenia legendarnej postaci Davy’ego Jonesa obie te wersje są jednak mało prawdopodobne.
Nie wiadomo dokładnie, kiedy powstała legenda, było to zapewne w okresie intensywnego rozwoju podróży morskich w XVII-XVIII wieku. Po raz pierwszy w źródłach pisanych określenie Davy Jones pojawia się w 1726, w powieści Daniela Defoe "Cztery lata podróży kpt. George’a Robertsa":
Występujące w tekście określenie „Kuferek Davy’ego Jonesa” (ang. "Davy Jones's Locker") jest wyrażeniem idiomatycznym i w gwarze marynarskiej oznacza dno morza. „Schować coś lub kogoś w kuferku Davy’ego Jonesa” znaczy więc złożyć to na dnie oceanu (i tu warta jest wspomnienia historia pirata, Davida Jonesa i jego zatopionych skarbów) i utracić na zawsze zatopiony przedmiot. Ludzie także trafiali na dno morza, tonąc lub wyniku morskiego pogrzebu. Tradycyjny pochówek osoby, która zmarła na pokładzie jednostki pływającej, polega na wyrzuceniu ciała, zaszytego w płótno żaglowe i obciążonego, za burtę; w ten sposób zmarły także „trafiał do kuferka Davy’ego Jonesa”. Sytuację taką opisuje Washington Irving w opowiadaniu "Przygody czarnego rybaka" z 1824, w którym właściciel nadbrzeżnej tawerny tak komentuje nagłą śmierć w morzu nieznajomego przybysza:
Jako dobrze opisana w literaturze postać, Davy Jones pojawia się w 1751 w powieści Tobiasa George’a Smolletta "Przygody Peregryna Pikla", w której znajduje się fragment mówiący o spotkaniu niejakiego pana Trunniona z demonem:
Nie było to jedyne możliwe wyobrażenie demona. Davy Jones pojawia się dość często w literaturze, również przygodowej. Można go znaleźć w takich książkach jak: "Moby Dick albo Wieloryb" Hermana Melville’a (1851), "Wyspie skarbów" Roberta Louisa Stevensona (1881-1882), "Piotrusiu Panie" Jamesa Matthew Barriego (1911), czy w noweli ' Edgara Allana Poe (1835).
Czasy współczesne.
Obecnie "Davy Jones" wciąż funkcjonuje w kulturze marynarzy flot krajów anglojęzycznych, pojawia się jednak już tylko symbolicznie, podczas obrządku chrztu morskiego, najczęściej jednej z jego odmian, chrztu równikowego. Davy Jones jest w nim mistrzem ceremonii, odpowiednikiem Trytona, występującego we flotach innych krajów, również na pokładach polskich statków i okrętów. W gwarze marynarskiej stanowi też żartobliwe określenie wszelkiej maści duchów.
Davy Jones występuje też we współcześnie śpiewanej piosence amerykańskich marynarzy US Navy, "Podnieść kotwicę" (ang. "Anchors Aweigh"):
W filmie.
Legendarny Davy Jones posłużył jako pierwowzór postaci filmowej Davy’ego Jonesa w serii "Piraci z Karaibów", gdzie pojawia się w drugiej (') oraz trzeciej (') części jako kapitan Latającego Holendra. Przedstawiony jest jako potwór o wyglądzie pół-człowieka, pół-ośmiornicy.

</doc>
<doc id="2148942" url="https://pl.wikipedia.org/wiki?curid=2148942" title="Kompania Gieorgijewska">
Kompania Gieorgijewska

Kompania Gieorgijewska (ros. Георгиевская рота) – jeden z pierwszych oddziałów wojskowych Armii Ochotniczej podczas wojny domowej w Rosji.
Kompania została sformowana w poł. listopada 1917 r. w Nowoczerkasku. W jej skład weszło kilkudziesięciu oficerów z kadry 1 Zapasowego Pułku Gieorgijewskiego na czele z płk. Iwanem K. Kirijenko. Od marca należeli oni w Kijowie do antybolszewickiego Związku Kawalerów Gieorgijewskich. Po rewolucji październikowej postanowili podjąć otwartą walkę zbrojną z rewolucją, dlatego 6 listopada przybyli nad Don. 21 listopada oddział wziął udział w pierwszym boju z oddziałami bolszewickimi w rejonie Nachiczewania nad Donem. Na pocz. grudnia, kiedy w tworzącej się Armii Ochotniczej były organizowane kompanie oficerskie, Kompania Gieorgijewska została przemianowana na 1 Kompanię Oficerską. 13 grudnia powróciła do poprzedniej nazwy. W miarę napływu pozostałych oficerów i żołnierzy z 1 Zapasowego Pułku Gieorgijewskiego rozrosła się do wielkości ponad 150 ludzi. Na pocz. 1918 r. prowadziła walki obronne z nacierającymi wojskami bolszewickimi. Po rozpoczęciu w nocy z 9 na 10 lutego przez Armię Ochotniczą 1 Kubańskiego (Lodowego) Marszu podczas jej reorganizacji 11–13 lutego w stanicy Olginskiej Kompania Gieorgijewska weszła w skład Korniłowskiego Pułku Uderzeniowego jako jego 3 batalion. Pułkownik I.K. Kirijenko został przesunięty do rezerwy.

</doc>
<doc id="2148943" url="https://pl.wikipedia.org/wiki?curid=2148943" title="Davy Jones">
Davy Jones



</doc>
<doc id="2148945" url="https://pl.wikipedia.org/wiki?curid=2148945" title="Skrzynia Davy Jonesa">
Skrzynia Davy Jonesa



</doc>
<doc id="2148946" url="https://pl.wikipedia.org/wiki?curid=2148946" title="Skrzynka Davy Jonesa">
Skrzynka Davy Jonesa



</doc>
<doc id="2148947" url="https://pl.wikipedia.org/wiki?curid=2148947" title="Kufer Davy Jonesa">
Kufer Davy Jonesa



</doc>
<doc id="2148948" url="https://pl.wikipedia.org/wiki?curid=2148948" title="Kuferek Davy Jonesa">
Kuferek Davy Jonesa



</doc>
<doc id="2148949" url="https://pl.wikipedia.org/wiki?curid=2148949" title="Davy Jones' Locker">
Davy Jones' Locker



</doc>
<doc id="2148950" url="https://pl.wikipedia.org/wiki?curid=2148950" title="Davy Jones's Locker">
Davy Jones's Locker



</doc>
<doc id="2148951" url="https://pl.wikipedia.org/wiki?curid=2148951" title="Champ Ferguson">
Champ Ferguson

Champ Ferguson (ur. 29 listopada 1821 – zm. 20 października 1865) był znanym ze swych zbrodni konfederackim partyzantem działającym w czasie wojny secesyjnej. Twierdził, że własnoręcznie zabił ponad stu żołnierzy Unii i opowiadających się za Unią cywilów.
Młodość i przyczyny zachowań.
Ferguson pochodził z hrabstwa Clinton, w stanie Kentucky na granicy z Tennessee. Był najstarszy z dziesięciorga dzieci. Śladem ojca został farmerem. Ferguson jeszcze przed wojną zasłynął jako gwałtownik. Zgodnie z przekazami w roku 1858 jego ludzie przywiązali do drzewa szeryfa hrabstwa Fentress w Tennessee, niejakiego Jamesa Reada (bądź też Reid/Reed), a wówczas Ferguson zaczął krążyć konno wokół pnia tnąc Reada jego własną szablą, dopóki ten nie skonał. Podczas religijnego zebrania pod gołym niebem pchnął nożem niejakiego Evansa. Evans przeżył. W latach pięćdziesiątych XIX wieku Ferguson z rodziną przeniósł się do doliny rzeki Calfkiller w hrabstwie White w Tennessee. 
Z przyczyn, które są wciąż rozważane, Ferguson przejawiał wyjątkową nienawiść do Unii i unionistów. Miejscowa legenda głosi, że żołnierze wojsk federalnych zgwałcili jego żonę i córkę. Według innej wersji żywił on urazę do miejscowych, którzy opowiadali się za Unią. Ferguson sam twierdził później, że przedstawiciele władz konfederackich obiecali mu, że przymkną oko na jego wcześniejsze morderstwa, jeśli odpowiednio wykaże się wspierając wysiłki wojenne południowców.
Działalność partyzancka.
Podczas wojny secesyjnej mieszkańcy Wschodniego Tennessee, regionu przeważnie górzystego, byli podzieleni w kwestii przynależności politycznej. Ukształtowanie terenu i brak – w związku z wojną – sił porządkowych, dawały bandom partyzanckim i lokalnym milicjom sporo swobody. Odnotowano znaczną liczbę ataków partyzanckich i działań odwetowych, szczególnie na płaskowyżu Cumberland. Podzielone w poglądach były nawet rodziny. Jeden z braci Champa Fergusona zginął jako żołnierz 1 Regimentu Kawalerii Kentucky (unionistów).
Na samym początku wojny Ferguson zorganizował bandę i zaczął napadać na cywilów, o których sądził, że sprzyjają Unii. Od czasu do czasu jego "oddział partyzancki" współdziałał z regularnymi oddziałami wojsk konfederackich dowodzonymi przez generałów Johna H. Morgana i Josepha Wheelera. Pewne przesłanki wskazują na to, że Ferguson został przez Morgana mianowany "kapitanem partyzantów". Jednakże ludzie Fergusona nie przestrzegali dyscypliny wojskowej i łamali prawa wojenne.
Krążyły legendy o rzekomym sadyzmie Fergusona; opowiadano jak obcinał więźniom głowy, które następnie staczał ze szczytów wzgórz i jak lubował się w mordowaniu starców i przykutych chorobą do łóżek. Pewnego razu został aresztowany przez władze konfederackie za zamordowanie przedstawiciela rządu i spędził dwa miesiące pod kluczem w Wytheville w Wirginii, ale ostatecznie zwolniono go.
Proces i egzekucja.
Gdy wojna się skończyła Ferguson powrócił, jak gdyby nigdy nic, na swą farmę. Bardzo szybko został schwytany przez żołnierzy Unii i dostawiony do sądu w Nashville, gdzie oskarżono go o dokonanie 53 morderstw. Jego proces cieszył się zainteresowaniem w całym kraju i był wydarzeniem medialnym. Jeden z głównych przeciwników Fergusona w czasie wojny, "Tinker Dave" Beaty, zeznawał przeciwko niemu — podobnie jak Ferguson atakował wszystkich rzeczywistych lub wyimaginowanych pro-unionistsów, Beaty przewodził bandzie, która atakowała podejrzanych o sprzyjanie konfederatom. Jak należało się spodziewać obaj robili wszystko, by pozabijać się nawzajem. Ferguson przyznał się, że jego ludzie zabili wielu podejrzanych; on sam zabił podobno stu ludzi. Twierdził jednocześnie, że była to tylko część jego "obowiązków". Liczba rannych i wziętych do niewoli, których jego banda pozabijała po bitwie pod Saltville, do dzisiaj nie została ustalona. Ofiarami bandy byli wtedy przede wszystkim czarnoskórzy żołnierze 5 Regimentu Kolorowej Kawalerii US Army i ich biali oficerowie. Ferguson i jego ludzie przystąpili do mordowania rannych w szpitalu, a niedobici zawdzięczają swe ocalenie przybyciu konfederackiego "Legionu Czirokezów i Górali". Ferguson przerwał mordy i uciekł na pierwszą wieść o zbliżaniu się regularnych wojsk konfederackich.
10 października 1865 roku Champ został uznany winnym i skazany na śmierć przez powieszenie. Po ogłoszeniu wyroku wygłosił następujące oświadczenie: "Jestem i umrę jako rebeliant... Zabiłem, oczywiście, wielu ludzi, ale nigdy nie zabiłem nikogo, kto nie nastawałby na moje życie... Zawsze słyszałem, że federalni nie będą chcieli wziąć mnie do niewoli, lecz zastrzelą na miejscu. Dlatego zabijałem więcej niż bym chciał. Powtarzam: umieram jako rebeliant, a moją ostatnią wolą jest, by moje ciało zostało zabrane do hrabstwa White w Tennessee i pochowane w dobrej, rebelianckiej ziemi".
Powieszono go 20 października 1865 roku. Jego zwłoki pochowano – tak jak chciał – na cmentarzu na północ od miejscowości Sparta w Tennessee.

</doc>
<doc id="2148955" url="https://pl.wikipedia.org/wiki?curid=2148955" title="Ramón Serrano-Súner">
Ramón Serrano-Súner



</doc>
<doc id="2148965" url="https://pl.wikipedia.org/wiki?curid=2148965" title="CS Navy">
CS Navy



</doc>
<doc id="2148966" url="https://pl.wikipedia.org/wiki?curid=2148966" title="Puchar bałkański w piłce nożnej (1946)">
Puchar bałkański w piłce nożnej (1946)

Balkan Cup 1946 - był VIII. (pierwszą powojenną) edycją piłkarskiego turnieju krajów bałkańskich - Balkan Cup, który odbył się w Tiranie w dniach 7 - 13 października 1946. Po raz pierwszy po tytuł sięgnęła drużyna Albanii.

</doc>
<doc id="2148967" url="https://pl.wikipedia.org/wiki?curid=2148967" title="Trolejbusy w Opawie">
Trolejbusy w Opawie

Trolejbusy w Opawie - sieć trolejbusowa, znajdująca się Opawie, mieście położonym w północno-wschodniej części Czech, w kraju morawsko-śląskim. Sieć zarządzana jest przez Městský dopravní podnik Opava (Miejskie Przedsiębiorstwo Komunikacyjne Opawa).
Historia.
Początki trolejbusów w Opawie.
Początkowo opawską komunikację miejską stanowiły tramwaje. W roku 1950 podjęto decyzję, że tramwaje zostaną zastąpione trolejbusami. W tym samym roku rozpoczęto budowę nowej sieci – pierwszy odcinek, który biegł od Stadionu obok Dworca Wschodniego przez centrum do szpitala, oddano do użytku 24 sierpnia 1952 roku. Wówczas przeprowadzenie linii trolejbusowych w centrum było bardziej skomplikowane niż dziś. Przede wszystkim dążono do tego, aby było jak najmniej skrzyżowań sieci trolejbusowej z tramwajową. Ostatecznie komunikację tramwajową w Opawie zlikwidowano w roku 1956.
W roku 1952 rozpoczęto budowę kolejnej linii, którą oddano do eksploatacji rok później. Był to odcinek między Górnym Rynkiem ("Horní náměstí") (gdzie odłączała się od pierwszej linii) a przedsiębiorstwem maszynowym "Ostroj". W roku 1953 otwarto kolejną linię. Łączyła się z odcinkiem manewrowym między placem Republiki ("náměstí Republiky") a zajezdnią trolejbusów i biegła dalej do Jaktarza. Następna linia zastąpiła ostatnią linię tramwajową i biegła do Katarzynek. Wybudowano ją w roku 1957. W innej części miasta wybudowano krótki odcinek między szpitalem a nową pętlą "Vítkovská".
Okres modernizacji (1970-1982).
W połowie lat 60. zmieniono skomplikowany układ linii w centrum miasta; wcześniejsze linie jednokierunkowe przebudowano na dwukierunkowe. W roku 1970 dobudowano krótki odcinek od szpitala do miejskiego cmentarza. W połowie lat 70. zmodernizowano ulicę Ołomuniecką ("Olomoucká"), w tym samym czasie prowadzono przebudowę skrzyżowania Praskowa – Komeńskiego. Końcem lat 70. zawieszono ruch trolejbusów do Katarzynek z powodu dużych uszkodzeń starych konstrukcji. Równocześnie była modernizowana ulica Karniowska ("Krnovská"), więc trolejbusy nie jeździły także do Jaktarza. Okres modernizacji i związanych z tym przerw w eksploatacji zakończył się w roku 1982.
Współczesność.
W roku 1985 sieci trolejbusowej przybył nowy odcinek - dobudowano pętlę "Bílovecká" (przedłużenie od Stadionu). Planowano wówczas budowę nowej zajezdni w Kileszowicach, która miałaby zastąpić odziedziczoną po tramwajach zajezdnię przy ulicy Karniowskiej. Budowę jednak przerwano w roku 1994. Dokończono ją dopiero w roku 2002. Ostatnie rozbudowy w sieci były związane z otwarciem nowych centrów handlowych (Hypernova i Globus) w latach 2000 i 2001, były to jednak tylko krótkie odcinki.
Niezrealizowane projekty rozbudowy sieci.
Biłowiecka – Kileszowice szkoła.
Można powiedzieć, że plan budowy odcinka Biłowiecka ("Bílovecká") – Kileszowice szkoła ("Kylešovice škola") jest wciąż aktualny. Obecnie używana pętla w Kileszowicach (przystanek Biłowiecka) była wybudowana w roku 1985 jako tymczasowa. Mimo to, niezmiennie funkcjonuje również w 2010 r. Chociaż nie ma sprecyzowanych planów rozbudowy sieci do przystanku Kileszowice szkoła, jest to projekt wciąż brany pod uwagę.
Współcześnie (2009) linia nr 221, która łączy pętlę Biłowiecka z przystankiem Kileszowice szkoła, jest obsługiwane przez trolejbus z pomocniczym agregatem.
Centrum – Katarzynki-Zachód.
Kolejną planowaną linią było połączenie z pętlą Katarzynki-Zachód ("Kateřinky-západ"). Wzdłuż planowanej linii w roku 1992, w ramach remontu ulicy Wierzchniej ("Vrchní"), zostały postawione słupy trakcyjne w okolicy planowanej pętli (słupy stały jeszcze w roku 2008). Linia miała biec ulicą Piekarską ("Pekařská"). Na końcu Piekarskiej, v Katarzynkach, linia miała skręcać w ulicę Wierzchnią, skąd jeden kierunek skręcałby w Rolniczą ("Rolnická"). W tym miejscu znajdował się końcowy przystanek autobusowy Katarzynki-Zachód i z tego miejsca linia trolejbusowa miałaby jednokierunkowo biec ulicą Hilową z powrotem na Wierzchnią.
Obecnie (2010) ulicą Wierzchnią (podobnie, jak na pętlę Kileszowice szkoła) jeździ linia 221, obsługiwana trolejbusami z pomocniczym agregatem. Autobusowa pętla Rolnicza, Katarzynki-Zachód, została zlikwidowana w roku 2001.
Opawa – Branka koło Opawy – Grodziec nad Morawicą.
Ciekawym projektem była budowa linii do Grodźca nad Morawicą. Linia miała zaczynać się na zlikwidowanej już pętli "Stadion". Od "Stadionu" linia miała mieć długość ok. 11 km, z czego ok. 1 km miała przebiegać po linii, która już istniała i wciąż jest używana. Przebieg linii miał być następujący: Stadion – Dworzec Wschodni – Okrąg Dworcowy – Droga krajowa nr I/57 – Branka koło Opawy - Grodziec nad Morawicą. Pętla w Grodźcu nad Morawicą miała znajdować się w dzielnicy Kajlowiec.
Na pętli w Kajlowcu miała znajdować się podstacja elektryczna zasilająca linię. Przewody trakcyjne miały być mocowane przy pomocy liny nośnej (Ten sposób zawieszenia przewodów trakcyjnych zastosowano m.in. na linii trolejbusowej z Czeskich Budziejowic do sąsiedniego Borku). Linię miały obsługiwać trolejbusy Škoda 15Tr.
Projekt został opracowany w roku 1990, a oddanie linii do eksploatacji przewidywano na rok 1996. Warunkiem realizacji projektu była likwidacja linii kolejowej nr 315 (Opawa Wschód – Grodziec nad Morawicą). Projektu jednak nie udało się zrealizować ze względów finansowych oraz z powodu ówczesnych problemów z powierzchnią niezbędną na parkowanie i utrzymanie pojazdów. Należy jednak zauważyć, że pomysł utrzymywał się dość długo, choć później przestał być uznawany za realny. Budowa takiej linii byłaby zbyt droga i niepotrzebna.
Tabor.
Pierwszymi trolejbusami w Opawie były pojazdy Škoda 7Tr, których w sumie otrzymano 12 (+ 4 używane z Mariańskich Łaźni). Następne były identycznie wyglądające Škoda 8Tr (5 sztuk). W latach 1963 - 1981 miasto otrzymało kolejne trolejbusy, tym razem Škoda 9Tr (w sumie 27 sztuk). W roku 1982 w Opawie przybyły używane do dziś trolejbusy Škoda 14Tr (od roku 1995 w zmodernizowanej wersji Škoda 14TrM). Pierwszy niskopodłogowy trolejbus pojawił się w Opawie w 2001 roku. Była to Škoda 21Tr. Od roku 2003 tabor opawskiej komunikacji miejskiej wzbogacany jest niskopodłogowymi trolejbusami Solaris Trollino 12. W roku 2006 kupiono pierwsze trolejbusy Trollino z pomocniczym agregatem. Używane są na kilku odcinkach pozbawionych trakcji elektrycznej (np. dojazd do szkoły w Kyleszowicach). Najnowszy typ to Škoda 26Tr Solaris, pierwsze 4 sztuki pojawiły się w Opawie w czerwcu 2010.
Obecnie (czerwiec 2010) tabor składa się z około 35 pojazdów następujących typów:
Literatura.
Praca zbiorowa: "50 let trolejbusové dopravy v Opavě". Společnost městské dopravy Opava, Opava 2002.

</doc>
<doc id="2148968" url="https://pl.wikipedia.org/wiki?curid=2148968" title="Škoda 14Tr">
Škoda 14Tr

Škoda 14Tr – typ czechosłowackiego trolejbusu. Produkowano go w latach 1980–2003 (prototypy powstały już w pierwszej połowie lat 70. XX wieku) w zakładach Škoda w Ostrowie nad Ohrzą.
Konstrukcja.
Po zakończeniu nieudanych prób unifikacji autobusu i trolejbusu (Karosa ŠM 11 i Škoda T 11) oraz niezrealizowanym projekcie Škoda 13Tr, na początku lat 70. XX wieku w zakładach Škody zaprojektowano kolejny typ trolejbusu, oznaczony (zgodnie z systemem oznaczeń Škody) jako 14Tr. Prace badawcze jednak przerwano, ze względu na spodziewane zastępowanie trolejbusów komunikacją autobusową. Problemy z dostawami ropy naftowej były bezpośrednią przyczyną wznowienia prac nad 14Tr.
14Tr jest dwuosiowym trolejbusem z samonośną karoserią. Jej szkielet tworzą zespawane ze sobą poszczególne części – rama, boczne ściany, dach i czoła. Każda część jest przygotowywana ze stalowych profili oraz ze spawanych, prasowanych części. Szkielet karoserii jest pokryty stalową blachą, część pod oknami jest izolowana cieplnie i akustycznie. Ściany są wyłożone płytami z tworzywa sztucznego. W prawej bocznej ścianie umieszczono dwoje (w części eksportowanych pojazdów) lub troje dwuskrzydłowych składanych drzwi. Poprzecznie ustawione siedzenia dla pasażerów są pokryte sztuczną skórą.
Jeśli chodzi o wyposażenie elektryczne, wykorzystano rozwiązania z wcześniejszych trolejbusów 9Tr – sterowanie impulsowe (tyrystorowe).
Pojazdy zerowej (próbne, oznaczone 14Tr0) oraz pierwszej (14Tr01) serii miały problemy ze stabilnością karoserii. Podczas, gdy w pierwszej serii problem rozwiązano, stosując dodatkowe wzmocnienie pudła, to trolejbusy 14Tr0 były szybko wycofane ze względu na złe parametry karoserii. Trolejbusy produkowane w następnych seriach miały już wzmocnione pudło (mocniejsze słupki między oknami i drzwiami, wzmocniony szkielet pojazdu).
Od roku 1999 trolejbusy 14Tr produkowane są wyłącznie w zmodernizowanej wersji 14TrM (oraz w wersjach eksportowych 14TrE i 14TrSF).
Od roku 2002 w ostrovskich zakładach Škody (gdzie w roku 2004 zaprzestano produkcji kompletnych trolejbusów) produkowane są zamienne pudła, przeznaczone do napraw zniszczonych pojazdów (np. skorodowanych, wyeksploatowanych lub po wypadkach).
Prototypy.
Pierwszy prototyp wyprodukowano w roku 1972. Różnił się on od pozostałych trolejbusów 14Tr innym wyglądem czoła. Po okresie testowym, w roku 1974, został przekazany do eksploatacji w Mariańskich Łaźniach, gdzie otrzymał numer boczny 22. Z ewidencji wykreślono go w roku 1981.
Losy kolejnego prototypu 14Tr były bardzo podobne. Wyprodukowano go w roku 1974 i jeszcze w tym samym roku trafił do Mariańskich Łaźni. Z numerem bocznym 23 jeździł aż do złomowania w roku 1984.
Po wznowieniu prac badawczych nad 14Tr, w roku 1980, wyprodukowano jeszcze 5 kolejnych prototypów, które jednak nie różniły się bardzo od tych, produkowanych seryjnie.
W roku 1988 wyprodukowano prototyp 14Tr przystosowany do jazdy w sieci o napięciu 750 V. Rok później trafił do eksploatacji w Bańskiej Bystrzycy, gdzie otrzymał numer boczny 1001.
Dostawy.
W latach 1972–2004 wyprodukowano ok. 3852 trolejbusów (wliczając w to wersje Škoda 14TrM, Škoda 14TrE i Škoda 14TrSF).
Uzbekistan.
Uwaga: Wykaz państw i miast, do których dostarczono trolejbusy 14Tr, nie jest kompletny. Nie uwzględnia również miast, które otrzymały używane trolejbusy.
Pojazdy zabytkowe.
Poza Czechami:

</doc>
<doc id="2148969" url="https://pl.wikipedia.org/wiki?curid=2148969" title="Škoda 14TrR">
Škoda 14TrR

Škoda 14TrR – typ zmodernizowanych trolejbusów typu Škoda 14Tr. U niektórych przewoźników mają oznaczenie 14TrM.
Historia.
Podobnie, jak w przypadku przegubowego trolejbusu 15Tr, przedsiębiorstwa komunikacyjne musiały długo czekać na seryjnie produkowane niskopodłogowe trolejbusy Škoda 21Tr. Choć ich produkcja rozpoczęła się w 1997 roku, nie było możliwe, ze względów finansowych, zastąpienie wszystkich starych pojazdów 14Tr nowo wyprodukowanymi trolejbusami. Było to powodem (podobnie jak w przypadku 15Tr) rozpoczęcia modernizacji wysłużonych trolejbusów, które są bardzo podobne do wersji 14TrM, produkowanych do roku 2003.
Modernizacja.
W trakcie przebudowy pojazdy były rozbierane, a szkielet podlegał piaskowaniu. Następnie montowano nowe (lekko zmienione) czoła, zaprojektowane przez inż. arch. Patrika Kotasa, które są przystosowane do umieszczenia w nich paneli informacyjnych. Modernizacji podlegało również wnętrze: montowano nowe siedzenia, zmieniono podłogę na antypoślizgową, zakładano także nowe świetlówkowe oświetlenie. Przebudowywano również stanowisko kierowcy, a pojazdy zostały wyposażone w lekkie, laminatowe odbieraki prądu.
Modernizacje na typ 14TrR przeprowadzano w latach 1997–2009.

</doc>
<doc id="2148970" url="https://pl.wikipedia.org/wiki?curid=2148970" title="Globus (sieć handlowa)">
Globus (sieć handlowa)

Globus ("Globus SB-Warenhaus Holding GmbH &amp; Co. KG") – niemiecka sieć sklepów samoobsługowych. Firmę założył Franz Bruch, przedsiębiorca z St. Wendel (Kraj Saary). Obecnie (2010) Globus ma swoje sklepy w Niemczech i Czechach, zaczyna również działalność na rynku rosyjskim.
Działalność.
Czechy.
Firma Globus otworzyła pierwszy w Czechach hipermarket w Brnie-Ivanovicach w roku 1996.
W centrach handlowych Globus zazwyczaj można znaleźć również Baumarkt, CD shop, jeans shop, samoobsługową restaurację Globus (nie dotyczy Černégo Mostu), stację benzynową. Mniejsze sklepy w pasażach wynajmowane są samodzielnym sprzedawcom.
Globus prowadzi własne rzeźnie i zakłady przetwórstwa oraz własną piekarnię.
Jedną z usług dla klientów jest Globus MimiKlub, przeznaczony dla rodzin z małymi dziećmi.
Od września 2002 Globus współpracuje z głównym projektem Fundacji Karty 77 ("Nadace Charty 77") – "Konto Bariéry", któremu Globus przekazuje 1 koronę za sprzedaną torbę reklamową Globus. W ten sposób Globus wsparł projekt kwotą przekraczającą 9 000 000 koron.
Od roku 2005 Globus organizuje największą w Czechach imprezę grillowania, Globus Grilmánie.
Od czerwca 2008 Globus prowadzi internetową telewizję, gdzie w krótkich, kilkuminutowych filmikach przedstawia swoją ofertę dla klientów.
W roku 2008 jako druga sieć hipermarketów w Czechach, udostępnił usługę cash back.
We wrześniu 2009 ukończono renowację hipermarketu w Opawie.
W kwietniu 2010 w hipermarkecie Praga Čakovice uruchomiono cztery kasy samoobsługowe, przeznaczone dla klientów z zakupami do 10 pozycji. Klienci sami skanują towar i płacą. Do obsługi przeznaczony jest ekran dotykowy. Wszystkie kasy obsługuje jeden pracownik, który także służy pomocą klientom.
W 2010 posiadała hipermarkety w miastach takich jak: Praga Zličín, Praga Černý Most, Praga Čakovice (jest to siedziba czeskiej filii firmy), Chomutov, Opawa, Pardubice, Trmice k. Uścia nad Łabą, Ołomuniec, Czeskie Budziejowice, Chotíkov k. Pilzna, Liberec, Jenišov k. Karlowych Warów i Ostrawa.
W 2011 roku sieć otwarła swój piętnasty hipermarket w Hawierzowie.
Globus nie ma zwyczaju informowania o swoich planach, jednak w prasie pojawiły się informacje o planowanej budowie sklepu w Hradcu Králové i spekuluje się o budowie czwartego hipermarketu w Pradze.
Reklama.
Za pośrednictwem firmy TNT Post, Globus bezpłatnie i bez wcześniejszego zamówienia, dostarcza potencjalnym klientom swoją gazetkę "Naše noviny Globus" (ok. 24 stron). Ceny promocyjne z tej gazetki obowiązują 7 dni, zazwyczaj od piątku do czwartku. Nieregularnie (jako część cotygodniowej gazetki) ukazuje się "Katalog Globus", poświęcony określonym typom towarów.
Kampanię reklamową w telewizji oraz za pośrednictwem billboardów Globus prowadzi najczęściej jesienią.

</doc>
<doc id="2148971" url="https://pl.wikipedia.org/wiki?curid=2148971" title="Iwan Kirijenko">
Iwan Kirijenko

Iwan Kasjanowicz Kirijenko, ros. Иван Касьянович Кириенко (ur. w 1881 w Kijowie, zm. 25 maja 1971 w Braine-le-Comte) – rosyjski wojskowy (generał), emigracyjny działacz wojskowy i publicysta, oficer Rosyjskiego Korpusu Ochronnego podczas II wojny światowej.
Życiorys.
Ukończył korpus kadetów w Kijowie, a następnie kijowską szkołę wojskową. Od 1900 r. służył w 166 Równieńskim Pułku Piechoty. W latach 1905-1907 był czasowo odkomenderowany do 88 Piernowskiego Pułku Piechoty, w składzie którego uczestniczył w wojnie rosyjsko-japońskiej. Po wybuchu I wojny światowej w 1914 r., objął dowództwo kompanii 310 Szackiego Pułku Piechoty. 16 sierpnia tego roku został odznaczony Orderem Św. Jerzego 4 klasy. Awansował do stopnia podpułkownika, a następnie pułkownika. W czerwcu 1917 r. otrzymał rozkaz sformowania w Kijowie 1 Zapasowego Pułku Gieorgijewskiego, co zaczął realizować od sierpnia tego roku. Po rewolucji październikowej opuścił Kijów pod koniec października, udając się wraz z kilkudziesięcioma podkomendnymi do Nowoczerkaska, gdzie dotarł 6 listopada. Od atamana gen. Aleksieja M. Kaledina dostał rozkaz sformowania Pułku Gieorgijewskiego w składzie nowo tworzonej Armii Ochotniczej. W poł. listopada zdołał utworzyć Kompanię Gieorgijewską. Liczyła ona 50-60 ludzi. 21 listopada wzięła udział pod Nachiczewaniem nad Donem w ciężkich walkach z nacierającymi wojskami bolszewickimi. Na pocz. 1918 r. oddział rozrósł się do wielkości ponad 150 ludzi. Uczestniczył w walkach obronnych w rejonie Rostowa nad Donem. Po rozpoczęciu w nocy z 9 na 10 lutego przez Armię Ochotniczą 1 Kubańskiego (Lodowego) Marszu podczas jej reorganizacji 11-13 lutego w stanicy Oglinskaja Kompania Gieorgijewska weszła w skład Korniłowskiego Pułku Uderzeniowego jako jego 3 batalion. Pułkownik I. K. Kirijenko został przesunięty do rezerwy, nie godząc się z tym rozwiązaniem. Od końca czerwca do poł. listopada uczestniczył w 2 Kubańskim Marszu, który zakończył się zdobyciem Stawropola. W tym czasie awansował na generała majora. Pełnił funkcje administracyjne w sztabie wojsk Białych gen. Antona I. Denikina. W 1920 r. objął dowództwo I Korpusu Armijnego wojsk gen. Piotra N. Wrangla na Krymie. W poł. listopada ewakuował się do Gallipoli. Na emigracji zamieszkał w Salonikach. W 1923 r. przybył do Królestwa SHS. Został członkiem monarchistycznego Korpusu Imperatorskiej Armii i Floty. Po zajęciu Jugosławii w kwietniu 1941 r., wstąpił do nowo formowanego Rosyjskiego Korpusu Ochronnego. Po zakończeniu wojny wyjechał do São Paulo. W 1963 r. napisał książkę pt. "1913 г. От чести и славы к подлости и позору февраля 1917 г.: воспоминания", w której ostro skrytykował działalność gen. Ławra G. Korniłowa począwszy od rewolucji lutowej 1917. Następnie zamieszkał w Belgii.

</doc>
<doc id="2148973" url="https://pl.wikipedia.org/wiki?curid=2148973" title="Skrytoskrzydłe">
Skrytoskrzydłe

Skrytoskrzydłe (Endopterygota, syn. Holometabola) – klad owadów z podgromady uskrzydlonych i infragromady nowoskrzydłych. Charakteryzują się miękkim ciałem i brakiem widocznych zewnętrznie zalążków skrzydeł w stadiach larwalnych oraz występowaniem w rozwoju stadium poczwarki – są to owady o przeobrażeniu zupełnym (holometaboliczne). Grupa ta obejmuje większość (80–85%) współcześnie żyjących owadów – jest więc najliczniejszą w gatunki linią rozwojową zwierząt. Tradycyjnie owady holometaboliczne przeciwstawiane są owadom o przeobrażeniu niezupełnym (hemimetabolicznym).
Występowanie stadium poczwarki nie jest jednoznaczną cechą diagnostyczną tej grupy, ponieważ rozwinęło się niezależnie u niespokrewnionych z Holometabola mączlikowatych (Aleyrodidae), piersiodziobych (Sternorrhyncha) i wciornastków (Thysanoptera). Zbliżone stadia przedimaginalne występują też u kilku innych grup owadów. Szczególną cechą Holometabola jest występowanie w ciele większości larw (wyjątkiem są wachlarzoskrzydłe) wewnętrznych zalążków skrzydeł w postaci tarcz imaginalnych, co tłumaczy nazwę Endopterygota ("endo-" wewnątrz, "pterygotos" uskrzydlony).
Klad obejmuje rzędy:
Przypuszczalna filogeneza owadów holometabolicznych:
Według McKenna i in. Hymenoptera jest taksonem siostrzanym dla pozostałych Holometabola.
Pozycja filogenetyczna Strepsiptera nie została jednoznacznie ustalona. Badania genetyczne i analizy morfologiczne wskazują na ich bliskie pokrewieństwo z Neuropterida i Coleoptera, ale ich pozycja w kladzie Neuropteroidea wymaga potwierdzenia.

</doc>
<doc id="2148974" url="https://pl.wikipedia.org/wiki?curid=2148974" title="Endopterygota">
Endopterygota



</doc>
<doc id="2148976" url="https://pl.wikipedia.org/wiki?curid=2148976" title="Klemen Bergant">
Klemen Bergant

Klemen Bergant (ur. 14 września 1966 w Lublanie) – słoweński narciarz alpejski reprezentujący także Jugosławię.
Kariera.
W 1988 roku podczas igrzysk olimpijskich w Calgary zajął 16. miejsce w supergigancie i 15. miejsce w slalomie gigancie. W konkursie slalomu mężczyzn nie ukończył swojego przejazdu. Cztery lata później, na igrzyskach w Albertville wystartował jako reprezentant Słowenii w slalomie mężczyzn i został sklasyfikowany na 24. pozycji.
W listopadzie 1986 roku wystąpił także w zawodach Pucharu Świata w Sestriere i zajął w nich 14. miejsce. Pozwoliło mu to zająć 95. miejsce w klasyfikacji końcowej Pucharu Świata w sezonie 1986/1987.
Osiągnięcia.
Puchar Świata.
Miejsca na podium.
Bergant nigdy nie stanął na podium zawodów PŚ.

</doc>
<doc id="2148978" url="https://pl.wikipedia.org/wiki?curid=2148978" title="Roman Perko">
Roman Perko

Roman Perko (ur. 15 maja 1977 w Tržiču) – słoweński kombinator norweski, uczestnik Zimowych Igrzysk Olimpijskich 1998 w Nagano, reprezentant klubu SC Tržič Trifix, mistrz świata juniorów w kombinacji norweskiej z 1997 roku.
Podczas indywidualnego konkursu olimpijskiego w 1998 w Nagano zajął 41. miejsce.
W 1996 roku zdobył brązowy medal w konkursie drużynowym podczas mistrzostw świata juniorów w Asiago. W skład słoweńskiej drużyny weszli także Igor Cuznar i Rolando Kaligaro. Rok później, na mistrzostwach świata juniorów w Canmore, został indywidualnym mistrzem świata juniorów.
W lutym 1997 roku zajął piąte miejsce w zawodach metodą Gundersena na mistrzostwach świata w Trondheim.

</doc>
<doc id="2148979" url="https://pl.wikipedia.org/wiki?curid=2148979" title="Władimir Dwojczenko">
Władimir Dwojczenko

Władimir Awramowicz Dwojczenko, ros. Владимир Аврамович Двойченко (ur. ?, zm. przed 1941 w Santanderze) – rosyjski wojskowy (pułkownik), ochotnik wojsk gen. Francisco Franco podczas hiszpańskiej wojny domowej.
Ukończył szkołę kawaleryjską w Jelizawetgradzie. Brał udział w I wojnie światowej jako rotmistrz Krymskiego Pułku Konnego. W lutym 1918 r. wstąpił do 1 Samodzielnej Brygady Rosyjskich Ochotników gen. Michaiła G. Drozdowskiego. Uczestniczył w marszu Jassy-Don. W wojskach Białych objął dowództwo szwadronu jednego z dywizjonów kawalerii. Od jesieni 1919 r. w stopniu pułkownika dowodził Tawriczewskim Dywizjonem Konnym w składzie Czeczeńskiej Dywizji Konnej. W poł. listopada wraz z wojskami białych ewakuował się z Krymu do Gallipoli. W 1937 r. wstąpił ochotniczo do armii gen. Francisco Franco. Służył w Batalionie „Nawarra”, który walczył w rejonie Badajoz. Awansował do stopnia sierżanta, a następnie chorążego. Za odwagę został odznaczony medalem wojskowym.

</doc>
<doc id="2148980" url="https://pl.wikipedia.org/wiki?curid=2148980" title="Rolando Kaligaro">
Rolando Kaligaro

Rolando Kaligaro (ur. 22 marca 1976) – słoweński kombinator norweski i skoczek narciarski, reprezentant klubu SSK Velenje, brązowy medalista mistrzostw świata juniorów w kombinacji norweskiej z 1996 roku.
W 1996 roku zdobył brązowy medal w konkursie drużynowym podczas mistrzostw świata juniorów w Asiago. W skład słoweńskiej drużyny weszli także Igor Cuznar i Roman Perko.
Kaligaro kilka razy wystartował w konkursach Pucharu Świata w skokach narciarskich. W konkursach indywidualnych nigdy nie awansował do serii finałowej, a najwyższe miejsce zajął 16 stycznia 1999 w Zakopanem, gdzie był 33. Raz wystartował w konkursie drużynowym zaliczanym do Pucharu Narodów. Miało to miejsce 4 lutego 2000 w Lahti, gdzie wraz z Damjanem Frasem, Peterem Žontą i Bine Norčičem uplasował się na szóstej pozycji.

</doc>
<doc id="2148981" url="https://pl.wikipedia.org/wiki?curid=2148981" title="Cmentarz wojenny nr 55 – Gładyszów">
Cmentarz wojenny nr 55 – Gładyszów

Cmentarz wojenny nr 55 – Gładyszów – cmentarz z I wojny światowej znajdujący się we wsi Gładyszów w powiecie gorlickim, w gminie Uście Gorlickie, zaprojektowany przez Dušana Jurkoviča. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. Należy do I Okręgu Cmentarnego Nowy Żmigród.
Opis.
Obiekt znajduje się przy drodze wojewódzkiej Gorlice – Konieczna około kilometra od zabudowań wsi Gładyszów. Na planie prostokąta o ściętych narożach zajmuje powierzchnię około 357 m². Otoczony drewnianym ogrodzeniem z nakrytą gontowym daszkiem bramą wejściową. Na osi kompozycyjnej smukła wysoka (12 m) drewniana wieża pomnikowa, 3-kondygnacyjna, zwieńczona krzyżem z półkolistym nakryciem blaszanym. Na kamiennym ośmiobocznym cokole wieży znajdują się oryginalne kamienne tablice z zacierającym się napisem:„Śmierć żołnierska jest świętaI wszelki nakaz nienawiści maże.Czy bratem był, czy też wrogiem,Niech nikt nie pamięta,Jednaką cześć i miłośćWinniśmy im w darze”.
Pierwotnie cmentarz znajdował się na skraju lasu, obecnie jego bezpośrednie sąsiedztwo jak i teren samego cmentarza zarośnięty jest młodymi drzewami oraz jeżynami.
Na cmentarzu pochowano 104 żołnierzy w 4 mogiłach zbiorowych i 10 pojedynczych grobach, poległych w grudniu 1914 i lutym oraz maju 1915 roku:

</doc>
<doc id="2148982" url="https://pl.wikipedia.org/wiki?curid=2148982" title="Igor Cuznar">
Igor Cuznar

Igor Cuznar (ur. 22 lutego 1978) – słoweński kombinator norweski, reprezentant klubu SK Triglav Kranj, brązowy medalista mistrzostw świata juniorów w kombinacji norweskiej z 1996 roku i srebrny medalista w drużynie z mistrzostw w 1998 roku. 
W 1996 roku zdobył brązowy medal w konkursie drużynowym podczas mistrzostw świata juniorów w Asiago. W skład słoweńskiej drużyny weszli także Rolando Kaligaro i Roman Perko. W tej samej konkurencji zdobył też srebrny medal mistrzostw świata juniorów w Sankt Moritz w 1998 roku. Tym razem w drużynie znaleźli się też Gorazd Robnik, Jure Kosmač i Marko Simić. 
2 marca 1997 roku w Courchevel Cuznar zajął drugie miejsce w konkursie Pucharu Świata B w kombinacji norweskiej.
Przypisy.
 

</doc>
<doc id="2148983" url="https://pl.wikipedia.org/wiki?curid=2148983" title="Matjaž Pungertar">
Matjaž Pungertar

Matjaž Pungertar (ur. 14 sierpnia 1990 w Lublanie) – słoweński skoczek narciarski, reprezentant klubu SSK Mengeš.
W Pucharze Świata najwyżej klasyfikowany, w sezonie 2014/2015, na 6. miejscu w pojedynczym konkursie i 25. w klasyfikacji generalnej. W Letnim Grand Prix dwukrotnie (w 2013) na podium indywidualnie. Dwukrotny uczestnik mistrzostw świata w narciarstwie klasycznym (2013 i 2015).
Przebieg kariery.
W styczniu 2006 w Ljubnie zadebiutował w cyklu FIS Cup. Pierwsze punkty zdobył w swoim drugim starcie, zajmując 6. miejsce. W marcu 2008 w Vikersund debiutował w Pucharze Kontynentalnym, zajmując lokaty w czwartej dziesiątce. 21 lutego 2010 w Kranju zajął 3. miejsce w konkursie FIS Cupu.
12 września 2010 zdobył pierwsze punkty Letniego Pucharu Kontynentalnego, zajmując 5. pozycję w Lillehammer. W sezonie 2010/2011 Pucharu Kontynentalnego czterokrotnie stawał na podium, w tym dwa razy na najwyższym stopniu, 12 i 13 stycznia 2011 w Pjongczangu. 30 stycznia 2011 w Willingen zadebiutował w Pucharze Świata, zajmując 45. miejsce.
Latem 2012 dwukrotnie zajmował miejsca w pierwszej dziesiątce Letniego Grand Prix. 9 grudnia 2012 zdobył pierwsze w karierze punkty Pucharu Świata, zajmując 24. miejsce na próbie przedolimpijskiej w Krasnej Polanie. Regularnie startował w tym cyklu przez cały sezon 2012/2013, w większości występów nie zdobywając punktów. Najwyżej indywidualnie sklasyfikowany został na 15. pozycji w Klingenthal. Wystąpił również na Mistrzostwach Świata w Narciarstwie Klasycznym 2013, zajmując 24. miejsce na skoczni normalnej.
Podczas Letniego Grand Prix 2013 dwukrotnie ukończył rywalizację na podium: był trzeci w Hinterzarten (28 lipca), a także zwyciężył w Ałmaty (22 września). Zimową część sezonu 2013/2014 rozpoczął w Pucharze Świata, jednak wobec słabych wyników od stycznia przeniesiony został do kadry na Puchar Kontynentalny. W tym cyklu dwukrotnie w sezonie stawał na podium. W marcu 2014 w Planicy dwukrotnie zajął 23. miejsce w zawodach PŚ.
W Letnim Grand Prix 2014 trzykrotnie zajmował miejsca w pierwszej dziesiątce. W połowie grudnia 2014 osiągnął najlepsze w karierze rezultaty w Pucharze Świata: 14 grudnia w drugim konkursie w Niżnym Tagile zajął 6. pozycję, lokaty w pierwszej dziesiątce zajął również 13 grudnia na tej samej skoczni i 21 grudnia w Engelbergu. Cały sezon 2014/2015 Pucharu Świata zakończył na 25. pozycji w klasyfikacji generalnej z 205 punktami. Wystąpił na Mistrzostwach Świata w Narciarstwie Klasycznym 2015, zajmując 37. miejsce na skoczni dużej.
W kolejnych sezonach Pungertar miał problemy z bólami pleców oraz stopy i osiągał gorsze wyniki na arenie międzynarodowej. Jego ostatni występ na zawodach organizowanych przez FIS miał miejsce w lipcu 2017 w ramach Letniego Pucharu Kontynentalnego w Kranju. W styczniu 2018 ogłosił zakończenie kariery zawodniczej ze względów prywatnych i zdrowotnych.

</doc>
<doc id="2148984" url="https://pl.wikipedia.org/wiki?curid=2148984" title="Cmentarz wojenny nr 44 – Długie">
Cmentarz wojenny nr 44 – Długie

Cmentarz wojenny nr 44 – Długie – cmentarz z I wojny światowej znajdujący się we wsi Czarne w powiecie gorlickim, w gminie Sękowa, zaprojektowany przez Dušana Jurkoviča. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. Należy do I Okręgu Cmentarnego Nowy Żmigród.
Opis.
Obiekt znajduje się na terenie nieistniejącej wsi Długie, która jest obecnie przysiółkiem miejscowości Czarne. Zajmuje powierzchnię około 286 m², otoczony jest drewnianym ogrodzeniem. Cmentarz został zrekonstruowany w 1998. Zrekonstruowany obiekt został zredukowany o około 3/4 w stosunku do obiektu oryginalnego. W czasie rekonstrukcji nie dokonano ekshumacji pochowanych na cmentarzu żołnierzy. W wyniku czego większość pochówków pozostała poza obecnym ogrodzeniem.
Na cmentarzu pochowano 244 żołnierzy w 5 mogiłach zbiorowych oraz 8 grobach pojedynczych poległych w kwietniu 1915:

</doc>
<doc id="2148986" url="https://pl.wikipedia.org/wiki?curid=2148986" title="Cmentarz wojenny nr 43 – Radocyna">
Cmentarz wojenny nr 43 – Radocyna

 Cmentarz wojenny nr 43 – Radocyna – cmentarz z I wojny światowej, zaprojektowany przez Dušana Jurkoviča znajdujący się we wsi Radocyna w powiecie gorlickim, w gminie Sękowa. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie.
Opis.
Obiekt znajduje się przy starym cmentarzu unickim, położonym przy drodze przez wieś. Zajmuje powierzchnię około 288 m², otoczony jest ogrodzeniem. Na cmentarzu zrekonstruowanym w 1995 roku staraniem Koła Łowieckiego "DZIK" w Gorlicach znajduje się kilka krzyży odbiegających swym wyglądem od oryginalnych.
Na cmentarzu jest pochowanych 83 żołnierzy w trzech grobach zbiorowych oraz 10 pojedynczych poległych w styczniu i marcu 1915 roku:
Na terenie cmentarza znajduje się kamienny pomnik zwieńczony krzyżem, na którym zachowała się oryginalna tablica kamienna z inskrypcją w języku niemieckim:
&lt;poem style="text-align: center;"&gt;
WIR WUSSTEN
KEINER VON DES
ANDERN LEBEN
NUN HAT UNS DER
TOD ZUSAMMEN
GEGEBEN
&lt;/poem&gt;

</doc>
<doc id="2148987" url="https://pl.wikipedia.org/wiki?curid=2148987" title="Milad Salem">
Milad Salem

Milad Salem Nahimi (ur. 3 marca 1988 r. w Kabulu) – afgański piłkarz, reprezentant kraju grający na pozycji napastnika. Posiada także obywatelstwo niemieckie. Obecnie jest zawodnikiem klubu SV Pars Neu-Isenburg.
Kariera klubowa.
Salem swoją przygodę z piłką nożną rozpoczął w wieku 11 lat w zespole Kickers Offenbach. W 2004 wypatrzyli go skauci Eintrachtu Frakfurt i dołączył do drużyny juniorów. W 2007 roku podpisał swój pierwszy profesjonalny kontrakt z drużyną U-23 Eintrachtu. Po rozegraniu 31 spotkań i strzeleniu jednej bramki opuścił Frankfurt.
Od 2009 grał w drużynie 1.FC Germania 08 Ober-Roden, dla której w 35 spotkaniach strzelił 10 bramek. Po udanym sezonie podpisał kontrakt z ekipą SV Wehen Wiesbaden. Początkowo występował w ekipie rezerw, dla której w 4 spotkaniach strzelił 2 bramki. Ostatecznie dołączył do pierwszego zespołu SV Wehen, w którym grał do 2012. Następnie przez dwa sezony grał w SV Elversberg. W sezonie 2014/15 był zawodnikiem VfL Osnabrück, dla którego w 15 spotkaniach zdobył 2 bramki. 
Od 2015 reprezentował barwy Holstein Kiel. W 2017 zaliczył krótki epizod w FSV Frankfurt, po czym powrócił do SV Elversberg. Kolejne sezony spędził w Eintrachcie Trewir (20 występów i 2 bramki) oraz FC Gießen (20 występów i jeden gol). Od 2021 jest zawodnikiem szóstoligowego SV Pars Neu-Isenburg. 
Kariera reprezentacyjna.
Salem po raz pierwszy w reprezentacji zagrał 13 listopada 2016 w meczu przeciwko reprezentacji Tadżykistanu, przegranym 0:1.
Salem zagrał w trzech spotkaniach kwalifikacji do Pucharu Azji 2019. Po raz ostatni drużynę narodową reprezentował 27 marca 2018 w spotkaniu z Kambodżą, wygranym 2:1. Łącznie Milad Salem w latach 2016-2018 zagrał dla reprezentacji Afganistanu w 4 spotkaniach. 

</doc>
<doc id="2148989" url="https://pl.wikipedia.org/wiki?curid=2148989" title="Andrea Cecon">
Andrea Cecon

Andrea Cecon (ur. 18 lipca 1970) – włoski kombinator norweski, reprezentant klubu G.S. Fiamme Gialle.
Na międzynarodowej arenie zadebiutował 11 stycznia 1992 w Breitenbergu, gdzie w konkursie Pucharu Świata zajął 13. miejsce. 22 lutego tego samego roku w Szczyrku zajął drugie miejsce w konkursie Pucharu Świata B. W karierze jeszcze siedmiokrotnie stanął na podium zawodów tej rangi, w tym dwukrotnie zwyciężył - 23 lutego 1996 w Calgary, a także 14 marca 1998 w Szczyrbskim Jeziorze.
W 1993 roku Andrea Cecon uplasował się na szóstym miejscu w konkursie mistrzostw świata w Falun. Na Mistrzostwach Świata w Narciarstwie Klasycznym 1999 w Ramsau został sklasyfikowany na 20. miejscu w konkursie rozgrywanym metodą Gundersena oraz na 38. pozycji w sprincie.

</doc>
<doc id="2148990" url="https://pl.wikipedia.org/wiki?curid=2148990" title="135P/Shoemaker-Levy">
135P/Shoemaker-Levy

135P/Shoemaker-Levy lub 135P/Shoemaker-Levy 8 – kometa krótkookresowa, należąca do rodziny komet Jowisza.
Odkrycie.
Kometa została odkryta 5 kwietnia 1992 roku w Obserwatorium Palomar w Kalifornii. Jej odkrywcami jest trójka astronomów Carolyn Shoemaker, Eugene Shoemaker oraz David Levy.
Orbita komety.
Orbita komety 135P/Shoemaker-Levy ma kształt elipsy o mimośrodzie 0,29. Jej peryhelium znajduje się w odległości 2,72 j.a., aphelium zaś 4,94 j.a. od Słońca. Jej okres obiegu wokół Słońca wynosi 7,5 roku, nachylenie orbity do ekliptyki to wartość 6,05˚.
Obiektu tego nie należy mylić z kometą Shoemaker-Levy 9, która rozpadła się i zderzyła z Jowiszem.

</doc>
<doc id="2148993" url="https://pl.wikipedia.org/wiki?curid=2148993" title="Motocyklowe Grand Prix Walencji 2008">
Motocyklowe Grand Prix Walencji 2008

Motocyklowe Grand Prix Walencji 2008 – osiemnasta eliminacja Motocyklowych Mistrzostw Świata, rozegrana 5 – 26 października 2009 na torze Circuit Ricardo Tormo w Walencji.

</doc>
<doc id="2148994" url="https://pl.wikipedia.org/wiki?curid=2148994" title="Hemerobius perla">
Hemerobius perla



</doc>
<doc id="2148995" url="https://pl.wikipedia.org/wiki?curid=2148995" title="Meze">
Meze

Mezes, często jako liczba mnoga: mezedes () – w kuchni greckiej potrawa lub zestaw potraw, podanych jako zakąska, zwykle do ouzo.
W skład greckich "mezedes" najczęściej wchodzą: plaster sera feta i nieco oliwek polane oliwą i przyprawione (np. posypane oregano), podane z pieczywem. Alternatywnie może to być bardzo mała porcja owoców morza, zazwyczaj marynowanych, albo mała porcja, zawierająca dojrzewające lub wędzone mięsa i wędliny, zawsze także z pieczywem.
"Piato mezedes" to wiele różnych zakąsek, podanych na wspólnym, wtedy dużym, talerzu.

</doc>
<doc id="2148996" url="https://pl.wikipedia.org/wiki?curid=2148996" title="Motocyklowe Grand Prix Walencji 2007">
Motocyklowe Grand Prix Walencji 2007

Motocyklowe Grand Prix Walencji 2007 - osiemnasta eliminacja Motocyklowych Mistrzostw Świata, rozegrana 2 - 4 listopada 2007 na torze Circuit Ricardo Tormo w Walencji.

</doc>
<doc id="2148997" url="https://pl.wikipedia.org/wiki?curid=2148997" title="Formula One Championship Edition">
Formula One Championship Edition



</doc>
<doc id="2149001" url="https://pl.wikipedia.org/wiki?curid=2149001" title="Nikołaj Pietruszyn">
Nikołaj Pietruszyn

Nikołaj Aleksandrowicz Pietruszyn, ros. Николай Александрович Петрушин (ur. 4 czerwca 1979 w Leninogorsku, Tatarstan) – rosyjski skoczek narciarski, reprezentant Rosji na Zimowych Igrzyskach Olimpijskich 1998 w Nagano.
11 lutego 1998 podczas konkursu olimpijskiego na skoczni normalnej zajął 42. miejsce, a cztery dni później był 54. W konkursie drużynowym reprezentacja Rosji, w skład której poza Pietruszynem weszli także: Aleksandr Wołkow, Walerij Kobielew i Artur Chamidulin zajęła dziewiątą pozycję.

</doc>
<doc id="2149002" url="https://pl.wikipedia.org/wiki?curid=2149002" title="Liechtenstein na Zimowych Igrzyskach Olimpijskich 1992">
Liechtenstein na Zimowych Igrzyskach Olimpijskich 1992

Liechtenstein na Zimowych Igrzyskach Olimpijskich 1992 reprezentowało siedmioro zawodników.

</doc>
<doc id="2149003" url="https://pl.wikipedia.org/wiki?curid=2149003" title="Liechtenstein na Zimowych Igrzyskach Olimpijskich 1988">
Liechtenstein na Zimowych Igrzyskach Olimpijskich 1988

Liechtenstein na Zimowych Igrzyskach Olimpijskich 1988 reprezentowało 13 zawodników. Reprezentant tego kraju, Paul Frommelt zdobył brązowy medal w narciarstwie alpejskim.

</doc>
<doc id="2149004" url="https://pl.wikipedia.org/wiki?curid=2149004" title="Hemerobius">
Hemerobius

Hemerobius – rodzaj sieciarek (Neuroptera) z rodziny życiorkowatych (Hemerobiidae), dla której jest typem nomenklatorycznym. Został opisany przez Karola Linneusza w "Systema Naturae" w 1758 roku. 
Gatunki zaliczane do tego rodzaju są szeroko rozprzestrzenione na niemal wszystkich kontynentach. Nie ma ich w Australii, na Antarktydzie oraz na wyspach Oceanu Spokojnego. Wiele z nich ma holarktyczny zasięg występowania, co najmniej 50 występuje na kontynencie amerykańskim. 
Jak wszystkie życiorkowate, larwy i owady dorosłe są drapieżnikami – naturalnymi sprzymierzeńcami człowieka w biologicznej walce ze szkodnikami. Stwierdzono znaczny ich wpływ na regulację populacji szkodników wielu upraw rolnych i sadowniczych, m.in. na plantacjach kawowca, kukurydzy i ostrokrzewu paragwajskiego, wykorzystywanego w Ameryce Południowej do parzenia yerba mate. Sieciarki te żerują głównie na mszycach. 
W zapisie kopalnym znane są z miocenu Kaukazu ("H. incertus" i "H. prohumulinus") oraz z eocenu Anglii ("H. tinctus").
Linneusz w swojej pracy zaliczył do rodzaju "Hemerobius" 15 gatunków sieciarek. Niektóre z nich (np. "Hemerobius perla") zostały później przeniesione do innych rodzajów. Od tamtej pory opisano ponad 200 gatunków, z których obecnie ponad 100, po kolejnych rewizjach taksonomicznych, zalicza się do "Hemerobius".
W Polsce stwierdzono występowanie następujących gatunków:
Kilka z nich zaobserwowano w kraju dopiero pod koniec XX wieku.

</doc>
<doc id="2149005" url="https://pl.wikipedia.org/wiki?curid=2149005" title="Mała sprawa">
Mała sprawa

Mała sprawa - polski film fabularny z 1975 r., w reżyserii Janusza Kondratiuka.
Fabuła.
Akcja filmu toczy się w pewnej fabryce. Dyrekcja zakładu otrzymuje poufną wiadomość o planowanej wizycie partyjnego dygnitarza. Załoga i dyrekcja mają zaledwie kilka godzin, aby móc się odpowiednio do tego przygotować. 

</doc>
<doc id="2149006" url="https://pl.wikipedia.org/wiki?curid=2149006" title="Liechtenstein na Zimowych Igrzyskach Olimpijskich 1984">
Liechtenstein na Zimowych Igrzyskach Olimpijskich 1984

Liechtenstein na Zimowych Igrzyskach Olimpijskich 1984 reprezentowało ośmioro zawodników. Dwoje spośród nich zdobyło brązowe medale olimpijskie w narciarstwie alpejskim. Byli to: Ursula Konzett i Andreas Wenzel.

</doc>
<doc id="2149007" url="https://pl.wikipedia.org/wiki?curid=2149007" title="Kada Al-Matin">
Kada Al-Matin

Kada Al-Matin (arab. قضاء المتن, ang. Matn/Metn District) – jednostka administracyjna w środkowym Libanie, należąca do Muhafazy Dżabal Lubnan. Stosuje się też dla niego nazwę Północny Al-Matin, gdyż obejmuje tylko część historycznego regionu, pozostały fragment wchodzi w skład dystryktów Kada Babda i Kada Alajh. Dystrykt zamieszkiwany jest przede wszystkim przez ludność chrześcijańską, w tym przez mniejszość ormiańską. 
Wybory parlamentarne.
Na okręg wyborczy, obejmujący Północny Al-Matin (dystrykt Al-Matin), przypada 8 miejsc w libańskim Zgromadzeniu Narodowym (4 maronitów, 2 prawosławnych, 1 Ormianin i 1 grekokatolik).

</doc>
<doc id="2149010" url="https://pl.wikipedia.org/wiki?curid=2149010" title="HMS Achates">
HMS Achates

HMS „Achates” – nazwa noszona na przestrzeni dziejów przez okręty brytyjskiej Royal Navy, pochodząca od Achatesa, bohatera "Eneidy":

</doc>
<doc id="2149011" url="https://pl.wikipedia.org/wiki?curid=2149011" title="Motocyklowe Grand Prix Walencji 2006">
Motocyklowe Grand Prix Walencji 2006

Motocyklowe Grand Prix Walencji 2006 - siedemnasta eliminacja Motocyklowych Mistrzostw Świata, rozegrana 27 - 29 października 2006 na torze Circuit Ricardo Tormo w Walencji.

</doc>
<doc id="2149012" url="https://pl.wikipedia.org/wiki?curid=2149012" title="Liechtenstein na Zimowych Igrzyskach Olimpijskich 1980">
Liechtenstein na Zimowych Igrzyskach Olimpijskich 1980

Liechtenstein na Zimowych Igrzyskach Olimpijskich 1980 reprezentowało siedmioro zawodników. Dwoje spośród nich zdobyło medale olimpijskie w narciarstwie alpejskim. Dwa złota i srebro w konkurencjach kobiet zdobyła Hanni Wenzel, a srebro w zawodach mężczyzn wywalczył Andreas Wenzel.

</doc>
<doc id="2149013" url="https://pl.wikipedia.org/wiki?curid=2149013" title="Formula One 06">
Formula One 06

Formula One 06 (w wersji na PlayStation 3 gra została wydana pod tytułem "Formula 1 Championship Edition") – gra z serii "Formula One", gier produkowanych przez Sony Computer Entertainment. Gra miała premierę 26 lipca 2006 roku na konsole PlayStation 2 i PlayStation Portable.
Rozgrywka.
W "Formula One 06" została wprowadzona możliwość gry przez internet użytkowników PlayStation 2 i PlayStation Portable razem. W grze przez internet istnieje możliwość rozegrania osiemnastu wyścigów. Dla początkujących graczy przygotowano poradnik na temat, prowadzenia bolidów i właściwości torów. W grze istnieje tryb Grand Prix, gracz może rozegrać pojedynczy wyścig bez przechodzenia gry. W grze istnieje opcja Tips and Learning Centre, służy ona graczowi jako pomoc, gracz może tam trenować elementy, które sprawiają mu trudności. Tryb kiery Chief Engineer został rozbudowany. W grze gracz może modyfikować i rozbudowywać swoje bolidy. Wraz z odblokowywaniem gry zostaną odblokowane klasyczne bolidy Formuły 1. Bolidy którymi kieruje sztuczna inteligencja zachowują się realistycznie i zgodnie z prawami fizyki, w zależności od warunków pogodowych bolidy będą zachowywały się inaczej. Bolidy prowadzone przez sztuczną inteligencję mogą popełniać błędy.

</doc>
<doc id="2149014" url="https://pl.wikipedia.org/wiki?curid=2149014" title="Yina Moe-Lange">
Yina Moe-Lange

Yina Moe-Lange (ur. 22 maja 1993 w Tokio) – duńska narciarka alpejska pochodzenia japońskiego. Od 4 roku życia mieszka w Stanach Zjednoczonych, a od 2005 r. w miejscowości Sammamish. Raz wystąpiła w zawodach Pucharu Świata, 1 grudnia 2013 roku w amerykańskim Beaver Creek, nie zakwalifikowała się do drugiego przejazdu giganta .
Yina Moe-Lange, jako jedyna narciarka alpejska, reprezentowała Danię na Zimowych Igrzyskach Olimpijskich 2010. Wystartowała w dwóch konkurencjach narciarstwa alpejskiego: slalomie i slalomie gigancie kobiet. W pierwszej z tych konkurencji zajęła 52. miejsce, a w drugiej 47. pozycję.

</doc>
<doc id="2149015" url="https://pl.wikipedia.org/wiki?curid=2149015" title="Trenton Marshall">
Trenton Marshall

Trenton Marshall (ur. 19 października 1987 w Garyville) – amerykański koszykarz grający na pozycji rzucającego obrońcy lub niskiego skrzydłowego. W sezonie 2010/11 był zawodnikiem Zastalu Zielona Góra, jednak z końcem stycznia 2011 roku jego kontrakt z klubem został rozwiązany. W latach 2009-2010 zawodnik drużyny Jacksonville State University, z którą występował w dywizji I NCAA.

</doc>
<doc id="2149016" url="https://pl.wikipedia.org/wiki?curid=2149016" title="Liechtenstein na Zimowych Igrzyskach Olimpijskich 1976">
Liechtenstein na Zimowych Igrzyskach Olimpijskich 1976

Liechtenstein na Zimowych Igrzyskach Olimpijskich 1976 reprezentowało dziewięcioro zawodników. Dwoje spośród nich zdobyło medale olimpijskie w narciarstwie alpejskim. Byli to: Hanni Wenzel i Willi Frommelt. Oboje wywalczyli brązowe medale.

</doc>
<doc id="2149017" url="https://pl.wikipedia.org/wiki?curid=2149017" title="Florin Spulber">
Florin Spulber

Florin Spulber (ur. 23 maja 1970 w Săcele) – rumuński skoczek narciarski, obecnie trener kadry A reprezentacji Rumunii w skokach narciarskich. Jego rekord życiowy, 118 metrów, ustanowiony w 1999 na skoczni Trambulina Tintina w miejscowości Borșa, był jednocześnie oficjalnym i uznanym przez krajową federację rekordem Rumunii w długości skoku narciarskiego (wynik ten został poprawiony przez Remusa Tudora).
Spulber startował w oficjalnych zawodach w latach 1992–2001. W tym czasie zdobył 7 tytułów mistrza Rumunii w skokach narciarskich. W sezonie 1997/1998 wystartował w 46. Turnieju Czterech Skoczni. Wziął wówczas udział w kwalifikacjach do trzech konkursów – w Garmisch-Partenkirchen po skoku na odległość 65 metrów zajął ostatnie, 85. miejsce, w Innsbrucku skoczył 59 metrów i ponownie zajął ostatnią, tym razem 89. pozycję, a w Bischofshofen uzyskał 50 metrów i po raz trzeci zajął ostatnią, 89. pozycję. Z kolei w sezonie 1999/2000 brał udział w konkursach Pucharu Kontynentalnego. Mimo wcześniejszego zakończenia kariery, w 2003 wystartował w barwach drugiej drużyny Dinama Braszów w konkursie drużynowym podczas Mistrzostw Rumunii w Skokach Narciarskich 2003 i zdobył w nim srebrny medal.
Od 2007 jest trenerem koordynatorem reprezentacji Rumunii w skokach narciarskich, prowadzi także treningi w klubie Dinamo Braszów.
Jego syn, Mihnea Spulber, również uprawia skoki narciarskie.

</doc>
<doc id="2149020" url="https://pl.wikipedia.org/wiki?curid=2149020" title="Abajo">
Abajo

Abajo – meteoryt kamienny, należący do chondrytów oliwinowo-bronzytowych H5, znaleziony w 1982 roku w Meksykańskim stanie Chihuahua.
Z miejsca spadku pozyskano jak dotąd 332 g materii meteorytowej. Znalezione zostały dwa fragmenty - o wadze: 319 g oraz 12 g. Większy fragment przechowany jest w Muzeum Brytyjskim w Londynie.
Nazwa meteorytu w języku hiszpańskim znaczy "na dole", "na dół", i pochodzi od części nazwy miejscowości Cienega de Ceniceros de Abajo, w pobliżu której został on znaleziony.

</doc>
<doc id="2149022" url="https://pl.wikipedia.org/wiki?curid=2149022" title="Średnia Kopa">
Średnia Kopa

Średnia Kopa (niem. "Mittelberg", wysokość ok. 1230 m n.p.m.) – szczyt w głównej grani Karkonoszy. Znajduje się w Czarnym Grzbiecie, na wschód od szczytu Czarnej Kopy. Średnia Kopa położona jest na granicy polsko-czeskiej, na wschodzie góruje nad czeskim schroniskiem Jelenka.

</doc>
<doc id="2149024" url="https://pl.wikipedia.org/wiki?curid=2149024" title="Liechtenstein na Zimowych Igrzyskach Olimpijskich 1972">
Liechtenstein na Zimowych Igrzyskach Olimpijskich 1972

Liechtenstein na Zimowych Igrzyskach Olimpijskich 1972 reprezentowało czworo zawodników - trzech mężczyzn i jedna kobieta. Wystartowali oni w konkurencjach alpejskich i saneczkarstwie.

</doc>
<doc id="2149025" url="https://pl.wikipedia.org/wiki?curid=2149025" title="HMS Acasta">
HMS Acasta

HMS „Acasta” – nazwa noszona na przestrzeni dziejów przez okręty brytyjskiej Royal Navy (w tym dwa nieukończone), pochodząca od Akaste, postaci z mitologii greckiej:

</doc>
<doc id="2149030" url="https://pl.wikipedia.org/wiki?curid=2149030" title="Motocyklowe Grand Prix Walencji 2005">
Motocyklowe Grand Prix Walencji 2005

Motocyklowe Grand Prix Walencji 2005 - siedemnasta eliminacja Motocyklowych Mistrzostw Świata, rozegrana 4 - 6 listopada 2005 na torze Circuit Ricardo Tormo w Walencji.

</doc>
<doc id="2149031" url="https://pl.wikipedia.org/wiki?curid=2149031" title="Dyckman Street (stacja metra na Broadway – Seventh Avenue Line)">
Dyckman Street (stacja metra na Broadway – Seventh Avenue Line)

Dyckman Street – stacja początkowa metra nowojorskiego, na linii 1. Znajduje się w dzielnicy Manhattan, w Nowym Jorku i zlokalizowana jest pomiędzy stacjami 207th Street i 191st Street. Została otwarta 12 marca 1906.

</doc>
<doc id="2149033" url="https://pl.wikipedia.org/wiki?curid=2149033" title="191st Street">
191st Street

191st Street – stacja na linii 1 metra w Nowym Jorku. Znajduje się w dzielnicy Manhattan, w Nowym Jorku i jest zlokalizowana pomiędzy stacjami Dyckman Street i 181st Street. Została otwarta 14 stycznia 1911.

</doc>
<doc id="2149034" url="https://pl.wikipedia.org/wiki?curid=2149034" title="Formula One Arcade">
Formula One Arcade

Formula One Arcade – gra traktująca o mistrzostwach świata w Formule 1. Wyprodukowana przez Studio 33 i wydana przez Sony Computer Entertainment 19 lipca 2002 roku.
Rozgrywka.
"Formula One Arcade" jest ostatnią grą o Formule 1 wydaną na PlayStation. Jest grą zręcznościową. Została dostosowana dla graczy początkujących jak i zaawansowanych. Gra posiada oficjalną licencję FIA na bolidy, zespoły, kierowców i tory wyścigowe. Model jazdy zawiera opcję asystenta, ułatwia on prowadzenie bolidu.

</doc>
<doc id="2149035" url="https://pl.wikipedia.org/wiki?curid=2149035" title="Cosmin Bărcăuan">
Cosmin Bărcăuan

Cosmin Bărcăuan (ur. 5 sierpnia 1978 w Oradei, Rumunia) – rumuński piłkarz, grający na pozycji obrońcy, a wcześniej napastnika, reprezentant Rumunii.
Kariera piłkarska.
Kariera klubowa.
Wychowanek klubu Bihor Oradea, w barwach którego w 1994 rozpoczął karierę piłkarską. W 1999 przeszedł do Universitatei Krajowa. W 2002 został zaproszony do Dinama Bukareszt, gdzie główny trener Ion Andone przeniósł go z linii ataku do obrony. 9 lipca 2004 roku podpisał 5-letni kontrakt z ukraińskim Szachtarem Donieck, w którym występował do sierpnia 2005, a potem grał na wypożyczeniu w klubach Krylja Sowietow Samara, FC Dinamo Bukareszt i PAOK FC. W 2007 przeniósł się do innego greckiego klubu OFI Kreta. W 2010 powrócił do Rumunii, gdzie został piłkarzem Ceahlăul Piatra Neamț.
Kariera reprezentacyjna.
15 listopada 2000 debiutował w reprezentacji Rumunii w meczu towarzyskim z Jugosławią (2:1), w którym strzelił debiutowego gola. Łącznie rozegrał 8 meczów i zdobył 2 bramki.

</doc>
<doc id="2149040" url="https://pl.wikipedia.org/wiki?curid=2149040" title="Grand Prix Abu Zabi 2010">
Grand Prix Abu Zabi 2010

Grand Prix Abu Zabi 2010 – dziewiętnasta, ostatnia runda Mistrzostw Świata Formuły 1 w sezonie 2010.
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma
Klasyfikacja po wyścigu.
Źródło: Wyprzedź Mnie!

</doc>
<doc id="2149042" url="https://pl.wikipedia.org/wiki?curid=2149042" title="Polska na Zimowym Pucharze Europy w Rzutach 2004">
Polska na Zimowym Pucharze Europy w Rzutach 2004

Polska na Zimowym Pucharze Europy w Rzutach 2004 – reprezentacja Polski podczas zawodów, które odbyły się 13 i 14 marca na Malcie, liczyła pięciu zawodników.

</doc>
<doc id="2149046" url="https://pl.wikipedia.org/wiki?curid=2149046" title="Trofors (stacja kolejowa)">
Trofors (stacja kolejowa)

Trofors – stacja kolejowa w Trofors, w regionie Nordland w Norwegii, jest oddalona od Trondheim o 367,24 km. Jest położona na wysokości 81,1 m n.p.m.
Ruch dalekobieżny.
Leży na linii Nordlandsbanen. Stacja przyjmuje trzy pary pociągów do Trondheim i Bodø.
Obsługa pasażerów.
Poczekalnia, wiata, kasa biletowa, automat biletowy, parking na 40 miejsc, ułatwienia dla niepełnosprawnych, przystanek autobusowy, postój taksówek. .

</doc>
<doc id="2149047" url="https://pl.wikipedia.org/wiki?curid=2149047" title="Medaliści mistrzostw świata w lotach narciarskich">
Medaliści mistrzostw świata w lotach narciarskich

Medaliści mistrzostw świata w lotach narciarskich – zestawienie zawodników i drużyn, które przynajmniej raz stanęły na podium mistrzostw świata w lotach narciarskich.
Konkursy mistrzostw świata w lotach narciarskich rozgrywane są od 1972 roku. W latach 1972–2002 przeprowadzany był jeden konkurs indywidualny na skoczni mamuciej. W 2004 roku do kalendarza mistrzostw włączono także zawody drużynowe.
W skład konkurencji indywidualnej wchodzą cztery serie konkursowe, o ile żadna z nich nie zostanie odwołana przez jury. Do pierwszej serii przystępuje zazwyczaj 40 zawodników, wyłonionych w kwalifikacjach. Do kolejnych trzech rund awansuje 30 najlepszych skoczków. Konkurencja drużynowa składa się natomiast z dwóch serii. Konkursy mistrzostw świata w lotach rozgrywane są na pięciu mamucich skoczniach narciarskich. Obiektami zmagań skoczków narciarskich są: Letalnica w Planicy, Heini-Klopfer-Skiflugschanze w Oberstdorfie, Čerťák w Harrachovie, Kulm w Tauplitz oraz Vikersundbakken w Vikersund. W Planicy konkursy mistrzostw świata w lotach narciarskich zorganizowano siedmiokrotnie (1972, 1979, 1985, 1994, 2004, 2010, 2020), w Oberstdorfie sześciokrotnie (1973, 1981, 1988, 1998, 2008, 2018), w Tauplitz pięć razy (1975, 1986, 1996, 2006, 2016), w Vikersund pięciokrotnie (1977, 1990, 2000, 2012, 2022), a w Harrachovie czterokrotnie (1983, 1992, 2002, 2014).
Najwięcej złotych medali mistrzostw świata w lotach zdobyli Gregor Schlierenzauer, Daniel-André Tande i Roar Ljøkelsøy. Ten pierwszy wywalczył jeden złoty i jeden srebrny medal indywidualnie oraz trzy złote medale drużynowo. Tande raz zwyciężył indywidualnie, a w zawodach drużynowych zdobył trzy złote i jeden brązowy medal. Ljøkelsøy natomiast czterokrotnie stawał na najwyższym stopniu podium – dwukrotnie dokonał tego w zawodach indywidualnych i dwukrotnie w drużynowych. Dwa złote medale w konkursach indywidualnych zdobywali także Walter Steiner i Sven Hannawald. Najwięcej wszystkich medali zarówno w konkurencjach indywidualnych, jak i drużynowych zgromadził natomiast Janne Ahonen, który pięciokrotnie został wicemistrzem świata i dwukrotnie brązowym medalistą.
Do 2022 roku przeprowadzono dziewięć konkursów drużynowych w ramach mistrzostw świata w lotach narciarskich. Pięć tytułów mistrza świata wywalczyła reprezentacja Norwegii, trzy tytuły – reprezentacja Austrii, a jeden – reprezentacja Słowenii.
We wszystkich rozegranych konkursach indywidualnych i drużynowych najwięcej razy na podium stawali skoczkowie austriaccy, którzy zdobyli łącznie 22 medale, w tym siedem złotych.
Medaliści indywidualni.
Poniższa tabela przedstawia wszystkich medalistów indywidualnych konkursów o mistrzostwo świata w lotach narciarskich z lat 1972–2018. Najwięcej złotych medali w tych konkursach – po dwa – zdobyli: Walter Steiner, Sven Hannawald i Roar Ljøkelsøy. Największą liczbę wszystkich medali – pięć – zgromadził natomiast Matti Nykänen.
Medaliści drużynowi.
Od 2004 roku w kalendarzu mistrzostw świata w lotach narciarskich poza zawodami indywidualnymi znajduje się również konkurs drużynowy. Do 2016 roku przeprowadzono sześć takich konkursów (w 2014 roku zawody zostały odwołane), w których trzykrotnie zwyciężyły reprezentacje Austrii i Norwegii. Te dwie ekipy pięciokrotnie stawały na podium zawodów drużynowych, czterokrotnie natomiast drużyna Finlandii. Poniżej znajduje się lista medalistów drużynowych konkursów mistrzostw świata wraz z pełnymi składami poszczególnych ekip.
Klasyfikacje medalowe.
Klasyfikacja zawodników.
W poniższym zestawieniu zostali przedstawieni wszyscy skoczkowie, którzy przynajmniej raz stanęli na podium mistrzostw świata w lotach narciarskich. Do statystyki zostały wliczone zarówno starty indywidualne, jak i drużynowe. Jeżeli kilku zawodników zdobyło taką samą liczbę medali, w pierwszej kolejności wzięto pod uwagę rok, w którym dany zawodnik po raz pierwszy zdobył medal. W drugiej kolejności rolę odgrywała kolejność alfabetyczna.
Medaliści konkursów indywidualnych.
Tabela przedstawia medalistów konkursów indywidualnych w ramach mistrzostw świata w lotach narciarskich. Uwzględnieni zostali tylko ci zawodnicy, którzy zdobyli przynajmniej dwa medale w konkursach indywidualnych, w tym przynajmniej jeden złoty.
Klasyfikacja państw.
Poniższa tabela prezentuje wszystkie kraje, których reprezentanci zdobyli przynajmniej jeden medal w konkursach indywidualnych bądź drużynowych.
Klasyfikacja reprezentacji w konkursach drużynowych.
Znajdująca się poniżej tabela zestawia wszystkie reprezentacje, które przynajmniej raz zdobyły medal w drużynowych konkursach mistrzostw świata w lotach narciarskich.

</doc>
<doc id="2149048" url="https://pl.wikipedia.org/wiki?curid=2149048" title="Joel Tyrrell">
Joel Tyrrell

Joel Tyrrell (ur. 9 grudnia 1989) – australijski siatkarz, gra na pozycji libero. 
Karierę rozpoczynał w ACT Juniors. Obecnie reprezentuje barwy klubu Australijskiego Instytutu Sportu. W 2010, wraz z reprezentacją narodową, zajął piąte miejsce na Mistrzostwach Azji Juniorów w Iranie .

</doc>
<doc id="2149049" url="https://pl.wikipedia.org/wiki?curid=2149049" title="Hencovce">
Hencovce

Hencovce – wieś (obec) na Słowacji, położona w kraju preszowskim w powiecie Vranov nad Topľou. Leży na zachodnim brzegu rzeki Ondawy. Według danych za dzień 31 grudnia 2016 miejscowość zamieszkiwało 1345 osób, w tym 676 mężczyzn i 669 kobiet.
Pierwsza wzmianka pisemna o miejscowości pojawiła się w roku 1363. W XV wieku w miejscowości znajdował się młyn zbożowy, a od XVI w. uprawiano winorośl. W 1970 roku Hencovce weszły w skład miasta Vranov nad Topľou, lecz pod koniec lat 90. XX w. znów uzyskały samodzielność.
W miejscowości znajduje się rzymskokatolicki kościół Najświętszego Serca Pana Jezusa zbudowany w latach 1958–1969 oraz kościół ewangelicki z 2006 roku.

</doc>
<doc id="2149051" url="https://pl.wikipedia.org/wiki?curid=2149051" title="Acute Mind">
Acute Mind

Acute Mind – polski zespół, który powstał w 2006 roku w Lublinie. Gra progresywnego rocka z elementami metalu.
Własnym sumptem w 2006 roku nagrali demo „Bad Incitements”, składające się z trzech utworów. Na płycie oprócz tytułowego utworu znalazły się: „The Prophecy” oraz „Beyond Belief”. Następnie grupa wystąpiła na festiwalu Rock Alert w Lubartowie oraz na przeglądzie Membrana w Lublinie. Pierwszym w pełni autorskim koncertem był występ w Centrum Kultury wraz z zespołem Eternity w marcu 2007 roku.
Przełomem w działalności zespołu był koncert z grupą Quidam w klubie Graffiti w lutym 2008 roku. Występ został zauważony w mediach (np. zaproszenie do Radio Centrum oraz doceniony przez publiczność i samych muzyków Quidam.
W lipcu 2008 roku zespół nawiązał współpracę z wokalistą i kompozytorem Mariuszem Migałką. Po kilku wspólnych próbach Mariusz zdecydował się przejąć rolę wokalisty i w sierpniu nagrał wszystkie ścieżki wokalne do nowego materiału na demo. W 2009 roku Mariusz postanowił opuścić Acute Mind a jego miejsce zajął Marek Majewski, który zaśpiewał wszystkie wokale na debiutanckim krążku zespołu pod tytułem Acute Mind. Płyta ukazała się dopiero w 2010.
Zespół zdobył we wrześniu 2008 I nagrodę na Rock Alert Festival w Lubartowie.
Skład obecny (2017).
"ACUTE MIND 2012"
Na płycie "Acute Mind" zagrali:
Wcześniej na gitarze basowej grali Krzysztof Pasierkiewicz i Michał Walas.

</doc>
<doc id="2149052" url="https://pl.wikipedia.org/wiki?curid=2149052" title="Port lotniczy Cumaná">
Port lotniczy Cumaná

Port lotniczy Cumaná (IATA: CUM, ICAO: SVCU) – port lotniczy położony w Cumaná, w stanie Sucre, w Wenezueli.

</doc>
<doc id="2149053" url="https://pl.wikipedia.org/wiki?curid=2149053" title="Motocyklowe Grand Prix Walencji 2004">
Motocyklowe Grand Prix Walencji 2004

Motocyklowe Grand Prix Walencji 2004 - szesnasta eliminacja Motocyklowych Mistrzostw Świata, rozegrana 29 - 31 października 2004 na torze Circuit Ricardo Tormo w Walencji.

</doc>
<doc id="2149054" url="https://pl.wikipedia.org/wiki?curid=2149054" title="Życiorek brązowy">
Życiorek brązowy

Życiorek brązowy ("Hemerobius pini") – europejski gatunek sieciarki (Neuroptera) z rodziny życiorkowatych (Hemerobiidae), związany ze środowiskiem leśnym, a dokładniej, z lasami iglastymi. Jest pospolitym gatunkiem występującym na całym kontynencie. W Europie Środkowej występuje w górach. W Polsce jest gatunkiem licznym. Rozpiętość jego skrzydeł wynosi od 13 do 17 mm. Larwy żywią się mszycami, czerwcami i roztoczami. Na terenie Europy Środkowej imagines pojawiają się od połowy kwietnia do września, na Półwyspie Skandynawskim od maja do października. Polują w koronach drzew na drobne owady. Typowym siedliskiem tego gatunku są sosny ("Pinus").

</doc>
<doc id="2149055" url="https://pl.wikipedia.org/wiki?curid=2149055" title="Białoruska Liga Siatkówki (2010/2011)">
Białoruska Liga Siatkówki (2010/2011)



</doc>
<doc id="2149056" url="https://pl.wikipedia.org/wiki?curid=2149056" title="Opowieści okrutne">
Opowieści okrutne

Opowieści okrutne (oryg. fr. "Contes cruels") – zbiór opowiadań Auguste’a de Villiersa de L’Isle Adama publikowanych na łamach różnych czasopism między 1867 a 1877 i zebranych w jednym tomie w 1883.
Okoliczności powstania utworu.
W listopadzie 1865 Eugène Lefebure w liście do Stéphane'a Mallarmé wspominał, iż Villiers de L’Isle Adam postanowił napisać utwór utrzymany w duchu dzieł Edgara Allana Poe. W tym samym miesiącu sam poeta informował o ukończeniu „strasznego opowiadania napisanego w estetyce Poego”, zatytułowanego "Klara Lenoir". W latach 1865–1866 tworzył kolejne podobne utwory, wypracowując typowy dla siebie styl „okrutnej ironii”. Pod koniec lat 60. XIX wieku na chwilę zaprzestał ich pisania, by skupić się na pracy dramatopisarskiej. Wobec niepowodzeń scenicznych kolejnych sztuk od 1873 zrezygnował jednak z tego typu twórczości i powrócił do "Opowieści okrutnych".
Podstawową inspiracją dla napisania "Opowieści okrutnych", co Villiers de L’Isle Adam wielokrotnie podkreślał, była twórczość Poego. Pierre Castex jest jednak zdania, iż francuski pisarz nie zapożyczał od twórcy amerykańskiego całych motywów i między ich dziełami istnieją jedynie luźne związki.
Publikacja.
W 1877 Villiers de L’Isle-Adam podjął po raz pierwszy próbę wydania ich w jednym tomie, jednak wydawca Calmann Lévy odmówił, twierdząc, że opowiadania nie odniosłyby sukcesu komercyjnego. Między wymienionym rokiem a 1882, dwukrotnie zmieniając tytuł zbioru (na "Histoires philosophiques" i "Histoires énigmatiques"), pisarz zwracał się jeszcze do kilku wydawców, bez powodzenia. Ostatecznie Lévy wydał "Opowieści okrutne", pod pierwotnym tytułem, w 1883.
Cechy utworu.
"Opowieści okrutne" zawierają utwory o różnej przynależności gatunkowej i poetyce. Część dzieł została napisana pod wpływem bieżących wydarzeń, stylem dziennikarskim, inne mają charakter satyryczny lub są opowiadaniami fantastycznymi. Niektóre utwory powstały pod wpływem osobistych doświadczeń autora, zwłaszcza nieudanych związków miłosnych. Specyficzną cechą tekstów jest szerokie wykorzystanie ironii przez narratora, który miesza czarny humor z krytyką obyczajów społecznych, ośmiesza i demaskuje niektóre postacie.
"Opowieści okrutne" miały w zamiarze autora ukazać ograniczenia realizmu w literaturze, jego niezdolność do pokazania pełnej prawdy o człowieku. Poprzez wykorzystanie symboli, elementów fantastycznych oraz sytuacji pozornie nieprawdopodobnych Villiers de L’Isle-Adam dodawał do swoich tekstów dodatkowy wymiar.

</doc>
<doc id="2149057" url="https://pl.wikipedia.org/wiki?curid=2149057" title="Hemerobius pini">
Hemerobius pini



</doc>
<doc id="2149060" url="https://pl.wikipedia.org/wiki?curid=2149060" title="Can’t Buy Me Love">
Can’t Buy Me Love

Can’t Buy Me Love – piosenka napisana przez Paula McCartneya (oficjalnie za twórców utworu uznaje się duet Lennon/McCartney). Singel został wydany przez The Beatles 20 marca 1964 w Wielkiej Brytanii i 16 marca 1964 w Stanach Zjednoczonych. Piosenka została również umieszczona na albumie "A Hard Day’s Night".
Osiągnięcia.
2 kwietnia 1964 piosenka osiągnęła 1 miejsce na liście przebojów w Wielkiej Brytanii i utrzymywała się tam przez trzy tygodnie.
4 kwietnia 1964 „Can’t Buy Me Love” pojawiła się na pierwszym miejscu amerykańskiej listy przebojów "Billboard" Hot 100. Nagrania The Beatles zajęły wtedy pięć pierwszych miejsc tej listy (pozostałe utwory to: „Twist and Shout”, „She Loves You”, „I Want to Hold Your Hand” i „Please Please Me”). Żadnemu innemu zespołowi w historii nie udało się takie osiągnięcie.
Magazyn "Rolling Stone" umieścił utwór na 289. miejscu listy 500 utworów wszech czasów.

</doc>
<doc id="2149061" url="https://pl.wikipedia.org/wiki?curid=2149061" title="Polska na Zimowym Pucharze Europy w Rzutach 2003">
Polska na Zimowym Pucharze Europy w Rzutach 2003

Polska na Zimowym Pucharze Europy w Rzutach 2003 – reprezentacja Polski podczas zawodów, które odbyły się 13 i 14 marca we Włoszech, liczyła pięciu zawodników.

</doc>
<doc id="2149064" url="https://pl.wikipedia.org/wiki?curid=2149064" title="Phar Lap">
Phar Lap

Phar Lap (4 października 1926 – 5 kwietnia 1932) – koń wyścigowy pełnej krwi angielskiej. Urodził się w Nowej Zelandii, natomiast trenował i ścigał się w Australii. Zdominował australijskie tory wyścigowe we wczesnych latach wielkiego kryzysu.
Życiorys.
Duży, kasztanowaty wałach był synem Night Raid i Entreaty. Przyszedł na świat niedaleko Timaru na Wyspie Południowej. Imię Phar Lap oznacza „sky flash”, czyli „błysk nieba”. Mówiono też na niego „Cudowny Koń” (ang. "Wonder Horse"), „Red Terror”, „Bobby” i „Big Red” (taki sam przydomek mieli Man o' War oraz Secretariat. Określano go także końskim cudem Australii.
Trenował go Harry Telford, które posiadał także część udziałów. Namówił on amerykańskiego biznesmena Davida J. Davisa na kupno konia ze względu na jego rodowód. Kiedy Davis po raz pierwszy zobaczył konia, był bardzo niezadowolony – był chudy, miał dziwny chód i łeb pokryty brodawkami. Davis odmówił zapłaty za trenowanie konia. Telford postanowił trenować go za darmo, jednak w zamian chciał części pieniędzy z wygranej.
Kariera wyścigowa.
W swoim pierwszym wyścigu ukończył bieg jako ostatni, a w kolejnych trzech był poza podium. Swój pierwszy wyścig wygrał 27 kwietnia 1929 roku w Maiden Juvenile Handicap. Dosiadł go Jack Baker. Przez kolejne parę miesięcy nie ścigał się, jednak gdy wrócił na tor, zrobił duże postępy. We wrześniu 1929 roku zajął drugie miejsce w Chelmsford Stakes. Po tej gonitwie ludzie zaczęli darzyć go większym szacunkiem. Tydzień później z przewagą 3 długości wygrał Rosehill Guineas. W tym samym roku wygrał m.in. Victoria Derby, AJC Derby oraz Craven Plate (gonitwę tę wygrał także w 1930 i 1931 roku).
Phar Lap zdobywał coraz więcej osiągnięć, co nie wszystkim się podobało. 1 listopada 1930 roku ktoś strzelał do niego po ukończeniu treningu. Zamach na życie konia był jednak nieudany i następnego dnia wygrał Melbourne Stakes. Trzy dni później zwyciężył w Melborune Cup – jednej z najbardziej prestiżowych gonitw w Australii. Rok później również wziął udział w Melbourne Cup, ale zajął drugie miejsce. W czasie gonitwy niósł ciężar aż 68 kilogramów. W 1932 wygrał Agua Caliente Handicap w Tijuana w Meksyku.
Najważniejsze gonitwy wygrane przez Phar Lapa:
Łącznie wziął udział w 51 gonitwach i wygrał 37 z nich. Zarobił 66 738 funtów australijskich.
Śmierć i upamiętnienie.
Gdy 5 kwietnia 1932 roku Tommy Woodcock przyszedł do Phar Lapa, okazało się, że koń ma gorączkę i cierpi z powodu ogromnego bólu. W ciągu kilku godzin zmarł, najprawdopodobniej wykrwawił się. Sekcja zwłok wykazała, że żołądek i jelita konia uległy silnym stanom zapalnym, co mogło oznaczać, że koń został celowo otruty. Okoliczności jego śmierci przez wiele lat były zagadką. W 2000 roku specjaliści stwierdzili, że Phar Lap prawdopodobnie zmarł z powodu zapalenia błony śluzowej żołądka i dwunastnicy – ostrego zapalenia żołądka i jelit. W 2006 roku australijscy naukowcy byli prawie pewni, że zginął od dużej, pojedynczej dawki arszeniku podanej na kilka godzin przed jego śmiercią. Pojawiła się teoria, że zginął z polecenia amerykańskich gangsterów, którzy obawiali się zwycięzcy Melbourne Cup – mógł on wyrządzić duże straty ich nielegalnym bukmacherom. Nie znaleziono jednak żadnych dowodów na poparcie tej teorii. Do tej pory nie wiadomo, kto otruł Phar Lapa. 
Jego zakonserwowane ciało znajduje się w Muzeum Melbourne, szkielet w Muzeum Narodowym Nowej Zelandii Te Papa Tongarewa, a jego serce, niemal dwukrotnie większe niż u przeciętnego konia wyścigowego, umieszczono w Muzeum Narodowym Australii w Canberze.
W 1983 nakręcono o nim film pod tytułem „Phar Lap”.
Magazyn "The Blood-Horse" umieścił go na 22 miejscu na liście 100 Najwybitniejszych Koni Wyścigowych XX wieku.
Na torze Flemington Racecourse w Melbourne znajduje się jego statuetka z brązu o rzeczywistych wymiarach.

</doc>
<doc id="2149065" url="https://pl.wikipedia.org/wiki?curid=2149065" title="Kwame Nkrumah-Acheampong">
Kwame Nkrumah-Acheampong

Kwame Nkrumah-Acheampong (ur. 19 grudnia 1974 w Glasgow) – ghański narciarz alpejski, urodzony w Wielkiej Brytanii. Pierwszy reprezentant Ghany na zimowych igrzyskach olimpijskich. Chorąży reprezentacji Ghany na Zimowych Igrzyskach Olimpijskich 2010.
Kwame Nkrumah-Acheampong wystartował w jednej konkurencji narciarstwa alpejskiego Zimowych Igrzysk Olimpijskich 2010: slalomie mężczyzn. W konkurencji tej zajął 47. miejsce.
Trzykrotnie uczestniczył w mistrzostwach świata w narciarstwie alpejskim: w 2007 roku w Åre, w 2009 roku w Val d’Isère i w 2011 roku w Garmisch-Partenkirchen. W 2007 roku zajął 66. pozycję w slalomie gigancie, w 2009 roku 87. miejsce w slalomie gigancie i 67. w slalomie, a w 2011 roku był 124. w slalomie gigancie i 76. w slalomie.
W ramach Igrzysk w 2010 roku nadano mu pseudonim "Śnieżna Pantera" (Snow Leopard), odnoszący się do jego charakterystycznego stroju w cętki na tych zawodach.

</doc>
<doc id="2149066" url="https://pl.wikipedia.org/wiki?curid=2149066" title="Przedszpitalne leczenie fibrynolityczne">
Przedszpitalne leczenie fibrynolityczne

Przedszpitalne leczenie fibrynolityczne, zwane także fibrynolizą przedszpitalną – sposób postępowania terapeutycznego, polegający na podaniu pacjentowi z ostrym zespołem wieńcowym leków fibrynolitycznych, przed przyjęciem pacjenta do szpitala, najczęściej w domu pacjenta, lub w karetce ratunkowej, przez wykwalifikowany zespół ratownictwa medycznego.
Obecnie istnieją sprzeczne dane dowodzące skuteczności takiego postępowania. W metaanalizie sześciu badań klinicznych wykazano skuteczność takiego postępowania, wykazując zmniejszenie umieralności w trakcie hospitalizacji. Jednakże badanie kliniczne CAPTIM ("Comparision of Angioplasty and Prehospital Thrombolysis in Acute Myocardial Infraction") nie wykazało 30-dniowej redukcji śmiertelności pacjentów poddanych fibrynolizie przedszpitalnej.
Obecne zalecenia do stosowania fibrynoliy przedszpitalnej, zgodnie z zaleceniami towarzystw naukowych ACC/AHA (American College of Cardiology/American Heart Association) obejmują przypadki, gdy w zespole ratunkowym znajduje się lekarz lub kwalifikowany ratownik medyczny i istnieją możliwości zarejestrowania i przesłanie 12-odprowadzeniowego EKG oraz możliwość pilnego transportu do ośrodka inwazyjnego leczenia ostrych zespołów wieńcowych.

</doc>
<doc id="2149067" url="https://pl.wikipedia.org/wiki?curid=2149067" title="Ryszard Sikora">
Ryszard Sikora

Ryszard Sikora OFM (lub Adam Ryszard Sikora; ur. 1955 w Wejherowie) – polski teolog i zakonnik, profesor teologii biblijnej, franciszkanin. Autor tłumaczeń Biblii z języków oryginalnych na język polski i kaszubski oraz pracownik naukowy Uniwersytetu im. Adama Mickiewicza (UAM) w Poznaniu.
Życiorys.
Ukończył wejherowskie LO w 1975 roku. Święcenia kapłańskie otrzymał w 1982 roku. Po ukończeniu seminarium w Katowicach-Panewnikach (1976–1982) odbył studia specjalistyczne z zakresu biblistyki na Katolickim Uniwersytecie Lubelskim w latach 1983–1988, a także w Papieskim Instytucie Biblijnym w Rzymie (1989–1992) i na Uniwersytecie Harvarda w USA (1993). W latach 1994–1998 pracował w Instytucie Nauk Biblijnych Katolickiego Uniwersytetu Lubelskiego Jana Pawła II w Lublinie. Od 1993 roku wykłada w WSD Franciszkanów we Wronkach, od roku 1998 jest adiunktem na Wydziale Teologicznym UAM w Poznaniu, a od 2010 roku – profesorem nadzwyczajnym UAM Wydziale Teologicznym UAM w Poznaniu. W latach 1997–2003 był prowincjałem Prowincji św. Franciszka z Asyżu.
Działalność naukowa i popularyzacyjna.
Autor siedmiu książek i ok. 80 artykułów naukowych, a także redaktor dwóch monografii. Autor przekładu z języka greckiego na polski czterech ksiąg Nowego Testamentu w tzw. Biblii Paulistów (2005) oraz z języka greckiego na kaszubski (osobno wydane Ewangelie Marka w 2001, Jana w 2007, Mateusza w 2009 i Łukasza w 2010). Członek Stowarzyszenia Biblistów Polskich (od 2008 członek Zarządu Głównego Stowarzyszenia) oraz Associazione ex-Alunni del Pontificio Istituto Biblico. Od 2009 kierownik Zakładu Egzegezy Starego i Nowego Testamentu WT UAM w Poznaniu. W 2010 r. uczestniczył w pracach Komisji ds. duszpasterstwa Episkopatu Polski. Członek Rady naukowej „Studiów Franciszkańskich” i „Scripturae Lumen”. W 2010 został powołany do Rady naukowej Kongresu Teologów Polskich. Inicjator kaszubskich Verba Sacra, podczas których w kolegiacie wejherowskiej prezentowane są od 2004 teksty biblijne po kaszubsku. Za jego kadencji jako prowincjała, 6 czerwca 1999 w Sopocie, papież Jan Paweł II koronował Obraz M. B. Wejherowskiej.
Nagrody.
Laureat „Medalu Miasta Wejherowa”, „Srebrnej Odznaki Gryfa”, „Statuetki Jakuba Wejhera”, „Bursztynowego Gryfa” i „Medalu Stolema”.

</doc>
<doc id="2149069" url="https://pl.wikipedia.org/wiki?curid=2149069" title="Fibrynoliza przedszpitalna">
Fibrynoliza przedszpitalna



</doc>
<doc id="2149070" url="https://pl.wikipedia.org/wiki?curid=2149070" title="Majakowate">
Majakowate

Majakowate ("Mayacaceae") – monotypowa rodzina roślin jednoliściennych z rzędu wiechlinowców z rodzajem Mayaca Aublet, Hist. Pl. Guiane 42. Jun-Dec 1775. W obrębie rodzaju wyróżnianych jest od 4 do 10 gatunków. Zasięg geograficzny obejmuje północną część Ameryki Południowej, niewielkie obszary w Ameryce Środkowej, południowo-wschodnie krańce Ameryki Północnej, jeden gatunek występuje na niewielkim obszarze w Afryce południowo-środkowej. Majakowate odbiegają wyglądem od innych przedstawicieli wiechlinowców. Są drobne i wyglądem pędu przypominają bardziej widłaki niż rodziny najbliżej spokrewnione. Na łodydze spiralnie osadzone są bardzo liczne, drobne liście, ząbkowane na szczycie. Z pędu wyrastają pojedyncze, promieniste kwiaty o wyraźnie zróżnicowanych dwóch okółkach okwiatu, na wzór korony i kielicha. Listki wewnętrznego okółka są okazałe o barwie od białej do różowej. Występują na mokradłach i w miejscach wilgotnych. 
Systematyka.
Klad okrytonasienne, klad jednoliścienne ("monocots"), rząd wiechlinowce ("Poales"), rodzina majakowate ("Mayacaceae"). Rodzina stanowi grupę siostrzaną dla kladu obejmującego turniowate, sitowate i ciborowate.
Pozycja rodziny w kladogramie przedstawiającym powiązania filogenetyczne w obrębie rzędu wiechlinowców:
rodzaj "Mayaca" 

</doc>
<doc id="2149072" url="https://pl.wikipedia.org/wiki?curid=2149072" title="Mayacaceae">
Mayacaceae



</doc>
<doc id="2149073" url="https://pl.wikipedia.org/wiki?curid=2149073" title="Liechtenstein na Zimowych Igrzyskach Olimpijskich 1968">
Liechtenstein na Zimowych Igrzyskach Olimpijskich 1968

Liechtenstein na Zimowych Igrzyskach Olimpijskich 1968 reprezentowało dziewięcioro zawodników – ośmiu mężczyzn i jedna kobieta. Wystartowali oni w konkurencjach alpejskich i saneczkarstwie.

</doc>
<doc id="2149074" url="https://pl.wikipedia.org/wiki?curid=2149074" title="Aden Tutton">
Aden Tutton

Aden Tutton (ur. 6 grudnia 1984) – australijski siatkarz, gra na pozycji libero.
Karierę rozpoczynał w Saragossie. Obecnie reprezentuje barwy klubu Lang Henkel Volley.

</doc>
<doc id="2149076" url="https://pl.wikipedia.org/wiki?curid=2149076" title="Polska na Zimowym Pucharze Europy w Rzutach 2002">
Polska na Zimowym Pucharze Europy w Rzutach 2002

Polska na Zimowym Pucharze Europy w Rzutach 2002 – reprezentacja Polski podczas zawodów, które odbyły się 9 i 10 marca we Chorwacji, liczyła czterech zawodników.

</doc>
<doc id="2149078" url="https://pl.wikipedia.org/wiki?curid=2149078" title="Daihatsu Cuore">
Daihatsu Cuore

Daihatsu Cuore – kei car produkowany przez japońską firmę Daihatsu od roku 1980. Dostępny jako 3- i 5-drzwiowy hatchback. Następca modelu Max Cuore. Do napędu użyto silnika R3 o pojemności jednego litra. Moc przenoszona jest na oś przednią poprzez 5-biegową manualną skrzynię biegów. Obecnie produkowana jest siódma generacja modelu.
Dane techniczne.
"Źródło:"

</doc>
<doc id="2149079" url="https://pl.wikipedia.org/wiki?curid=2149079" title="Daihatsu Mira">
Daihatsu Mira



</doc>
<doc id="2149080" url="https://pl.wikipedia.org/wiki?curid=2149080" title="Liechtenstein na Zimowych Igrzyskach Olimpijskich 1964">
Liechtenstein na Zimowych Igrzyskach Olimpijskich 1964

Liechtenstein na Zimowych Igrzyskach Olimpijskich 1964 reprezentowało sześciu zawodników. W reprezentacji Liechtensteinu znaleźli się sami mężczyźni. Wystartowali oni w konkurencjach alpejskich i saneczkarstwie.

</doc>
<doc id="2149081" url="https://pl.wikipedia.org/wiki?curid=2149081" title="Flavius Stoican">
Flavius Stoican

Flavius Vladimir Stoican (ur. 24 listopada 1976 w Vânju Mare, Rumunia) – rumuński piłkarz, grający na pozycji obrońcy, a wcześniej pomocnika, reprezentant Rumunii, trener piłkarski.
Kariera piłkarska.
Kariera klubowa.
W 1994 rozpoczął karierę piłkarską w klubie Drobeta-Turnu Severin. W 1995 przeszedł do Universitatei Craiova. W 2002 został zaproszony do Dinama Bukareszt. W styczniu 2004 roku podpisał 5-letni kontrakt z ukraińskim Szachtarem Donieck. W rundzie wiosennej sezonu 2006/07 bronił barw Metalista Charków, do którego został wypożyczony. Rozegrał tylko jeden mecz, po czym powrócił do FC Dinamo Bukareszt, podpisując 2-letni kontrakt. Na początku 2009 przeniósł się do innego rumuńskiego klubu Minerul Valea Copcii, w którym w 2010 zakończył karierę piłkarską.
Kariera reprezentacyjna.
18 sierpnia 1999 debiutował w reprezentacji Rumunii w meczu z Cyprem (2:2). Łącznie rozegrał 19 meczów.
Kariera trenerska.
Jeszcze będąc piłkarzem Minerul Valea Copcii pełnił w nim również funkcje trenerskie. latem 2010 objął stanowisko głównego trenera CSM Reşiţa.

</doc>
<doc id="2149082" url="https://pl.wikipedia.org/wiki?curid=2149082" title="William Thwaite">
William Thwaite

William Thwaite (ur. 8 września 1987) – australijski siatkarz, gra na pozycji atakującego. 
Obecnie reprezentuje barwy klubu Uniwersytetu Kalamoon.

</doc>
<doc id="2149084" url="https://pl.wikipedia.org/wiki?curid=2149084" title="Liechtenstein na Zimowych Igrzyskach Olimpijskich 1960">
Liechtenstein na Zimowych Igrzyskach Olimpijskich 1960

Liechtenstein na Zimowych Igrzyskach Olimpijskich 1960 reprezentowało trzech zawodników. W reprezentacji Liechtensteinu znaleźli się sami mężczyźni. Wystartowali oni w konkurencjach alpejskich.

</doc>
<doc id="2149085" url="https://pl.wikipedia.org/wiki?curid=2149085" title="Belgrano AC">
Belgrano AC

Belgrano Athletic Club – argentyński klub sportowy z siedzibą w mieście Buenos Aires.
Historia.
Klub "Belgrano Athletic Club" założony został na skutek fuzji klubów Saint Lawrence's Football Club i Buenos Aires Railway. W 1895 roku klub uzyskał awans do pierwszej ligi – debiut w 1896 dał 4 miejsce. W dniu 17 sierpnia 1896 roku do klubu "Belgrano AC" dołączono klub Rosario Railway Athletic Club. Często przyjmuje się, że tego dnia powstał nowy klub na bazie starego "Belgrano AC". W tym samym roku awans do ligi uzyskał zespół "Belgrano B", który był drugą drużyną "Belgrano AC".
W 1897 było 3 miejsce, a "Begrano B" zajął 6 miejsce i stracił prawo do gry w pierwszej lidze. W 1898 znów było 3 miejsce, ale w 1899 "Belgrano AC" świętował zdobycie pierwszego tytułu mistrza Argentyny. Następne sukcesy do dwa tytuły wicemistrza – w 1901 i 1903. W 1904 roku "Belgrano AC" po raz drugi został mistrzem Argentyny, a w 1905 po raz trzeci wicemistrzem. W tym samym roku awans do pierwszej ligi uzyskał drugi zespół klubu, który występował pod nazwą "Belgrano Extra".
W 1906 roku "Belgrano AC" zagrał słabo i uplasował się na 5-6 miejscu w lidze. Jeszcze gorzej zagrała druga drużyna, czyli "Belgrano Extra", która utraciła prawo do gry w pierwszej lidze. W 1908 roku klub zdobył swój trzeci i ostatni tytuł mistrza Argentyny.
Następne lata nie przyniosły sukcesów, a "Belgrano AC" zajmował coraz niższe pozycje w tabeli. W 1912 doszło do rozpadu mistrzostw Argentyny – istniały dwie pierwsze ligi, których rozgrywki organizowały dwie konkurencyjne federacje. "Belgrano AC" występował w lidze organizowanej przez Asociación Argentina de Football. W październiku 1913 klub wycofał się w trakcie mistrzostw. W 1914 było 11 miejsce, a w 1915 odległe 20 miejsce. W 1916 roku znów była jedna liga, w której "Belgrano AC" zajął przedostatnie 21 miejsce. Oznaczało to spadek z pierwszej ligi, który okazał się ostateczny.

</doc>
<doc id="2149086" url="https://pl.wikipedia.org/wiki?curid=2149086" title="Tramwaje w Arad">
Tramwaje w Arad



</doc>
<doc id="2149088" url="https://pl.wikipedia.org/wiki?curid=2149088" title="Motocyklowe Grand Prix Walencji 2003">
Motocyklowe Grand Prix Walencji 2003

Motocyklowe Grand Prix Walencji 2003 - szesnasta eliminacja Motocyklowych Mistrzostw Świata, rozegrana 31 - 2 listopada 2003 na torze Circuit Ricardo Tormo w Walencji.

</doc>
<doc id="2149089" url="https://pl.wikipedia.org/wiki?curid=2149089" title="Polska na Zimowym Pucharze Europy w Rzutach 2001">
Polska na Zimowym Pucharze Europy w Rzutach 2001

Polska na Zimowym Pucharze Europy w Rzutach 2001 – reprezentacja Polski podczas zawodów, które odbyły się 17 i 18 marca w Nicei, liczyła sześciu zawodników.

</doc>
<doc id="2149090" url="https://pl.wikipedia.org/wiki?curid=2149090" title="Acura MDX">
Acura MDX

Acura MDX − samochód sportowo-użytkowy produkowany przez amerykański oddział Hondy pod marką Acura od 2001 roku.
Acura MDX I.
Acura MDX I − SUV produkowany od 2001 do 2006 roku. Od 2003 roku auto produkowano także jako Honda MDX. W 2004 roku auto przeszło lekki face lifting. W 2001 roku samochód zdobył tytuł "North American Truck of the Year".
Acura MDX II.
Acura MDX II − została zaprezentowana podczas Międzynarodowych targów motoryzacyjnych w Nowym Jorku w 2006 roku. Samochód został zaprojektowany od podstaw. Zawieszenie pojazdu testowane było w Niemczech na torze Nürburgring. W 2010 roku auto przeszło face lifting.
Acura MDX III.
Acura MDX III − została zaprezentowana podczas targów motoryzacyjnych North American International Auto Show 2013.
Auto powstało na nowej, sztywniejszej platformie, w ponad połowie zbudowanej z wysokowytrzymałej stali. Podczas targów motoryzacyjnych w Nowym Jorku w marcu 2016 roku zaprezentowano wersję po liftingu. Pojazd otrzymał m.in. nową atrapę chłodnicy oraz reflektory. Do gamy jednostek napędowych dołączyła hybryda oparta na 3 l silniku benzynowym w układzie V6, który wraz z silnikiem elektrycznym generuje moc 325 KM i standardowo współpracuje z 7-biegową automatyczną skrzynią biegów.
Standardowe wyposażenie auta stanowią m.in. dwa ekrany dotykowe, przesuwaną tylną kanapę z elektrycznym systemem składania ułatwiającym dostęp do ostatniego rzędu siedzeń, sterowane elektronicznie poduszki silnika, układ ACS, system ostrzegania przed kolizją czołową FCW, układ monitorowania toru jazdy LKW i „martwego pola” BSI, a także aktywny tempomat ACC. Opcjonalnie auto wyposażyć można w system rozrywki z 16,2-calowym wyświetlaczem i ponad 500-watowe audio z 12 głośnikami.

</doc>
<doc id="2149091" url="https://pl.wikipedia.org/wiki?curid=2149091" title="Puchar Interkontynentalny w Lekkoatletyce 2010 – sztafeta 4 × 100 m kobiet">
Puchar Interkontynentalny w Lekkoatletyce 2010 – sztafeta 4 × 100 m kobiet

Sztafeta 4 x 100 metrów kobiet – jedna z konkurencji rozegranych podczas pucharu interkontynentalnego w Splicie. Sprinterki rywalizowały 4 września – pierwszego dnia zawodów.

</doc>
<doc id="2149094" url="https://pl.wikipedia.org/wiki?curid=2149094" title="Thomas Edgar">
Thomas Edgar

Thomas Edgar (ur. 21 czerwca 1989 w Brisbane) – australijski siatkarz, gra na pozycji atakującego. Karierę rozpoczynał w Queenslandzie.
W sezonie 2010/2011 reprezentował barwy klubu LOTOS Trefl Gdańsk. W 2012 roku razem z zespołem wystąpił na letnich igrzyskach olimpijskich, drużyna nie wyszła z grupy. Thomas Edgar był gwiazdą zespołu Australii, który wystąpił na Mistrzostwach Świata 2014, drużyna skończyła rywalizację na drugiej fazie grupowej.
Sukcesy klubowe.
Liga szwedzka:
Liga chińska:
Klubowe Mistrzostwa Ameryki Południowej:
Liga argentyńska:
Liga japońska:
Puchar Cesarza Japonii:
Sukcesy reprezentacyjne.
Mistrzostwa Azji

</doc>
<doc id="2149096" url="https://pl.wikipedia.org/wiki?curid=2149096" title="Ticket to Ride (singel)">
Ticket to Ride (singel)

Ticket to Ride – utwór zespołu The Beatles napisany przez duet Lennon/McCartney została wydana na albumie "Help!". Album został nagrany 15 lutego 1965 i wydany dwa miesiące później.
Magazyn Rolling Stone umieścił utwór na 384 miejscu listy 500 utworów wszech czasów.

</doc>
<doc id="2149098" url="https://pl.wikipedia.org/wiki?curid=2149098" title="Turniowate">
Turniowate

Turniowate ("Thurniaceae") – rodzina roślin jednoliściennych z rzędu wiechlinowców. Należą tu tylko 2 rodzaje z 4 gatunkami występującymi na niewielkim obszarze w Ameryce Południowej (Wyżyna Gujańska i przyległe fragmenty Amazonii) oraz na południowych krańcach Afryki. Rośliny z wyprostowaną bulwą korzeniową lub zgrubiałą, kanciastą łodygą. Liście charakterystyczne jak na przedstawicieli wiechlinowców – ząbkowane wzdłuż brzegu. 
Systematyka.
Klad okrytonasienne, klad jednoliścienne ("monocots"), rząd wiechlinowce ("Poales"), rodzina majakowate ("Mayacaceae"). Rodzina stanowi grupę siostrzaną dla kladu obejmującego sitowate i ciborowate.
Pozycja rodziny w kladogramie przedstawiającym powiązania filogenetyczne w obrębie rzędu wiechlinowców:

</doc>
<doc id="2149099" url="https://pl.wikipedia.org/wiki?curid=2149099" title="Thurniaceae">
Thurniaceae



</doc>
<doc id="2149102" url="https://pl.wikipedia.org/wiki?curid=2149102" title="Judah P. Benjamin">
Judah P. Benjamin



</doc>
<doc id="2149103" url="https://pl.wikipedia.org/wiki?curid=2149103" title="Puchar Interkontynentalny w Lekkoatletyce 2010 – sztafeta 4 × 400 m kobiet">
Puchar Interkontynentalny w Lekkoatletyce 2010 – sztafeta 4 × 400 m kobiet

Sztafeta 4 x 400 metrów kobiet – jedna z konkurencji rozegranych podczas pucharu interkontynentalnego w Splicie. Sprinterki rywalizowały 5 września – bieg rozstawny 4 x 400 metrów był ostatnią konkurencją zawodów.

</doc>
<doc id="2149105" url="https://pl.wikipedia.org/wiki?curid=2149105" title="Motocyklowe Grand Prix Walencji 2002">
Motocyklowe Grand Prix Walencji 2002

Motocyklowe Grand Prix Walencji 2002 - szesnasta eliminacja Motocyklowych Mistrzostw Świata, rozegrana 1 - 3 listopada 2002 na torze Circuit Ricardo Tormo w Walencji.

</doc>
<doc id="2149106" url="https://pl.wikipedia.org/wiki?curid=2149106" title="Wera (opowiadanie)">
Wera (opowiadanie)

Wera (oryg. fr. "Véra") – opowiadanie Villiersa de L’Isle-Adama z tomu "Opowieści okrutne", napisane w 1874.
Treść.
Ok. trzydziestoletni hrabia d'Athol nie może pogodzić się ze śmiercią swojej żony, pięknej Rosjanki Wery, zmarłej po kilku miesiącach małżeństwa z powodu ataku serca wywołanego zbyt intensywnym doznaniem seksualnym. Po pogrzebie mężczyzna zamyka się w grobowcu rodzinnym przy nagrobku żony, spędza tam kilka godzin, po czym wrzuca do wnętrza klucz do grobowca, by nie móc więcej doń wrócić.
Przez cały rok hrabia nie dopuszcza do siebie myśli, że Wera zmarła: stale wyobraża ją sobie w swoim pałacu, rozmawiającą z nią, spędzającą z nim czas. Dopiero w pierwszą rocznicę śmierci małżonki, gdy niemal wyobraził sobie pocałunek z nią, dociera do niego, że kobieta nie żyje. Zrozpaczony, zaczyna zastanawiać się nad sposobem ponownego jej odnalezienia. Wówczas z łoża małżeńskiego wypada klucz do grobowca.
Cechy utworu.
"Wera" została napisana i po raz pierwszy opublikowana w 1873. W 1877 autor zamierzał włączyć opowiadanie to do pierwszego zbiorowego wydania "Opowieści okrutnych", ostatecznie jednak nie doszło ono do skutku. Ostatecznie tekst znalazł się w wydaniu zbiorowym powstałym sześć lat później.
Luźną inspirację dla powstania utworu mogła stanowić nowela Edgara Allana Poe "Ligeja". Dzieło zawiera również silny element autobiograficzny: hrabia d'Athol należy do grupy bohaterów "Opowieści okrutnych" należących do arystokracji, za pomocą których Villiers de L’Isle-Adam ukazywał własny sposób myślenia i działania.
W swoim pierwotnym kształcie "Wera" nie była opowiadaniem fantastycznym, lecz refleksją nad potęgą woli i wyobraźni człowieka – tekst kończył się w momencie, gdy hrabia zdawał sobie sprawę z tego, że w rzeczywistości nie całuje żony, lecz jedynie wyobraża sobie, że Wera nigdy nie umarła. Wprowadzenie finałowego epizodu z kluczem do grobowca całkowicie zmieniło sens i charakter utworu. Zdaniem Pierre’a Castexa klucz jest symbolem zwycięstwa życia nad śmiercią: marzenie hrabiego d'Athola o pełni szczęścia na ziemi nie mogło się spełnić z powodu śmiertelności ciał, jednak każdy posiada nieśmiertelną duszę, co umożliwia przyszłe spotkanie bohaterów.

</doc>
<doc id="2149107" url="https://pl.wikipedia.org/wiki?curid=2149107" title="Jezioro Cielęckie">
Jezioro Cielęckie

Jezioro Cielęckie – jezioro w woj. kujawsko-pomorskim, w powiecie brodnickim, w gminie Brodnica, leżące na terenie Pojezierza Dobrzyńskiego.
Dane morfometryczne.
Powierzchnia zwierciadła wody według różnych źródeł wynosi od 15,0 ha do 18,8 ha.
Zwierciadło wody położone jest na wysokości 116,3 m n.p.m.. Średnia głębokość jeziora wynosi 3,8 m, natomiast głębokość maksymalna 7,2 m. Objętość jeziora według różnych źródeł wynosi 705,0 tys. m³ lub 705,1 tys. m³.
W oparciu o badania przeprowadzone w 2004 roku wody jeziora zaliczono do III klasy czystości i III kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Cielęckie". W różnych publikacjach i na mapach topograficznych jezioro to występuje pod nazwą "Cielęce" lub "Cielęta".

</doc>
<doc id="2149108" url="https://pl.wikipedia.org/wiki?curid=2149108" title="The Early Beatles">
The Early Beatles

The Early Beatles – szósty LP zespołu The Beatles wydany w USA przez wytwórnię Capitol, a ósmy w ogóle wydany w USA. Zawiera dużo wczesnych nagrań zespołu, które przedtem wydała wytwórnia Vee-Jay Records jako album "Introducing... The Beatles". Przednia okładka albumu "The Early Beatles" jest taka sama jak tylna okładka brytyjskiego albumu "Beatles for Sale".
Historia.
Wytwórnia Vee-Jay Records zdobyła prawa do wydawania wczesnych nagrań The Beatles, zanim zespół ten stał się popularny w Ameryce; wytwórnia Capitol, amerykański oddział EMI (posiadającej wytwórnię Parlophone) początkowo odmawiała wydania nagrań zespołu na rynku amerykańskim. Debiutanckie wydawnictwo Vee-Jay wprawdzie okazało się niewypałem, ale później, kiedy The Beatles zaczęli szybko zyskiwać na popularności, Vee-Jay, będąca ciągle w posiadaniu praw wydawniczych, mogła wznawiać nagrania zespołu i sprzedawać je w milionach egzemplarzy. Capitol próbował temu przeciwdziałać, ale bezskutecznie. Dopiero w październiku 1964, gdy wygasły prawa Vee-Jay do dystrybucji nagrań The Beatles, Capitol wreszcie mógł nabyć prawo do wydania nagrań z albumu "Introducing... The Beatles". W tym czasie Vee-Jay zdążyła wydać ten album czterokrotnie, w kilku wersjach.
Album "The Early Beatles" ukazał się w wersji mono i stereo. Zawierał jedenaście z czternastu piosenek z debiutanckiego, brytyjskiego albumu "Please Please Me". Pominięto: „I Saw Her Standing There” (znalazła się na "Meet The Beatles!"), „Misery” i „There's a Place”. Dwie ostatnie piosenki zostały po raz pierwszy wydane przez Capitol 11 października 1965 w serii single Capitol Starline, a potem znalazły się na amerykańskiej wersji kompilacyjnego wydawnictwa "Rarities" z 1980. Dwa inne nagrania, wydane przez Vee-Jay, których zabrakło na "The Early Beatles" to: „From Me to You” (które ukazało się dopiero na kompilacji "The Beatles 1962-1966" i „Thank You Girl” (wydane na albumie "The Beatles’ Second Album").
Ponieważ nie istniały stereofoniczne wersje „Love Me Do” i „P.S. I Love You”, Capitol sporządził duofoniczne mixy z oryginałów EMI. Do „Twist And Shout” natomiast dodano efekt echa i pogłosu.
24 kwietnia 1965 album "The Early Beatles" zadebiutował na pozycji nr 132. listy Billboard 200 i osiągnął pozycję 43. Był tym samym jedynym wydawnictwem zespołu, które nie osiągnęło pozycji 1. lub. 2 na wspomnianej liście (jeśli nie liczyć dokumentalnego wydawnictwa "The Beatles’ Story", które doszło do pozycji 7.).
Do 1973 sprzedano 1 milion egzemplarzy albumu "The Early Beatles", który tym samym zyskał nagrodę Gold Disc, przyznaną przez zrzeszenie amerykańskich wydawców muzyki RIAA 8 stycznia 1974.
11 kwietnia 2006 album "The Early Beatles" ukazał się po raz pierwszy w wersji CD jako część wydawnictwa box set The Capitol Albums, Volume 2 (numer katalogowy CDP 0946 3 57498 2 3), zarówno w wersji mono jak i stereo, choć wersja mono wydaje się być dokładną konwersją nagrań stereo na mono.
Lista utworów.
Strona pierwsza:
Strona druga:

</doc>
<doc id="2149109" url="https://pl.wikipedia.org/wiki?curid=2149109" title="Puchar Interkontynentalny w Lekkoatletyce 2010 – bieg na 100 m przez płotki kobiet">
Puchar Interkontynentalny w Lekkoatletyce 2010 – bieg na 100 m przez płotki kobiet

Bieg na 100 metrów przez płotki kobiet – jedna z konkurencji rozegranych podczas pucharu interkontynentalnego w Splicie. Płotkarki rywalizowały 5 września – drugiego dnia zawodów.

</doc>
<doc id="2149111" url="https://pl.wikipedia.org/wiki?curid=2149111" title="Juskova Voľa">
Juskova Voľa

Juskova Voľa – wieś (obec) na Słowacji, położona w kraju preszowskim w powiecie Vranov nad Topľou. Pierwsza wzmianka pisemna o miejscowości pojawiła się w roku 1390. Według danych za dzień 31 grudnia 2016 miejscowość zamieszkiwało 314 osób, w tym 156 mężczyzn i 158 kobiet.
W Juskovej Voľi znajduje się cerkiew greckokatolicka Cyryla i Metodego z 1859 roku oraz działa greckokatolickie centrum młodzieżowe „Barka”.

</doc>
<doc id="2149112" url="https://pl.wikipedia.org/wiki?curid=2149112" title="Łazarz (Gurkin)">
Łazarz (Gurkin)

Łazarz, imię świeckie Aleksander Nikolajewicz Gurkin, "Александр Николаевич Гуркин" (ur. 13 marca 1969 w Starym Drakinie) – rosyjski biskup prawosławny.
Życiorys.
Urodził się w rodzinie urzędniczej. Po ukończeniu szkoły średniej (1987) i odbyciu zasadniczej służby wojskowej (zakończył ją w 1989) złożył 27 marca 1991 wieczyste śluby mnisze z imieniem Łazarz. 30 marca 1991 biskup sarański i mordowski Warsonofiusz wyświęcił go na hierodiakona, zaś 4 kwietnia tego samego roku – na hieromnicha. Do 1992 przebywał na stałe w Monasterze Sanaksarskim, pełniąc w klasztorze obowiązki ekonoma. Od 1992 do 1993 był proboszczem parafii Ikony Matki Bożej „Godne Jest” w jego rodzinnej wsi oraz dziekanem cerkwi w rejonie krasnosłobodzkim. W 1993 mianowany przełożonym Czufarowskiego Monasteru Trójcy Świętej, którym pozostawał do 2000. W wymienionym roku został przełożonym monasteru św. Jana Teologa w Sarańsku. W 2001 ukończył seminarium duchowne w Samarze, zaś w 2005 uzyskał dyplom Moskiewskiej Akademii Duchownej.
27 maja 2009 Święty Synod Rosyjskiego Kościoła Prawosławnego na prośbę metropolity tallińskiego i całej Estonii Korneliusza (Jakobsa) wyznaczył dla jego eparchii biskupa pomocniczego z tytułem biskupa narewskiego, którym został nominowany właśnie archimandryta Łazarz (Gurkin). Uroczysta chirotonia miała miejsce 21 lipca 2009 w soborze Chrystusa Zbawiciela w Moskwie z udziałem patriarchy moskiewskiego i całej Rusi Cyryla.
30 maja 2011 Święty Synod Rosyjskiego Kościoła Prawosławnego, na wniosek metropolity tallińskiego i całej Estonii Korneliusza, zdecydował o organizacji w Estonii samodzielnej eparchii narewskiej. Biskup Łazarz stanął na jej czele jako ordynariusz, zachowując dotychczasowy tytuł.
W 2018 r. był jednym z dwóch kandydatów na urząd metropolity tallińskiego i całej Estonii, po śmierci metropolity Korneliusza. W tajnym głosowaniu na soborze duchowieństwa i świeckich tegoż Kościoła, jaki odbył się 29 maja 2018 r. w soborze św. Aleksandra Newskiego w Tallinnie, uzyskał 37 głosów i przegrał z kontrkandydatem, arcybiskupem wieriejskim Eugeniuszem.

</doc>
<doc id="2149113" url="https://pl.wikipedia.org/wiki?curid=2149113" title="Puchar Świata w narciarstwie dowolnym 1983/1984">
Puchar Świata w narciarstwie dowolnym 1983/1984

Puchar Świata w narciarstwie dowolnym 1983/1984 rozpoczął się 13 stycznia 1984 w kanadyjskim Stoneham, a zakończył 29 marca 1984 we francuskim Tignes. Była to piąta edycja Pucharu Świata w narciarstwie dowolnym. Puchar Świata rozegrany został w 7 krajach i 9 miastach na 2 kontynentach. Najwięcej zawodów odbyło się we Francji, po 8 dla mężczyzn i kobiet.
Obrońcą Pucharu Świata wśród mężczyzn byli Kanadyjczycy Alain LaRoche i Peter Judge, a wśród kobiet Szwajcarka Conny Kissling. W tym sezonie triumfowali ponownie: Kanadyjczyk Alain LaRoche wśród mężczyzn oraz Szwajcarka Conny Kissling wśród kobiet.

</doc>
<doc id="2149116" url="https://pl.wikipedia.org/wiki?curid=2149116" title="Puchar Interkontynentalny w Lekkoatletyce 2010 – bieg na 3000 m z przeszkodami kobiet">
Puchar Interkontynentalny w Lekkoatletyce 2010 – bieg na 3000 m z przeszkodami kobiet

Bieg na 3000 metrów z przeszkodami kobiet – jedna z konkurencji rozegranych podczas pucharu interkontynentalnego w Splicie. Zawodniczki rywalizowały 5 września – drugiego dnia zawodów.

</doc>
<doc id="2149119" url="https://pl.wikipedia.org/wiki?curid=2149119" title="István Pelle">
István Pelle

István Pelle (ur. 26 lipca 1907 w Budapeszcie, zm. 6 marca 1986 w Buenos Aires) – węgierski gimnastyk, medalista olimpijski z Los Angeles.

</doc>
<doc id="2149121" url="https://pl.wikipedia.org/wiki?curid=2149121" title="Belgrano B Buenos Aires">
Belgrano B Buenos Aires



</doc>
<doc id="2149123" url="https://pl.wikipedia.org/wiki?curid=2149123" title="Adventus regis">
Adventus regis

Adventus regis (z łac. „wjazd króla”) – określenie oznaczające wyjątkowo uroczysty wjazd zwierzchnika do podległego mu ośrodka, będący zewnętrznym wyrazem przysługującej mu władzy. Ceremonia powitania władcy miała swój głęboki symboliczny charakter. Ludność, wychodząc na powitanie władcy, wyrażała swoją przychylność i gotowość przyjęcia zwierzchnictwa. Rytuał wjazdów ówczesnym kojarzył się jednoznacznie z wjazdem Jezusa Chrystusa w Niedzielę Palmową do Jerozolimy. Ta paralela chrystologiczna stawiała władcę w roli zbawcy i obrońcy.
Termin "adventus regis" odnosi się najczęściej do średniowiecza, gdzie też rozwinął się najpełniej, szczególnie w regionie oddziaływania tradycji karolińskiej, jednakże rytuał ceremonialnego wjazdu jest spotykany w wielu kręgach kulturowych różnych okresów. Początkowo uroczysty wjazd przysługiwał jedynie suzerenom (cesarzom i królom), potem został przejęty przez dostojników niższej rangi (książąt, hrabiów itd.).
Okoliczności organizowania "adventus regis" były różne. Najczęściej podejmowani tak byli świeżo wyniesieni do władzy, którzy poprzez ten rytuał ugruntowywali swą świeżą zdobytą pozycję. W ten sposób przyjmowano również władców powracających z wypraw wojennych (np. z krucjaty). Ceremonia "adventus regis" miała szczególne znaczenie przy sporach o władzę, gdy to uroczyste przyjęcie jednego z pretendentów wiązało się z jawną manifestacją poparcia.

</doc>
<doc id="2149125" url="https://pl.wikipedia.org/wiki?curid=2149125" title="Giovanni Lattuada">
Giovanni Lattuada

Giovanni Lattuada (ur. 12 stycznia 1905 w Caronno Pertusella, zm. 16 kwietnia 1984) – włoski gimnastyk, medalista Olimpijski z Los Angeles.

</doc>
<doc id="2149126" url="https://pl.wikipedia.org/wiki?curid=2149126" title="Google Voice">
Google Voice

Google Voice – serwis telekomunikacyjny firmy Google założonym 11 marca 2009 roku. W październiku 2009 roku FCC wydała raport, iż Google Voice posiada 1,4 miliona użytkowników; 570 tysięcy, którzy używali serwisu 7 dni w tygodniu. Obecnie Google nie ogłasza tych statystyk, ale przyjmuje się, że liczba jego użytkowników liczy wiele milionów.
Usługę można konfigurować oraz nią zarządzać przy użyciu aplikacji webowej, zrealizowanej w podobnym stylu, co serwis e-mailowy Gmail, lub przy użyciu aplikacji Android lub iOS. Google Voice oferuje obecnie darmowe rozmowy między komputerami (opcjonalnie również połączenia wideo) na cały świat. Dodano również darmowe rozmowy z komputera do telefonu stacjonarnego w Ameryce Północnej (ta usługa pozostanie najprawdopodobniej bezpłatna do końca 2011 roku). 3 sierpnia 2011 roku po zalogowaniu do usługi Gmail w Polsce pojawiło się okienko z informacją na temat połączeń Google Voice. Stawka połączenia na Polskie telefony wynosi 0,02 € za minutę połączenia na stacjonarny i 0,08 € za minutę połączenia na komórkowy.
Użytkownicy Google Voice w Stanach Zjednoczonych mogą również za niewielką opłatą dzwonić na międzynarodowe numery. Dla połączeń przychodzących użytkownicy muszą posiadać numer telefonu aktywowany w Google Voice. Użytkownik może odpowiedzieć na każde połączenie. Serwis pozwala dzwonić na wszystkie numery wybierane przez użytkownika, wolne od opłaty są tylko połączenia do każdego konta w Stanach Zjednoczonych.

</doc>
<doc id="2149128" url="https://pl.wikipedia.org/wiki?curid=2149128" title="Primož Zupan">
Primož Zupan

Primož Zupan (ur. 1 maja 1987 w Kranju) – słoweński skoczek narciarski, reprezentant klubu SK Triglav Kranj. Medalista mistrzostw kraju.
Przebieg kariery.
W indywidualnym konkursie mistrzostw świata juniorów w Strynie w sezonie 2003/2004 zajął 6. miejsce. Do złotego medalisty Mateusza Rutkowskiego stracił 38 pkt. W zawodach Pucharu Kontynentalnego zadebiutował 28 lutego 2004 w Kuopio, gdzie po skoku na odległość 102 metrów zajął 41. lokatę. Największym osiągnięciem Zupana w zawodach tej rangi jest zajęcie szóstego miejsca w konkursie w Vikersund w sezonie 2004/2005. 17 marca 2006 wystartował w kwalifikacjach do konkursu Pucharu Świata na mamuciej skoczni w Planicy, jednak zajął 63. miejsce, skacząc 133,5 metra i nie wystąpił w zawodach. W 2009 wziął udział w zawodach zimowej uniwersjady w Yabuli. Na normalnej skoczni był 23., natomiast na dużej 24.
Medalista mistrzostw Słowenii w skokach narciarskich w konkursach drużynowych – w 2008 zdobył brązowy medal zimowego czempionatu, a na tym samym stopniu podium stawał również w letnich mistrzostwach w 2005 i 2007.
Jego rekord życiowy w długości skoku wynosi 180 metrów.

</doc>
<doc id="2149130" url="https://pl.wikipedia.org/wiki?curid=2149130" title="Pałac Montelupich na Szlaku w Krakowie">
Pałac Montelupich na Szlaku w Krakowie



</doc>
<doc id="2149131" url="https://pl.wikipedia.org/wiki?curid=2149131" title="XF-108 Rapier">
XF-108 Rapier



</doc>
<doc id="2149133" url="https://pl.wikipedia.org/wiki?curid=2149133" title="XF-108">
XF-108



</doc>
<doc id="2149134" url="https://pl.wikipedia.org/wiki?curid=2149134" title="Mario Lertora">
Mario Lertora

Mario Lertora (ur. 21 września 1897 w Genui, zm. 28 marca 1939 w Genui) – włoski gimnastyk, medalista olimpijski z Paryża i Los Angeles.

</doc>
<doc id="2149136" url="https://pl.wikipedia.org/wiki?curid=2149136" title="Ghetto Warfare">
Ghetto Warfare

Ghetto Warfare – kompilacyjny album amerykańskiego zespołu hip-hopowego M.O.P. Został wydany w 2006 roku.

</doc>
<doc id="2149137" url="https://pl.wikipedia.org/wiki?curid=2149137" title="Anarthriaceae">
Anarthriaceae

Anarthriaceae – rodzina roślin jednoliściennych z rzędu wiechlinowców wyróżniana w różnych systemach klasyfikacyjnych. W systemie APG IV z 2016 należące tu rośliny włączone zostały do rodziny rześciowatych "Restionaceae". Należą tu 3 rodzaje z 11 gatunkami występującymi w zachodniej Australii. Rośliny zielne, bardzo zróżnicowane morfologicznie. Są rozdzielnopłciowe, pędy rozgałęziają się. Kwiaty niewielkie, zebrane w groniaste kwiatostany. Rodzaje "Hopkinsia" i "Lyginia" mają liście zredukowane do łusek, pod skórką łodygi znajduje się miękisz asymilacyjny. W rodzaju "Anarthria" liście są wydłużone, języczkowe z liściowatą pochwą. 

</doc>
<doc id="2149139" url="https://pl.wikipedia.org/wiki?curid=2149139" title="Korneliusz (Jakobs)">
Korneliusz (Jakobs)

Korneliusz, imię świeckie Wiaczesław Wasiljewicz Jakobs (ur. 19 czerwca 1924 w Tallinnie, zm. 19 kwietnia 2018) – estoński i rosyjski biskup prawosławny, zwierzchnik samorządnego Estońskiego Kościoła Prawosławnego od nadania mu autonomii w 1993 r. do śmierci.
Życiorys.
Był synem Wasilija Jakobsa, szlachcica i wojskowego, pułkownika Białej Armii, który emigrował do Estonii razem z rozbitymi oddziałami gen. Nikołaja Judenicza. Matka przyszłego hierarchy, Tatiana Leonidowna Jepinatjewa, pochodziła z kupieckiej rosyjskiej rodziny z Tallinna. Został ochrzczony w cerkwi św. Mikołaja w Tallinnie. Edukację zdobył w rosyjskiej szkole w Tallinnie przy cerkwi Narodzenia Matki Bożej (Kazańskiej Ikony Matki Bożej), zaangażował się wówczas w życie miejscowej parafii jako lektor, psalmista i dzwonnik. Był również hipodiakonem arcybiskupa narewskiego Pawła. W 1943 ukończył gimnazjum. W 1945 razem z arcybiskupem tallińskim i całej Estonii Pawłem uczestniczył w Soborze Lokalnym Rosyjskiego Kościoła Prawosławnego.
15 lipca 1945 ożenił się z Tatianą Sołowjewą. W małżeństwie tym przyszły na świat dwie córki. 19 sierpnia tego samego roku arcybiskup talliński i całej Estonii Paweł wyświęcił go na diakona. Służył w cerkwi Narodzenia Matki Bożej w Tallinnie. 8 lutego 1948 nowy arcybiskup talliński Izydor udzielił mu święceń kapłańskich, kierując równocześnie do parafii św. Marii Magdaleny w Haapsalu. W 1951 ks. Wiaczesław Jakobs zaocznie ukończył seminarium duchowne w Leningradzie i został przeniesiony do eparchii wołogodzkiej, gdzie służył do 1957.
27 lutego 1957 został aresztowany i oskarżony o antyradziecką agitację. Podstawą do aresztowania było przechowywanie przez duchownego książek o treści religijnej oraz prowadzenie rozmów o wierze. 16 maja 1957 sąd obwodowy w Wołogdzie skazał go na 10 lat łagru. Karę odbywał w obozach w Mordowii (Dubrawłag). Ostatecznie 12 września 1960 Sąd Najwyższy skrócił wyrok do pięciu lat; w tym samym miesiącu duchowny został zwolniony. W listopadzie 1960 wrócił do Estońskiej SRR i został proboszczem parafii św. Jana Chrzciciela w Tallinnie–Nõmme. W 1988 został formalnie zrehabilitowany od postawionych mu zarzutów karnych.
W 1974 zmarła jego żona.
20 czerwca 1990 otrzymał nominację na biskupa tallińskiego, wikariusza eparchii moskiewskiej. W związku z tym 21 sierpnia tego samego roku złożył wieczyste śluby mnisze w Monasterze Pskowsko-Pieczerskim przed jego namiestnikiem archimandrytą Pawłem. 6 września 1990 otrzymał godność archimandryty. Jego chirotonia biskupa odbyła się 15 września 1990 w soborze św. Aleksandra Newskiego w Tallinnie z udziałem patriarchy moskiewskiego i całej Rusi Aleksego II, metropolity Helsinek Tichona (Fiński Kościół Prawosławny), biskupa tambowskiego i miczurińskiego Eugeniusza, biskupa podolskiego Wiktora oraz biskupa nowogrodzkiego i staroruskiego Lwa. Biskupem ordynariuszem Tallinna i całej Estonii został po otrzymaniu przez Estoński Kościół Prawosławny statusu Cerkwi autonomicznej. Od 1995 nosił tytuł arcybiskupa, zaś od 6 listopada 2000 – metropolity. Zmarł w 2018 r. i został pochowany na cmentarzu św. Aleksandra Newskiego w Tallinnie.
Autor autobiografii "O mojem puti".

</doc>
<doc id="2149140" url="https://pl.wikipedia.org/wiki?curid=2149140" title="Hemerobius contumax">
Hemerobius contumax

Hemerobius contumax – górski gatunek sieciarki (Neuroptera) z rodziny życiorkowatych (Hemerobiidae). Jest związany ze środowiskiem lasów iglastych, zasiedla głównie modrzewie ("Larix"), sosny ("Pinus") i świerki ("Picea"), nie został wykazany poza granicą naturalnego występowania jodły ("Abies") i jest uznawany, z uwagi na wysoką stałość występowania, za jeden z gatunków wskaźnikowych dla lasów jodłowych. Występuje na terenie Europy i Anatolii. W Polsce jest gatunkiem rzadko spotykanym, stwierdzonym po raz pierwszy pod koniec XX wieku. Odnotowano jego obecność m.in. w Pienińskim i Świętokrzyskim Parku Narodowym, w Beskidzie Sądeckim i na Wysoczyźnie Łódzkiej.

</doc>
<doc id="2149141" url="https://pl.wikipedia.org/wiki?curid=2149141" title="Omero Bonoli">
Omero Bonoli

Omero Bonoli (ur. 17 września 1909 w Rawennie, zm. w marcu 1934) – włoski gimnastyk, srebrny medalista olimpijski z Los Angeles.

</doc>
<doc id="2149142" url="https://pl.wikipedia.org/wiki?curid=2149142" title="Pemulwuy">
Pemulwuy

Pemulwuy (ur. ok. 1750, zm. 1 czerwca 1802) – aborygeński wojownik, przywódca ruchu oporu przeciwko angielskim osadnikom na terenach dzisiejszego Sydney i Nowej Południowej Walii na przełomie XVIII i XIX wieku.
Życiorys.
Pemulwuy urodził się w pobliżu zatoki nazwanej przez białych osadników Zatoką Botaniczną, na północnym brzegu rzeki Georges. Przyjmuje się, że jego imię wywodzi ze słowa "pemul", oznaczającego w języku plemienia Darug (Dharug) „ziemię”. Sam Pemulway posługiwał się dialektem języka darug należącego do grupy języków eora i zapewne należał do klanu Bidjigal. Wyróżniającymi go znakami szczególnymi była plamka na lewym oku i zniekształcona lewa stopa. Uważany był za "carradhy’ego".
Nieznane są żadne fakty o dzieciństwie czy młodości Pemulwuya. Pierwsza wzmianka o nim pochodzi z 9 grudnia 1790, kiedy śmiertelnie ranił dzidą Johna McIntyre’a, łowczego gubernatora Arthura Phillipa. McIntyre początkowo twierdzili, że atak był niczym nie sprowokowany, ale tuż przed śmiercią wyznał, że być może chodziło o spór o aborygeńską kobietę; niewykluczone jest także, że McIntyre zapuszczał się na terytorium należące do klanu Bidjigal, gdzie, świadomie bądź nieświadomie, naruszył aborygeńskie prawo.
Phillip, nie wiedząc nic o okolicznościach, w jakich zginął McIntyre, 13 grudnia wydał rozkaz schwytania Pamulwuya i sześciu innych dorosłych Aborygenów mieszkających na terenach zamieszkałych przez Bidjigali, aby ich publicznie stracić a ich głowy wywiesić jako ostrzeżenie dla innych tubylców. Liczący 54 oficerów i żołnierzy oddział wyruszył w drogę 14 grudnia i powrócił 3 dni później, nie znajdując żadnego Aborygena. Phillip ponownie wysłał oddział karny z identycznym rozkazem 22 grudnia, ale i tym razem żołnierze powrócili z pustymi rękami.
Od 1792 Pemulwuy zaczął atakować osady i uprawy białych osadników w okolicach dzisiejszych dzielnic Sydney: Prospect, Toongabbie, Georges River, Parramatta, Brickfield Hill i rzeki Hawkesbury, zazwyczaj zabierając żywność i często paląc dojrzewające uprawy. Współczesny Pemulwuyowi angielski osadnik David Collins opisał go jako „bardzo aktywnego wroga osadników”, zaznaczający przy tym, że większość ataków Pemulwuya wydawała się być sprowokowana przez białych osadników, którzy naruszali aborygeńskie terytoria, gwałcili kobiety czy nawet kradli dzieci.
W marcu 1797 duża grupa Aborygenów pod dowództwem Pemulwuya zaatakowała należącą do zarządu kolonii farmę w Toongabbie. Kilka dni później Pemulwuy został ciężko ranny w potyczce w pobliżu Parramatty i skuty w kajdany został umieszczony w szpitalu, skąd uciekł w nieznanych okolicznościach. W marcu 1797 gubernator John Hunter zorganizował spotkanie z przedstawicielami kilku plemion Aborygenów. Według relacji białych uczestników spotkania widziany był tam także Pemulway, który miał się dopytywać, czy gubernator „jest nadal na niego zły”, i wydawał się być zadowolony, kiedy mu powiedziano, że tak nie jest.
Pemulwuy nadal aktywnie brał udział w atakach na farmy białych, według słów Collinsa „mówiono, że prowadził każdy atak na pola uprawne”. 1 maja 1801 nowy gubernator kolonii Philip King zezwolił na strzelanie bez ostrzeżenia do wszystkich Aborygenów przebywających w okolicach Parramatta, rzeki Georges i Prospect, a w listopadzie tego samego roku wydał proklamację uznającą Pemulwuya za banitę i wyznaczył nagrodę za schwytanie lub zabicie go.
Śmierć.
Pemulwuy został zastrzelony przez osadnika Henry’ego Hackinga 1 czerwca 1802, a jego ciało zostało dostarczone go rezydencji Kinga. Na rozkaz Kinga głowa Pemulwuya została odcięta, po czym King zakonserwowaną głowę w słoiku wysłał do Anglii do swojego przyjaciela Josepha Banksa, opisując Pemulwaya jako „strasznego szkodnika w naszej kolonii, ale i osobę odważną i o niezależnym duchu”.
Głowa Pamulwuya.
Według niepotwierdzonych informacji głowa Pamulwuya powróciła do Australii w latach 50. XX wieku. Grupa Aborygenów zwróciła się do rządu angielskiego i Muzeum Brytyjskiego o zwrócenie jego głowy, ale nie została ona odnaleziona i uważa się ją za zaginioną.

</doc>
<doc id="2149143" url="https://pl.wikipedia.org/wiki?curid=2149143" title="Puchar Słowacji w piłce siatkowej mężczyzn (2010/2011)">
Puchar Słowacji w piłce siatkowej mężczyzn (2010/2011)

Rozgrywki o Puchar Słowacji w piłce siatkowej mężczyzn w sezonie 2010/2011 (Slovenský pohár) zainaugurowane zostały 29 września 2010 roku. Brały w nich udział kluby z Extraligi i 1. ligi.
Rozgrywki składały się z dwóch rund wstępnych, półfinałów i finału. 
Finał rozegrany był 29 stycznia 2011 roku w hali sportowej w Myjavie. 
Zdobywcą Pucharu Słowacji została drużyna .
1. runda.
Drużyny oznaczone czcionką pogrubioną awansowały do dalszej rundy, a "kursywą" odpadły z rozgrywek. Po lewej gospodarze pierwszych meczów.
2. runda.
Drużyny oznaczone czcionką pogrubioną awansowały do dalszej rundy, a "kursywą" odpadły z rozgrywek. Po lewej gospodarze pierwszych meczów.
Półfinały.
Drużyny oznaczone czcionką pogrubioną awansowały do dalszej rundy, a "kursywą" odpadły z rozgrywek. Po lewej gospodarze pierwszych meczów.

</doc>
<doc id="2149144" url="https://pl.wikipedia.org/wiki?curid=2149144" title="Jezioro Szczuckie">
Jezioro Szczuckie

Jezioro Szczuckie – jezioro w woj. kujawsko-pomorskim, w powiecie brodnickim, w gminie Brodnica, leżące na terenie Pojezierza Dobrzyńskiego.
Dane morfometryczne.
Powierzchnia zwierciadła wody według różnych źródeł wynosi od 23,5 ha do 25,5 ha.
Zwierciadło wody położone jest na wysokości 117,6 m n.p.m.. Średnia głębokość jeziora wynosi 4,8 m, natomiast głębokość maksymalna 11,1 m. Objętość jeziora według różnych źródeł wynosi 1217,0 tys. m³ lub 1217,2 tys. m³.
W oparciu o badania przeprowadzone w 2004 roku wody jeziora zaliczono do III klasy czystości i III kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Szczuckie". W różnych publikacjach jezioro to występuje pod nazwą "Szczuka".

</doc>
<doc id="2149145" url="https://pl.wikipedia.org/wiki?curid=2149145" title="Stamford Hill (stacja kolejowa)">
Stamford Hill (stacja kolejowa)

Stamford Hill – stacja kolejowa w Londynie, w dzielnicy Hackney. Stacja obsługiwana jest przez brytyjskiego przewoźnika kolejowego National Express East Anglia. W systemie londyńskiej komunikacji miejskiej, należy do trzeciej strefy biletowej. Posiada połączenia kolejowe z London Liverpool Street, Cheshunt oraz Enfield, w północnym Londynie. Pociągi kursują zazwyczaj w systemie pół godzinnym.

</doc>
<doc id="2149149" url="https://pl.wikipedia.org/wiki?curid=2149149" title="Einari Teräsvirta">
Einari Teräsvirta

Einari Teräsvirta (ur. 7 grudnia 1914 w Vyborg, zm. 23 listopada 1995 w Helsinkach) – fiński gimnastyk, medalista olimpijski z Los Angeles, Berlina i Londynu.

</doc>
<doc id="2149150" url="https://pl.wikipedia.org/wiki?curid=2149150" title="Music Has the Right to Children">
Music Has the Right to Children

Music Has the Right to Children – debiutancki album Boards of Canada, wydany w 1998 roku. Został wysoko oceniony przez krytyków, zwłaszcza AllMusic i Pitchfork, którzy dali mu maksymalne noty. W Wielkiej Brytanii zdobył certyfikat Srebrnej Płyty.
Album.
Wydania.
Album został wydany 20 kwietnia 1998 roku w Wielkiej Brytanii jako: podwójny LP oraz CD.
22 września tego samego roku został wydany w Stanach Zjednoczonych przez Matador Records jako CD. Inicjatorem wydania albumu był sam założyciel wytwórni, Chris Lombardi, który natknął się na niego podczas zakupów płytowych w Londynie. Nazwa zespołu wówczas nic mu nie mówiła, podobnie jak nazwa wytwórni, która wydała album. 
Decyzję o wydaniu podjął po powrocie do Stanów Zjednoczonych, przesłuchaniu albumu wspólnie ze współwłaścicielem Matador Records, Gerardem Cosloyem i skontaktowaniu się z Warp Records.
W rzeczywistości "Music Has the Right to Children" nie był pierwszym albumem duetu – był nim trwający ponad 60 minut "Boc Maxima", a wydany w 1996 roku przez własną wytwórnię zespołu, Music70. Jednak jego nakład był tak ograniczony, że dopiero "Music Has..." jest uważany za faktyczny debiut Boards of Canada. Jest to zarazem moment, w którym Marcus Eoin i Mike Sandison wyrwali się z elektronicznego podziemia i nawiązali kontakt z szerszą publicznością. Jednak zarówno "Boc Maxima", jak i towarzyszące jej EP-ki, "Twoism" z 1995 roku i "Hi Scores" z 1996 roku, silnie wpłynęły na składający się z 17 utworów (na kolejnych reedycjach rozszerzony do 18) "Music Has the Right to Children". Utwór „Smokes Quantity” pojawił się wcześniej na "Twoism", a „Turquoise Hexagon Sun” na "Hi Scores" i "Boc Maxima", na którym znalazły się też: „One Very Important Thought”, „Roygbiv” i „Wildlife Analysis”.
Muzyka i inspiracje.
Album ukazuje wpływ innych artystów Warp Records: Aphex Twina, Briana Eno, Autechre i LFO, a także duetu Cocteau Twins i Arthura Russella. Powstał w okresie, kiedy w Wielkiej Brytanii był już dobrze ugruntowany trip-hop, zaś IDM powoli tracił na znaczeniu.
Na "Music Has the Right to Children" zespół połączył urokliwe, oszczędne melodie z fałszywie brzmiącymi, analogowymi syntezatorami i momentami niepokojącej, fragmentarycznej mowy, nadając całości charakterystyczne, zdeformowane brzmienie. Płytę zamyka przewrotne anty-cenzorskie przesłanie „One Very Important Thought”, które jest pastiszem komunikatów umieszczanych zwykle na końcu filmów porno z lat 80..
Tytuł.
Zdaniem Liama Egana z magazynu Clash tytuł albumu, "Muzyka ma prawo do dzieci" był tak ważny dla Boards of Canada, ponieważ dla większości ludzi inicjacja muzyczna ma miejsce w bardzo wczesnym wieku. „Poprzez rymowanki w przedszkolu do muzyki, której słuchają rodzice, muzyka jest kluczowym elementem naszego DNA, kiedy dorastamy. To co robią Boards Of Canada to wypełnianie tej luki pomiędzy tymi dwoma aspektami naszego życia z doskonałym skutkiem”.
Okładka.
Do tytułu albumu i jego treści nawiązuje niewyraźne, wyblakłe na słońcu zdjęcie z okładki (podobno zrobione w Banff Springs, w kanadyjskiej prowincji Alberta), przedstawiające rozmazaną, pozbawioną twarzy rodzinę na wakacjach u podnóża góry. Zdaniem Lewisa Wade’a z magazynu The Skinny zdjęcie to jest „katalizatorem, punktem wyjścia do opowieści, bodźcem do dalszych poszukiwań, ideą, którą album raz po raz przywołuje”.
Lista utworów.
LP.
Lista według Discogs: 
Side A:
Side B:
Side C:
Side D:
CD.
Lista według Discogs: 
Na wersji amerykańskiej znalazło się dodatkowe nagranie: „Happy Cycling” 7:51
Wszystkie utwory napisali, zrealizowali i wyprodukowali: Marcus Eoin i Michael Sandison.
Odbiór.
Opinie krytyków.
„"Music has the Right to Children" z 1998 roku była tą płytą, która otworzyła przed nowoczesną muzykę elektroniczną zupełnie nowe horyzonty możliwości – zarówno pod względem jej oszałamiającego ładunku emocjonalnego, jak i radykalnie holistycznego podejścia do instrumentacji i melodii”.
„Bracia Michael Sandison i Marcus Eoin przełamali nowy grunt, kierując estetykę trip-hopu na terytorium Briana Eno i Clustera. W 17 utworach i 62 minutach tandem rodzeństwa zasymilował swoją wspólną miłość do Vangelisa w jego najlepszych momentach, klasyki Wendy Carlos i Lalo Schiffrina z przełomu lat 60. i 70., kilku zręcznych sztuczek turntablistycznych z brooklyńskiej sceny illbient i przełomowych dzieł takich grup jak Seefeel i My Bloody Valentine, aby stworzyć innowacyjne nowe brzmienie u progu XXI wieku.” – uważa Ron Hart z Billboardu.
„"Music Has the Right to Children" to czysta mechaniczna dusza, przywodząca na myśl jakąś zapomnianą ścieżkę dźwiękową z japońskiej animacji lub rdzewiejącego Commodore 64, który właśnie oddaje ducha” – ocenia John Bush z AllMusic. „Przeplatając szeroko nakreślone utwory z minutowymi winietami (te ostatnie należą do kilku najlepszych utworów na płycie), "Music Has the Right to Children" jest jednym z najlepszych elektronicznych wydawnictw 1998 roku” – podsumowuje recenzent.
Mark Richardson z magazynu Pitchfork daje albumowi maksymalną notę (10/10) stwierdzając iż album Boards of Canada z 1998 roku „jest kamieniem milowym muzyki beatowej, płytą, która przejęła poprzednią dekadę domowej muzyki elektronicznej i w zasadzie doprowadziła ją do perfekcji”.
Sal Cinquemani ze Slant Magazine lokuje album „gdzieś pomiędzy ciepłymi odcieniami tapet z lat 70., a eleganckim, elektronicznym połyskiem przyszłości”. „Awangardowy "Music Has the Right to Children" jest niezmiennie związany z naturą, od leniwego wstępu 'Wildlife Analysis' do zniekształconego krzyku mew w ostatnim utworze albumu, 'Happy Cycling' – podsumowuje recenzent.
Zdaniem Mayi Kalev z magazynu Fact „pomimo swojej nazwy, "Music..." jest tak dorosłą płytą, jak to tylko możliwe: dorosła medytacja nad dzieciństwem, poświęcona zabawie, naiwności i nostalgii, zabarwiona różową pastoralnością. Ale jest też diabolicznie subtelna, misterna i emocjonalnie dojrzała. To zaskakująco rzadkie w muzyce elektronicznej, której w większości zajmuje się raczej fizycznością tańca, intelektualnym ciężarem, czy przywoływaniem atmosfery, niż całościowym doświadczeniem”.
W ocenie Mike’a Divera z BBC "Music Has the Right to Children" to album „genialny sam w sobie, [w którym] wcześniejsze dokonania zostały przerobione tak, by pasowały do ówczesnego sposobu myślenia twórczego duetu (...) to rozkosznie spokojne aranżacje, które, gdy pozwolimy im się rozciągnąć do sześciu minut (An Eagle in Your Mind, Pete Standing Alone), zamykają słuchacza w głębokim i fantastycznym śnie. (...) W najbardziej otulającym wydaniu – Turquoise Hexagon Sun to chrzęszcząca rozkosz, a Open the Light to ambientowy amalgamat migotania i dronów”.
„Ogólnie rzecz biorąc, "Music Has..." to ważny kawałek historii elektroniki (...) zdecydowanie wybiegający w przyszłość, wyznaczył scenę dla późniejszych sukcesów Boards of Canada” – podsumowuje.
„Dla wszystkich zainteresowanych tym, co dzieje się w elektronicznym podziemiu, "Music has The Right to Children" jest genialnym, częstokroć pięknym miejscem, w którym można zacząć drążyć.” – twierdzi Joshua Klein z magazynu The A.V. Club.
W opinii Liama Egana z magazynu Clash „20 kwietnia 1998 roku, muzyka elektroniczna została zmieniona na zawsze. Boards of Canada wykorzystując nagrania terenowe, sample, stare, analogowe syntezatory, automaty perkusyjne i magnetofony szpulowe stworzyli dźwięk tak niepowtarzalnie ikoniczny, że na zawsze uczyniło to z nich muzycznych pionierów”.
Spuścizna.
Po podpisaniu umowy licencyjnej z Matador Records w Stanach Zjednoczonych "Music Has the Right to Children" stał się jedną z najlepiej przyjętych płyt 1998 roku i otrzymał wiele nagród na koniec roku:
Album znalazł się na 35. miejscu listy "Top 100 Albums of the 1990s" oraz na 2. miejscu "50 Best IDM Albums of All Time" magazynu Pitchfork. Zajął również 878. miejsce w przewodniku "1001 Albums You Must Hear Before You Die".

</doc>
<doc id="2149154" url="https://pl.wikipedia.org/wiki?curid=2149154" title="Kučín (powiat Vranov nad Topľou)">
Kučín (powiat Vranov nad Topľou)

Kučín – wieś (obec) na Słowacji, położona w kraju preszowskim, w powiecie Vranov nad Topľou. Pierwsza wzmianka pisemna o miejscowości pojawiła się w roku 1335. Według danych za dzień 31 grudnia 2016 miejscowość zamieszkiwało 518 osób, w tym 261 mężczyzn i 257 kobiet.
W miejscowości znajduje się rzymskokatolicki kościół Nawiedzenia Najświętszej Marii Panny.

</doc>
<doc id="2149155" url="https://pl.wikipedia.org/wiki?curid=2149155" title="August Bernert">
August Bernert

August Bernert (ur. 17 listopada 1850 w Grodkowie, zm. 20 listopada 1920 w Raciborzu) – burmistrz i nadburmistrz Raciborza w latach 1885–1920.
Urodził się 17 listopada 1850 w Grodkowie, jako syn miejscowego kupca. Uczył się w gimnazjum w Nysie, a następnie w Matthias-Gymnasium we Wrocławiu. W 1870, kiedy był w klasie maturalnej, wybuchła wojna francusko-pruska. Jako ochotnik wstąpił wtedy do stacjonującego we Wrocławiu 3 Pułku Grenadierów Gwardii im. królowej Elżbiety, z którym udał się na front. W okresie wrzesień-listopad tego roku brał udział w walkach o Paryż pod Le Bourget. Po zakończeniu służby wojskowej rozpoczął karierę urzędniczą. We wrześniu 1885 został powołany na stanowisko burmistrza Raciborza, które objął 16 listopada tego samego roku.
Stanowisko to piastował przez 35 lat, aż do śmierci 20 listopada 1920. August Bernert jest jak dotąd najdłużej urzędującym zarządcą Raciborza w historii. W uznaniu jego zasług na rzecz miasta w 1898 otrzymał tytuł nadburmistrza. Formalnie tytuł ten nadany został mu 1 kwietnia 1903, kiedy to miastu nadano status powiatu grodzkiego.
Działalność Bernerta jako zarządcy Raciborza oceniana jest bardzo dobrze. Do jego zasług zalicza się przede wszystkim powstanie w mieście wielu ważnych inwestycji, m.in. wybudowanie jednego z najnowocześniejszych w ówczesnych Niemczech szpitali (dawny szpital przy ul. Bema), seminarium nauczycielskiego (późniejsze gimnazjum nr 5 przy ul. Opawskiej), kościoła ewangelickiego (w miejscu, którego wybudowano szkołę muzyczną przy ul. Ogrodowej), nowego mostu na Odrze łączącego miasto z Płonią, który otrzymał jego imię, pomoc w realizacji wielu innych szkół i inwestycji, sprowadzenie do miasta inwestorów, co spowodowało rozwój gospodarczy, czy wyznaczenie wielu nowych ulic i zieleńców, poszerzenie granic miasta i utworzenie z niego powiatu grodzkiego. Aby zrealizować wiele inwestycji, Bernert kupował w dużych ilościach grunty od prywatnych właścicieli. Z chwilą objęcia urzędu burmistrza przez Augusta Bernerta Racibórz liczył 19 tys. mieszkańców, w dniu jego śmierci prawie 50 tysięcy.
Jego syn, Fritz Otto Bernert, był asem lotnictwa armii Cesarstwa Niemieckiego, który za zasługi podczas I wojny światowej otrzymał w 1917 roku najwyższe ówczesne odznaczenie wojskowe, order Pour le Mérite.

</doc>
<doc id="2149156" url="https://pl.wikipedia.org/wiki?curid=2149156" title="Mystic Stylez">
Mystic Stylez

Mystic Stylez – debiutancki niezależny album amerykańskiego zespołu hip-hopowego Three 6 Mafia. Wyprodukowany przez ich dwóch członków, DJ Paula oraz Juicy J.
Personel.
Poniżej ukazano spis osób, które były obecne w produkcji albumu.

</doc>
<doc id="2149158" url="https://pl.wikipedia.org/wiki?curid=2149158" title="Łukasz Gikiewicz">
Łukasz Gikiewicz

Łukasz Gikiewicz (ur. 26 października 1987 w Olsztynie) – polski piłkarz występujący na pozycji napastnika. Brat bliźniak Rafała Gikiewicza.
Kariera klubowa.
Gikiewicz juniorskie czasy swojej kariery spędził w olsztyńskich klubach – Warmii, Stomilu i Tempo 25. W 2004 roku został zawodnikiem DKS Dobre Miasto, jednakże opuścił ten klub już po roku bez rozegranego choćby jednego meczu w pierwszym zespole. Następnie, aż do 2009 roku bardzo często zmieniał kluby i przez ten czas występował w Motorze Lubawa, Drwęcy Nowe Miasto Lubawskie, Olimpii Elbląg, Wigrach Suwałki i Unii Janikowo. 
Na początku marca 2009 roku Gikiewicz podpisał dwuipółletni kontrakt z grającą wówczas w Ekstraklasie Polonią Bytom. W barwach bytomskiego klubu rozegrał sześć spotkań i zdobył jedną bramkę. 1 lipca 2010 roku Polonia zerwała kontrakt z Gikiewiczem z powodu jego trudnego charakteru. Niespełna dwa miesiące później Gikiewicz został zawodnikiem ŁKS-u Łódź. W sezonie 2009/10 Gikiewicz z dorobkiem 11 bramek został najlepszym napastnikiem ŁKS-u i czołowym strzelcem I ligi. Dzięki swojej dobrej grze zainteresował kilka klubów Ekstraklasy, m.in. Korona Kielce, Zagłębie Lubin i GKS Bełchatów. Jednakże na początku czerwca 2010 roku Gikiewicz podpisał czteroletni kontrakt ze Śląskiem Wrocław. Pod koniec lipca 2010 roku oficjalna strona Śląska podała, że Gikiewicz nie będzie jednak występował we Wrocławiu. Wszystko z powodu półmilionowego ekwiwalentu za wyszkolenie, jaki żądał poprzedni klub napastnika ŁKS, a którego Śląsk zapłacić nie chciał. Mówiło się wtedy, że Gikiewicz ma trafić na zasadzie wypożyczenia do drugoligowego szwajcarskiego klubu FC Wil. Ostatecznie jednak na początku sierpnia 2010 roku Śląsk doszedł do porozumienia z ŁKS-em i Gikiewicz został ponownie zaprezentowany jako zawodnik wrocławskiego klubu. 13 sierpnia 2010 roku w spotkaniu ligowym z Cracovią Gikiewicz zadebiutował w barwach nowego klubu w oficjalnym spotkaniu. 24 września 2010 roku w spotkaniu z Koroną Kielce napastnik zdobył swoją pierwszą ligową bramkę w barwach nowego klubu. Później kibice Śląska wybrali go na najlepszego zawodnika tego spotkania. 
25 czerwca 2013 roku Gikiewicz rozwiązał za porozumieniem stron swój kontrakt z klubem, zaś kilka dni później związał się z cypryjską Omonią Nikozja. W lutym 2016 podpisał roczny kontrakt z Ratchaburi FC. W lutym 2017 podpisał kontrakt z jordańskim Al-Faisaly Amman. W sezonie 2017/2018 został królem strzelców jordańskiej ekstraklasy z dorobkiem 14 bramek. 11 lipca 2018 roku podpisał kontrakt z saudyjskim Al-Batin FC. W styczniu 2019 przeszedł do Hajer Club. 1 sierpnia tego samego roku podpisał roczny kontrakt z rumuńskim FCSB, jednak w 2020 wrócił do jordańskiego Al-Faisaly.
Życie osobiste.
Brat bliźniak Rafała Gikiewicza, który także jest piłkarzem. Jego żona Anja pochodzi z Chorwacji a piłkarz poza sezonem, mieszka w tym kraju.

</doc>
<doc id="2149159" url="https://pl.wikipedia.org/wiki?curid=2149159" title="Seven Sisters (stacja kolejowa)">
Seven Sisters (stacja kolejowa)

Seven Sisters – stacja kolejowa w północnym Londynie, w dzielnicy Haringey. Zatrzymują się tu pociągi brytyjskiego przewoźnika kolejowego National Express East Anglia. Znajduje się tu równocześnie stacja metra na linii Victoria. W systemie londyńskiej komunikacji miejskiej, należy do trzeciej strefy biletowej. Otwarta została 22 lipca 1872 roku.

</doc>
<doc id="2149160" url="https://pl.wikipedia.org/wiki?curid=2149160" title="Dancing Lasha Tumbai">
Dancing Lasha Tumbai

Dancing Lasha Tumbai, po inwazji Rosji na Ukrainę w 2022 roku również znana jako Dancing Russia Goodbye w odniesieniu do kontrowersji związanych z tekstem – debiutancki singel Wierki Serdiuczki wydany w 2007. 
Utwór zajął drugie miejsce dla Ukrainy w finale 52. Konkursu Piosenki Eurowizji 2007.
W 2019 cover piosenki nagrała grecka piosenkarka Eleni Fureira.

</doc>
<doc id="2149161" url="https://pl.wikipedia.org/wiki?curid=2149161" title="Danijela Grgić">
Danijela Grgić

Danijela Grgić (ur. 28 września 1988 w Banja Luce) – chorwacka lekkoatletka, pochodzenia bośniackiego, specjalizująca się w biegach sprinterskich, a w szczególności w biegu na 400 metrów.
Zdobywała medale międzynarodowych imprez jako juniorka młodsza oraz juniorka: w 2005 srebrny medal mistrzostw świata juniorów młodszych, w 2006 złoty medal mistrzostw świata juniorów oraz w 2005 i 2007 złote medale mistrzostw Europy juniorów. Zdobyła również srebrny medal podczas letniej Uniwersjady w 2007 roku. Wielokrotna medalistka Mistrzostw Chorwacji w biegach na 200 i 400 metrów.
Rekordzistka Chorwacji w biegu na 400 metrów, czternastokrotnie ustanawiała także rekordy kraju w różnych kategoriach wiekowych w biegach na 200 i 400 metrów. Reprezentantka Chorwacji w pucharze Europy i drużynowych mistrzostwach Europy. 

</doc>
<doc id="2149162" url="https://pl.wikipedia.org/wiki?curid=2149162" title="Forbin">
Forbin

Forbin – jezioro w woj. kujawsko-pomorskim, w powiecie brodnickim, w gminie Brzozie, leżące na terenie Garbu Lubawskiego.
Dane morfometryczne.
Powierzchnia zwierciadła wody według różnych źródeł wynosi od 24,1 ha do 25,0 ha.
Zwierciadło wody położone jest na wysokości 81,8 m n.p.m. Średnia głębokość jeziora wynosi 7,8 m, natomiast głębokość maksymalna 18,0 m.
W oparciu o badania przeprowadzone w 2002 roku wody jeziora zaliczono do II klasy czystości i III kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Forbin". W różnych publikacjach i na mapach topograficznych jezioro to występuje pod nazwą "Forbir".

</doc>
<doc id="2149163" url="https://pl.wikipedia.org/wiki?curid=2149163" title="Bruce Grove (stacja kolejowa)">
Bruce Grove (stacja kolejowa)

Bruce Grove – stacja kolejowa w północnym Londynie, w dzielnicy Haringey, obsługiwana przez brytyjskiego przewoźnika kolejowego National Express East Anglia. W systemie londyńskiej komunikacji miejskiej, należy do trzeciej strefy biletowej. Została otwarta 22 lipca 1872 roku. Stacja znajduje się w pobliżu Bruce Castle Museum.

</doc>
<doc id="2149164" url="https://pl.wikipedia.org/wiki?curid=2149164" title="Forbir">
Forbir



</doc>
<doc id="2149166" url="https://pl.wikipedia.org/wiki?curid=2149166" title="Disney XD (Wielka Brytania)">
Disney XD (Wielka Brytania)



</doc>
<doc id="2149167" url="https://pl.wikipedia.org/wiki?curid=2149167" title="USS Espada (SS-355)">
USS Espada (SS-355)

USS Espada (SS-355) miał być okrętem podwodnym typu "Balao", jedynym okrętem United States Navy, którego nazwa pochodzi od włócznika. Jego budowa została przerwana 23 października 1944.

</doc>
<doc id="2149169" url="https://pl.wikipedia.org/wiki?curid=2149169" title="USS Espada">
USS Espada



</doc>
<doc id="2149170" url="https://pl.wikipedia.org/wiki?curid=2149170" title="Stoke Golding">
Stoke Golding

Stoke Golding – wieś w Anglii, w hrabstwie Leicestershire, w dystrykcie Hinckley and Bosworth. Leży 20 km na zachód od miasta Leicester i 148 km na północny zachód od Londynu. W 2001 miejscowość liczyła 1721 mieszkańców.

</doc>
<doc id="2149171" url="https://pl.wikipedia.org/wiki?curid=2149171" title="Thurcaston">
Thurcaston

Thurcaston – wieś w Anglii, w hrabstwie Leicestershire, w dystrykcie Charnwood. Leży 6 km na północ od miasta Leicester i 149 km na północny zachód od Londynu. Miejscowość liczy ok. 800 mieszkańców.

</doc>
<doc id="2149172" url="https://pl.wikipedia.org/wiki?curid=2149172" title="Jean-Éric Maxim Choupo-Moting">
Jean-Éric Maxim Choupo-Moting



</doc>
<doc id="2149174" url="https://pl.wikipedia.org/wiki?curid=2149174" title="Daniel Chiriță">
Daniel Chiriță

Daniel Chiriță (ur. 24 marca 1974 w Ploeszti, Rumunia) – rumuński piłkarz, grający na pozycji obrońcy, agent piłkarski.
Kariera piłkarska.
Kariera klubowa.
Wychowanek klubu Petrolul Ploeszti, w barwach którego w 1992 rozpoczął karierę piłkarską. W 1998 przeszedł do Universitatei Craiova. W 1999 został zaproszony do Rapidu Bukareszt. W 2001 został wypożyczony do Național Bukareszt. Na początku 2002 wyjechał za granicę, gdzie został piłkarzem ukraińskiego Szachtara Donieck. Rozegrał tylko jeden mecz, a w sierpniu 2002 roku podpisał 3-letni kontrakt z rosyjskim Zenitem Petersburge. Na początku 2005 opuścił rosyjski klub ze skandalem. Piłkarz odmówił nowym warunkom kontraktu, a Zenit oskarżył go o falsyfikację dokumentów. Potem był na testach w zespole Metalist Charków. A w sierpniu 2005 podpisał kontrakt z innym ukraińskim klubem Stal Ałczewsk. Po zakończeniu sezonu 2005/06 powrócił do Rumunii, gdzie występował w klubach UTA Arad, FC Ploeszti i Petrolul Ploeszti. W 2010 zakończył karierę piłkarską w Filipeștii Pădure. Obecnie pracuje jako agent piłkarski reprezentując interesy innych piłkarzy.

</doc>
<doc id="2149175" url="https://pl.wikipedia.org/wiki?curid=2149175" title="Motocyklowe Grand Prix Walencji 2000">
Motocyklowe Grand Prix Walencji 2000

Motocyklowe Grand Prix Walencji 2000 – trzynasta eliminacja Motocyklowych Mistrzostw Świata, rozegrana 15 - 17 września 2000 na torze Circuit Ricardo Tormo w Walencji.

</doc>
<doc id="2149176" url="https://pl.wikipedia.org/wiki?curid=2149176" title="Biczycowate">
Biczycowate

Biczycowate ("Flagellariaceae") – monotypowa rodzina roślin jednoliściennych z rzędu wiechlinowców. Zasięg obejmuje centralną i południową część Afryki, południowo-wschodnią część Azji, północną część Australii oraz wyspy na Oceanie Spokojnym. Należy tu tylko jeden rodzaj Flagellaria z czterema gatunkami. Są to byliny z długimi pędami (do 15 m), ulistnionymi równomiernie parzyście ułożonymi liśćmi, u nasady pochwiastymi i zakończonymi wąsami czepnymi. Dzięki wąsom giętkie pędy wspinają się drzewach i krzewach. Na końcu pędu rozwija się kwiatostan szczytowy, silnie rozgałęziony, wiechowaty, składający się z licznych kłosów z drobnymi kwiatami. Giętkie pędy "Flagellaria indica" wykorzystuje się w koszykarstwie, młode pędy i liście tej rośliny wykorzystywane są także do celów medycznych oraz do mycia włosów.
Systematyka.
Klad okrytonasienne, klad jednoliścienne ("monocots"), rząd wiechlinowce ("Poales"), rodzina biczycowate ("Flagellariaceae"). Rodzina stanowi grupę siostrzaną dla kladu obejmującego wiechlinowate, żuanwiliowate i "Ecdeiocoleaceae".
Pozycja rodziny w kladogramie przedstawiającym powiązania filogenetyczne w obrębie rzędu wiechlinowców:
rodzaj "Flagellaria" 

</doc>
<doc id="2149177" url="https://pl.wikipedia.org/wiki?curid=2149177" title="White Hart Lane (stacja kolejowa)">
White Hart Lane (stacja kolejowa)

White Hart Lane – jedna ze stacji kolejowych w północnym Londynie, w dzielnicy Haringey, obsługiwana jest przez brytyjskiego przewoźnika kolejowego National Express East Anglia. W systemie londyńskiej komunikacji miejskiej, należy do trzeciej strefy biletowej. Została otwarta 22 lipca 1872 roku. Znajduje się w pobliżu siedziby klubu piłkarskiego Tottenham Hotspur F.C.

</doc>
<doc id="2149178" url="https://pl.wikipedia.org/wiki?curid=2149178" title="Eparchia barnaułska">
Eparchia barnaułska

Eparchia barnaułska – jedna z eparchii Rosyjskiego Kościoła Prawosławnego. Do czasu podziału w 2015 obejmowała obszar Kraju Ałtajskiego. Jej obecnym biskupem ordynariuszem jest metropolita barnaułski i ałtajski Sergiusz (Iwannikow).
Historia.
Prawosławie jest obecne na terytorium Kraju Ałtajskiego od momentu osiedlenia się tam pierwszych Rosjan. Pierwsze cerkwie zostały wzniesione w regionie w pierwszej połowie XVIII w.. Od 1830 Rosyjski Kościół Prawosławny prowadził akcję misyjną wśród rdzennych mieszkańców regionu, z główną siedzibą w Bijsku. Jej twórca, mnich Makary (Głuchariow), został po śmierci uznany za świętego.
W 1834 ziemia ałtajska została włączona w jurysdykcję eparchii tomskiej, zaś w latach 1924–1929 stanowiła część eparchii nowosybirskiej. W 1930 powstała samodzielna eparchia barnaułska i bijska, która została zlikwidowana w 1938, w okresie prześladowań Rosyjskiego Kościoła Prawosławnego przez władze stalinowskie. Do 1994 ziemia ałtajska ponownie należała do eparchii nowosybirskiej. Na skutek prześladowań prawosławnych w Związku Radzieckim, z ponad 600 świątyń działających na ziemi ałtajskiej przed rewolucją październikową w 1945 istniały tylko trzy: sobór Opieki Matki Bożej w Barnaule, sobór Zaśnięcia Matki Bożej w Bijsku oraz cerkiew św. Michała Archanioła w Rubcowsku. Władze zamknęły również wszystkie monastery i organizacje misyjne. Zwroty świątyń oraz budowa nowych obiektów kultu były możliwe dopiero od końca lat 80. XX wieku. W 1994 na nowo została powołana do życia eparchia barnaułska, której pierwszym ordynariuszem został biskup Antoni (Masendicz).
W październiku 2013 z eparchii barnaułskiej wydzielono eparchię gornoałtajską, obejmującą obszar Republiki Ałtaju.
5 maja 2015 z eparchii wydzielono nowe administratury: eparchię bijską, eparchię rubcowską i eparchię sławgorodzką. Nowo powstałe eparchie wraz z macierzystą eparchią barnaułską weszły w skład utworzonej tego samego dnia metropolii ałtajskiej.
W Barnaule działa seminarium duchowne oraz szkoła regentów chórów cerkiewnych.
Podział administracyjny.
Eparchia w 2015 dzieliła się na 3 dekanaty:
W ramach dekanatów działały 74 parafie.
Monastery.
W 2010 eparchii barnaułskiej podlegały następujące klasztory:

</doc>
<doc id="2149179" url="https://pl.wikipedia.org/wiki?curid=2149179" title="Park Jalu Kurka">
Park Jalu Kurka

Park Jalu Kurka – park znajdujący się w Dzielnicy I Stare Miasto w Krakowie, na Kleparzu przy ul. Szlak 71. Nazwę zawdzięcza Jalu Kurkowi, polskiemu poecie i prozaikowi, przedstawicielowi tzw. Awangardy Krakowskiej.
Park początkowo stanowił ogród Pałacu Montelupich wybudowanego w tym miejscu w XV wieku. Stanowił wspólną własność aż do objęcia własności pałacu przez Tarnowskich. Stanisław Tarnowski po przebudowaniu pałacu przekazał miastu ogród pałacowy do użytku publicznego przez wszystkich mieszkańców. W 1948 Zgromadzenie Salwatorianów nabyło od Tarnowskich pałac wraz z parkiem.
Po II wojnie światowej teren pałacu i parku został przejęty przez władze PRL. W pałacu mieściła się siedziba Radio Kraków, a park został w pełni udostępniony mieszkańcom miasta.
Po 1989, kiedy została utworzona komisja majątkowa Kościoła Katolickiego, zgromadzenie zwróciło się do komisji o zwrot pałacu oraz przylegającego do niego parku. Park został zwrócony zgromadzeniu, natomiast z wniosku o zwrot pałacu zgromadzenie się wycofało, gdy rodzina Tarnowskich rozpoczęła starania o stwierdzenie nieważności wywłaszczenia. 
Po odzyskaniu parku przez Zgromadzenie, mimo licznych protestów okolicznych mieszkańców, studentów pobliskiej Politechniki Krakowskiej i radnych Dzielnicy I, park został zamknięty. Oficjalnie zgromadzenie podawało, iż powodem zamknięcia parku był brak funduszy na naprawę oświetlenia i infrastruktury parku. 
W 2008 właściciele parku wystąpili o wydanie warunków zabudowy dla części terenów parku, chcąc na tym terenie wybudować Europejski Ośrodek Salwatoriańskiej Formacji. Informowali jednocześnie, iż jeśli dostaną zgodę na zabudowę, pozostała część parku zostanie udostępniona mieszkańcom miasta. Propozycja zabudowy została jednak odrzucona przez Jana Janczykowskiego, wojewódzkiego konserwatora zabytków. 
Obecnie na części działki nie podlegającej ochronie, a stanowiącej dotychczas wejście do parku, powstaje biurowiec.
Władze miasta Krakowa od 2017 prowadziły rozmowy z salwatorianami na temat zamiany gruntów lub zakupu parku. Ostatecznie w 2022 samorząd Krakowa zakupił teren parku za kwotę 11 mln zł. Park udostępniono mieszkańcom 1 stycznia 2023. Park jest otwarty codziennie w godz. 6.00-22.00. 

</doc>
<doc id="2149181" url="https://pl.wikipedia.org/wiki?curid=2149181" title="Panfu">
Panfu

Panfu – komputerowa gra online dostępna przez interfejs WWW.
Docelową grupą graczy były dzieci w wieku od 6 do 14 lat. Po rejestracji gracz miał możliwość stworzenia awatara w postaci pandy. Gra udostępniała możliwość czatowania oraz uczestnictwa w minigrach. Cechowała się walorami edukacyjnymi, gracz zdobywał wiedzę i brał udział w rozwiązywaniu zadań w różnych częściach wyspy Panfu.
Strona internetowa gry jest nieaktywna od listopada 2016 roku.
Historia.
Obaj założyciele firmy Young Internet, Kay Kühne oraz Moritz Hohl, uruchomili "Panfu" 10 grudnia 2007 roku. Tytuł gry powstał z połączenia słów „panda” oraz chińskiego słowa oznaczającego szczęście – „fu”. W czerwcu 2009 w grze zarejestrowanych było 10 milionów użytkowników, stając się w ten sposób największym wirtualnym światem dla dzieci w Europie.
Bezpieczeństwo na Panfu.
Gra zawierała zabezpieczenia przed różnymi rodzajami ataków i zachowań w trakcie rozgrywki. Filtr słowny chronił przed werbalnymi atakami oraz upominał użytkowników, a jeżeli łamane były jakiekolwiek inne reguły serwisu, użytkownicy byli blokowani. Ponadto czat był przez cały czas monitorowany przez międzynarodowych moderatorów, którzy sprawdzali każde słowo i w przypadku dużych wykroczeń mogli na stałe usunąć użytkownika z gry. Istniał również czat o wysokim poziomie bezpieczeństwa, w którym dzieci mogły wybrać jedynie przygotowane już wypowiedzi.

</doc>
<doc id="2149182" url="https://pl.wikipedia.org/wiki?curid=2149182" title="Grzywinek">
Grzywinek

Grzywinek – jezioro w woj. kujawsko-pomorskim, w powiecie brodnickim, w gminie Bobrowo, leżące na terenie Pojezierza Brodnickiego.
Dane morfometryczne.
Powierzchnia zwierciadła wody według różnych źródeł wynosi od 18,5 ha do 20,6 ha.
Zwierciadło wody położone jest na wysokości m n.p.m. lub 83,0 m n.p.m. Średnia głębokość jeziora wynosi 2,2 m, natomiast głębokość maksymalna 4,7 m lub 20,6 m.
W oparciu o badania przeprowadzone w 1999 roku wody jeziora zaliczono do wód pozaklasowych i III kategorii podatności na degradację.

</doc>
<doc id="2149183" url="https://pl.wikipedia.org/wiki?curid=2149183" title="Ikililou Dhoinine">
Ikililou Dhoinine

Ikililou Dhoinine (ur. 14 sierpnia 1962 w Djoiézi) – komoryjski polityk, wiceprezydent Komorów w latach 2006–2011. Zwycięzca wyborów prezydenckich w 2010, prezydent Komorów od 26 maja 2011 do 26 maja 2016.
Życiorys.
Ikililou Dhoinine urodził się w 1962 w Djoiézi na wyspie Mohéli. Tam też uczęszczał do szkoły podstawowej. Następnie kształcił się w liceum w Fomboni. Ukończył farmację na Uniwersytecie w Konakry, stolicy Gwinei. Przez wiele lat był członkiem Narodowej Autonomicznej Farmacji Komorów ("Pharmacie nationale autonome des Comores", PNAC). Jest żonaty, ma dwoje dzieci.
28 maja 2006 objął stanowisko wiceprezydenta ds. zdrowia, solidarności i promocji w rządzie prezydenta Ahmeda Abdallaha Sambiego. W późniejszych latach kilkakrotnie zmieniał się zakres spraw, za które był odpowiedzialny. W 2009 stanął na czele resortu finansów, budżetu i przedsiębiorczości kobiet, a w 2010 na czele resortu osadnictwa, infrastruktury, planowania miejskiego i środowiska naturalnego.
Od 26 do 31 marca 2008 pełnił tymczasowo funkcję prezydenta wyspy Anjouan, po inwazji Unii Afrykańskiej na tę wyspę i usunięciu jej prezydenta Mohammeda Bacara.
We wrześniu 2010 zdecydował się na udział w wyborach prezydenckich w 2010. Został kandydatem rządzącej partii prezydenta Sambiego. W pierwszej turze wyborów 7 listopada 2010 zajął pierwsze miejsce z wynikiem 28,2% głosów i przeszedł do drugiej tury wyborów przeprowadzonej 26 grudnia 2010. Zdobył w niej ponad 61% głosów, pokonując dwóch swoich rywali. 26 maja 2011 objął urząd szefa państwa na pięcioletnią kadencję.

</doc>
<doc id="2149185" url="https://pl.wikipedia.org/wiki?curid=2149185" title="Wanda Wiecha-Wanot">
Wanda Wiecha-Wanot

Wanda Wiecha-Wanot (ur. 14 maja 1946 w Dillingen an der Donau) – polska siatkarka, wicemistrzyni Europy z 1967, brązowa medalistka igrzysk olimpijskich w Meksyku w 1968.
Zarys kariery.
Wychowanka Sparty Złotów, była zawodniczką krakowskiej Wisły, w barwach której trzykrotnie (1967, 1969, 1970) zdobywała mistrzostwo Polski, i łódzkiego Startu. W latach 1965–1971 95-krotna reprezentantka Polski. Podczas siatkarskiego turnieju olimpijskiego w 1968 wzięła udział we wszystkich siedmiu meczach polskiej drużyny.
Z zawodu była oficerem milicji.

</doc>
<doc id="2149188" url="https://pl.wikipedia.org/wiki?curid=2149188" title="Flagellariaceae">
Flagellariaceae



</doc>
<doc id="2149192" url="https://pl.wikipedia.org/wiki?curid=2149192" title="Hrabstwo Forest (Wisconsin)">
Hrabstwo Forest (Wisconsin)

Hrabstwo Forest (ang. "Forest County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1046,4 mil² (2710,16 km²). Według szacunków United States Census Bureau w roku 2009 miało 9605 mieszkańców. Jego siedzibą administracyjną jest Crandon.
Hrabstwo zostało utworzone z Langlade i Oconto w 1885.
Na obszarze hrabstwa znajdują się rzeki Lily, Oconto, Peshtigo, Rat i Wolf oraz 824 jezior.

</doc>
<doc id="2149193" url="https://pl.wikipedia.org/wiki?curid=2149193" title="Michael Radford">
Michael Radford

Michael Radford (ur. 24 lutego 1946 w Nowym Delhi) – brytyjski reżyser i scenarzysta filmowy. Laureat nagrody BAFTA dla najlepszego reżysera za film "Listonosz" (1994).

</doc>
<doc id="2149194" url="https://pl.wikipedia.org/wiki?curid=2149194" title="Katastrofa kolejowa w Białymstoku">
Katastrofa kolejowa w Białymstoku



</doc>
<doc id="2149195" url="https://pl.wikipedia.org/wiki?curid=2149195" title="Torowana przezskórna interwencja wieńcowa">
Torowana przezskórna interwencja wieńcowa

Torowana przezskórna interwencja wieńcowa – (ang. "Facilitated PCI") – rodzaj przezskórnej interwencji wieńcowej polegający na wykonaniu zabiegu PCI jak najszybciej, po zastosowaniu wstępnego, czasem nawet w postaci fibrynolizy przedszpitalnej, leczenia farmakologicznego.
Farmakoterapia polegająca na podawaniu leków fibrynolitycznych lub inhibitorów receptora GP IIB/IIIa lub kombinacji tych leków, ma na celu uzyskanie jak najszybszej reperfuzji (leczenie reperfuzyjne) farmakologicznej, natomiast zabieg PCI ma na celu optymalizację uzyskanych efektów.
Badania kliniczne prowadzone były z użyciem leków abcyksymab i reteplaza. W grupie PCI torowanej abcyksymabem nie stwierdzono istotnej poprawy wyników leczenia, pomiędzy pierwotną PCI a PCI torowaną, natomiast w grupie PCI torowanej reteplazą wykazano zwiększenie liczby zgonów.
Obecnie na podstawie badań klinicznych uważa się, że stosowanie torowanej PCI nie poprawia wyników leczenia ostrego zawału mięśnia sercowego i obecnie nie zaleca się jej stosowania.

</doc>
<doc id="2149197" url="https://pl.wikipedia.org/wiki?curid=2149197" title="Papirus 4">
Papirus 4

Papirus 4 (według numeracji Gregory-Aland), oznaczany symbolem formula_1 ε 34 (von Soden) – wczesny grecki rękopis Nowego Testamentu pisany na papirusie, w formie kodeksu. Paleograficznie datowany jest na koniec II lub początek III wieku. Zawiera fragmenty Ewangelii Łukasza.
Opis.
Zachowały się fragmenty kodeksu z tekstem Łukasza 1,58-59; 1,62-2,1; 2,6-7; 3,8-4,2; 4,29-32, 34-35; 5,3-8; 5,30-6,16. Tekst pisany jest w dwóch kolumnach, co jest rzadkością wśród wczesnych rękopisów Nowego Testamentu. Rękopis prawdopodobnie został sporządzony przez profesjonalnego skrybę. Stosuje nomina sacra, ale tylko dla „Bóg”, „Pan”, „Jezus”, „Chrystus”, „Duch”.
Reprezentuje aleksandryjski typ tekstu, Kurt Aland zaklasyfikował go do I kategorii. Tekst jest zgodny z formula_2 w 93%. Znaczące różnice zachodzą tylko w pięciu miejscach: Łk 3,22.36; 5,39; 6,11.14. Pod względem tekstualnym bliski jest dla formula_2 i Kodeksu Watykańskiego.
Philip Comfort i David Barret wskazują na podobieństwa do papirusów formula_4 i formula_5 Wszystkie trzy pisane są w dwóch kolumnach, podobna jest liczba linijek w kolumnie, zbliżona liczba liter w linijce, zbliżony format kart papirusowych, litery mają podobne kształty. Ich zdaniem wszystkie te fragmenty pierwotnie należały do tego samego rękopisu. Jedynym powodem dla którego Aland wahał się z pełną identyfikacją formula_6 z formula_4 jest jaśniejszy kolor formula_4. Są to jednak zbyt krótkie fragmenty, aby móc to definitywnie rozstrzygnąć.
Historia.
Colin Roberts (1979) oraz Teodor Cressy Skeat (1997) datują rękopis na koniec II wieku. Philip Comfort datuje na lata 150–175. INTF datuje go na III wiek.
Fragment znaleziony został w 1889 roku przez Vincenta Scheil w Koptos, na wschodnim brzegu rzeki Nil w górnym Egipcie. Scheil opublikował jego tekst w 1892 roku. Karty rękopisu zostały później wykorzystane na potrzeby rękopisu Filona z Aleksandrii, datowanego na III wiek.
Rękopis przechowywany jest we Francuskiej Bibliotece Narodowej (Suppl. Gr. 1120) w Paryżu.

</doc>
<doc id="2149199" url="https://pl.wikipedia.org/wiki?curid=2149199" title="Silver Street (stacja kolejowa)">
Silver Street (stacja kolejowa)

Silver Street - stacja kolejowa w londyńskiej dzielnicy Enfield, obsługiwana jest przez brytyjskiego przewoźnika kolejowego National Express East Anglia. W systemie londyńskiej komunikacji miejskiej, należy do czwartej strefy biletowej. Na stacji zatrzymują się pociągi kursujące pomiędzy Edmonton Green, w północnym Londynie a London Liverpool Street, w dzielnicy City of London.

</doc>
<doc id="2149201" url="https://pl.wikipedia.org/wiki?curid=2149201" title="Lotus 94T">
Lotus 94T

Lotus 94T – bolid brytyjskiego zespołu Lotus przeznaczony na 1983 rok. Kierowcami bolidu w sezonie 1983 byli Włoch Elio de Angelis i Brytyjczyk Nigel Mansell.

</doc>
<doc id="2149202" url="https://pl.wikipedia.org/wiki?curid=2149202" title="Wybory prezydenckie na Komorach w 2010 roku">
Wybory prezydenckie na Komorach w 2010 roku

Wybory prezydenckie na Komorach w 2010 roku – wybory na urząd prezydenta Komorów przeprowadzone 7 listopada 2010. W pierwszej turze wyborów zwyciężył Ikililou Dhoinine, który zmierzył się 26 grudnia 2010 w drugiej turze głosowania z kandydatami z dwóch kolejnych miejsc, ponownie pokonując rywali.
Organizacja wyborów.
Zgodnie konstytucją, przyjętą w wyniku referendum w grudniu 2001, prezydent Komorów wybierany jest w głosowaniu powszechnym na 4-letnią kadencję. Urząd prezydenta rotuje między trzema wyspami tworzącymi federację i posiadającymi szeroką autonomię wewnętrzną. W wyniku wyborów z kwietnia 2002, stanowisko prezydenta przypadło Azaliemu Assoumaniemu z Wielkiego Komoru. 26 maja 2006 urząd objął natomiast Ahmed Abdallah Sambi z wyspy Anjouan. W 2010 urząd przypadał zatem mieszkańcowi najmniejszej wyspy Mohéli.
Prezydent Sambi w maju 2009 zorganizował referendum konstytucyjne w celu wydłużenia swojej kadencji o 18 miesięcy (do listopada 2011), by jak tłumaczył zsynchronizować daty wyborów prezydenckich i wyborów gubernatorów trzech wysp. Pomimo sprzeciwu mieszkańców wyspy Mohéli, zmiana konstytucji została zatwierdzona w referendum. W marcu 2010 parlament, przy bojkocie ze strony opozycji (politycy z Mohéli), wyznaczył datę wyborów prezydenckich na 27 listopada 2011.
Zmianę planów wyborczych spowodował dopiero wyrok Sądu Konstytucyjnego z maja 2010, który uznał unieważnił zmianę konstytucji i uznał, że kadencja prezydenta Sambiego kończy się 26 maja 2010. Orzekł jednocześnie, że do czasu przeprowadzenia nowych wyborów prezydent może zachować ograniczone prerogatywy. W kraju rozpoczęły się negocjacje na ten temat toczone pod auspicjami Unii Afrykańskiej (UA). 16 czerwca 2010 przedstawiciele trzech wysp, dzięki mediacji UA, zawarli porozumienie i wyznaczyli datę pierwszej tury wyborów prezydenckich (oraz pierwszej tury wyborów gubernatorów trzech wysp) na 7 listopada 2010 oraz datę drugiej tury na 26 grudnia 2010.
Kandydaci i I tura wyborów.
W pierwszej turze wyborów prezydenckich 7 listopada 2010 brali udział wyłącznie mieszkańcy wyspy Mohéli, której przypadała prezydentura kraju. W wyborach brało udział 10 kandydatów, spośród których do ogólnokrajowej drugiej tury kwalifikowało się pierwszych trzech kandydatów z najlepszym wynikiem.
8 listopada 2010 komisja wyborcza opublikowała wyniki głosowania, według których zwyciężył Ikililou Dhoinine (27% głosów), dotychczasowy wiceprezydent Komorów z partii prezydenta Sambiego. Drugie miejsce zajął Mohamed Said Fazul (22% głosów), były gubernator Mohéli, a trzecie Bianrifi Tarmidi (11%), były premier Komorów; obaj znajdowali się w opozycji w stosunku do rządu Sambiego. Frekwencja wyborcza wyniosła 65%.
Jednakże 13 listopada 2010 Sąd Konstytucyjny unieważnił część wyników wyborów, poprzez co do II tury głosowania zamiast Bianrifiego Tarmidiego zakwalifikował się Abdou Djabir. Według ostatecznych wyników Dhoinine uzyskał 28% głosów, Fazul – 23%, Djabir – 9,9%, a Tarmidi – 9,3%. Frekwencja wyborcza wyniosła 67,10%. Uprawnionych do głosowania było 21,4 tys. osób.
II tura wyborów.
W drugiej turze wyborów 26 grudnia 2010 brali udział wszyscy obywatele Komorów, wybierając na prezydenta jednego z trojga kandydatów. Uprawnionych do głosowania było ok. 380 tys. osób spośród ok. 650 tys. mieszkańców. Lokal wyborcze zostały otwarte o godzinie 8:00. W stolicy, Moroni, w dniu głosowania wprowadzony został zakaz ruchu drogowego. Głosowanie przebiegło w pokojowej atmosferze, bez żadnych zakłóceń.
29 grudnia 2010 komisja wyborcza opublikowała oficjalne wyniki wyborów, według których zwycięstwo uzyskał Ikililou Dhoinine, zdobywając ponad 61% głosów poparcia. Kandydat opozycji, Mohamed Said Fazul, zdobył niecałe 33% głosów, a kandydat niezależny Abdou Djabir ponad 6%. Frekwencja wyborcza wyniosła 50,96%
Szef krajowej misji obserwacyjnej uznał wybory za "generalnie wolne i przejrzyste", a cały proces wyborczy za "dopuszczalny". Opozycja odrzuciła wyniki głosowania i oskarżyła władze o fałszerstwa. Fazul stwierdził, że fałszerstwa były "aż tak rozlegle, że podważyły wiarygodność głosowania w wielu lokalach wyborczych na wyspach Anjouan i Wielki Komor".

</doc>
<doc id="2149205" url="https://pl.wikipedia.org/wiki?curid=2149205" title="Albareto (meteoryt)">
Albareto (meteoryt)

Albareto – meteoryt kamienny należący do chondrytów przejściowych L/LL o typie petrograficznym 4. Jego spadek zaobserwowano w lipcu 1766 roku w pobliżu miejscowości Albareto we włoskim regionie Emilia-Romania. Z miejsca spadku pozyskano 2 kg materii meteorytowej. 

</doc>
<doc id="2149206" url="https://pl.wikipedia.org/wiki?curid=2149206" title="Hrabstwo Grant (Wisconsin)">
Hrabstwo Grant (Wisconsin)

Hrabstwo Grant (ang. "Grant County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1183,31 mil² (3064,76 km²). Według szacunków United States Census Bureau w roku 2009 miało 48 965 mieszkańców. Jego siedzibą administracyjną jest Lancaster.
Hrabstwo zostało utworzone w 1836. Nazwa pochodzi od Granta, białego kupca Indian.
Na obszarze hrabstwa znajdują się rzeki Big Green, Blue, Grandt, Little Grant, Little Platte, Missisipi, Platte, Sinisnawa i Wisconsin River oraz 33 jeziora.

</doc>
<doc id="2149207" url="https://pl.wikipedia.org/wiki?curid=2149207" title="Laimis Šāvējs">
Laimis Šāvējs

Laimis Šāvējs (ur. 1953) – łotewski samorządowiec i polityk, w latach 2010–2011 poseł na Sejm. 
Życiorys.
Po ukończeniu szkoły średniej w miejscowości Jaunpiebalga studiował w Ryskim Instytucie Politechnicznym, gdzie w 1976 uzyskał stopień inżyniera elektromechanika. W 2003 ukończył studia w Wyższej Szkole Prawa. 
Stoi na czele rady gminy w Jaunpiebalga, wcześniej był wiceprzewodniczącym rady rejonowej w Kiesiu. Zasiada w zarządzie Łotewskiego Stowarzyszenia Pracodawców Samorządowych. W wyborach w 2010 uzyskał mandat posła na Sejm, po tym jak Jānis Dūklavs objął tekę ministra w rządzie Valdisa Dombrovskisa. W wyborach w 2011 bez powodzenia ubiegał się o reelekcję. 
Jest członkiem CP Łotewskiego Związku Rolników. Zasiada w Radzie Planowania Regionu Vidzeme.

</doc>
<doc id="2149208" url="https://pl.wikipedia.org/wiki?curid=2149208" title="Hemerobius stigma">
Hemerobius stigma

Hemerobius stigma – gatunek ciepłolubnej sieciarki (Neuroptera) z rodziny życiorkowatych (Hemerobiidae) o holarktycznym zasięgu występowania. W Europie jest liczny i szeroko rozprzestrzeniony, występuje nawet w wyższych partiach gór. Na Florydzie i na Wyspach Brytyjskich jest jedną z najpospolitszych sieciarek. W Polsce jest spotykany na obszarze całego kraju. Preferuje miejsca nasłonecznione. Zimują osobniki dorosłe. Biologia gatunku została dość dobrze zbadana, głównie ze względu na możliwość wykorzystania w biologicznej walce ze szkodnikami lasów. Klucz do identyfikacji larw opracowali Miller i Lambdin w 1984 roku.

</doc>
<doc id="2149209" url="https://pl.wikipedia.org/wiki?curid=2149209" title="Edmonton Green (stacja kolejowa)">
Edmonton Green (stacja kolejowa)

Edmonton Green - stacja kolejowa w północnym Londynie, w dzielnicy Enfield. W systemie londyńskiej komunikacji miejskiej, należy do czwartej strefy biletowej. Wszystkie pociągi zatrzymujące się na stacji obsługiwane są przez brytyjskiego przewoźnika kolejowego National Express East Anglia. Stacja została otwarta 22 lipca 1872 roku, zaś gruntownie zmodernizowana w 1980 r. Docelowo ma również się tu znajdować stacja metra na linii Victoria, podczas jej przedłużenia ze stacji Seven Sisters. Kursują stąd pociągi do Enfield Town, Cheshunt i London Liverpool Street.

</doc>
<doc id="2149211" url="https://pl.wikipedia.org/wiki?curid=2149211" title="Lotus 95T">
Lotus 95T

Lotus 95T – bolid brytyjskiego zespołu Lotus przeznaczony na 1984 rok. Kierowcami bolidu w sezonie 1984 byli Włoch Elio de Angelis i Brytyjczyk Nigel Mansell.

</doc>
<doc id="2149212" url="https://pl.wikipedia.org/wiki?curid=2149212" title="Pożar tramwaju na Strømsveien">
Pożar tramwaju na Strømsveien

Pożar tramwaju w Oslo – wydarzył się 2 sierpnia 1958 w Oslo na ulicy Strømsveien. Pożar dwóch wagonów tramwajowych Gullfisk, numery boczne 194 i 198, jadący z Bøler do Jar na trasie linii Lilleaker – Østensjø.
Pożar rozpoczął się w przedniej części drugiego wagonu o numerze bocznym 198. Jego przyczyną była usterka techniczna. Drzwi wyjściowe były obsługiwane wyłącznie przez motorniczego, który siedział w pierwszym wagonie. Kierujący tramwajem dopiero po chwili zorientował się, że skład się pali i otworzył drzwi. Przebywający w drugim wagonie pasażerowie którzy nie mogli wydostać się z tramwaju wpadli w panikę. Śmierć poniosło 5 osób, a 17 zostało rannych. Po pożarze pojazdy komunikacji miejskiej zostały obowiązkowo wyposażone w gaśnice oraz zmodernizowano wyjście, tak by w sytuacji awaryjnej mogli je otworzyć pasażerowie.

</doc>
<doc id="2149215" url="https://pl.wikipedia.org/wiki?curid=2149215" title="Liechtenstein na Letnich Igrzyskach Olimpijskich 1996">
Liechtenstein na Letnich Igrzyskach Olimpijskich 1996

Liechtenstein na Letnich Igrzyskach Olimpijskich 1996 reprezentowały dwie zawodniczki. Wzięły udział w zawodach lekkoatletycznych i w judo.

</doc>
<doc id="2149216" url="https://pl.wikipedia.org/wiki?curid=2149216" title="Iveta Grigule">
Iveta Grigule

Iveta Grigule-Pēterse (ur. 30 września 1964 w Rydze) – łotewska polityk, samorządowiec i urzędniczka samorządowa, poseł na Sejm (2010–2014), deputowana do Parlamentu Europejskiego VIII kadencji.
Życiorys.
W 1998 ukończyła studia w Łotewskiej Akademii Kultury, zaś w 2000 na Wydziale Ekonomii i Zarządzania Uniwersytetu Łotewskiego. Była m.in. dyrektorem w Łotewskiej Agencji Inwestycji i Rozwoju, a także asystentem dyrektora wykonawczego rady miejskiej w Jurmale. W wyborach 2001 i 2005 ubiegała się o mandat w radach: w 2001 w Mārupe (z ramienia Nowej Partii Chrześcijańskiej (JKP) – z powodzeniem), w 2005 zaś w Jurmale (z ramienia LZP – bez powodzenia). W wyborach w 2009 została radną gminy Mārupe, zaś w wyborach w 2010 posłanką na Sejm z ramienia Związku Zielonych i Rolników (ZZS). 2 czerwca 2011 została wykluczona z Łotewskiej Partii Zielonych m.in. za sprzeciw podczas głosowania nad zgodą Sejmu na przeszukanie przez Biuro Przeciwdziałania i Zwalczania Korupcji (KNAB) mieszkania oskarżanego o korupcję polityka LPP/LC Ainārsa Šlesersa. W wyborach w 2011 uzyskała reelekcję do parlamentu.
W wyborach do Parlamentu Europejskiego w 2014 została wpisana na drugie miejsce listy wyborczej ZZS. Jako jedyna przedstawicielka tej koalicji uzyskała mandat poselski. W 2017 wystąpiła ze swojego ugrupowania.

</doc>
<doc id="2149217" url="https://pl.wikipedia.org/wiki?curid=2149217" title="Sobór Opieki Matki Bożej w Barnaule">
Sobór Opieki Matki Bożej w Barnaule

Sobór Opieki Matki Bożej – prawosławny sobór w Barnaule wzniesiony w 1904, katedra eparchii barnaułskiej Rosyjskiego Kościoła Prawosławnego.
Historia.
Sobór został wzniesiony na potrzeby szybko rozwijającej się osady Zajczanska Słoboda jako czwarta z kolei cerkiew na jej terytorium, na miejscu wcześniejszej świątyni pod tym samym wezwaniem. Środki na jej budowę pochodziły w całości ze składek wiernych zamieszkałych w Barnaule. Niezbędna suma została zebrana w 1898, po ponad dziesięcioletniej zbiórce. 9 sierpnia 1898 został położony kamień węgielny pod budowę świątyni. Prace budowlane nad jej wzniesieniem trwały pięć lat, zaś uroczyste poświęcenie obiektu miało miejsce 29 września 1904.
Sobór poważnie ucierpiał w okresie radzieckim – w 1918, w czasie Wielkiego Tygodnia, został ostrzelany podczas wojny domowej w Rosji, na początku lat 20. XX wieku jego wyposażenie zostało rozgrabione, zaś 10 kwietnia 1939 władze stalinowskie nakazały jego całkowite zamknięcie. W odróżnieniu jednak od szeregu innych prawosławnych cerkwi w Barnaule obiekt nie został zniszczony. Ponowne otwarcie soboru nastąpiło po zmianie stosunku Stalina do Rosyjskiego Kościoła Prawosławnego, w czasie II wojny światowej. W styczniu 1944 podjęto w nim prace renowacyjne. W II połowie XX wieku sobór w Barnaule był jedną z 3–4 czynnych świątyń prawosławnych w całym regionie ałtajskim.

</doc>
<doc id="2149218" url="https://pl.wikipedia.org/wiki?curid=2149218" title="Thomas Brodie-Sangster">
Thomas Brodie-Sangster

Thomas Brodie-Sangster (ur. 16 maja 1990 w Londynie) – angielski aktor, gitarzysta i model. 
Życiorys.
Urodził się w Southwark w Londynie jako syn Tashy Bertram i Marka Sangstera. Rodzina jego ojca pochodzi z Banchory w Szkocji. Ma siostrę Avę.
Zaczynał karierę jako aktor dziecięcy. Oprócz ról filmowych brał też udział w nagraniu słuchowisk radiowych. Opanował grę na basie i gitarze, uczył się też gry na perkusji do komedii romantycznej Richarda Curtisa "To właśnie miłość" (2003) oraz na gitarze leworęcznej, by zagrać leworęcznego Paula McCartneya w dramacie biograficznym "John Lennon. Chłopak znikąd" (2009). Zagrał także m.in. w filmach: "Niania", "Ostatni legion", "Więzień labiryntu" oraz serialach: "Gra o tron", "Gambit królowej", "Fineasz i Ferb".

</doc>
<doc id="2149219" url="https://pl.wikipedia.org/wiki?curid=2149219" title="Motocyklowe Grand Prix Walencji 1999">
Motocyklowe Grand Prix Walencji 1999

Motocyklowe Grand Prix Walencji 1999 - dwunasta eliminacja Motocyklowych Mistrzostw Świata, rozegrana 17 września 1999 na torze Circuit Ricardo Tormo w Walencji.

</doc>
<doc id="2149221" url="https://pl.wikipedia.org/wiki?curid=2149221" title="Hrabstwo Green (Wisconsin)">
Hrabstwo Green (Wisconsin)

Hrabstwo Green (ang. "Green County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 584,56 mil² (1514 km²). Według szacunków United States Census Bureau w roku 2009 miało 36 110 mieszkańców. Jego siedzibą administracyjną jest Monroe.
Hrabstwo zostało utworzone w 1836. Nazwa pochodzi od nazwiska generała Nathanaela Greene'a.
Na obszarze hrabstwa znajdują się rzeki Little Sugar, Pecatonica i Sugar oraz 5 jezior.

</doc>
<doc id="2149222" url="https://pl.wikipedia.org/wiki?curid=2149222" title="Ian Dury">
Ian Dury

Ian Robins Dury (ur. 12 maja 1942, zm. 27 marca 2000) – brytyjski wokalista rockowy, autor tekstów i aktor. Lider zespołu Ian Dury and the Blockheads. Najpopularniejsze utwory Dury’ego to "Sex &amp; Drugs &amp; Rock &amp; Roll" oraz "Hit Me With Your Rhythm Stick".
Dury zagrał m.in. w filmach "" Tima Pope’a, "Kucharz, złodziej, jego żona i jej kochanek" Petera Greenawaya, pojawił się też w "Sędzim Dreddzie" Sylvestra Stallone i "Piratach" Romana Polańskiego.

</doc>
<doc id="2149225" url="https://pl.wikipedia.org/wiki?curid=2149225" title="Aleja Przewodników Tatrzańskich w Zakopanem">
Aleja Przewodników Tatrzańskich w Zakopanem

Aleja Przewodników Tatrzańskich – reprezentacyjny deptak położony w południowej części Zakopanego.
Historia.
Ulica została wytyczona w miejscu dawnego traktu pasterskiego z Bystrego do Kuźnic. Dawniej była pierwszym odcinkiem Drogi pod Reglami, którą zwożono do huty w Kuźnicach rudy żelaza z Tatr. Droga ta odkręcała na zachód w dolnym odcinku alei Przewodników Tatrzańskich (obecna ul. Bogówka) i wiodła podnóżem Tatr aż do Doliny Kościeliskiej. W owym czasie wzdłuż obecnej alei od Bystrego do Kuźnic ciągnęły się zakłady hutnicze, kuźnie z młotami napędzanymi kołami wodnymi na potoku Bystra i ubogie, drewniane, chaotycznie rozrzucone domki "„hamerników”", czyli hutników.
Przebieg.
Droga zaczyna się na rondzie Jana Pawła II (dawnym Kuźnickim). Następnie prowadzi na południowy wschód, potem na południe, cały czas w górę. Znajduje się w całości na obszarze Tatrzańskiego Parku Narodowego. Zaraz powyżej ronda, od miejsca, w którym droga wchodzi w ciasny wylot Doliny Bystrej pomiędzy stokami Nosala i Krokwi (skrzyżowanie z drogą Mieczysława Karłowicza), droga prowadzi na obszarze Tatr.
Obowiązuje zakaz wjazdu pojazdów samochodowych. Nie dotyczy on minibusów komunikacji miejskiej, taksówek, pojazdów mieszkańców, pojazdów ze specjalnymi zezwoleniami i pojazdów służb uprzywilejowanych.
Droga rozpoczyna się na wysokości 905 m n.p.m., . Obsadzona jest jesionami, modrzewiami i jaworami, które w 1970 uznane zostały za pomniki przyrody (wówczas miały już ok. 140 lat).
Zabudowa.
Aleja jest zabudowana w niewielkim stopniu. Po lewej (wschodniej) stronie stoją przy niej głównie nowe budynki (pensjonaty i ośrodki wczasowe). Po prawej (zachodniej) stronie znajdują się: hala sportowa i tor lodowy (zaraz za rondem), „Księżówka”, Polana Kuźnicka, na której istnieje wypas kulturowy i pomnik „Prometeusz rozstrzelany” Władysława Hasiora.

</doc>
<doc id="2149226" url="https://pl.wikipedia.org/wiki?curid=2149226" title="Liechtenstein na Letnich Igrzyskach Olimpijskich 1992">
Liechtenstein na Letnich Igrzyskach Olimpijskich 1992

Liechtenstein na Letnich Igrzyskach Olimpijskich 1992 reprezentowało siedmioro zawodników. 

</doc>
<doc id="2149227" url="https://pl.wikipedia.org/wiki?curid=2149227" title="12 Soulful Nights of Christmas">
12 Soulful Nights of Christmas

12 Soulful Nights of Christmas jest debiutanckim albumem amerykańskiego rapera Jermaine Dupri. Został wydany 22 października 1996 roku nakładem wytwórni So So Def Recordings i Columbia Records.

</doc>
<doc id="2149228" url="https://pl.wikipedia.org/wiki?curid=2149228" title="Conny &amp; Jean">
Conny &amp; Jean

Conny &amp; Jean był śpiewającym duetem z Niemiec, który odniósł sukces w latach '70 i '80.
Ich przedostatni singiel "Hilf mir, ich lieb' dich / Wege durch die Nacht" (1984) został wyprodukowany przez Dietera Bohlena.

</doc>
<doc id="2149229" url="https://pl.wikipedia.org/wiki?curid=2149229" title="Kazimierz Dynarski">
Kazimierz Dynarski

Kazimierz Dynarski (ur. 11 kwietnia 1933 w Trzcianie koło Rzeszowa, zm. 12 lipca 1990 w Poznaniu) – ksiądz pallotyn, wieloletni redaktor wydawnictwa Pallottinum, redaktor odpowiedzialny I i III wydania Biblii Tysiąclecia.
Urodził się jako Kazimierz Józef Dynda, syn Jana Dyndy i Józefy z Pomianków. Nazwisko na Dynarski zmienił prawnie w roku 1965. Do nowicjatu Stowarzyszenia Apostolstwa Katolickiego (Pallotynów) wstąpił w 1949 r.
Święcenia kapłańskie przyjął 19 czerwca 1958 z rąk bp. Zygmunta Choromańskiego. Następnie studiował na KULu, pracował jako kapelan wojskowy (co po latach sam oceniał krytycznie). W latach 1969-1973 był proboszczem Parafii Wojskowej pw. Św. Katarzyny w Toruniu. W Pallottinum pracował w latach 1962-1967 i od 1974 do śmierci.
Oprócz Biblii Tysiąclecia redagował m.in. "Mszał Rzymski dla diecezji polskich", "Kodeks Prawa Kanonicznego", szereg komentarzy do Pisma św. z serii KUL, a także był redaktorem naczelnym "Communio". 
Zajmował się też przyuczaniem nowych redaktorów Wydawnictwa Pallottinum.
Schorowany ks. Kazimierz Dynarski zmarł 12 lipca 1990, jego pogrzeb odbył się 18 lipca.

</doc>
<doc id="2149231" url="https://pl.wikipedia.org/wiki?curid=2149231" title="Cassandra Potter">
Cassandra Potter

Cassandra Potter z domu Johnson (ur. 30 października 1981 w Bemidji) – amerykańska curlerka, wicemistrzyni świata z 2005 i mistrzyni świata juniorek z 2003, olimpijka. Córka Tima Johnsona, młodsza siostra Jamie Haskell.
Potter zaczęła grać w curling w wieku 6 lat. Pierwsze sukcesy w karierze juniorskiej na arenie krajowej zaczęła odnosić w 1996 zdobywając brązowy medal mistrzostw Stanów Zjednoczonych. W 1998 dotarła do finału, który przegrała na rzecz Hope Schmitt. Potter wyjechała jednak na MŚ Juniorów 1998 jako rezerwowa. Amerykanki przegrywając mecz barażowy zajęły 5. miejsce.
W kolejnych latach zespół Potter stawał na podium, jednak tytuł mistrzyń wywalczył dopiero w 2002 i obronił go rok później. Podczas MŚ Juniorów 2002 zespół z Minnesoty uplasował się na 3. miejscu Round Robin. W półfinale Potter pokonała 7:6 Kanadyjki (Suzanne Gaudet) i takim samym rezultatem w finale zdobyła złote medale wygrywając nad Szwedkami (Matilda Mattsson). Rok później drużyna Potter ponownie zakwalifikowała się do fazy-play off. W meczu półfinałowym Amerykanki zwyciężyły nad Włoszkami (Diana Gaspari), ostatecznie zdobyły srebrne medale ulegając w finale Kanadyjkom (Marliese Miller) 4:5.
W latach 2002-2004 Potter dochodziła do półfinałów mistrzostw USA kobiet. Raz, w 2005, wygrała te zawody i wystąpiła na MŚ 2005. W fazie grupowej Amerykanki przegrały tylko jeden mecz – przeciwko niepokonanym Szwedkom (Anette Norberg). W półfinale to właśnie te drużyny rozegrały mecz, do finału wynikiem 6:5 awansowała Potter. W ostatni meczu mistrzostw ponownie spotkały się te drużyny, tym razem Europejki wygrały 10:4.
Zespół Potter startował w trzech krajowych kwalifikacjach olimpijskich. W 2002 uplasował się na 3. miejscu. W 2006 Potter wygrała rywalizację i reprezentowała Stany Zjednoczone na Zimowych Igrzyskach Olimpijskich 2006. Amerykanki z bilansem 2 wygranych i 7 porażek zajęły razem z Danią 8. lokatę. W United States Olympic Curling Team Trials 2010 Potter zajęła 6. miejsce.
Podczas MŚ 2005 zawodniczki przyznały jej Frances Brodie Award. W 2011 w mistrzostwach kraju jej drużyna zajęła 3. miejsce przegrywając w finale z Allison Pottinger. Rok później Potter również uległa Pottinger, tym razem w finale. Cassandra została jednak rezerwową na Mistrzostwa Świata 2012, nie zagrała w żadnym meczu, Amerykanki sklasyfikowano na 5. pozycji.

</doc>
<doc id="2149233" url="https://pl.wikipedia.org/wiki?curid=2149233" title="Lotus 97T">
Lotus 97T

Lotus 97T – bolid brytyjskiego zespołu Lotus przeznaczony na 1985 rok. Kierowcami bolidu w sezonie 1985 byli Włoch Elio de Angelis i Brazylijczyk Ayrton Senna.

</doc>
<doc id="2149234" url="https://pl.wikipedia.org/wiki?curid=2149234" title="Cassandra Johnson">
Cassandra Johnson



</doc>
<doc id="2149236" url="https://pl.wikipedia.org/wiki?curid=2149236" title="Ksisutros">
Ksisutros

Ksisutros – bohater historii o potopie z dzieła „"Babyloniaka"”, napisanego po grecku przez Berossosa, babilońskiego kapłana żyjącego na przełomie IV i III w. p.n.e. w Babilonie. W opowieści tej Ksisutros (grecka wersja imienia bohatera sumeryjskiej opowieści o potopie – Ziusudry), ostrzeżony o potopie przez boga Kronosa, ratuje swoją rodzinę, przyjaciół i zwierzęta na statku, który sam zbudował. Gdy wody potopu zaczynają opadać, wypuszcza ptaki, aby sprawdzić, na ile wody ustąpiły. Trzecia grupa ptaków nie powraca. Ksisutros opuszcza statek wraz z żoną, córką i sternikiem, składa razem z nimi ofiary bogom, a następnie wszyscy oni znikają. Pozostali pasażerowie statku również go opuszczają i udają się pieszo do Babilonu, pozostawiając statek spoczywający w górach Armenii. 

</doc>
<doc id="2149238" url="https://pl.wikipedia.org/wiki?curid=2149238" title="Flażolet (instrument muzyczny)">
Flażolet (instrument muzyczny)



</doc>
<doc id="2149240" url="https://pl.wikipedia.org/wiki?curid=2149240" title="Hrabstwo Green Lake">
Hrabstwo Green Lake

Hrabstwo Green Lake (ang. "Green Lake County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 380,44 mil² (985,33 km²). Według szacunków United States Census Bureau w roku 2009 miało 18 472 mieszkańców. Jego siedzibą administracyjną jest Green Lake.
Hrabstwo zostało utworzone z Marquette w 1858. Nazwa pochodzi od najgłębszego jeziora stanu – Green.
Na obszarze hrabstwa znajdują się rzeki Fox, Grand, Rock i White oraz 36 jezior.

</doc>
<doc id="2149241" url="https://pl.wikipedia.org/wiki?curid=2149241" title="Graţian Sepi">
Graţian Sepi

Graţian Sepi (ur. 30 grudnia 1910 w Vălcani, zm. 6 marca 1977) – rumuński piłkarz występujący na pozycji napastnika, reprezentant Rumunii w latach 1928–1937.
Kariera klubowa.
Grę w piłkę nożną rozpoczął w wieku 14 lat w zespole Banatul Timişoara. W 1925 roku dołączył do drużyny seniorów zespołu Politehnica Timișoara. Po 3 latach gry opuścił Politehnicę i powrócił do Banatulu. W 1929 przebywał w România Cluj, a rok później podpisał kontrakt z ekipą Universitatea Kluż-Napoka. W 1931 roku przebywał w Ripensii, aby powrócił do Universitatei. W zespole tym w 26 spotkaniach strzelił 24 bramki, dzięki czemu otrzymał powołanie na MŚ 1934. Po tej imprezie podpisał umowę z klubem ze stolicy, Venusem Bukareszt. W 39 spotkaniach strzelił 27 bramek i przyczynił się wygrania ligi w 1937 roku. W tym samym roku ponownie zasilił szeregi klubu Ripensia Timişoara i już w pierwszym sezonie zdobył mistrzostwo Ligi I. W koszulce tej ekipy wystąpił 16 razy i siedmiokrotnie pokonywał bramkarza rywali. W 1939 roku podpisał trzyletnią umowę z zespołem UM Cugir. Po wygaśnięciu kontraktu w 1942 roku zakończył karierę piłkarską.
Kariera reprezentacyjna.
15 kwietnia 1928 zadebiutował w reprezentacji Rumunii w meczu przeciwko Turcji, w którym jego zespół wygrał 4:2, a on sam strzelił w 68. minucie bramkę. W 1934 został powołany przez trenerów Josefa Uridila i Constantina Rădulescu na Mistrzostwa Świata we Włoszech. Jego reprezentacja odpadła w pierwszej rundzie z Czechosłowacją 1:2. Po raz ostatni w reprezentacji zagrał 8 lipca 1937 w wygranym 2:0 spotkaniu z Litwą. Łącznie wystąpił w 23 spotkaniach i strzelił 14 bramek.

</doc>
<doc id="2149243" url="https://pl.wikipedia.org/wiki?curid=2149243" title="Leczenie reperfuzyjne">
Leczenie reperfuzyjne

Leczenie reperfuzyjne – terapia medyczna ukierunkowana na uzyskanie jak najszybszej reperfuzji mięśnia serca.
Celem leczenia jest jak najszybsze przywrócenie optymalnego krążenia w naczyniach wieńcowych, gdyż zgodnie z obecnie powszechnie uznawaną teorią drożnej tętnicy, tylko takie postępowanie umożliwia zmniejszenie ryzyka zgonu i pozawałowego uszkodzenia mięśnia sercowego.
Dostępne są dwie strategie uzyskanie reperfuzji wieńcowej:
Obecnie uważa się, że leczenie reperfuzyjne powinno być zastosowane:
Kolejnym wnioskiem z tych zaleceń jest, że w przypadkach, gdy czas "door – to needle time" w stosunku do "door – to balloon" przekracza 60 minut, u pacjenta należy zastosować farmakologiczną reperfuzję nie czekając na reperfuzję mechaniczną.

</doc>
<doc id="2149245" url="https://pl.wikipedia.org/wiki?curid=2149245" title="Maroko na Zimowych Igrzyskach Olimpijskich 1992">
Maroko na Zimowych Igrzyskach Olimpijskich 1992

Maroko na Zimowych Igrzyskach Olimpijskich 1992 reprezentowało 12 zawodników, w tym 10 mężczyzn i dwie kobiety. Wystartowali oni w narciarstwie alpejskim i biegach narciarskich.
Był to czwarty start reprezentacji Maroka na zimowych igrzyskach olimpijskich.

</doc>
<doc id="2149246" url="https://pl.wikipedia.org/wiki?curid=2149246" title="Lotus 98T">
Lotus 98T

Lotus 98T – bolid brytyjskiego zespołu Lotus przeznaczony na 1986 rok. Kierowcami bolidu w sezonie 1986 byli Brytyjczyk Johnny Dumfries i Brazylijczyk Ayrton Senna.

</doc>
<doc id="2149248" url="https://pl.wikipedia.org/wiki?curid=2149248" title="Plaza de Cibeles">
Plaza de Cibeles

Plaza de Cibeles – neoklasyczny plac w Madrycie, którego nazwa pochodzi od uchodzącej za wizytówkę miasta "Fuente de Cibeles", czyli fontanny z posągiem frygijskiej bogini Kybele. Fontanna została zbudowana za czasów panowania króla Karola III i zaprojektowana przez hiszpańskiego architekta Venturę Rodrígueza. Budowana w latach 1777–1782. Na placu znajduje się również jeden z symboli współczesnego Madrytu "Palacio de Comunicaciones", czyli gmach poczty głównej. Wybudowany w 1909 przez Antonio Palaciosa. Od 2007 budynek jest siedzibą władz miejskich i burmistrza Madrytu ("Ayuntamiento de Madrid"). Na "Plaza de Cibeles" swą siedzibę ma również Bank Hiszpanii, zaś naprzeciwko banku znajduje się barokowy pałac wybudowany w 1873 – "Palacio de Linares", mieszczący instytucje związane z Ameryką Łacińską.

</doc>
<doc id="2149251" url="https://pl.wikipedia.org/wiki?curid=2149251" title="Wskaźniki emisji zapachowej">
Wskaźniki emisji zapachowej

Wskaźniki emisji zapachowej – wartości emisji zapachowej (emisji odorantów) odniesione do jednostkowej ilości materiałów, przetwarzanych w instalacji określonego rodzaju, lub do jednostkowej ilości wytwarzanego produktu.
Wskaźnik może być wyrażany jako liczba emitowanych jednostek zapachowych, odniesiona np. do jednej tony fosforytu, przetwarzanego na kwas fosforowy lub nawozy fosforowe, tysiąca norek lub jednego tucznika w fermie hodowlanej czy metra sześciennego oczyszczanych ścieków komunalnych.
Liczbowe wartości wskaźników emisji odorantów z istniejących instalacji są wyznaczane doświadczalnie, analogicznie jak wskaźniki emisji innych zanieczyszczeń powietrza. Wykonywane są liczne pomiary emisji zapachowej, w różnych warunkach technologicznych. Pomiary emisji polegają na równoczesnym określaniu wielkości objętościowego strumienia emitowanych gazów i zapachowego stężenia zanieczyszczeń tych gazów. Pomiary są wykonywane metodami olfaktometrycznymi – w krajach Unii Europejskiej zgodnie z normą europejską PN-EN 13725. Określa się wartości maksymalne oraz średnie dla roku lub sezonu. Wskaźnik emisji odorantów z określonej instalacji oblicza się dzieląc wartość emisji, wyrażonej w jednostkach zapachowych na godzinę, przez odpowiednio wyrażone natężenie działalności (np. liczba tuczników, ton fosforytu, metrów sześciennych ścieków).
W czasie obliczeń przewidywanej emisji zapachowej z instalacji projektowanych korzysta się z wartości wskaźników wyznaczonych w analogicznych instalacjach istniejących.
W tabelach zawarto przykłady wskaźników emisji wyznaczonych w Stanach Zjednoczonych w latach 1990. oraz w Wielkiej Brytanii, Holandii i Belgii w latach 1995–2000. Badania dotyczyły zapachowej uciążliwości ferm trzody chlewnej.
Wartości wskaźników emisji odorantów są wykorzystywane w czasie rozpatrywania wniosków o uruchomienie nowych działalności – potencjalnie uciążliwych. Przewidywaną emisję zapachową oblicza się mnożąc odpowiedni wskaźnik emisji przez natężenie planowanej działalności (np. liczba stanowisk dla tuczników na fermie). Modelowanie dyspersji odorantów umożliwia obliczenie, czy po uruchomieniu takiej działalności będą dotrzymane standardy zapachowej jakości powietrza.

</doc>
<doc id="2149252" url="https://pl.wikipedia.org/wiki?curid=2149252" title="Maroko na Zimowych Igrzyskach Olimpijskich 1988">
Maroko na Zimowych Igrzyskach Olimpijskich 1988

Maroko na Zimowych Igrzyskach Olimpijskich 1988 reprezentowało trzech zawodników. Wystartowali oni w narciarstwie alpejskim.
Był to trzeci start reprezentacji Maroka na zimowych igrzyskach olimpijskich.

</doc>
<doc id="2149254" url="https://pl.wikipedia.org/wiki?curid=2149254" title="Guntis Rozītis">
Guntis Rozītis

Guntis Rozītis (ur. 1948) – łotewski zootechnik, wykładowca i polityk, od 2010 poseł na Sejm X kadencji. 
Życiorys.
W 1971 ukończył studia z dziedziny zootechniki w Łotewskiej Akademii Rolniczej w Jełgawie, następnie zaś uzyskiwał tamże dyplom magistra (1992) oraz profesora (2002). Jest wykładowcą Instytutu Agrobiotechnologii na Wydziale Rolnictwa Łotewskiego Uniwersytetu Rolniczego (LLU) w Jełgawie, prowadzi Centrum Hodowli Koni «Mušķi» przy Uniwersytecie. 
Przewodniczy Łotewskiemu Stowarzyszeniu Hodowców Koni Rasowych. Jest członkiem Łotewskiego Związku Rolników. Zasiadał w radzie gminy Ozolnieki, pełniąc funkcję wiceprzewodniczącego tego gremium. W wyborach w 2010 został posłem na Sejm w okręgu Semigalia, po tym jak Uldis Augulis przystąpił do pełnienia obowiązków ministra transportu w rządzie Valdisa Dombrovskisa.

</doc>
<doc id="2149256" url="https://pl.wikipedia.org/wiki?curid=2149256" title="Mohamed Said Fazul">
Mohamed Said Fazul

Mohamed Said Fazul (ur. 1960) – komoryjski polityk, prezydent wyspy Mohéli w latach 2002–2007. Kandydat w wyborach prezydenckich w 2010.
Życiorys.
Mohamed Said Fazul pochodzi z wyspy Mohéli. Po przyjęciu nowej konstytucji Komorów w grudniu 2001, wziął udział w wyborach na urząd prezydenta Mohéli. W pierwszej turze wyborów 31 marca 2002 zajął drugie miejsce z wynikiem 22,2% głosów, przegrywając z Mohamedem Hassanaly’m (26,2%). W drugiej turze wyborów 7 kwietnia pokonał go, zdobywając 56% głosów. Stanowisko objął 19 maja 2002 i zajmował do 19 maja 2007.
W 2007 ponownie ubiegał się o stanowisko prezydenta wyspy. W pierwszej turze wyborów 10 czerwca 2007 zajął drugie miejsce z wynikiem 29,8% głosów, przegrywając z Mohamedem Ali Saidem (32,9%). W drugiej turze głosowania 24 czerwca 2010 przegrał z Saidem stosunkiem głosów 43,4% do 56,6%.
W 2010 wziął udział w wyborach prezydenckich w 2010 jako kandydat pozostający w opozycji do partii urzędującego prezydenta Ahmeda Abdallaha Sambiego. W pierwszej turze wyborów 7 listopada 2010 zajął drugie miejsce z wynikiem 23% głosów i przeszedł do drugiej tury wyborów przeprowadzonej 26 grudnia 2010. Przegrał w niej z Ikililou Dhoinine, zdobywając niecałe 33% głosów poparcia.

</doc>
<doc id="2149258" url="https://pl.wikipedia.org/wiki?curid=2149258" title="Hrabstwo Iowa (Wisconsin)">
Hrabstwo Iowa (Wisconsin)

Hrabstwo Iowa (ang. "Iowa County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 768,08 mil² (1989,32 km²). Według szacunków United States Census Bureau w roku 2009 miało 23 498 mieszkańców. Jego siedzibą administracyjną jest Dodgeville.
Hrabstwo zostało utworzone w 1829, jego nazwa pochodzi od Indian Iowa.
Na obszarze hrabstwa znajdują się rzeki Blue, Pecatonica, Wisconsin i Yellowstone oraz 15 jezior.

</doc>
<doc id="2149259" url="https://pl.wikipedia.org/wiki?curid=2149259" title="Linia 9 metra w Madrycie">
Linia 9 metra w Madrycie

Linia 9 – dziewiąta linia metra w Madrycie, łącząca stacje Paco de Lucia i Arganda del Rey. Cała linia liczy w sumie 29 stacji z peronami 115-metrowymi i o łącznej długości 39 km torów. Pierwszy odcinek linii został otwarty w 1980 r.

</doc>
<doc id="2149260" url="https://pl.wikipedia.org/wiki?curid=2149260" title="Zasada porównywalności sprawozdań">
Zasada porównywalności sprawozdań

Zasada porównywalności sprawozdań, nazywana też zasadą pomiaru pieniężnego(ang. unit-of-measure principle) — zasada mówiąca, że księgi rachunkowe prowadzi się w języku polskim i w walucie polskiej. Dotyczy to również sporządzania sprawozdań finansowych, co daje możliwość ich porównywania. Mówią o tym art. 9 oraz art. 45 ust. 5 ustawy o rachunkowości.

</doc>
<doc id="2149261" url="https://pl.wikipedia.org/wiki?curid=2149261" title="Gubernia jarosławska">
Gubernia jarosławska

Gubernia jarosławska (ros. Ярославская губерния) – jednostka administracyjna Imperium Rosyjskiego i RFSRR (gubernia) utworzona w 1777, istniała do 1929. Jej stolicą był Jarosław. Gubernia w 1897 obejmowała powierzchnię 35 615 km², w 1897 zamieszkiwało ją 1 071 355 osób, 98% ludności stanowili Rosjanie.

</doc>
<doc id="2149262" url="https://pl.wikipedia.org/wiki?curid=2149262" title="Jamie Hampton">
Jamie Hampton

Jamie Hampton (ur. 8 stycznia 1990 we Frankfurcie nad Menem) – amerykańska tenisistka.
Kariera tenisowa.
Urodziła się i w początkowych latach życia mieszkała w Niemczech, gdzie stacjonował jej ojciec – amerykański żołnierz. Tenisistka do trzynastego roku życia mieszkała w Enterprise w Alabamie, po czym przeniosła się do Auburn. W trakcie nauki na "Auburn High School" dwukrotnie zwyciężyła w deblowych zawodach dziewczyn do lat osiemnastu, amerykańskiej organizacji tenisowej (USTA), dzięki czemu dostała dziką kartę do głównego turnieju deblowego w US Open. Status zawodowej tenisistki posiadała od września 2009 roku, a jej debiut w turnieju wielkoszlemowym w grze singlowej miał miejsce w 2010 roku w US Open.
Swój najwyższy singlowy ranking WTA Tour osiągnęła w lipcu 2013 i było to miejsce 24.
Tenisistka zanotowała pięć wygranych turniejów singlowych i pięć deblowych rangi ITF. Osiągnęła także jeden finał zawodów singlowych i jeden finał zawodów deblowych cyklu WTA Tour.
W sezonie 2011 razem z Aną Tatiszwili osiągnęły finał zawodów deblowych w Québecu. W meczu mistrzowskim uległy Raquel Kops-Jones i Abigail Spears 1:6, 6:3, 6–10.
W czerwcu 2013 zanotowała finał gry pojedynczej w turnieju rangi WTA Premier w Eastbourne. W ostatnim spotkaniu Amerykanka przegrała 2:6, 1:6 z Jeleną Wiesniną.
W 2014 dotarła do półfinału w Auckland, w którym miała zmierzyć się z Venus Williams, jednak na skutek kontuzji oddała mecz walkowerem. W ciągu następnych osiemnastu miesięcy przeszła sześć operacji.
W 2020 roku poinformowała o zakończeniu kariery zawodowej.

</doc>
<doc id="2149266" url="https://pl.wikipedia.org/wiki?curid=2149266" title="Salut narodowy">
Salut narodowy

Salut narodowy – rodzaj salwy honorowej.
W Polsce salut narodowy zarezerwowany jest dla uczczenia najważniejszych osób w państwie i uroczystości państwowych. Składa się z 21 salw.

</doc>
<doc id="2149267" url="https://pl.wikipedia.org/wiki?curid=2149267" title="USS Dugong (SS-353)">
USS Dugong (SS-353)

USS Dugong (SS-353) miał być okrętem podwodnym typu "Balao", jedynym okrętem United States Navy, którego nazwa pochodzi od diugonia. Jego budowa została przerwana 23 października 1944.

</doc>
<doc id="2149271" url="https://pl.wikipedia.org/wiki?curid=2149271" title="USS Dugong">
USS Dugong



</doc>
<doc id="2149272" url="https://pl.wikipedia.org/wiki?curid=2149272" title="Motocyklowe Grand Prix Katalonii">
Motocyklowe Grand Prix Katalonii

Motocyklowe Grand Prix Katalonii – eliminacja Mistrzostw Świata Motocyklowych Mistrzostw Świata rozgrywana od 1996 roku. Wyścigi odbywają się na Circuit de Catalunya.
Liczba zwycięstw zawodników.
10 - Valentino Rossi,
6 - Jorge Lorenzo, 
3 - Dani Pedrosa, 
2 - Michael Doohan, Tomomi Manako, Randy de Puniet, Casey Stoner, Andrea Dovizioso, Marc Márquez, Álex Márquez, Johann Zarco,
1 - Max Biaggi, Carlos Checa, Ralf Waldmann, Arnaud Vincent, Àlex Crivillé, Simone Sanna, Olivier Jacque, Kenny Roberts Jr., Lucio Cecchinello, Daijirō Katō, Manuel Poggiali, Marco Melandri, Loris Capirossi, Héctor Barberá, Mattia Pasini, Álvaro Bautista, Tomoyoshi Koyama, Mike di Meglio, Marco Simoncelli, Andrea Iannone, Yūki Takahashi, Nicolás Terol, Stefan Bradl, Maverick Viñales, Thomas Lüthi, Luis Salom, Pol Espargaró, Esteve Rabat, Danny Kent, Jorge Navarro, Joan Mir, Enea Bastianini, Fabio Quartararo

</doc>
<doc id="2149276" url="https://pl.wikipedia.org/wiki?curid=2149276" title="Emmanuel-Joseph Sieyes">
Emmanuel-Joseph Sieyes



</doc>
<doc id="2149279" url="https://pl.wikipedia.org/wiki?curid=2149279" title="Motocyklowe Grand Prix Katalonii 2010">
Motocyklowe Grand Prix Katalonii 2010

Motocyklowe Grand Prix Katalonii 2010 – siódma eliminacja Motocyklowych Mistrzostw Świata, rozegrana 2 – 4 czerwca 2010 na torze Circuit de Catalunya w Barcelonie.

</doc>
<doc id="2149281" url="https://pl.wikipedia.org/wiki?curid=2149281" title="Nenad Lalatović">
Nenad Lalatović

Nenad Lalatović (cyr. Heнaд Лaлaтoвић; ur. 22 grudnia 1977 w Belgradzie, Jugosławia) – serbski piłkarz, grający na pozycji obrońcy, reprezentant Jugosławii.
Kariera piłkarska.
Kariera klubowa.
Wychowanek klubu FK Crvena Zvezda Belgrad. W 1994 rozpoczął karierę piłkarską w OFK Beograd, do którego został wypożyczony. Potem grał na wypożyczeniu w FK Radnički Kragujevac i FK Milicionar Belgrad. W 1999 powrócił do Crveny Zvezda, w którym pełnił funkcje kapitana. W styczniu 2003 roku podpisał 3,5-letni kontrakt z ukraińskim Szachtarem Donieck, w którym występował do grudnia 2005. 31 grudnia 2004 został wypożyczony do niemieckiego VfL Wolfsburg. Nie rozegrał żadnego meczu latem 2004 powrócił do Szachtara. W listopadzie 2005 Ukraiński Związek Piłki Nożnej dyskwalifikował piłkarza na 12 miesięcy za atak na sędziego w meczu z Zorią Ługańsk. W grudniu 2005 Szachtar rozerwał kontrakt z piłkarzem. Na początku 2006 powrócił do Belgradu, gdzie został piłkarzem FK Zemun. Latem 2006 przeniósł się do innego serbskiego klubu OFK Beograd, w którym w 2007 zakończył karierę piłkarską.
Kariera reprezentacyjna.
13 grudnia 2000 debiutował w reprezentacji Jugosławii w meczu towarzyskim z Grecją (1:1).

</doc>
<doc id="2149282" url="https://pl.wikipedia.org/wiki?curid=2149282" title="USS Garlopa (SS-358)">
USS Garlopa (SS-358)

USS Garlopa (SS-358) miał być okrętem podwodnym typu "Balao", jedynym okrętem United States Navy o tej nazwie. Jego budowa została przerwana 29 lipca 1944.

</doc>
<doc id="2149284" url="https://pl.wikipedia.org/wiki?curid=2149284" title="Hrabstwo Iron (Wisconsin)">
Hrabstwo Iron (Wisconsin)

Hrabstwo Iron (ang. "Iron County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 919,24 mil² (2380,82 km²). Według szacunków United States Census Bureau w roku 2009 miało 6078 mieszkańców. Jego siedzibą administracyjną jest Hurley.
Hrabstwo zostało utworzone z Ashland i Oneida w 1893. Nazwa pochodzi od złóż żelaza (ang. "iron").
Na obszarze hrabstwa znajdują się rzeki Bear, Flambeau, Manitowish, Montreal, Potato i Tyler Forks oraz 494 jezior.

</doc>
<doc id="2149285" url="https://pl.wikipedia.org/wiki?curid=2149285" title="USS Garrupa (SS-359)">
USS Garrupa (SS-359)

USS Garrupa (SS-359) miał być okrętem podwodnym typu "Balao", jedynym okrętem o nazwie "Garrupa" w historii United States Navy. Budowę okrętu prowadzono w stoczni Electric Boat Company w Groton w stanie Connecticut; została ona przerwana 29 lipca 1944 roku.
Nazwa okrętu pochodziła od dawnej nazwy ryby morskiej "Garrupa nigrita", z rodziny strzępielowatych.

</doc>
<doc id="2149288" url="https://pl.wikipedia.org/wiki?curid=2149288" title="John Sivebak">
John Sivebak



</doc>
<doc id="2149289" url="https://pl.wikipedia.org/wiki?curid=2149289" title="Cerkiew Ikony Matki Bożej „Znak” w Barnaule">
Cerkiew Ikony Matki Bożej „Znak” w Barnaule

Cerkiew Ikony Matki Bożej „Znak” – prawosławna parafialna cerkiew w Barnaule.
Świątynia została zlokalizowana na miejscu starszego, drewnianego obiektu w 1858 według zatwierdzonego dwa lata wcześniej projektu. W 1916 w jej sąsiedztwie wzniesiona została kaplica upamiętniająca 300 lat rządów Romanowów w Imperium Rosyjskim.
W latach 1933–1936 w cerkwi, posiadającej wówczas status soboru, służył arcybiskup Jakub (Maskajew), zesłany na Syberię przez władze stalinowskie. Przebywał on w Barnaule do swojego ponownego aresztowania. W marcu 1938 NKWD ogłosiła odkrycie „kontrrewolucyjnej powstańczej organizacji monarchistycznej”, badając sfabrykowaną sprawę zabójstwa stróża cerkwi Ikony Matki Bożej „Znak”. W grudniu tego samego roku świątynia została zamknięta dla potrzeb kultu i zmieniona w archiwum NKWD, następnie archiwum państwowe Kraju Ałtajskiego. W 1939 z budynku zdjęto kopuły i krzyż, rozebrano trójkondygnacyjną dzwonnicę i całkowicie zmieniono układ wnętrza, dzieląc je na dwa poziomy.
Rosyjski Kościół Prawosławny odzyskał cerkiew Ikony Matki Bożej „Znak” w Barnaule w 1992, w bardzo złym stanie technicznym. Mimo tego biskup nowosybirski Tichon (Jemieljanow) zdecydował o jej otwarciu jako czynnej świątyni parafialnej, równolegle z podjętą przez pierwszego proboszcza odbudową. W grudniu 1993 rozpoczęła się budowa kaplicy św. Jana Kronsztadzkiego, przyległej do głównej bryły cerkwi, w której umieszczono chrzcielnicę. Od lutego 1994 cerkiew zaczęła działać w pełnym wymiarze. Od tegoż roku przy świątyni działa żeński monaster.
W 1997 zostały odbudowane boczne kaplice cerkwi pod wezwaniem Świętych Zachariasza i Elżbiety oraz św. Mikołaja. 23 maja 2009 zakończyła się restauracja głównej kopuły z krzyżem.

</doc>
<doc id="2149293" url="https://pl.wikipedia.org/wiki?curid=2149293" title="Monaster Ikony Matki Bożej „Znak” w Barnaule">
Monaster Ikony Matki Bożej „Znak” w Barnaule

Monaster Ikony Matki Bożej „Znak” – prawosławny żeński klasztor w Barnaule, w jurysdykcji eparchii barnaułskiej Rosyjskiego Kościoła Prawosławnego.
Monaster został założony w 1994 przy cerkwi Ikony Matki Bożej „Znak” w Barnaule, wzniesionej w 1858, zaś w 1992 odzyskanej przez Rosyjski Kościół Prawosławny (w okresie radzieckim cerkiew pełniła funkcje archiwum).
Pierwszą przełożoną klasztoru została mniszka Głafira (Lubicka), która pełniła swoje zadania do 1996. W wymienionym roku złożyła śluby wielkiej schimy z imieniem Eulogia, po czym zmarła. Od 1998 przełożoną monasteru była mniszka Nadzieja (Panowa). Obecnie (2010) obowiązki przełożonej tymczasowo pełni mniszka Hilaria (Michajłowa). W klasztorze przebywa 20 mniszek i posłusznic. Zakonnice opiekują się źródłem św. Mikołaja, uważanym za cudowne.
Monaster posiada filialny skit Kazańskiej Ikony Matki Bożej i św. Jana Chrziciela, urządzony we wsi Soroczij Ług.

</doc>
<doc id="2149294" url="https://pl.wikipedia.org/wiki?curid=2149294" title="Hrabstwo Juneau">
Hrabstwo Juneau

Hrabstwo Juneau (ang. "Juneau County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 804,13 mil² (2082,69 km²). Według szacunków United States Census Bureau w roku 2009 miało 26 451 mieszkańców. Jego siedzibą administracyjną jest Mauston.
Hrabstwo zostało utworzone z Adams w 1856. Nazwa pochodzi od nazwiska Kanadyjczyka Solomona Juneau, zajmującego się polityką i handlem futrami.
Na obszarze hrabstwa znajdują się rzeki Baraboo, Lemonweir, Little Lemonweir, Little Yellow, Wisconsin i Yellow oraz 57 jezior.

</doc>
<doc id="2149295" url="https://pl.wikipedia.org/wiki?curid=2149295" title="Ligier JS23">
Ligier JS23

Ligier JS23 – bolid francuskiego zespołu Ligier przeznaczony na 1984 rok. Kierowcami bolidu w sezonie 1994 byli Francuz François Hesnault i Włoch Andrea de Cesaris.

</doc>
<doc id="2149296" url="https://pl.wikipedia.org/wiki?curid=2149296" title="USS Goldring (SS-360)">
USS Goldring (SS-360)

USS Goldring (SS-360) miał być okrętem podwodnym typu "Balao", jedynym okrętem United States Navy, którego nazwa pochodzi od ryby żyjącej w rzece Missisipi. Jego budowa została przerwana 29 lipca 1944, po położeniu stępki.

</doc>
<doc id="2149298" url="https://pl.wikipedia.org/wiki?curid=2149298" title="Alfonse D’Amato">
Alfonse D’Amato

Al D’Amato, właśc. Alfonse Marcello „Al” D’Amato (ur. 1 sierpnia 1937 w Brooklynie w Nowym Jorku) – amerykański polityk i prawnik, przez 18 lat senator Stanów Zjednoczonych ze stanu Nowy Jork, lider w Partii Republikańskiej.
Specjalizuje się w kwestiach obronności i transportu. Był przewodniczącym Narodowego Komitetu Senatorów Republikanów, przewodniczącym Komisji Bankowej Senatu Stanów Zjednoczonych oraz członkiem Prezydenckiej Komisji do Spraw Bezpieczeństwa Lotnictwa i Terroryzmu.
Dzieciństwo i młodość.
Włoskiego pochodzenia, urodził się na Brooklynie, a wychował w Long Island; rzymski katolik. Ukończył studia na Syracuse University, uzyskał stopień doktora prawa. Karierę polityczną zaczynał w nowojorskim hrabstwie Nassau.
Kariera polityczna.
W 1981 kandydował do Senatu w prawyborach przeciwko zasiadającemu tam od 1957 Jacobowi K. Javitsowi, zdobywając 56 procent głosów. Następnie pokonał pretendentkę demokratów Elizabeth Holtzman i uzyskał mandat senatora. W wyborach w 1986 i 1992 uzyskiwał reelekcję.
W latach 1995–1999 był przewodniczącym Narodowego Komitetu Senatorów Republikanów, a w latach 1995–1997 przewodniczącym Komisji Bankowej Senatu Stanów Zjednoczonych. Z nominacji prezydenta Georga H.W. Busha został członkiem Prezydenckiej Komisji do Spraw Bezpieczeństwa Lotnictwa i Terroryzmu, badał zamach nad Lockerbie.
Spośród kandydatów ubiegających się o nominację Partii Republikańskiej na urząd prezydenta Stanów Zjednoczonych w 2016 popierał Johna Kasicha. Wieloletni komentator polityczny m.in. stacji telewizyjnej Fox News Channel.
Wyniki wyborów.
Senat.
Podano najważniejszych konkurentów.

</doc>
<doc id="2149299" url="https://pl.wikipedia.org/wiki?curid=2149299" title="Walbach (herb szlachecki)">
Walbach (herb szlachecki)

Walbach – polski herb szlachecki z nobilitacji.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
Na tarczy dzielonej w słup, w polu prawym, złotym, daniel czarny, wspięty, na pagórku zielonym;
W polu lewym, czerwonym, rzeka srebrna.
Klejnot: ogon pawi.
Labry: z prawej czarne, podbite złotem, z lewej czerwone, podbite srebrem.
Najwcześniejsze wzmianki.
Nadany 1 czerwca 1566 Melchiorowi Walbachowi.
Herbowni.
Tadeusz Gajl wymienia następujące rody herbownych uprawnionych do posługiwania się tym herbem:
Walbach (Wolbek, Wolbock).

</doc>
<doc id="2149300" url="https://pl.wikipedia.org/wiki?curid=2149300" title="Belgrano Extra Buenos Aires">
Belgrano Extra Buenos Aires



</doc>
<doc id="2149301" url="https://pl.wikipedia.org/wiki?curid=2149301" title="Waxman (herb szlachecki)">
Waxman (herb szlachecki)



</doc>
<doc id="2149302" url="https://pl.wikipedia.org/wiki?curid=2149302" title="Korba (zespół muzyczny)">
Korba (zespół muzyczny)

Korba – polski zespół rockowy, założony w 1985 w Trójmieście. 
Historia.
Powstał na bazie kwartetu Cytrus, którego zalążek zaczął się krystalizować w czerwcu 1979.
Pierwsze występy zespołu, który działał pod patronatem laureata „Czerwonej Róży” – Klubu „Wysepka” w Gdańsku, miały miejsce w czasie klubowej trasy grupy „KWADRAT” po Gdańsku i okolicach (luty 1980).
W 1987 została wydana pierwsza płyta – "Motywacje", na której znalazł się przebój „Biały rower” oraz „A statek płynie”.
W roku 1988 w miejsce tragicznie zmarłego basisty Waldka Kobielaka przyjęto Andrzeja Dawidowskiego z grupy Jaguar i w tym składzie w 1989 została nagrana druga płyta Korby – "Sto papierów".
W 2006 wytwórnia Metal Mind Productions wydała kompilacyjny album zespołu zatytułowany "Biały rower".

</doc>
<doc id="2149303" url="https://pl.wikipedia.org/wiki?curid=2149303" title="Puerta de Alcalá">
Puerta de Alcalá

Puerta de Alcalá – klasycystyczny pomnik znajdujący się na "Plaza de la Independencia" (Plac Niepodległości), w stolicy Hiszpanii, w Madrycie. Nazwa tej bramy pochodzi od drogi, jaką należało niegdyś obrać, by dostać się do miejscowości Alcalá de Henares. Pomnik znajduje się w centrum miasta i zaledwie kilkanaście metrów od wejścia do Parku Retiro. "Puerta de Alcalá" była niegdyś wschodnią bramą miasta. Potężną budowlę z granitu stworzył Francesco Sabatini, architekt króla Karola III. Bramę wieńczą rzeźby z białego marmuru. Budowa pomnika została ukończona w 1778 roku. Składa się ona z pięciu przejść, trzy z nich z pełnym łukiem oraz dwa z płaskim łukiem. W najwyższej centralnej części jest płyta kamienna upamiętniająca rok budowy oraz króla, uwieńczona tarczą z herbem, przedstawiającym broń trzymaną przez Sławę i geniusza.

</doc>
<doc id="2149304" url="https://pl.wikipedia.org/wiki?curid=2149304" title="Ludwik Górski (chemik)">
Ludwik Górski (chemik)

Ludwik Konstanty Górski (ur. 21 grudnia 1924 w Krakowie, zm. 10 grudnia 2012 tamże) – polski chemik, profesor Politechniki Krakowskiej.
Życiorys.
Dzieciństwo i młodość.
Pochodzi z rodziny ziemiańskiej o zainteresowaniach intelektualnych - ojciec był profesorem UJ i członkiem PAN, dziadek wykładowcą na Akademii Sztuk Pięknych w Krakowie. Edukację podstawową otrzymał w domu rodzinnym. W latach 1938–1939 uczył się w Gimnazjum im. B. Nowodworskiego w Krakowie. W czasie okupacji uczęszczał na tajne komplety. W latach 1943–1944 uczęszczał do zawodowej szkoły chemicznej w Krakowie, gdzie w 1944 roku uzyskał tytuł technika-chemika. Maturę zdał w 1945 roku w krakowskim gimnazjum i liceum im. Królowej Wandy.
Działalność naukowa.
W 1945 roku rozpoczął studia chemiczne na Uniwersytecie Jagiellońskim, a od grudnia 1946 roku był młodszym asystentem w Zakładzie Chemii Lekarskiej UJ. W tym zakładzie w 1948 wykonał pracę magisterską na temat wykrywania barbiturowców w zgniłych tkankach mózgowych, pod kierunkiem dr. J. Z. Robla. Równolegle z przygotowaniem pracy magisterskiej brał udział w opracowaniu studium dotyczącego stanu odżywienia studentów w Krakowie zajmując się chemiczną i statystyczną częścią pracy.
W latach 1949-52 był wykładowcą chemii ogólnej na I roku studiów na Wydziale Lekarskim Uniwersytetu Jagiellońskiego, a następnie na stanowisku adiunkta, na nowo wyodrębnionej z UJ Krakowskiej Akademii Medycznej. Za swoją pracę na Akademii został nagrodzony Srebrnym Krzyżem Zasługi w 1952 roku.
W 1952 r. przeniósł się do pracy w pracowni chemicznej I Kliniki Chorób Wewnętrznych AM w Krakowie, gdzie pracował na części etatu do 1956 r., a w 1954 r. rozpoczął pracę na stanowisku adiunkta w Pracowni Biochemicznej Instytutu Zootechniki w Krakowie, zajmując się metodami oznaczania jodu w osoczu krwi; za tę pracę otrzymał nagrodę Pol. Tow. Fizjologicznego.
W listopadzie 1956 roku przeniósł się do pracy do nowo powstającego podyplomowego Studium Techniki Izotopów Promieniotwórczych (STIP) przy II Katedrze Fizyki Akademii Górniczo-Hutniczej w Krakowie. W 1962 roku w Instytucie Badań Jądrowych uzyskał tytuł doktora nauk chemicznych na podstawie rozprawy o wykorzystaniu izotopowych źródeł promieniowania rentgenowskiego do analizy chemicznej metodą fluorescencji rentgenowskiej. Od grudnia 1968 do marca 1972 był kierownikiem Zakładu Radiometrii Przemysłowej w Inst. Fizyki i Techniki Jądrowej AGH powstałym z STIP. Równocześnie w latach 1964–1971 wykładał chemię jądrową na Wydziale Matematyczno-Fizyczno-Chemicznym UJ. W 1966 roku uzyskał na tym wydziale tytuł doktora habilitowanego nauk chemicznych w zakresie chemii analitycznej i jądrowej na podstawie rozprawy o radiometrycznych metodach analizy chemicznej. W roku akademickim 1967/68 przebywał we Francji na stażu naukowym w Ośrodku Badań Jądrowych w Grenoble. Po powrocie został mianowany etatowym docentem w Instytucie Fizyki i Techniki Jądrowej AGH.
W Latach 1972–1975 został oddelegowany przez Polskę do pracy w laboratorium analitycznym Międzynarodowej Agencji Energii Atomowej w Wiedniu. Kierował tam w stopniu "first oficer" Służbą Kontroli Jakości Analitycznej. W tym też czasie otrzymał nominację na profesora nadzwyczajnego.
Po powrocie do kraju był początkowo zastępcą dyrektora, a w latach 1977–1978 dyrektorem Instytutu Fizyki i Techniki Jądrowej AGH Pragnąc kontynuować działalność naukową uprawianą w Wiedniu przeniósł się na właśnie opróżnione stanowisko kierownika Zakładu Chemii Analitycznej w Instytucie Chemii i Technologii Nieorganicznej Politechniki Krakowskiej.
Ludwik Górski został wybrany w 1980 roku prorektorem Politechniki Krakowskiej. Pełnił tę funkcję od lipca 1981. Jako prorektor zajmował się sprawami rozwoju kadr. W lipcu 1982 roku został wraz z rektorem R. Ciesielskim odwołany z zajmowanej funkcji przez ministra szkolnictwa wyższego i nauki za działalność w strukturach „Solidarności” i swoje stanowisko w sprawie strajków studenckich.
W 1984-1987 był wybranym na dziekana Wydziału Technologii i Inżynierii Chemicznej Politechniki Krakowskiej. Funkcję tę pełnił do 1987 roku. Był też wieloletnim członkiem Senatu Politechniki Krakowskiej i współtwórcą jej pierwszego statutu.
W latach 1981–1983 był przewodniczącym oddziału krakowskiego Polskiego Towarzystwa Chemicznego.
Od lat siedemdziesiątych zajmuje się chemometrią w zastosowaniach do chemii analitycznej. Był redaktorem posiłkowym międzynarodowego czasopisma "Radiochemical and Radioanalytical Letters"oraz członkiem redakcji "Nukleoniki". Zasiadał także w radach naukowych:
Sześciokrotnie był powoływany przez Międzynarodową Agencję Energii Atomowej jako specjalista do udziału w obradach grup roboczych tej organizacji. Uczestniczył też w ponad 35 międzynarodowych konferencjach naukowych, a w lecie 1985 roku był jednym z głównych organizatorów międzynarodowej konferencji "Euroanalysis V", która odbywała się w Krakowie. Podczas tej konferencji wygłosił referat plenarny o historii chemii analitycznej w Polsce.
We wrześniu 1995 odszedł na emeryturę.
Pochowany został na Cmentarzu Salwatorskim w Krakowie (sektor SC14-1-11).
Działalność sportowa.
Od 1949 roku Ludwik Górski pracował społecznie w Akademickim Związku Sportowym oraz w Polskim Związku Żeglarskim. W obydwu organizacjach pełnił szereg funkcji organizacyjnych i instruktorskich. Był inicjatorem budowy Przystani Żeglarskiej AZS na Bagrach. 
Czterokrotnie kierował sekcją żeglarską AZS Kraków (1952–1954, 1951–1962), był członkiem prezydium zarządu środowiskowego AZS Kraków (1966–1967), kierownik techniczny AMP, był też sędzią sportowym klasy I w żeglarstwie.
Działalność społeczna i polityczna.
We wrześniu 1980 roku wstąpił do NSZZ Solidarność i został wybrany wiceprzewodniczącym tej organizacji w Politechnice Krakowskiej.
Działał też w Ogólnopolskiej Komisji Porozumiewawczej Nauki, głównie przy opracowywaniu solidarnościowego projektu nowej ustawy o szkolnictwie wyższym i nauce.
W latach 1982–1992 był członkiem Komitetu Ochrony Zabytków Żydowskich w Krakowie.
Od 1991 roku był członkiem ROADu, Unii Demokratycznej, następnie Unii Wolności. W Unii Wolności był członkiem Rady Regionalnej i delegatem na zjazdy krajowe.
Z ramienia Komitetu Wyborczego „Twoje Miasto” został wybrany Radnym Miasta Krakowa II Kadencji.
Życie prywatne.
Ludwik Górski związał się z Urszulą z domu Musiał. Ślub kościelny wzięli 6 listopada 1955 roku w Rybniku, a cywilny 23 lipca 1956 roku w Krakowie. Mieli trzech synów i czworo wnucząt.
Nagrody i odznaczenia.
Trzykrotnie otrzymywał nagrody Państwowej Rady do Spraw Pokojowego Wykorzystania Energii Atomowej.

</doc>
<doc id="2149308" url="https://pl.wikipedia.org/wiki?curid=2149308" title="Vitauts Staņa">
Vitauts Staņa

Vitauts Staņa (ur. 9 czerwca 1955 w Bērzaine) – łotewski samorządowiec i polityk, w latach 2010–2011 poseł na Sejm Republiki Łotewskiej. 
Życiorys.
W 1978 ukończył studia w Wydziale Mechanizacji Rolnictwa Łotewskiej Akademii Rolniczej w Jełgawie. Sprawował funkcję przewodniczącego rady rejonu (starosty) valmierskiego (2001–2009), a także przewodniczącego rady gminy (wójta) Bērzaine (1998–2009). Od 2009 jest przewodniczącym rady okręgowej (valmierskiej) w Kocēni. Zasiada w Radzie Planowania Regionu Vidzeme oraz we władzach Agencji Rozwoju Vidzeme, uczestniczył w pracach nad nowym podziałem administracyjnym Łotwy w 2009.
W wyborach w 2006 bez powodzenia ubiegał się o mandat poselski z ramienia ZZS, który uzyskał w wyborach w 2010. 
Od 2007 pełni funkcję wiceprzewodniczącego CP Łotewskiego Związku Rolników.

</doc>
<doc id="2149310" url="https://pl.wikipedia.org/wiki?curid=2149310" title="Ziusudra">
Ziusudra

Ziusudra (sum. zi-u4-sud-ra, tłum. „"życie długich dni"”) – bohater historii o potopie w jej sumeryjskiej wersji, zapisanej na jednej, mocno uszkodzonej tabliczce, pochodzącej najprawdopodobniej z końca okresu starobabilońskiego. Zachowany w jednej trzeciej tekst utworu jest pierwotną historią o potopie znaną z akadyjskiego "Eposu o Gilgameszu". Bogowie decydują się spuścić potop, „"aby zniszczyć nasienie ludzkości"”. Jednemu z bogów, Enkiemu, robi się żal rodzaju ludzkiego i instruuje Ziusudrę, króla miasta Szuruppag (akad. Szuruppak), jak ma zbudować wielką łódź, w której będzie mógł przetrwać potop. Po uratowaniu się Ziusudra składa ofiarę dziękczynną, otrzymuje od bogów życie wieczne i zamieszkuje w odległym kraju Dilmun.

</doc>
<doc id="2149311" url="https://pl.wikipedia.org/wiki?curid=2149311" title="Frank Tracy Griswold">
Frank Tracy Griswold

Frank Tracy Griswold III (ur. 18 września 1937 r. w Bryn Mawr, zm. 5 marca 2023 w Filadelfii) – amerykański duchowny, biskup i 25. prymas Kościoła Episkopalnego Stanów Zjednoczonych w latach 1998-2006.
Życiorys.
Urodził się w 1937 r. w stanie Pensylwania, gdzie spędził dzieciństwo i młodość. Kształcił się w St Paul's School w Concord, a następnie uzyskał tytuł licencjata z literatury angielskiej na Harvard College w 1959 r. Kolejno uczęszczał do General Theological Seminary, gdzie zdobył licencjat z teologii i magisterium na Oriel Collage w Oksfordzie w 1966 r.
Święcenia kapłańskie otrzymał w 1963 r., po czym został skierowany do trzech parafii w rodzinnej Pensylwanii, w tym m.in. do Filadelfii. W 1985 r. został wybrany na koadiutora diecezji chicagowskiej. Dwa lata później objął rządy jako pełnoprawny biskup w tej diecezji.
W 1998 r. został wybrany na prymasa Kościoła Episkopalnego. Griswold zaangażował się w działalność ekumeniczną zostając w latach 1998-2003 współprzewodniczącym Międzynarodowej Komisji Anglikańsko-Katolickiej. Należał także do Stowarzyszenia św Jana Ewangelisty prezentując się jako zwolennik tradycji anglo-katolickiej w Kościele Episkopalnym. Po zakończeniu swojej kadencji 1 listopada 2006 r. przeszedł na emeryturę. Jego następcą została Katharine Jefferts Schori, która jest pierwszą kobietą stojącą na czele tej wspólnoty kościelnej.
Jest ojcem Elizy Griswold, znanej pisarki i dziennikarki.

</doc>
<doc id="2149316" url="https://pl.wikipedia.org/wiki?curid=2149316" title="USS Ulua (SS-428)">
USS Ulua (SS-428)

USS "Ulua" (SS-428) miał być okrętem podwodnym typu "Balao", jedynym okrętem United States Navy, którego nazwa pochodzi od ryby żyjącej na tropikalnej części Pacyfiku. Jego budowa nigdy nie została ukończona.
Stępkę jednostki położono 13 listopada 1943 w filadelfijskiej stoczni Cramp Shipbuilding Company. Jednak wraz z coraz bliższym końcem wojny amerykańska marynarka anulowała kontrakty na budowę nowych jednostek. W rezultacie tych działań budowę przerwano 12 sierpnia 1945.
Częściowo ukończony okręt został zwodowany 23 kwietnia 1946 i odholowany do Portsmouth Naval Shipyard w Kittery w stanie Maine, bu tam przeprowadzono prace przygotowujące jednostkę do pełnienia roli obiektu badawczego. Przeholowany do Norfolk w 1951 uczestniczył w serii testów mających na celu zebranie informacji o nowych broniach i projektowaniu jednostek podwodnych.
"Ulua" został skreślony z listy jednostek floty 12 czerwca 1958. Jego kadłub został sprzedany na złom 30 września 1958 firmie Portsmouth Salvage Company, Inc.

</doc>
<doc id="2149319" url="https://pl.wikipedia.org/wiki?curid=2149319" title="Havard Solbakken">
Havard Solbakken



</doc>
<doc id="2149320" url="https://pl.wikipedia.org/wiki?curid=2149320" title="Assane N’Diaye">
Assane N’Diaye

Assane N’Diaye (ur. 1 sierpnia 1974 w Nguekoh, Senegal, zm. 13 lutego 2008 w Dakarze) – senegalski piłkarz, grający na pozycji obrońcy, reprezentant Senegalu.
Kariera piłkarska.
Kariera klubowa.
W 1992 rozpoczął karierę piłkarską w marokańskim klubie. W 1995 przeszedł do senegalskiego ASC Jeanne d’Arc. Zimą 2001 roku podpisał kontrakt z ukraińskim Szachtarem Donieck, w którym występował do końca 2004. Przez częste kontuzje był zmuszony opuścić doniecki klub. Po powrocie do Senegalu występował ponownie w ASC Jeanne d’Arc. 13 lutego 2008 roku w wieku 33 lat zmarł po krótkiej chorobie.
Kariera reprezentacyjna.
W latach 1999–2001 bronił barw reprezentacji Senegalu. Łącznie rozegrał 13 meczów. Często był wybierany na kapitana drużyny.

</doc>
<doc id="2149322" url="https://pl.wikipedia.org/wiki?curid=2149322" title="Hrabstwo Kenosha">
Hrabstwo Kenosha

Hrabstwo Kenosha (ang. "Kenosha County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 754,31 mil² (1953,65 km²). Według szacunków United States Census Bureau w roku 2009 miało 165 382 mieszkańców. Jego siedzibą administracyjną jest Kenosha.
Hrabstwo zostało utworzone z Racine w 1850. Nazwa pochodzi od indiańskiego słowa oznaczającego "miejsce szczupaka".
Na obszarze hrabstwa znajdują się rzeki Des Plaines, Fox, Pike i Root oraz 33 jeziora.

</doc>
<doc id="2149325" url="https://pl.wikipedia.org/wiki?curid=2149325" title="Stale Solbakken">
Stale Solbakken



</doc>
<doc id="2149326" url="https://pl.wikipedia.org/wiki?curid=2149326" title="Letnie Grand Prix w skokach narciarskich w Stams">
Letnie Grand Prix w skokach narciarskich w Stams

Letnie Grand Prix w skokach narciarskich w Stams rozgrywane było od 1994 do 2001 roku na skoczni Brunnentalschanze, której punkt konstrukcyjny wynosi 105 metrów, natomiast rozmiar to 115 metrów. W 2000 roku w Stams nie zostały rozegrane zawody LGP.
Najwięcej zwycięstw w Stams w ramach Letniego Grand Prix odniósł Japończyk Masahiko Harada, który wygrywał w 1996 i 1998 roku. Harada również ma na swoim koncie najwięcej miejsc w pierwszej trójce. Oprócz dwóch zwycięstw wywalczył drugie miejsce w 1999 roku, kiedy przegrał z Martinem Schmittem. Podczas zawodów w 2001 roku, które były ostatnimi w Stams, Martin Höllwarth, który zajął drugie miejsce w konkursie, ustanowił rekord skoczni wynoszący 116 metrów.

</doc>
<doc id="2149329" url="https://pl.wikipedia.org/wiki?curid=2149329" title="Fantasmagoria (spektakl)">
Fantasmagoria (spektakl)

Fantasmagoria (z gr. "phantasma" „duch” i "agora" „miejsce zebrań”) – XVIII-wieczny typ spektaklu, odmiana latarni magicznej, prezentująca publiczności obrazy duchów, zmarłych (np. polityków, pisarzy lub krewnych widzów), potworów, przerażających postaci itp. Ich rolą było wzbudzenie strachu w publiczności, co zbliża fantasmagorię do współczesnych horrorów. Szczególnie popularna była we Francji i Niemczech.
Fantasmagorie Philidora.
Rozwój tej odmiany latarni magicznej wiązał się z postacią Paula Philidora (Paula de Philipsthal), który w 1792 roku zaprezentował ruchomą latarnię magiczną; dzięki temu urządzenie mogło być oddalane i zbliżane do ekranu, tym samym zwiększając lub zmniejszając obraz i pozorując wrażenie ruchu (przy przesuwaniu obraz zachowywał ostrość, dzięki możliwości dopasowania soczewek). Umożliwiło to m.in. stworzenie efektu strasznej postaci zbliżającej się w stronę publiczności, co budziło przerażenie obserwatorów. Philidor twierdził, że jego działalność nie służyła tylko rozrywce, ale miała na celu demaskację wszystkich tych, którzy utrzymywali, że potrafią rzeczywiście przywoływać duchy z zaświatów; Philidor nie ukrywał, że wywoływane przez niego zjawy są jedynie złudzeniem optycznym i wyjaśniał publiczności w jaki sposób uzyskiwał obrazy zjaw i duchów.
Fantasmagorie Robertsona.
W 1797 roku Étienne-Gaspard Robert (znany pod nazwiskiem Robertson) zaczął prezentować w Paryżu swoje fantasmagorie. Udoskonalił on znacznie osiągnięcia Philidora, m.in. poprzez wynalezienie fantaskopu – ruchomego urządzenia, które mogło wyświetlać nie tylko slajdy, ale też powiększone obrazy umieszczonych wewnątrz siebie przedmiotów (np. czaszek). W czasie pokazów mógł wykorzystywać kilka takich urządzeń, dodatkowo korzystając z pomocy kilku asystentów i żywych aktorów oraz posługując się maskami, lalkami, efektami dźwiękowymi wytwarzanymi na żywo (np. odgłosami burzy, dzwonów, krzykami, muzyką itp.) i innymi efektami scenicznymi (np. dymem). Dodatkowo udało mu się uzyskać bardzo ostre obrazy, dzięki zsynchronizowaniu ruchu urządzeń wyświetlających obrazy z ustawieniami soczewki. Ponadto występy poprzedzało wprowadzenie Robertsona, zapowiadające pojawienie się duchów i zjaw. Scenariusze fantasmagorii Robertsona opowiadały m.in. o przygotowaniach do sabatu czarownic, wiedźmach z "Makbeta", kuszeniu świętego Antoniego, ożywianiu zmarłych czy o tematach patriotycznych (np. upadek Robespierre'a) itp.

</doc>
<doc id="2149330" url="https://pl.wikipedia.org/wiki?curid=2149330" title="Soren Peder Lauritz Sorensen">
Soren Peder Lauritz Sorensen



</doc>
<doc id="2149333" url="https://pl.wikipedia.org/wiki?curid=2149333" title="Bravia">
Bravia

Sony Bravia – marka odbiorników telewizyjnych, wyświetlaczy wysokiej rozdzielczości obrazu LCD, projektorów, produktów „Kina domowego” należąca do Sony Corporation. Nazwa “Bravia” występuje również w technologiach związanych z produktami Sony, np. zespołom elektroniki odpowiedzialnej za jakość obrazu (Bravia Engine, Mobile BRAVIA Engine), technologii wpływającej na użyteczność/funkcjonalność produktów (Bravia Sync). BRAVIA jest akronimem od słów "Best Resolution Audio Visual Integrated Architecture".
Historia marki Bravia.
Marka Bravia została wprowadzona w drugiej połowie 2005 roku zastępując markę Sony WEGA. Okres wprowadzenia marki Bravia pokrywa się z okresem popularyzacji standardu Full HD w Europie (przełom lat 2004-2006, pierwsze satelitarne kanały Full HD, znaczne poszerzenie oferty produktów i filmów Full HD). Akronim słów BRAVIA jest również związany z przejściem na nowy standard i oznacza „zintegrowaną architekturę dźwięku i obrazu o najlepszej rozdzielczości”, która łączy technologię przetwarzania obrazu przystosowaną do odtwarzania sygnału o najwyższej dostępnej rozdzielczości (HD, 4K), oraz technologię zaawansowanej reprodukcji wysokiej jakości dźwięku.
W roku 2006 pojawiły się pierwsze kompletne serie odbiorników telewizyjnych Bravia, marka WEGA zniknęła z rynku. Jednocześnie z rebrandingiem, w odbiornikach telewizyjnych Bravia zostały wprowadzone nowe technologie oraz nowe wzornictwo produktów.
Logo Bravia.
Logo Bravia zostało zaprojektowane w 2005 roku tak, aby poprzez drobne zmiany upoważnionych jednostek, zachować ponadczasowość i dostosować je do potrzeb różnych regionów Świata. Pierwsze logo Bravia w tle miało kolor czerwony. W 2006 roku zastosowany odcień stwarzał problemy w reprodukcji tego koloru na nieskalibrowanych odbiornikach większości konkurencyjnych producentów. Kolor ten ma symbolizować: „pasję, wizję i filozofię”.
Innowacyjne rozwiązania i cechy odbiorników telewizyjnych Bravia.
Wzornictwo (Desing).
Sztandarowe modele Bravia posiadają odmienny, niepowtarzalny design. Zachowany jest ten sam design w odbiornikach telewizyjnych, jak i w produktach kina domowego. Reszta modeli jest w stylu klasycznym.
Silniki, procesory obrazu.
W odbiornikach telewizyjnych procesory obrazu, tzw. „Silniki obrazu” to zestaw technologii przetwarzania sygnału, w celu wyświetlenia obrazu na danym wyświetlaczu. Sygnał telewizyjny przechodzi przez szereg procesów obróbki obrazu, redukcji szumów, dostosowania do wielkości i proporcji obrazu do wyświetlacza, poprawy i obróbce jakości kolorów. Cały proces ma na celu poprawę jakości obrazu z jakiegokolwiek sygnału. W każdej nowej linii odbiorników Bravia, są wykorzystywane zazwyczaj 2 – 3 rodzaje procesorów obrazu. Pierwszy to podstawowy, stosowany w mniej zaawansowanych modelach. Podstawowe wersje silników są rozbudowywane o dodatkowe procesy przetwarzania obrazu, stosowane w bardziej zaawansowanych seriach. Zazwyczaj występują z końcówką „EX”, „PRO” (najbardziej zaawansowana). Od 2005 roku Sony opracowało 5 pokoleń silników, używanych w konsumenckich produktach Bravia:
BRAVIA Engine – podstawowy silnik
Bravia Engine EX – dodatkowo posiadał funkcje: redukcja szumów, zaawansowane zwiększanie kontrastu, zaawansowany naturalny kolor, cyfrowe Digital Reality Creation (DRC) – skalowanie obrazu z SD do Full HD.
BRAVIA Engine PRO – posiadał bardziej rozbudowaną funkcję Digital Reality Creation (DRC). Przy skalowaniu obrazu z SD do Full HD sygnał przechodził przez procesy wyostrzania, poprawy kolorów, jakości obrazu.
Druga generacja silników BRAVIA Engine. Parametry, zaawansowanie tych silników pozwoliło na wykorzystanie ich w kilku kolejnych latach.
BRAVIA Engine 2 EX – nowa funkcja Digital Reality Creation DRC-MFv1. Wzmacnia sygnały wideo 480i, obrabia pod kątem wyrazistości I ostrości.
BRAVIA Engine 2 PRO – funkcja Digital Reality Creation w wersji DRC-MFv3. Wzmacnia sygnały 480i, 480p, 720p, 1080i, 1080p. Dodatkowo skupia się na teksturach, krawędziach, szczegółach obrazu.
Trzecia generacja silników BRAVIA Engine jest traktowana jako wersja PRO i stosowana w bardziej zaawansowanych modelach. Pozwoliły na to bardzo dobre właściwości drugiej generacji, oraz rozwój technologiczny dodatkowych komponentów i funkcji wpływających na jakość obrazu: OptiContrast Panel, Deep Black Panel, lokalne wygaszanie podświetlenia.
Czwarta generacja silników, znacznie odróżniająca się od poprzednich. Polega na fazowej i stopniowej obróbce sygnału.
X-Reality – Posiada trójfazowy proces obróbki. W pierwszej fazie sygnał zostaje oczyszczony z szumów i zakłóceń, aby przy skalowaniu był pozbawiony wszelkich zniekształceń kolorów itp. W drugiej fazie czysty obraz zostaje skalowany do rozdzielczości i proporcji wyświetlacza. Zostają poprawione krawędzie oraz ogólna wyrazistość obrazu. W ostatniej fazie obraz zostaje zoptymalizowany pod kątem kolejno: tekstury, krawędzi, kontrastu i kolorów.
X-Reality PRO – Dodatkowo posiada chip XCA7 LSI. W trakcie obróbki sygnału procesor zbiera, analizuje i zapisuje w pamięci dane dotyczące obrazu. Dane zawierają wzorce sygnału (szczegóły, kolory itp.). Obrabiany sygnał jest porównywany do znanych wzorców i uzupełniany o poszczególne elementy. Wersja PRO posiada również funkcję Super Bit‐Mapping. Rozszerza ona paletę kolorów z 8 bitów do 14 bitów, stopniuje przejścia barw, wygładzając je.
Silnik przeznaczony do telewizorów Bravia 4K. Posiada on innowacyjny chip XCA8-4K, którego głównym zadaniem jest skalowanie obrazu do rozdzielczości 4K. Wchodzący, obrobiony sygnał 2K jest poddawany procesom analizy i kwalifikacji. Odpowiednia zawartość zostaje zapamiętywana w dwóch bazach danych. Pierwsza baza danych zawiera dane do przetworzenia(klasyfikowane), druga dane konwersji, które są wykorzystywane do ostatecznej projekcji i skalowania obrazu. Dzięki temu procesor potrafi przetworzyć sygnał 2K do 4K, z bardzo dużą ilością szczegółów.
Płynność obrazu.
Sony Corporation opracowało technologię optymalizacji płynności ruchu nazwaną Motionflow. Technologia ta analizuje poszczególne klatki obrazu, dodając od jednej do trzech klatek. Dzięki temu Motionflow buduje ciągłość wyświetlania, minimalizując przerwy między klatkami, zwiększając płynność i wyrazistość obrazu. Dodawane klatki są analizowane przez specjalne algorytmy, aby przewidzieć obraz jaki powinien być między danymi klatkami. Dodatkowo w celu wygładzenia obrazu system ten potrafi współdziałać z podświetleniem, zmieniając jego natężenie, w zależności od wyświetlanych klatek. W pierwszych generacjach Motionflow generowanym obrazie zdarzały się artefakty, czyli wstawiane klatki nie były w 100% dopasowane do ciągłości sygnału. Jednak od modelu W4500 efekt ten był bardzo rzadki. W modelu W5500 już praktycznie niewidoczny. Od samego początku powstania, technologia ta wyróżniała się jakością.
Pierwsza Bravia Full HD z Motionflow + 100 Hz to KDL-40X3500. Pierwszy odbiornik telewizyjny z Motionflow 200 Hz (dodawane 3 klatki w czasie rzeczywistym), to Bravia KDL-40Z4500.
Podświetlenie.
Odbiorniki telewizyjne Bravia głównie opierają się na technologii LCD. Można wyróżnić poszczególne typy podświetlenia, które były / są wykorzystywane w tych odbiornikach telewizyjnych:
Podświetlenie typu OLED.
Tylko profesjonalne produkty.
Funkcje internetowe.
Pierwsze funkcje internetowe w odbiornikach telewizyjnych Bravia pojawiły się w 2009 roku. Były dostępne w wybranych krajach, nazywały się Sony Bravia Internet Video. Oferowały dostęp m.in. do serwisu YouTube. W innych krajach w tym samym czasie była dostępna usługa „AppliCast™”, która oferowała m.in. czytnik RSS, pogodę, horoskop. W 2010 roku, wraz z nowymi seriami HX, LX, EX Sony udostępniło usługę Bravia Internet Video (BIV), oferującą w Polsce m.in. kanały TVN, IPLA, TVP, Filmbox, YouTube. W roku 2012 usługa została znacznie rozbudowana, m.in. o możliwość dodawania aplikacji, dostęp do sklepu OPERA Store. Została zmieniona również nazwa na Sony Entertainment Network.
Modele Bravia od 2011 roku wspierają usługę HbbTV, nadawaną przez cyfrową telewizję naziemną.
Połączenie z Internetem w zależności od modeli, jest możliwe przez WiFi, Ethernet, bądź moduł WiFi (od 2010 roku UWA-BR100).

</doc>
<doc id="2149334" url="https://pl.wikipedia.org/wiki?curid=2149334" title="Else-Marthe Sorlie Lybekk">
Else-Marthe Sorlie Lybekk



</doc>
<doc id="2149337" url="https://pl.wikipedia.org/wiki?curid=2149337" title="Goran Sorloth">
Goran Sorloth



</doc>
<doc id="2149338" url="https://pl.wikipedia.org/wiki?curid=2149338" title="Cerkiew św. Mikołaja w Barnaule">
Cerkiew św. Mikołaja w Barnaule

Cerkiew św. Mikołaja – prawosławna cerkiew w Barnaule.
Cerkiew została wzniesiona przy głównej ulicy miasta Barnauł (prospekcie Moskiewskim, obecny prospekt Lenina) jako świątynia wojskowa na potrzeby Barnaułskiego Pułku Strzelców. Budynek został usytuowany w sąsiedztwie kompleksu koszarowego. Prace budowlane trwały od wiosny 1904 do lutego 1906, kiedy obiekt został poświęcony. Wzniesiona z całości z cegły świątynia była przeznaczona dla równoczesnego udziału 630 osób w nabożeństwie. W cerkwi odbywały się uroczystości przysięgi wojskowej rekrutów z Barnauła oraz święta o charakterze patriotycznym (obchody stulecia bitwy pod Borodino, obchody 300 lat panowania Romanowów w Imperium Rosyjskim).
Cerkiew została zamknięta w okresie po rewolucji październikowej. W latach 30. XX wieku rozebrano dzwonnicę i główną kopułę świątyni, rozbito również znajdujące się w niej dzwony. Początkowo obiekt stał pusty, następnie został w nim rozmieszczony klub wojskowy. Rosyjski Kościół Prawosławny odzyskał świątynię w 1992, w stanie daleko posuniętej dewastacji. Uległa zniszczeniu m.in. cała wewnętrzna dekoracja malarska cerkwi. Przetrwała natomiast część ikon, w tym wizerunki Matki Bożej, św. Mikołaja oraz św. Pantelejmona. Nowe wyposażenie wnętrza zostało stopniowo skompletowane w latach 90., gdy w cerkwi pojawiły się nowe freski i ikonostas. Planowana jest również odbudowa głównej kopuły.

</doc>
<doc id="2149340" url="https://pl.wikipedia.org/wiki?curid=2149340" title="Sverre Sorsdal">
Sverre Sorsdal



</doc>
<doc id="2149342" url="https://pl.wikipedia.org/wiki?curid=2149342" title="Hrabstwo Kewaunee">
Hrabstwo Kewaunee

Hrabstwo Kewaunee (ang. "Kewaunee County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1084,52 mil² (2808,89 km²). Według szacunków United States Census Bureau w roku 2009 miało 20 315 mieszkańców. Jego siedzibą administracyjną jest Kewaunee.
Hrabstwo zostało utworzone z Manitowoc w 1852. Nazwa pochodzi albo z języka Indian Potawatomi, albo Odżibwejów.
Na obszarze hrabstwa znajdują się rzeki Ahanapee, East Twin, Kewaunee i Neshota oraz 15 jezior.

</doc>
<doc id="2149343" url="https://pl.wikipedia.org/wiki?curid=2149343" title="Motocyklowe Grand Prix Katalonii 2009">
Motocyklowe Grand Prix Katalonii 2009

Motocyklowe Grand Prix Katalonii 2009 – szósta eliminacja Motocyklowych Mistrzostw Świata, rozegrana 12 - 14 czerwca 2009 na torze Circuit de Catalunya w Barcelonie.

</doc>
<doc id="2149346" url="https://pl.wikipedia.org/wiki?curid=2149346" title="Zamek w Żółkwi">
Zamek w Żółkwi

Zamek w Żółkwi – znajduje się południowo-zachodniej części miasta Żółkiew na zachód od Lwowa. Dawna siedziba hetmana Stanisława Żółkiewskiego i rodu Sobieskich.
Historia.
Zamek zbudowano w latach 1594-1610 z woli hetmana wielkiego koronnego Stanisława Żółkiewskiego najprawdopodobniej według projektu Pawła Szczęśliwego. Kamieniarkę opracował Paweł Rzymianin i Ambroży Nutclauss. Budowę prowadziła i nadzorowała żona hetmana. Na skutek małżeństwa Zofii Żółkiewskiej, właścicielem zamku stał się Jan Daniłowicz, a potem jego córka, która wyszła za Jakuba Sobieskiego, ojca późniejszego króla Polski Jana III Sobieskiego.
Zamek w stylu palazzo in fortezza został założony na planie kwadratu o boku około 100 metrów, z czterema czworobocznymi wieżami na narożach (zachowały się tylko trzy). Od strony miasta do zamku prowadziła umieszczona symetrycznie czteropiętrowa wieża z bramą zdobioną herbem Lubicz od zewnątrz i tablicą fundacyjną od strony dziedzińca. Wewnątrz murów znajdowały się cztery dwutraktowe budynki połączone gankami bojowymi z wieżami. Głównym pałacem był budynek znajdujący się na wprost bramy. Drzwi i okna miały profilowane obramienia kamienne, a nad nimi widniały łacińskie sentencje. Pod zamkiem mieściły się dwukondygnacyjne sklepione piwnice. Zamek w pierwszej fazie nosił cechy manieryzmu o weneckich, a także niderlandzkich źródłach. Zamek łączył się z fortyfikacjami miasta, a do jego wschodniej i północnej wieży przylegały odcinki miejskich murów obronnych. Za zamkiem w 1606 roku umieszczono zwierzyniec.
Jan III Sobieski posiadał Żółkiew od 1662 roku, ale zamek przebudował dopiero po 1674 roku otrzymaniu korony królewskiej. Prace były prowadzone pod kierunkiem Piotra Bebera, a wnętrza, nową galerię i portyk kolumnowy z dwubiegowymi schodami zaprojektował prawdopodobnie Augustyn Locci. Zbudowano dwa wieżowe alkierze od strony ogrodu, które miały pierwotnie otwarte podcienia na parterze. Za czasów Sobieskich zamek został przebudowany na wspaniałą rezydencję godną monarchy. M. in. w tym czasie zbudowano przy prawym skrzydle kaplicę.
Po śmierci w 1738 roku Jakuba Sobieskiego, w latach 1740-1787 zamek należał do rodu Radziwiłłów, ponieważ żoną wojewody wileńskiego i hetmana polnego litewskiego Michała Kazimierza (zm.1680) była Katarzyna, siostra króla Jana III. Po 1740 roku hetman wielki litewski Michał Kazimierz Radziwiłł zwany "Rybeńko" zlecił wykonać kolejną przebudowę. Za jego czasów powstał kolumnowy portyk i pomysł ustawienia w nim sześciu rzeźb, co zrealizowano w latach 1741-1742 pod kierunkiem Antonio Castello. Na schodach do portyku na dziedzińcu zamku postawiono sześć rzeźb przedstawiających: Jana Daniłowicza, Hieronima Radziwiłła, Karola Radziwiłła, Jakuba Sobieskiego, Jana III Sobieskiego, Stanisława Żółkiewskiego. Projektant Antonio Castello odbudował także spalone wieże i zbudował pomarańczarnię oraz oficynę. W drugim etapie prace prowadzili Aleksander von Berg i Jakub Fryczyński sprowadzony z Nieświeża. Przebudowano wnętrza w stylu rokoko, rozbudowano krużganki tak, że ciągnęły się na dwu piętrach wzdłuż całego boku naprzeciw wjazdu.
W 1772 roku po rozbiorze, zamek przejęli Austriacy, a w 1787 roku zamek kupił na licytacji Adam Józefowicz-Hlebnicki. W połowie XIX wieku ówczesny właściciel Artur Głogowski rozprzedał resztki wyposażenia i rozebrał część zabudowań m.in. kaplicę i sąsiadującą z nią wieżę, krużganki i wielkie schody. W późniejszych latach budynki zamku były jeszcze kilkakrotnie przebudowywane na cele różnych instytucji.
Poważne zniszczenia dotknęły zamek w czasie I wojny światowej na skutek spalenia go w 1915 roku przez Rosjan. W okresie II Rzeczypospolitej po częściowej odbudowie w latach 1928-1931 (np. okien i strzelnic) były tu koszary wojskowe, a potem Państwowe Gimnazjum im. Hetmana Stanisława Żółkiewskiego i więzienie grodzkie (w jednej z baszt). W 1936 odbudowano 7 komnat zamku. Od końca września 1939 roku zamek zajmowała Armia Czerwona, która urządziła w nim mieszkania i więzienie. W czerwcu 1941 roku, tuż przed wkroczeniem Niemców, NKWD rozstrzelało trzydziestu czterech więźniów (trzydziestu Ukraińców i czterech Polaków). Ofiary zbrodni upamiętniają znajdujące się na zamku tablice pamiątkowe.
Kolejne prace restauratorskie podjęto w latach 70. XX wieku, a po powstaniu państwa ukraińskiego rozpoczął się kolejny remont zamku prowadzony do dziś. W części zamkowych pomieszczeń znajduje się muzeum.

</doc>
<doc id="2149350" url="https://pl.wikipedia.org/wiki?curid=2149350" title="Primoz Zupan">
Primoz Zupan



</doc>
<doc id="2149353" url="https://pl.wikipedia.org/wiki?curid=2149353" title="Henryk Czech">
Henryk Czech

Henryk Franciszek Czech (ur. 21 września 1934 w Zabrzu, zm. 4 marca 1994 tamże) – polski piłkarz, napastnik.
Przez wiele lat był piłkarzem Górnika Zabrze. W barwach tego zespołu wywalczył dwa tytuły mistrza kraju (1957 oraz 1959). W reprezentacji Polski wystąpił tylko raz, w rozegranym 16 listopada 1956 spotkaniu z Turcją. Polska zremisowała 1:1.

</doc>
<doc id="2149355" url="https://pl.wikipedia.org/wiki?curid=2149355" title="Bulwary Juliusza Słowackiego w Zakopanem">
Bulwary Juliusza Słowackiego w Zakopanem

Bulwary Juliusza Słowackiego – reprezentacyjny deptak w Zakopanem. Biegnie przez dzielnice: Centrum, Bogówka i Kuźnice.
Na odcinku od ul. Jagiellońskiej do ul. Droga na Bystre bulwary posiadają utwardzoną nawierzchnię. Dalej jest ona żwirowa.
Historia.
Droga powstała pod koniec XIX wieku. Początkowo była bezimienna. W 1927 r. otrzymała, na cześć Juliusza Słowackiego (którego prochy sprowadzono wówczas do Polski), obowiązującą do dziś nazwę. W II poł. XX wieku przy ulicy ustawiono ławki i latarnie.
Otoczenie.
Od strony wschodniej droga graniczy ze wzgórzem Koziniec, zaś od zachodniej z potokiem Chyców Potok.
Zabudowa.
Zabudowa występuje tylko po zachodniej stronie ulicy. Stanowią ją zarówno zabytkowe wille, jak i nowoczesne bloki. Spośród zabudowy zasadniczo wyróżnia się hotel Bristol.

</doc>
<doc id="2149361" url="https://pl.wikipedia.org/wiki?curid=2149361" title="Hrabstwo La Crosse">
Hrabstwo La Crosse

Hrabstwo La Crosse (ang. "La Crosse County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 479,92 mil² (1242,99 km²). Według szacunków United States Census Bureau w roku 2009 miało 113 679 mieszkańców. Jego siedzibą administracyjną jest La Crosse.
Hrabstwo zostało utworzone w 1851. Nazwa pochodzi od gry lacrosse.
Na obszarze hrabstwa znajdują się rzeki Black, La Crosse, Missisipi oraz 19 jezior.

</doc>
<doc id="2149374" url="https://pl.wikipedia.org/wiki?curid=2149374" title="Marian Machowski">
Marian Machowski

Marian Józef Machowski (ur. 1 października 1932 w Krakowie, zm. 5 stycznia 2022 tamże) – polski piłkarz, napastnik.
Przez wiele sezonów, w latach 1954-1963, był piłkarzem Wisły Kraków. Zdobył 51 bramek w 182 spotkaniach. W reprezentacji Polski wystąpił tylko raz, w rozegranym 26 sierpnia 1956 spotkaniu z Bułgarią. Polska przegrała 1:2.

</doc>
<doc id="2149375" url="https://pl.wikipedia.org/wiki?curid=2149375" title="Rällsjön">
Rällsjön

Rällsjön jest niewielkim jeziorem w środkowej Szwecji, którego powierzchnia zajmuje 2,98 km². Znajduje się w regionie administracyjnym Dalarna, w gminach Leksand i Falun. Rällsjön usytuowane jest obok drogi łączącej Falun i Rättvik. Obok jeziora znajduje się także parking z tablicą zawierającą informacje o gminie Falun.

</doc>
<doc id="2149377" url="https://pl.wikipedia.org/wiki?curid=2149377" title="Halina Klatkowa">
Halina Klatkowa

Halina Klatkowa (ur. 4 maja 1924 w Łodzi, zm. 29 sierpnia 1997 tamże) – polski geograf, geomorfolog, badacz czwartorzędu przede wszystkim na Ziemi Łódzkiej, naukowiec, profesor Uniwersytetu Łódzkiego (UŁ). 
Nauka, studia, praca.
Naukę w Miejskiej Szkole Pracy w Łodzi zaczęła w 1931, a kontynuowała od 1937 w prywatnym Gimnazjum Janiny Czapczyńskiej w Łodzi. Nauka została przerwana 14 grudnia 1939 w momencie zamknięcia przez niemieckie, hitlerowskie władze okupacyjne w czasie II wojny światowej polskich szkół w Łodzi, wkrótce nazwanej Litzmannstadt, należącej administracyjnie do III Rzeszy, w Kraju Warty. 
Od jesieni 1940 kontynuowała naukę w Warszawie na tajnych kompletach przy Gimnazjum im. Królowej Anny Wazówny, i tam wiosną 1943 zdała maturę w zakresie liceum przyrodniczego. Od jesieni 1943 na tajnych kompletach Uniwersytetu Warszawskiego (UW) zaczęła studia geograficzne pod kierunkiem prof. Stanisława Lencewicza.
Brała udział w ruchu oporu, działając w harcerskiej służbie łączności, zorganizowanej przez Armię Krajową (AK) i Szare Szeregi. Podczas powstania warszawskiego została ranna 13 września 1944.
Po zakończeniu wojny wróciła do Łodzi i podjęła studia na nowo organizującym się UŁ.
Pracę zawodową rozpoczęła 1 kwietnia 1945, jako młodszy asystent w organizowanym przez prof. Jana Dylika Zakładzie Geografii UŁ. 
W latach 1950-1956 była starszym asystentem
Od 1956 była adiunktem.
Samodzielnym pracownikiem naukowym (docent) została w 1974.
W latach 1981-1995 pełniła funkcję kierownika Zakładu (potem Katedry) Badań Czwartorzędu, w latach 1982-1990 pełniła funkcję dyrektora Instytutu Geografii Fizycznej i Kształtowania Środowiska. 
Od 1 października 1994 była na emeryturze.
Działalność naukowa.
Od początku swojej pracy w UŁ uczestniczyła w istotnych działaniach badawczych pod kierunkiem prof. J. Dylika, a było to kartowanie geologiczne celem przygotowania Przeglądowej mapy geologicznej Polski w skali 1:300 000 w tym szczególnie w opracowywaniu północnej część arkusza - Łódź, czyli 8 arkuszy mapy 1:100000. Uczestniczyła w opracowaniu 7 spośród 8 arkuszy (Uniejów, Ozorków, Łódź, Sieradz, Łask, Pabianice, Tomaszów Mazowiecki). Pomimo zaangażowania się w prace badawcze w grudniu 1949 uzyskała absolutorium na Wydziale Matematyczno-Przyrodniczym UŁ, a magistrem geografii na podstawie zdanych egzaminów i pracy pt. "Morfologia okolic Uniejowa (wschodniej części arkusza 1:100000 Uniejów"). Jej kolejne badania związane były z zespołowym opracowaniem w latach 1950-1955 Szczegółowej mapy geomorfologicznej Polski w skali 1:50000. Kartowała ona m.in. region kielecki (Bodzentyn, Iłża, Kielce) i łódzki (5 miejscowości).
Spośród artykułów publikowanych od 1953 ważne było "Studium morfodynamiczne pewnego wąwozu w Górach Świętokrzyskich" (1958). Ważniejsza, w dużym stopniu prekursorska w zakresie badania śladów plejstoceńskiej morfogenezy peryglacjalnej była rozprawa "Niecki i doliny denudacyjne w okolicach Łodzi" (druk 1965) - podstawa uzyskania stopnia doktora. Minister szkolnictwa wyższego nagrodził tę książkę, a rok później (1966) referowała jej główne tezy na międzynarodowym sympozjum w Liége i Louvain.
W latach 1965-1972 zajmowała się badaniami geologii i geomorfologii glacjalnej, zwłaszcza w regionie łódzkim. Uwieńczeniem badań była monografia geomorfologiczna pt. "Paleografia Wyżyny Łódzkiej i obszarów sąsiednich podczas zlodowacenia warciańskiego" (1972), która stała się podstawą przewodu habilitacyjnego (20 marca 1973) i nadania jej przez Radę Wydziału Biologii i Nauk o Ziemi stopnia doktora habilitowanego w zakresie geomorfologii, w której stała się uznanym specjalistą, opracowując w 1972 rozdział "Region łódzk"i w podręczniku akademickim "Geomorfologia Polski".
W latach 1973-1982 pełniła na uczelni różne funkcje: kierownika Studiów Zaocznych Geografii (1974-1977), opiekuna Studenckiego Koła Naukowego Geografów (1976-1977), kierownika Studium Doktoranckiego na Wydziale BNZ (od 1978) i członka Komisji Rektorskiej ds. Studiów Doktoranckich (1978-1984). Ponadto w 1975 objęła funkcję redaktora naczelnego (i była nim do 1995) serii wydawniczej "Acta Geographica Universitatis Lodziensis", zwanej potem "Acta Geographica Lodziensis", w której wcześniej była sekretarzem redakcji od 1954. 
W latach 1973-1982 zajęła się badaniem osadów czwartorzędowych, do najważniejszych prac naukowych tego okresu należą rozprawy: "Ślady środowiska eolicznego w rzeźbie powierzchni ziarn kwarcowych, wyniki analizy w elektronicznym mikroskopie skaningowym" (1976) oraz "Utwory ablacyjne w regionie łódzkim" (1982).
W latach 1982-1990, jako profesor nadzwyczajny, angażując się w szczegółowe kartowanie geologiczne, odkryła istnienie licznych stanowisk, zidentyfikowanych metodą palinologiczną kopalnej flory, interglacjału eemskiego i wczesnego vistulianu w wielu obszarach środkowej Polski. Badania te opisała w wielu artykułach, a przede wszystkim w opracowaniu "Występowanie eemskich osadów organicznych i uwagi o paleomorfologii środkowej Polski u schyłku Warty i podczas eemu" (1990). 
Jej działalność naukowa to także organizowanie seminariów, konferencji, w których uczestniczyła - m.in. w 1983 w Poznaniu, w sesji zorganizowanej przez tamtejszy uniwersytet n.t. "Ewolucja środowiska geograficznego Polski", czy w sesji łódzkiej (1984) na temat "Rozwój sieci dolinnej na Wyżynie Łódzkiej w późniejszym plejstocenie i holocenie". Przewodniczyła komitetowi organizacyjnemu II Zjazdu Geografów Polskich w Łodzi w 1986, współorganizowała kolokwium polsko-francuskie "Role morphogénese périglaciare sur la Plateau de Łódź w 1990". W 1990 zorganizowała "szkołę geomorfologiczną" dla młodych geomorfologów w ramach Komisji Geomorfologii Polskiego Towarzystwa Geograficznego.
Końcowy etap badań naukowych na UŁ (do 30 września 1994 na pełnym etacie i w latach 1994 - 1995 na 1/4 etatu) to rozprawy łączące rolę procesów glacjalnych i peryglacjalnych w kształtowaniu rzeźby – m.in. artykuł "Evalution du role de l'agent periglaciare en Pologne Centrale" (1994 - "Biuletyn Peryglacjalny"), oraz ważny problem stratygraficznego zlodowacenia Warty, co odzwierciedlają artykuły: "Niektóre wskaźniki kierunków transportu lodowcowego w środkowej Polsce i ich przydatność do wyróżnień facjalnych i stratygraficznych oraz rekonstrukcji paleograficznych" (1992 - AGL, 63) i "Uwagi o strukturach glacistatycznych i ich morfologicznym wyrazie w strefie zlodowacenia warciańskiego Polski środkowej i zachodniej" (1993 - AUL, 65). Tej tematyce poświęcone były również referaty wygłoszone przez nią na sesjach w 1993 "Stratygrafia i paleografia zlodowacenia Warty" i w 1994 "Cold Warta Stage", zorganizowanych przez łódzką Katedrę Badań Czwartorzędu.
Ogółem napisała i wydała prawie 100 publikacji.
Była promotorem blisko 90 prac magisterskich i 5 rozpraw doktorskich. Opiekowała się doktorantami z kraju i zagranicy.
Łódzkie Towarzystwo Naukowe wydało w 1995 publikację "Profesor Halina Klatkowa"
a w publikacji "Moja droga do nauki" był jeden z rozdziałów:" Halina Klatkowa. Życiorys nie tylko naukowy", Łódź, 1996, 
Współpracowała dość ściśle przez wiele lat z Zakładem Geologii Czwartorzędu w Państwowym Instytucie Geologicznym. 
Została również w 1984 członkiem dwóch komitetów Polskiej Akademii Nauk (PAN): Badań Czwartorzędu (do 1997) i Nauk Geograficznych (do 1995). 
Zmarła w Łodzi, pochowana na cmentarzu na Dołach.

</doc>
<doc id="2149378" url="https://pl.wikipedia.org/wiki?curid=2149378" title="Hrabstwo Lafayette (Wisconsin)">
Hrabstwo Lafayette (Wisconsin)

Hrabstwo Lafayette (ang. "Lafayette County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 634,56 mil² (1643,5 km²). Według szacunków United States Census Bureau w roku 2009 miało 15 737 mieszkańców. Jego siedzibą administracyjną jest Darlington.
Hrabstwo zostało utworzone z Iowa w 1846. Nazwa pochodzi od nazwiska Marie Josepha de La Fayette, uczestnika wojny o niepodległość USA.
Na obszarze hrabstwa znajdują się rzeki Galena, Pecatonica, Yellowstone oraz 8 jezior.

</doc>
<doc id="2149380" url="https://pl.wikipedia.org/wiki?curid=2149380" title="Hacettepespor">
Hacettepespor



</doc>
<doc id="2149385" url="https://pl.wikipedia.org/wiki?curid=2149385" title="Kada Alajh">
Kada Alajh

Kada Alajh (arab. قضاء عاليه, ang. Aley District) – jednostka administracyjna w Libanie, należąca do Muhafazy Dżabal Lubnan, położona na południowy wschód od Bejrutu. Dystrykt zamieszkiwany jest głównie przez druzów, a w dalszej kolejności: maronitów, prawosławnych i grekokatolików, sunnici i szyici są nieliczni. 
Wybory parlamentarne.
Na okręg wyborczy, obejmujący dystrykt Alajh, przypada 5 miejsc w libańskim Zgromadzeniu Narodowym (2 druzów, 2 maronitów, 1 prawosławny).

</doc>
<doc id="2149387" url="https://pl.wikipedia.org/wiki?curid=2149387" title="Aniela Bem-Mączewska">
Aniela Bem-Mączewska

Aniela Bem-Mączewska (ur. 15 maja 1915 w Brześciu, zm. 14 lutego 1985 w Łodzi) – działaczka turystyki górskiej Polskiego Towarzystwa Turystyczno-Krajoznawczego (PTTK).
Nauka i praca.
Urodziła się 15 maja 1915 w Brześciu nad Bugiem, ukończyła Seminarium Nauczycielskie w Chełmie, ale wybuch wojny 1 września 1939 uniemożliwił jej podjęcie pracy w szkolnictwie. Podczas okupacji pracowała w Łodzi jako listonoszka, a po wyzwoleniu – w dziale księgowości Biura Sprzedaży Produktów Chemicznych, a potem w Zarządzie Aptek miasta Łodzi i stamtąd w 1975 przeszła na emeryturę.
Działalność społeczna w PTTK.
Do PTTK wstąpiła w 1955. Działała przede wszystkim w turystyce górskiej. W 1962 zdobyła uprawnienia Przodownika Turystyki Górskiej, a w 1975 uzyskała zaszczytny tytuł Honorowego Przodownika Turystyki Górskiej.
Przez kilka lat była sekretarzem Oddziałowej Komisji Turystyki Górskiej, była też członkiem Zarządu Oddziału PTTK w Łodzi. W latach 1958–1966 była sekretarzem rajdów "Łysogóry Wiosna" a następnie członkiem kierownictwa i obsługi innych imprez i rajdów górskich organizowanych przez ogniwa PTTK. W latach 1964–1972 pełniła funkcję Skarbnika Zarządu Okręgu PTTK w Łodzi. 
Miejsce spoczynku.
Zmarła 14 lutego 1985 w Łodzi, pochowana na Starym Cmentarzu przy ul. Ogrodowej w Łodzi.

</doc>
<doc id="2149389" url="https://pl.wikipedia.org/wiki?curid=2149389" title="Andrzej Sykta">
Andrzej Sykta

Andrzej Sykta (ur. 9 września 1940 w Krakowie) – polski piłkarz, napastnik.
Kariera.
Przez wiele sezonów był piłkarzem Wisły Kraków. W jej barwach w 1967 sięgnął po Puchar Polski. W meczu finałowym z Rakowem Częstochowa zdobył gola w 107. minucie spotkania. W reprezentacji Polski wystąpił dwa razy. Debiutował jako nastolatek, w rozegranym 8 listopada 1959 spotkaniu z Finlandią. Polska wygrała 6:2, a Sykta zdobył jedną z bramek. Drugi raz zagrał trzy lata później.

</doc>
<doc id="2149390" url="https://pl.wikipedia.org/wiki?curid=2149390" title="Paweł Rzymianin">
Paweł Rzymianin

Paweł Rzymianin (zm. 1585) – lwowski architekt pochodzenia włoskiego, przedstawiciel renesansu.
Życiorys.
Był synem Dominika i Dominiki, obywateli rzymskich; przyjął lwowskie prawo miejskie w roku 1585, a zmarł w roku 1618. W źródłach występuje jako budowniczy – wykonawca oraz dostawca materiałów budowlanych. Można przypuszczać, że jako dzierżawca kamieniołomów prowadził duży warsztat kamieniarski, wykonujący w znaczną liczbę elementów dekoracji architektonicznej i rzeźbiarskiej, które montowano w wielu lwowskich budowlach. Znana jest jego umowa, w ramach której miał też dostarczać materiał na plac budowy, a później także nadzorować prace budowlane przy Cerkwi Wołoskiej. Znana jest też wzmianka Józefa Bartłomieja Zimorowica o zatrudnieniu muratora do kierowania budową kościoła Bernardynów według projektu o. Bernarda Avellidesa.

</doc>
<doc id="2149391" url="https://pl.wikipedia.org/wiki?curid=2149391" title="Bulwary Słowackiego w Zakopanem">
Bulwary Słowackiego w Zakopanem



</doc>
<doc id="2149392" url="https://pl.wikipedia.org/wiki?curid=2149392" title="Harfa birmańska (film 1985)">
Harfa birmańska (film 1985)

 – japoński film wojenny z 1985 r. w reżyserii Kona Ichikawy, na podstawie opowiadania Michio Takeyamy pod tym samym tytułem. Remake filmu z 1956 pod tym samym tytułem. 
Fabuła.
Film jest dokładnym odwzorowaniem swojego głośnego pierwowzoru z 1956 roku, nakręconym przez tego samego reżysera w 30 lat po jego premierze. 

</doc>
<doc id="2149393" url="https://pl.wikipedia.org/wiki?curid=2149393" title="USS Jawfish (SS-356)">
USS Jawfish (SS-356)

USS Jawfish (SS-356) miał być okrętem podwodnym typu "Balao", jedynym okrętem United States Navy, którego nazwa pochodzi od ryby z rodziny opistognathidae. 28 sierpnia 1942 nadano mu pierwszą nazwę "Fanegal", ale zmieniono ją 24 września 1942. 
Jego budowa została przerwana 29 lipca 1944.

</doc>
<doc id="2149394" url="https://pl.wikipedia.org/wiki?curid=2149394" title="Cmentarz wojenny nr 53 – Czarne">
Cmentarz wojenny nr 53 – Czarne

Cmentarz wojenny nr 53 – Czarne – cmentarz z I wojny światowej, zaprojektowany przez Dušana Jurkoviča znajdujący się we wsi Czarne w powiecie gorlickim, w gminie Sękowa. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie.
Opis.
Cmentarz położony jest przy drodze Wyszowatka – Czarne, oddzielony od drogi ogrodzeniem krytym gontem. Zajmuje powierzchnię około 660 m².
Na cmentarzu jest pochowanych 377 żołnierzy w czterech grobach zbiorowych oraz 10 pojedynczych poległych w styczniu 1915 roku:
Na terenie cmentarza na cokole jednego z krzyży, umieszczona została oryginalna tablica kamienna z inskrypcją w języku niemieckim.

</doc>
<doc id="2149396" url="https://pl.wikipedia.org/wiki?curid=2149396" title="USS Jawfish">
USS Jawfish



</doc>
<doc id="2149399" url="https://pl.wikipedia.org/wiki?curid=2149399" title="USS Fanegal (SS-356)">
USS Fanegal (SS-356)



</doc>
<doc id="2149401" url="https://pl.wikipedia.org/wiki?curid=2149401" title="USS Fanegal">
USS Fanegal



</doc>
<doc id="2149404" url="https://pl.wikipedia.org/wiki?curid=2149404" title="Benito Juárez (Quintana Roo)">
Benito Juárez (Quintana Roo)

Benito Juárez – gmina w północnej części meksykańskiego stanu Quintana Roo, położona na wierzchołku półwyspu Jukatan, na wybrzeżu Morza Karaibskiego. Jest jedną z 10 gmin w tym stanie. Siedzibą władz gminy jest miasto Cancún. Nazwa gminy została nadana na cześć prezydenta Meksyku Benito Juáreza.
Ludność gminy Benito Juárez w 2010 roku liczyła 661 176 mieszkańców, co sprawiło, że jest najliczebniejszą gminą w stanie Quintana Roo.
Geografia gminy.
Powierzchnia gminy wynosi 1664 km² zajmując ponad 3,3% powierzchni stanu, co czyni ją jedną z najmniejszych w stanie Quintana Roo mimo największej liczby ludności. Obszar gminy jest równinny, a położenie na wybrzeżu sprawia, że największe nierówności terenu nie są wyniesione ponad poziom morza o więcej niż 10 m. Wzdłuż wybrzeża znajduje szereg zatok mających charakter lagun, z największą Laguna de Nichupté. Teren w dużej części pokryty jest lasami, które mają charakter lasów deszczowych. Klimat jest ciepły ze średnią roczną temperaturą zawierającą się w przedziale 24-27 °C. Większość wiatrów wieje z kierunku wschodniego znad Morza Karaibskiego przynosząc dużą ilość gwałtownych opadów (głównie w lecie) czyniąc klimat wilgotnym opadami na poziomie 1000–1300 mm rocznie.
Gospodarka gminy.
Gmina ze względu na popularność jako jeden z dwóch (Acapulco) najbardziej znanych kurortów w Meksyku należy do bogatych gmin. Aktywnych ekonomicznie jest około 48% ludności gminy którzy w 90% są zatrudnieni usługach i turystyce. W przeciwieństwie do większości gmin meksykańskich tylko bardzo mała ilość (3,7%) pracuje w rolnictwie, leśnictwie i rybołówstwie. Rolnictwo i hodowla zwierząt jest skierowana głównie na potrzeby turystów produkując produkty ogrodnicze (głównie warzywa i owoce), oraz hodując bydło mleczne. Rybołówstwo rozwija się głównie w strefie przybrzeżnej a rybacy zrzeszeni w spółdzielniach najczęściej łowią langusty, rekiny i mięczaki morskie.

</doc>
<doc id="2149405" url="https://pl.wikipedia.org/wiki?curid=2149405" title="Maroko na Zimowych Igrzyskach Olimpijskich 1984">
Maroko na Zimowych Igrzyskach Olimpijskich 1984

Maroko na Zimowych Igrzyskach Olimpijskich 1984 reprezentowało czterech zawodników. Wystartowali oni w narciarstwie alpejskim.
Był to drugi start reprezentacji Maroka na zimowych igrzyskach olimpijskich.

</doc>
<doc id="2149407" url="https://pl.wikipedia.org/wiki?curid=2149407" title="Sobór Zaśnięcia Matki Bożej w Riazaniu">
Sobór Zaśnięcia Matki Bożej w Riazaniu

Sobór Zaśnięcia Matki Bożej – prawosławny sobór w Riazaniu.
Sobór został wzniesiony w stylu późnego baroku rosyjskiego na miejscu starszego, drewnianego soboru pod tym samym wezwaniem. Budowę rozpoczęło w 1684 trzech budowniczych o nazwiskach Susanin, Szarypin i Kalinin, których trzy lata później zastąpił mistrz przybyły z Moskwy (prawdopodobnie Osip Starcew). Pod jego kierunkiem wzniesiono ściany nawy obiektu oraz bębny przeznaczone dla pięciu kopuł, gdy południowa ściana soboru zawaliła się, niszcząc już istniejącą konstrukcję. Powodem katastrofy było wznoszenie świątyni na podmokłym gruncie. Prace budowlane podjęto jednak od nowa, w tym samym miejscu. Tym razem kierował nimi Jakow Buchwostow. Ukończona budowla należała do największych cerkwi prawosławnych ówczesnej Rosji (o 13 metrów przewyższała moskiewski sobór Zaśnięcia Matki Bożej). Grubość ścian cerkwi sięgała 2,4 metra. Budynek został zewnętrznie udekorowany rzeźbami i płaskorzeźbami z białego kamienia, z motywami roślinnymi oraz zwieńczony pięcioma kopułami. W czasie jednego z późniejszych remontów soboru zostały one pomalowane na złoto (centralna) oraz niebiesko z gwiazdami (boczne).
W 1698 sobór w Riazaniu był inspiracją dla Dorofieja Miakiszewa, architekta soboru Zaśnięcia Matki Bożej w Astrachaniu. W 1722 w soborze pochowano metropolitę riazańskiego i "locum tenens" Patriarchatu Moskiewskiego, Stefana (Jaworskiego).
W 1840 w sąsiedztwie cerkwi została wzniesiona 83-metrowa dzwonnica wybudowana według projektu architekta samouka, kupca z Riazania S. Worotiłowa, budowana przez 50 lat.
Po rewolucji październikowej sobór został odebrany prawosławnym. W czasie akcji konfiskaty kosztowności cerkiewnych w 1922 w świątyni przechowywane były przedmioty skonfiskowane przez władze z cerkwi eparchii riazańskiej. Następnie sobór pełnił funkcje muzealne. Od 1992 jest wspólnie administrowany przez eparchię riazańską oraz miejscowe muzeum. Nabożeństwa odbywają się w nim w okresie letnim.
We wnętrzu obiektu znajduje się wykonany na przełomie XVII i XVIII wieku czterorzędowy ikonostas z dekoracją rzeźbiarską S. Christoforowa oraz ikonami Nikołaja Sołomonowa. Szczególną czcią otaczane przez wiernych są dwie ikony Matki Bożej – Fiedotiewska Ikona Matki Bożej oraz Muromsko-Riazańska Ikona Matki Bożej.
Sobór jest widoczny z odległości 20 km.

</doc>
<doc id="2149412" url="https://pl.wikipedia.org/wiki?curid=2149412" title="USS Eel (SS-354)">
USS Eel (SS-354)

USS Eel (SS-354) miał być okrętem podwodnym typu "Balao", jedynym okrętem United States Navy, którego nazwa pochodzi od rzędu węgorzokształtnych. Jego budowa została przerwana 23 października 1944.

</doc>
<doc id="2149413" url="https://pl.wikipedia.org/wiki?curid=2149413" title="USS Eel">
USS Eel

Nazwa USS "Eel" może się odnosić do:

</doc>
<doc id="2149414" url="https://pl.wikipedia.org/wiki?curid=2149414" title="Maroko na Zimowych Igrzyskach Olimpijskich 1968">
Maroko na Zimowych Igrzyskach Olimpijskich 1968

Maroko na Zimowych Igrzyskach Olimpijskich 1968 reprezentowało pięciu zawodników. Wystartowali oni w narciarstwie alpejskim.
Był to pierwszy start reprezentacji Maroka na zimowych igrzyskach olimpijskich.

</doc>
<doc id="2149417" url="https://pl.wikipedia.org/wiki?curid=2149417" title="High Stakes">
High Stakes



</doc>
<doc id="2149422" url="https://pl.wikipedia.org/wiki?curid=2149422" title="Diabeł morski (film)">
Diabeł morski (film)

Diabeł morski (ros. "Человек-амфибия") – radziecki film fabularny z 1961 roku. Film powstał na motywach powieści "Człowiek ryba" autorstwa Aleksandra Bielajewa.

</doc>
<doc id="2149423" url="https://pl.wikipedia.org/wiki?curid=2149423" title="Motocyklowe Grand Prix Katalonii 2008">
Motocyklowe Grand Prix Katalonii 2008

Motocyklowe Grand Prix Katalonii 2008 - siódma eliminacja Motocyklowych Mistrzostw Świata, rozegrana 6 - 8 czerwca 2008 na torze Circuit de Catalunya w Barcelonie.

</doc>
<doc id="2149424" url="https://pl.wikipedia.org/wiki?curid=2149424" title="Jadwiga Kucharska">
Jadwiga Kucharska

Jadwiga Kucharska (ur. 31 marca 1922 w Łodzi, zm. 14 sierpnia 1995 tamże) – polska etnograf i etnolog, profesor Uniwersytetu Łódzkiego (UŁ).
Nauka i studia.
Urodziła się w rodzinie inteligenckiej w Łodzi i tu ukończyła Publiczną Szkołę Powszechną nr 30 i w 1935 zaczęła naukę w Gimnazjum E. Szczanieckiej.
Jej edukację na etapie małej matury przerwała II wojna światowa.
Po wojnie kontynuowała naukę w Spółdzielczym Liceum Handlowym, gdzie w 1946 uzyskała maturę. Zaraz w 1946 podjęła studia geograficzne i etnograficzne na Wydziale Matematyczno-Przyrodniczym i Wydziale Humanistycznym UŁ. W pierwszych latach studiów łączyła naukę z rozległą pracą społeczną. Była sekretarzem Akademickiego Koła Ludoznawców (1947–1948), członkiem Zarządu Studenckiego Koła Naukowego Geografów (1948–1949) oraz sekretarzem Oddziału Łódzkiego PTG (1948–1949). Podczas studiów przyjmowała też na okres ferii letnich w latach 1948–1949 prace zlecone z Państwowego Instytutu Geologicznego w Warszawie. Od 1949 uczestniczyła w pracach badawczych Katedry Etnografii, dotyczącej m.in. tworzenia przez ludność wiejską tradycyjnych zrzeszeń zawodowych o charakterze spółek: rybackich, pasterskich, flisackich.
Materiały z tych badań wykorzystała do napisania pracy magisterskiej nt. "Gospodarcze i społeczne podstawy maszoperii kaszubskich" pod kierunkiem prof. Kazimiery Zawistowicz-Adamskiej. Wysoko oceniona i obroniona 26 października 1950 (dyplom wystawiony 6 maja 1951) praca stała się podstawą do nadania stopnia magistra filozofii w zakresie etnografii z etnologią. Praca opublikowana w "Pracach i Materiałach Etnograficznych" (t. VIII/IX – 1950/1951, s. 414–462). Rok później otrzymała tytuł magistra filozofii w zakresie geografii za pracę "Studium geograficzno-historyczne Pucka", której promotorem był prof. Jan Dylik (dyplom wystawiony 21 sierpnia 1951). Po ukończeniu studiów nadal brała udział w badaniach terenowych Zakładu Etnografii (lato 1951 i zima 1952).
Praca.
W czasie wojny od lutego 1941 musiała podjąć pracę. Pracowała w Łodzi jako sprzedawczyni w sklepie z artykułami piśmiennymi i zabawkami Marty Gebauer (Zgierska 124). Pracowała tam formalnie do 19 stycznia 1945, czyli dnia wyzwolenia Łodzi, choć z przerwą, bo jesienią 1944 została wysłana do budowy okopów niemieckich w okolicach Sieradza i Łasku.
Od 1 lutego do 31 maja 1952 pracowała jako instruktor kółek geograficznych w Domu Harcerza w Łodzi, zajmowała się też indeksacją zbioru wiadomości do antropologii w ramach prac zleconych PTL. Od 19 czerwca 1952 zaczęła pracę jako kierownik działu geologii w Odcinku Geotechnicznym w Łodzi, który przekształcił się w Zarząd Geologiczno-Wiertniczy w Łodzi przy Zjednoczeniu Robót Wiertniczych i Fundamentowych w Warszawie, później Przedsiębiorstwo Robót Wiertniczych w Łodzi przy ul. Nowej.
Nie zaprzestała kontaktów z etnografią – w latach 1953-1955 każdy dwutygodniowy urlop wykorzystywała na badania terenowe nad rybołówstwem, czego efektem była rozprawa opracowana z Z. Batorowiczem pt. "Rybołówstwo przybrzeżne w Kuźnicy" ("1951, Studia i materiały do historii kultury wsi polskiej w XIX-XX w.", s. 119-149).
Ponieważ od 1 września 1956 znalazła zatrudnienie na Uniwersytecie Łódzkim jako asystent w Zakładzie Etnografii, dlatego od 31 marca 1957 przestała pracować w Przedsiębiorstwie Robót Wiertniczych w Łodzi przy ul. Nowej. Od 1 listopada 1958 do 28 lutego 1962 pracowała jako starszy asystent. Od 1 marca 1962 do 31 stycznia 1973 pracowała jako adiunkt w UŁ, od 1 lutego 1973 do 31 lipca 1990 jako docent, potem profesor nadzwyczajny i profesor zwyczajny na pełnym etacie do emerytury (30 września 1992), zaś przez następne dwa lata pracowała na 1/3 etatu (1992–1993) i 1/4 etatu (od 1 października 1993 do 30 września 1994).
Kariera naukowa.
Stypendia zagraniczne do Berlina (dwukrotnie, m.in. w 1960 do Instytutu Etnograficznego Niemieckiej Akademii Nauk) i do Helsinek, pozwoliły pogłębić znajomość etnografii europejskiej i pozaeuropejskiej oraz tradycyjnych kultur rybackich na wyspach Zatoki Botnickiej, Rugii i jezior środkowej Finlandii.
W 1961 obroniła pracę doktorską nt. "Podstawy organizacyjne tradycyjnego rybołówstwa zespołowego na Wybrzeżu Kaszubskim" (14 grudnia 1961 Rada Wydziału Filozoficzno-Historycznego UŁ zatwierdziła nadanie stopnia doktora), opublikowaną w 1968 pod nieco zmodyfikowanym tytułem ("Tradycyjna organizacja rybołówstwa zespołowego na Wybrzeżu Kaszubskim"). Od 1 marca 1962 do 31 stycznia 1973 pracowała jako adiunkt i nadal interesowała się tradycyjną kulturą rybacką, ale jej prace dotyczą również spraw rodziny i związanych z nią więzi społecznych oraz zagadnień organizacji prac etnograficznych w Polsce i innych krajach europejskich. Pogłębiała swą wiedzę z etnografii powszechnej, przebywając 3 miesiące w roku akademickim 1963/1964 w Instytucie im. J. Lipsa, z którym utrzymywała kontakt przez wiele lat (m.in. w 1964 uczestniczyła w konferencji z okazji 50-lecia istnienia tej placówki). Wzięła też udział w Konferencji Bałtyckiej w Berlinie (1966), a w roku 1968-1969 przebywała na czteromiesięcznym stypendium w Finlandii, co pozwoliło jej w muzeach w Helsinkach, Oulu i Tampere zebrać materiał dydaktyczny z etnografii powszechnej.
4 maja 1971 na podstawie książki pt. "Przemiany struktury społeczno-zawodowej wsi kaszubskiej w XX w." (1971) Rada Wydziału Humanistycznego Uniwersytetu Mikołaja Kopernika w Toruniu nadała jej stopień naukowy doktora habilitowanego (CKK zatwierdziła 24 stycznia 1972).
Po habilitacji i otrzymaniu stanowiska docenta jej zainteresowania naukowo-badawcze uległy rozszerzeniu. Od 1970 uczestniczyła w badaniach zespołowych Katedry Etnografii UŁ nad określeniem stosunku mieszkańców wsi kujawskich do ziemi, opublikowała 2 artykuły (1973, 1974) poświęcone temu problemowi oraz kilka artykułów z dziedziny metodologii badań zmian kulturowych. Najważniejsze w jej badaniach w latach 70. XX wieku było zainteresowanie się całą ludnością obszaru Kaszub, traktowanie problemu społeczności regionu kaszubskiego jako specyficznego laboratorium badawczego, które zyskało nowe oryginalne spojrzenie z punktu widzenia tradycji językowej, kulturowej i historycznej. Stwierdzenia badawcze z kraju zostały nadto rozszerzone dzięki badaniom terenowym w latach 1977–1978 w Kanadzie wśród emigrantów z Kaszub. Wyniki opublikowano w książce "Funkcjonowanie świadomości regionalnej i narodowej ludności kaszubskiej we wsiach okolic Bytowa" (1983) oraz "Funkcjonowanie tradycji w świadomości i zachowaniach ludności kaszubskiej w Polsce i Kanadzie" (1987, s. 207-219), "Kaszubi w Kanadzie. Mechanizmy identyfikacji etnicznej" ("Etnografia Polska" 1986, s. 34-51) a przede wszystkim w opracowaniu "Poszukiwania tożsamości kulturowej ludności kaszubskiej w Polsce i Kanadzie" ("Łódzkie Studia Etnograficzne" 1993, s. 136).
Wyniki swych badań nad problemami etnicznymi i kulturowymi referowała na wielu konferencjach międzynarodowych, w 1973 i 1978 na IX i X Międzynarodowym Kongresie Antropologicznym oraz w Bekecsaba (1975), w Budapeszcie (1976, 1984), w Zurichu (1987 – Kongres SIEF nt. "The Life Cycles", referat o obrzędach pogrzebowych na Kaszubach), w Grecji (1987 – Międzynarodowa Konferencja JOFA w Larissie), w Kolonii (1987), we Frankfurcie n. Menem (1989) oraz w Kownie (1990). W latach 70. XX wieku nadal utrzymywała kontakty z Instytutem J. Lipsa w Lipsku, nawiązała też współpracę z Katedrą Etnografii Uniwersytetu Wiedeńskiego (pobyt z wykładami w 1979, na kongresie w 1994) i Katedrą Antropologii w Ottawie (pobyt w latach 1977-1978), a w 1990 – z Uniwersytetem Szwedzkim w Uppsali (Ośrodek Badań Wieloetnicznych).
W dorobku miała 93 publikacje (w tym 4 książki, 77 artykułów, 9 recenzji) oraz opracowania redakcyjne, sprawozdania. Była promotorem 35 prac magisterskich i 2 rozpraw doktorskich. Od lat 70. XX wieku aktywnie uczestniczyła w pracach różnych towarzystw naukowych i zespołów badawczych. Pozostawiła po sobie trwały ślad w krajowej i europejskiej etnografii. Należała do czołowych badaczy łódzkiej szkoły etnograficznej.

</doc>
<doc id="2149427" url="https://pl.wikipedia.org/wiki?curid=2149427" title="Chile na Zimowych Igrzyskach Olimpijskich 1968">
Chile na Zimowych Igrzyskach Olimpijskich 1968

Chile na Zimowych Igrzyskach Olimpijskich 1968 reprezentowało czworo zawodników – trzech mężczyzn i jedna kobieta. Wszyscy wystartowali w narciarstwie alpejskim.
Był to szósty start reprezentacji Chile na zimowych igrzyskach olimpijskich.

</doc>
<doc id="2149428" url="https://pl.wikipedia.org/wiki?curid=2149428" title="USS Nerka (SS-380)">
USS Nerka (SS-380)

USS Nerka (SS-380) miał być okrętem podwodnym typu "Balao", jedynym okrętem United States Navy, którego nazwa pochodzi od ryby nerki. Jego budowa została przerwana 29 lipca 1944.
Nazwa USS "Nerka" została wykorzystana jako nazwa fikcyjnego okrętu podwodnego przez Edwarda Beacha w powieści "Run Silent, Run Deep" z 1955.

</doc>
<doc id="2149429" url="https://pl.wikipedia.org/wiki?curid=2149429" title="USS Nerka">
USS Nerka

Okręty o nazwie USS "Nerka":

</doc>
<doc id="2149433" url="https://pl.wikipedia.org/wiki?curid=2149433" title="Eirik Ulimoen">
Eirik Ulimoen

Eirik Ulimoen (ur. 8 sierpnia 1981) – norweski skoczek narciarski. Medalista mistrzostw Norwegii w skokach w rywalizacji zespołowej.
Największym osiągnięciem Ulimoena w zawodach Pucharu Kontynentalnego jest 6. miejsce w konkursie na mamuciej skoczni Vikersundbakken w Vikersund w sezonie 2003/2004. Norweg dwukrotnie oddał skoki powyżej 200 metrów (202,5 i 201,5 m), za które otrzymał notę 391,3 pkt. Do zwycięzcy konkursu Rolanda Müllera stracił 28 punktów. W tym samym sezonie wystartował w kwalifikacjach do dwóch konkursów Pucharu Świata w Lillehammer i w Oslo, jednak zajął odpowiednio 51. i 64. miejsce i nie wystąpił w żadnym z konkursów.
W grudniu 2005 wziął udział w dwóch konkursach FIS Cup, w których zajął 4. i 14. miejsce. Od tego czasu nie bierze udziału w międzynarodowych zawodach. W marcu 2008 zdobył brązowy medal mistrzostw Norwegii w konkursie drużynowym, w składzie z Robertem Johanssonem, Erikiem Leine Wangenem i Kennethem Gangnesem.
1 października 2004 podczas treningu na Wielkiej Krokwi w Zakopanem skoczył 146,5 metra (6,5 metra dalej niż ówczesny oficjalny rekord skoczni), lecz podparł skok.
Swój rekord życiowy w długości skoku ustanowił 7 marca 2004 na skoczni w norweskim Vikersund i wynosi on 209,5 metra.

</doc>
<doc id="2149436" url="https://pl.wikipedia.org/wiki?curid=2149436" title="Radosław Kujawa">
Radosław Kujawa

Radosław Tomasz Kujawa (ur. w 1965 roku) – oficer służb specjalnych, generał brygady SWW, w latach 2008–2015 Szef Służby Wywiadu Wojskowego.
Życiorys.
Absolwent historii na Uniwersytecie Wrocławskim. W latach 80. XX w. działacz Niezależnego Zrzeszenia Studentów na uczelni. Pracował w Zarządzie Wywiadu Urzędu Ochrony Państwa, po reformie służb specjalnych w 2002 został przeniesiony do Agencji Wywiadu. Pełnił służbę m.in. na stanowiskach kierowniczych (naczelnik wydziału i dyrektor departamentu). W okresie Od 7 czerwca do 11 sierpnia 2008 był pełniącym obowiązki Szefa SWW. Przeszedł następnie z Agencji Wywiadu do działającej w obszarze wywiadu wojskowego Służby Wywiadu Wojskowego.
Od 11 sierpnia 2008 pełni funkcję Szefa Służby Wywiadu Wojskowego. 9 listopada 2010 Prezydent RP, Bronisław Komorowski, na wniosek Ministra Obrony Narodowej Bogdana Klicha, mianował go generałem brygady SWW. W listopadzie 2015 został odwołany przez Prezes Rady Ministrów Beatę Szydło z funkcji. Od 2018 roku współpracownik Instytutu Bliskiego i Dalekiego Wschodu Uniwersytetu Jagiellońskiego.
Wpisany na listę nazwisk osobistości z państw Unii Europejskiej objętych rosyjskimi sankcjami wizowymi. Lista ta została opracowana w odpowiedzi na unijną listę sankcyjną i według ministra spraw zagranicznych Federacji Rosyjskiej – Ławrowa – „dotyczą osób, które wyjątkowo aktywnie poparły przewrót państwowy (w Kijowie), w wyniku którego Rosjanie na Ukrainie są prześladowani i dyskryminowani”.

</doc>
<doc id="2149439" url="https://pl.wikipedia.org/wiki?curid=2149439" title="Władysław Marek Cianciara">
Władysław Marek Cianciara

Władysław Marek Cianciara (ur. 25 kwietnia 1924 w Łodzi, zm. 12 grudnia 1982 tamże) – uczestnik walk niepodległościowych, żołnierz Armii Krajowej (AK), turysta i krajoznawca, działacz Polskiego Towarzystwa Turystyczno-Krajoznawczego (PTTK).
Nauka, życie i walka podczas wojny oraz praca.
Ukończył w Łodzi szkołę powszechną, zawodu nie zdobył. Podczas II wojny światowej, w roku 1940, został przez hitlerowskich okupantów wraz z rodziną wysiedlony do Szczyrzyc w okolicach Limanowej, w roku następnym przeniósł się z nią do Kamienicy Polskiej nieopodal Częstochowy, gdzie pracował jako robotnik w gospodarstwie rolnym. W 1941 nawiązał kontakt z organizacją podziemną Wolność, Równość, Niepodległość – Polska Partia Socjalistyczna (WRN-PPS).
W 1944 po aresztowaniu jednego z członków organizacji w obawie przed wpadką musiał się ukryć, przedostał się do Generalnego Gubernatorstwa i walczył w plutonie partyzanckim wchodzącym w skład baonu "Tygrys" 74 pp 7 DP AK. "As" to jego partyzancki pseudonim.
Do Łodzi wrócił w lutym 1945. Po uzyskaniu matury w 1946 podjął studia w Szkole Głównej Handlowej w Warszawie Oddział w Łodzi (późniejsza Wyższa Szkoła Ekonomiczna w Łodzi) kończąc je w 1949.
Pracował jako główny księgowy w różnych łódzkich przedsiębiorstwach. 
W 1964 uzyskał uprawnienia dyplomowanego biegłego księgowego w zakresie budownictwa.
Działalność społeczna w PTTK.
Do Polskiego Towarzystwa Turystyczno-Krajoznawczego (PTTK) wstąpił w 1956. Uzyskał uprawnienia kadrowe przodownika GOT, przodownika Turystyki Pieszej Regionu Świętokrzyskiego, zdobył Dużą Złotą Odznakę GOT oraz małą złotą odznakę OTP i TOK. 
W latach 1957-1960 był członkiem Zarządu Okręgu Łódzkiego PTTK, także Zarządu Oddziału Łódzkiego PTTK im. Jana Czeraszkiewicza.
Informacja biograficzna.
"Słownik biograficzny łódzkich działaczy krajoznawstwa i turystyki część II", praca zbiorowa, Polskie Towarzystwo Turystyczno-Krajoznawcze Zarząd Oddziału im. Jana Czeraszkiewicza w Łodzi, Komisja Historii i Tradycji, Łódź 1996

</doc>
<doc id="2149441" url="https://pl.wikipedia.org/wiki?curid=2149441" title="Franz Boden">
Franz Boden

Franz Xaver Boden (ur. 12 października 1846 w Kłodzku, zm. 13 kwietnia 1914 tamże) – niemiecki grawer, fotograf, dokumentalista ziemi kłodzkiej, działacz społeczny.
Życiorys.
Urodził się w 1846 r. w Kłodzku jako młodszy syn fotografa Franza Bartolomeusza Bodena. Jego starszy brat zmarł gdy ten miał cztery lata, zaś dwie siostry wstąpiły do zakonu. Kształcił się w pracowni fotograficznej ojca założonej w 1857 r., a po jego śmierci odziedziczył cały zakład. Jego fotografie posłużyły m.in. do ilustracji w 1922 r. Georga Marxa zatytułowanego "Stare Miasto". Był członkiem Kłodzkiego Towarzystwa Górskiego. 
W 1912 r. z nieznanych do dziś powodów sprzedał cały zakład wraz z domem rodzinnym za cenę 10 tys. marek mniejszą od proponowanej mu przez nabywców, zamieszkując w skromnym mieszkaniu. Następnie zajął się działalnością charytatywną na rzecz mieszkańców Kłodzka. Cały swój majątek szacowany na ponad 100 tys. marek rozdał ubogim. Ponadto sponsorował budowę przeszło 100 świątyń na terenie Niemiec, Włoch, Austrii, a także misje katolickie w Afryce, Indiach i Bośni. Wiele miejsca poświęcał miejscowym dzieciom i młodzieży stając się wzorem dla mieszkańców miasta. Był członkiem III zakonu św. Franciszka otrzymując imię "Antoni". W 1913 r. został uhonorowany przez papieża Piusa X za swoją działalność. Zmarł na zawał serca w 1914 r. W jego pogrzebie uczestniczyło prawie całe miasto, a pochowano go w habicie mnicha przy kościele franciszkanów. 
W 1935 r. rozpoczęto starania o jego beatyfikację, które jednak przerwała II wojna światowa. Franz Boden został nazwany przez ówczesnych teologów "współczesnym dobroczyńcą ludzkości". W 1969 r. jego mogiła została przeniesiona przez franciszkanów na cmentarz komunalny w Kłodzku, na co zgodę wyraziły ówczesne władze miasta, w tym Tadeusz Kazanowski, będący przewodniczącym Prezydium Miejskiej Rady Narodowej.

</doc>
<doc id="2149442" url="https://pl.wikipedia.org/wiki?curid=2149442" title="Tolga Seyhan">
Tolga Seyhan

Tolga Seyhan (ur. 17 stycznia 1977 w Giresunie) – turecki piłkarz, grający na pozycji obrońcy, reprezentant Turcji.
Kariera piłkarska.
Kariera klubowa.
Wychowanek klubu Çanakkale Dardanelspor. W 1995 rozpoczął karierę piłkarską w Düzcespor, a w następnym roku powrócił do Dardanelsporu. W 2001 został zaproszony przez trenera Ziya Doğan do pierwszoligowego klubu Malatyaspor. W styczniu 2001 roku razem z trenerem Ziya Doğanem przeszedł do Trabzonsporu. Na początku lipca 2005 roku podpisał 3-letni kontrakt z ukraińskim Szachtarem Donieck. 12 lipca 2006 został wypożyczony na rok do Galatasarayu. Następny sezon 2007/08 również grał na wypożyczeniu Trabzonsporu. W 2008 został kupiony do beniaminka Kocaelispora. Potem bronił barw klubów Hacettepespor i Gaziantepspor. Latem 2010 został piłkarzem klubu z rodzimego miasta Giresunspor.
Kariera reprezentacyjna.
W latach 2004–2006 występował w reprezentacji Turcji. Łącznie rozegrał 18 meczów, w których zdobył 2 bramki.

</doc>
<doc id="2149445" url="https://pl.wikipedia.org/wiki?curid=2149445" title="Zbigniew Brzózka">
Zbigniew Brzózka

Zbigniew Włodzimierz Brzózka (ur. 11 lutego 1953 w Zamościu) – polski chemik, specjalizujący się w chemii analitycznej i bioanalityce.
Studia ukończył w 1977 roku na Politechnice Warszawskiej, w 1982 na tej samej uczelni uzyskał stopień doktora. Stopień doktora habilitowanego nauk chemicznych w zakresie chemii uzyskał w 1991 roku na podstawie rozprawy "Elektrody jonoselektowe z zastosowaniem membran z polichlorku winylu". W 1998 roku otrzymał tytuł profesora nauk chemicznych. W latach 2008-2016 piastował funkcję dziekana Wydziału Chemicznego Politechniki Warszawskiej.
Prowadził badania nad wykorzystaniem chemii supramolekularnej w czujnikach chemicznych stosowanych w diagnostyce medycznej i ochronie środowiska oraz nad miniaturyzacją czujników analitycznych i biosensorów, w tym tzw. "Lab-on-a-chip". Obecnie jego zainteresowania naukowe skupiają się na wykorzystaniu miniaturowych układów bioanalitycznych z zastosowaniem hodowli komórkowych 2D i 3D do badań interakcji i migracji komórek, oceny skuteczności terapii, diagnostyki chorób oraz określania cytotoksyczności wybranych materiałów. Od roku 2016 jest kierownikiem Katedry Biotechnologii Medycznej funkcjonującej w ramach Wydziału Chemicznego Politechniki Warszawskiej.
Wypromował 9 doktorów nauk chemicznych.
Współtwórca 20 zgłoszeń patentowych.
W 2003 roku laureat subsydium profesorskiego "Mistrz" FNP.
W 2010 roku został uhonorowany Medalem Wiktora Kemuli.
Odznaczony Złotym Krzyżem Zasługi (2004) oraz Krzyżem Kawalerskim Orderu Odrodzenia Polski (2020)

</doc>
<doc id="2149450" url="https://pl.wikipedia.org/wiki?curid=2149450" title="Barbados na Letnich Igrzyskach Olimpijskich 2004">
Barbados na Letnich Igrzyskach Olimpijskich 2004

Na XXVIII Letnich Igrzyskach Olimpijskich w Atenach Barbados reprezentowało 10 sportowców: 9 mężczyzn i jedna kobieta.
Skład kadry.
Pływanie.
Mężczyźni
Judo.
Mężczyźni
Lekkoatletyka.
Kobiety
Mężczyźni
Kolarstwo.
Kolarstwo torowe
Mężczyźni
Strzelectwo.
Mężczyźni

</doc>
<doc id="2149452" url="https://pl.wikipedia.org/wiki?curid=2149452" title="USS Ono (SS-357)">
USS Ono (SS-357)

USS Ono (SS-357) miał być okrętem podwodnym typu "Balao", pierwszym okrętem podwodnym United States Navy, którego nazwa pochodzi od solandry. Jego budowa została przerwana 23 października 1944.
Pierwotnie nosił nazwę "Friar". Zatwierdzony do budowy przez Electric Boat Company, ale kontrakt na budowę został anulowany 29 lipca 1944.

</doc>
<doc id="2149454" url="https://pl.wikipedia.org/wiki?curid=2149454" title="USS Friar">
USS Friar



</doc>
<doc id="2149455" url="https://pl.wikipedia.org/wiki?curid=2149455" title="137P/Shoemaker-Levy">
137P/Shoemaker-Levy

137P/Shoemaker-Levy lub 137P/Shoemaker-Levy 2 – kometa krótkookresowa, należąca do rodziny komet Jowisza.
Odkrycie.
Kometa została odkryta 25 października 1990 roku w Obserwatorium Palomar w Kalifornii. Jej odkrywcami jest trójka astronomów Carolyn Shoemaker, Eugene Shoemaker oraz David Levy.
Orbita komety.
Orbita komety 137P/Shoemaker-Levy ma kształt elipsy o mimośrodzie 0,58. Jej peryhelium znajduje się w odległości 1,91 j.a., aphelium zaś 7,1 j.a. od Słońca. Jej okres obiegu wokół Słońca wynosi 9,56 roku, nachylenie orbity do ekliptyki to wartość 4,87˚.

</doc>
<doc id="2149458" url="https://pl.wikipedia.org/wiki?curid=2149458" title="Hrabstwo Langlade">
Hrabstwo Langlade

Hrabstwo Langlade (ang. "Langlade County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 887,88 mil² (2299,6 km²). Według szacunków United States Census Bureau w roku 2009 miało 20 008 mieszkańców. Jego siedzibą administracyjną jest Antigo.
Hrabstwo zostało utworzone w 1879. Nazwa pochodzi od nazwiska Charlesa Michela de Langlade'a, handlarza futrami.
Na obszarze hrabstwa znajdują się rzeki Eau Claire, Hunting, Lily, Pine, Plover, Prairie, Trappe, Wolf oraz 841 jezior.

</doc>
<doc id="2149460" url="https://pl.wikipedia.org/wiki?curid=2149460" title="Barbara Brlec">
Barbara Brlec

Barbara Brlec (ur. 14 kwietnia 1972 w Domžalach) – słoweńska narciarka alpejska, srebrna medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się w 1988 roku, startując na mistrzostwach świata juniorów w Madonna di Campiglio. Zajęła tam 32. miejsce w supergigancie i 37. miejsce w gigancie. Jeszcze trzykrotnie startowała na imprezach tego cyklu, w tym zdobywając srebrny medal w gigancie podczas mistrzostw świata juniorów w Hemsedal w 1991 roku. Na tej samej imprezie była też między innymi piąta w kombinacji.
W zawodach Pucharu Świata zadebiutowała 5 stycznia 1992 roku w Oberstaufen, gdzie zajęła 27. miejsce w gigancie. Tym samym wywalczyła pierwsze pucharowe punkty. Nigdy nie stanęła na podium zawodów tego cyklu, najlepszy wynik osiągając 28 lutego 1992 roku w Narwiku, gdzie giganta ukończyła na 21. pozycji. W sezonie 1991/1992 zajęła 106. miejsce w klasyfikacji generalnej.
Wystartowała w gigancie i slalomie na igrzyskach olimpijskich w Albertville w 1992 roku, jednak obu konkurencji nie ukończyła. W gigancie po pierwszym przejeździe zajmowała 24. pozycję.
Osiągnięcia.
Puchar Świata.
Miejsca na podium.
Brlec nigdy nie stanęła na podium zawodów PŚ.

</doc>
<doc id="2149461" url="https://pl.wikipedia.org/wiki?curid=2149461" title="USS Friar (SS-357)">
USS Friar (SS-357)



</doc>
<doc id="2149468" url="https://pl.wikipedia.org/wiki?curid=2149468" title="Primož Kopač">
Primož Kopač

Primož Kopač (ur. 25 listopada 1970 w Žiri) – jugosłowiański i słoweński skoczek narciarski, uczestnik Zimowych Igrzysk Olimpijskich 1992 w Albertville, reprezentant klubu Alpina Žiri.
Podczas konkursu indywidualnego na skoczni normalnej zajął 26. miejsce po skokach na 82 i 79 metrów. W konkursie drużynowym wraz z Matjažem Zupanem, Franci Petkiem i Samo Gostišą zajął szóstą pozycję.
Najwyższe miejsce w zawodach Pucharu Świata w skokach narciarskich Kopač zajął 3 grudnia 1989 w Thunder Bay, gdzie był 25.
Ostatni występ na międzynarodowej arenie zaliczył 11 grudnia 1994 w konkursie Pucharu Świata na normalnej skoczni w Planicy. Zajął w nim 31. miejsce.

</doc>
<doc id="2149470" url="https://pl.wikipedia.org/wiki?curid=2149470" title="Szymon (Nowikow)">
Szymon (Nowikow)

Szymon, imię świeckie Siergiej Nowikow (ur. 2 lutego 1928 w Żołninie, zm. 1 września 2006 w monasterze św. Mikołaja w Babajewsku) – rosyjski biskup prawosławny.
Życiorys.
Urodził się w rodzinie chłopskiej. W 1951 rozpoczął naukę w seminarium duchownym w Moskwie, zaś po jego ukończeniu w 1955 kontynuował wyższe studia teologiczne w Moskiewskiej Akademii Duchownej. Będąc jeszcze studentem, 29 grudnia 1958 złożył wieczyste śluby zakonne w Ławrze Troicko-Siergijewskiej, przed jej przełożonym archimandrytą Pimenem (Chmielewskim). 18 stycznia 1959 biskup dmitrowski Pimen (Izwiekow) wyświęcił go na hierodiakona. 12 kwietnia tego samego roku przyjął święcenia kapłańskie. W 1959 uzyskał tytuł kandydata nauk teologicznych w Moskiewskiej Akademii Duchownej. Został zatrudniony jako wykładowca seminarium duchownego, którego był absolwentem, zaś od 1963 – także Akademii Duchownej. W 1964 uzyskał tytuł docenta ze specjalnością w zakresie studiów bizantyjskich. Od 1965 służył w cerkwi Przemienienia Pańskiego w Łukinie.
W latach 1965–1972 był inspektorem seminarium i Akademii Duchownej w Moskwie, z godnością archimandryty. 14 października 1972 w cerkwi Opieki Matki Bożej przy Akademii miała miejsce jego chirotonia na biskupa riazańskiego i kasimowskiego, w której jako konsekratorzy wzięli udział metropolita talliński i estoński Aleksy, arcybiskupi krasnodarski i kubański Aleksy, dmitrowski Filaret oraz biskupi taszkencki i Azji Środkowej Bartłomiej, saratowski i wołgogradzki Pimen, wileński i litewski Anatol. Od 1978 nosił tytuł arcybiskupa, zaś od 2000 – metropolity.
Jako biskup riazański zorganizował na terenie swojej eparchii 150 nowych parafii, przyczyniając się tym samym do czterokrotnego wzrostu ich liczby. Był uczestnikiem dialogu między Kościołem prawosławnym a Kościołem ewangelicko-reformowanym. Jest autorem prac nt. góry Athos oraz biografii św. Bazylego Riazańskiego.
Po ukończeniu 75 lat odszedł w stan spoczynku i zamieszkał w monasterze św. Mikołaja w Babajewsku, gdzie trzy lata później zmarł.

</doc>
<doc id="2149473" url="https://pl.wikipedia.org/wiki?curid=2149473" title="Plac Niepodległości w Zakopanem">
Plac Niepodległości w Zakopanem

Plac Niepodległości – jedyny plac w Zakopanem, położony w centrum miasta, u zbiegu ulic: gen. Andrzeja Galicy, Władysława Orkana i Stanisława Staszica. Wschodnią stroną placu przepływa Foluszowy Potok.
Historia.
Plac powstał w XIX wieku. Do lat 30. XX wieku pełnił funkcję centrum miasta. Gdy rola ta przeszła na Krupówki, plac został przekształcony w parking, który istniał do 3 września 2013.
Przebudowa placu Niepodległości i okolic.
29 lipca 2011 w Urzędzie Miasta Zakopane Marszałek Województwa Małopolskiego Marek Sowa, Burmistrz Janusz Majcher i Skarbnik Miasta Helena Mamcarz podpisali umowę na dofinansowanie projektu „Rewitalizacja Parku Miejskiego i przebudowa placu Niepodległości w Zakopanem w celu dostosowania do potrzeb mieszkańców i wymogów ruchu turystycznego”. Prace ruszyły w roku 2012.
Projekt został zrealizowany w czterech etapach:
Etap I – przebudowa placu Niepodległości i remont ul. gen. Galicy;
Etap II – budowa alejek nowo projektowanych oraz modernizacja starych, ścieżek rowerowych, regulacja i modernizacja koryta, przeniesienie Pomnika Grunwaldzkiego;
Etap III – budowa zespołu kortów tenisowych i boiska do gry w koszykówkę, skateparku i placu zabaw;
Etap IV – budowa amfiteatru, modernizacja i restauracja budynków istniejących.
W ramach projektu przebudowane zostało również Tatrzańskie Centrum Kultury i Sportu „Jutrzenka". Cała inwestycja kosztowała 17 milionów złotych i była współfinansowana w ramach Małopolskiego Regionalnego Programu Operacyjnego.
28 września 2013 miało miejsce oficjalne otwarcie nowego Parku Miejskiego oraz placu Niepodległości.

</doc>
<doc id="2149474" url="https://pl.wikipedia.org/wiki?curid=2149474" title="Đorđe Jokić">
Đorđe Jokić

Đorđe Jokić (ur. 20 stycznia 1981 w Rašce) – serbski piłkarz grający na pozycji środkowego obrońcy.
Kariera klubowa.
Karierę piłkarską Jokić rozpoczął w klubie FK Bane z miasta Raška. W 1998 roku zadebiutował w jego barwach w drugiej lidze jugosłowiańskiej. W FK Bane grał do końca sezonu 1999/2000, a następnie odszedł do pierwszoligowego OFK Beograd. Zawodnikiem OFK był do końca 2005 roku i w ekstraklasie serbskiej rozegrał 111 meczów, w których strzelił 4 gole.
Na początku 2005 roku Jokić przeszedł z OFK do rosyjskiego Torpeda Moskwa. W klubie tym po raz pierwszy wystąpił 13 marca 2005 w wygranym 3:1 domowym spotkaniu z FK Rostów. Zawodnikiem Torpeda był do końca 2007 roku. W 2006 roku spadł z Torpedem z Premier Ligi do Pierwszej Dywizji.
W 2008 roku Jokić odszedł z Torpeda do Tomu Tomsk. Swój debiut w Tomie zanotował 22 marca 2008 w przegranym 0:1 wyjazdowym meczu ze Spartakiem Moskwa. Był podstawowym zawodnikiem klubu z Tomska. W 2012 roku odszedł do Dinama Briańsk, a następnie wrócił do Serbii i został zawodnikiem Vojvodiny Nowy Sad.
Kariera reprezentacyjna.
W reprezentacji Serbii i Czarnogóry Jokić zadebiutował 11 lipca 2004 roku w wygranym 2:0 towarzyskim spotkaniu z Macedonią. W barwach kadry narodowej zagrał dwukrotnie w eliminacjach do Mistrzostw Świata 2006. Od 2005 roku nie otrzymuje powołań do kadry, w której rozegrał 4 mecze.

</doc>
<doc id="2149475" url="https://pl.wikipedia.org/wiki?curid=2149475" title="Stefan Babiński">
Stefan Babiński

Stefan Adam Babiński (ur. 8 sierpnia 1928 w Łodzi, zm. 6 listopada 2009 tamże) – polski lekarz, doktor nauk medycznych, naukowiec, publicysta i pedagog. 
Życiorys.
Urodził się w rodzinie nauczycielskiej o tradycjach lekarskich. Jego wujem był profesor Zygmunt Radliński – nestor chirurgów polskich. 
W 1958 Stefan Babiński ukończył studia medyczne, uzyskując stopień lekarza medycyny i w 1959 rozpoczął pracę. W latach 1966–1972 pracował na stanowisku starszego asystenta I Kliniki Chorób Wewnętrznych Wojskowej Akademii Medycznej w Łodzi. Prowadził również zajęcia dydaktyczne ze słuchaczami WAM. W okresie pracy w WAM opublikował około 20 prac naukowych.
14 grudnia 1971 uzyskał tytuł doktora nauk medycznych pracą "Wpływ iperytu azotowego oraz sarinu na układ lizosomalny komórki wątrobowej w doświadczeniu in vitro". Poza pracą dydaktyczną pracował w poradni rejonowej oraz prowadził, w ramach kliniki, Poradnię Diabetologiczną. Od 1972 do 1989 pracował w szpitalu MSW w Łodzi. Jako specjalista II stopnia w zakresie chorób wewnętrznych przeszedł w tym szpitalu drogę kariery lekarskiej od starszego asystenta, poprzez kierowanie oddziałem wewnętrznym jako ordynator (1974–1985), a skończywszy na stanowisku zastępcy dyrektora do spraw lecznictwa (1985–1989). W 1989 przeszedł na emeryturę.
W latach 1974–1985 był członkiem komitetu redakcyjnego „Problemy Lekarskie”, a do 1986 sprawował funkcję przewodniczącego koła naukowego szpitala MSW. Był członkiem Polskiego Towarzystwa Lekarskiego, Internistycznego, Diabetologicznego oraz Europejskiego Towarzystwa Badań nad Cukrzycą (EASD). 

</doc>
<doc id="2149476" url="https://pl.wikipedia.org/wiki?curid=2149476" title="Étienne-Gaspard Robert">
Étienne-Gaspard Robert

Étienne-Gaspard Robert, znany również jako Robertson (ur. 15 czerwca 1763 w Liège, zm. lipiec 1837) – belgijski fizyk i iluzjonista, wynalazca fanatyskopu (ruchoma odmiana latarni magicznej, mogąca wyświetlać nie tylko slajdy, ale też powiększone obrazy umieszczonych wewnątrz siebie przedmiotów), autor licznych fantasmagorii. 
Życiorys.
Od 1797 roku wystawiał w Paryżu fantasmagorie wraz ze swoim asystentem, znanym jako Fritz James, wykorzystujące działanie fanatyskopów, luster i liczne efekty dźwiękowe (m.in. krzyki, dźwięki błyskawic, dzwonów, muzykę itp.) oraz maski, lalki, żywych aktorów i inne efekty sceniczne (np. dym). Ponadto Robertsonowi udało się uzyskać duży realizm prezentowanych przez siebie obrazów, dzięki synchronizacji ruchu fanatyskopu z ustawieniami soczewki, dzięki czemu obraz przez cały czas zachowywał ostrość. Fantasmagorie Robertsona miały wywołać przerażenie odbiorców, a ich scenariusze opowiadały m.in. o przygotowaniach do sabatu czarownic, wiedźmach z "Makbeta", kuszeniu świętego Antoniego, ożywianiu zmarłych czy o tematach patriotycznych (np. upadek Robespierre'a) itp. Pojawiały się w nich postacie sławnych zmarłych, jak np. Wilhelm Tell czy Wolter.
Swoje fantasmagorie Robertson prezentował m.in. w Niemczech, Hiszpanii, Rosji i Włoszech. 
W 1830 opublikował swoje wspomnienia ("Mémoires Réeréatifs, Scientifiques et Anecdotiques du Physicien Aéronaute"), w których całkowicie wyjaśnił sposób działania swoich fantasmagorii.

</doc>
<doc id="2149477" url="https://pl.wikipedia.org/wiki?curid=2149477" title="Djordje Jokić">
Djordje Jokić



</doc>
<doc id="2149478" url="https://pl.wikipedia.org/wiki?curid=2149478" title="Etienne-Gaspard Robert">
Etienne-Gaspard Robert



</doc>
<doc id="2149488" url="https://pl.wikipedia.org/wiki?curid=2149488" title="Ridin'">
Ridin'

„Ridin”’ – singel Chamillionaire wykonany przy współpracy Krayzie Bone w 2005 roku. Znalazł się on na albumie "The Sound of Revenge".
Lista utworów.
"Ridin'" (Radio Edit) 

</doc>
<doc id="2149489" url="https://pl.wikipedia.org/wiki?curid=2149489" title="Ridin">
Ridin



</doc>
<doc id="2149492" url="https://pl.wikipedia.org/wiki?curid=2149492" title="Związek Umysłowych Pracowników Kolejowych">
Związek Umysłowych Pracowników Kolejowych

Związek Umysłowych Pracowników Kolejowych (ZUP), jedna z działających w okresie międzywojennym w środowisku pracowników kolejowych organizacji związkowych, powstała w 1919 jako Związek Pracowników Kolejowych z Wykształceniem Średnim. W ostatnim okresie organizacja skupiała członków we wszystkich okręgach.
Wybudowano dwa domy wczasowe - w Komańczy (1926) i Piwnicznej (1937).
Media.
Organem związku był mies. "Czasopismo", od 1932 z podtytułem - organ Ligi Słowiańskich Urzędników Kolejowych.
Siedziba.
Siedziba związku mieściła się we Lwowie przy ul. Szumlańskiego 17 (1927), obecnie "Вулиця Сєченова", następnie przy ul. Mickiewicza 12 (1936), obecnie "Вулиця Листопадового чину".

</doc>
<doc id="2149494" url="https://pl.wikipedia.org/wiki?curid=2149494" title="Abel (Wasiliew)">
Abel (Wasiliew)

Abel, imię świeckie: Wasilij Wasiliew, ros.: Монах Авель, świeckie Василий Васильев (ur. przed 7 marca 1757 w Akułowie, zm. 29 listopada 1831 w Suzdalu) – rosyjski mnich prawosławny, autor autobiografii oraz proroctw opisujących przyszłość Rosji.
Według własnej autobiografii zatytułowanej "Житие и страдания отца и монаха Авеля" urodził się w rodzinie chłopskiej. W 1774 ożenił się „wbrew swojej woli” i dwa lata później porzucił rodzinę, by zacząć wędrówkę po kraju. W 1783 wstąpił do Monasteru Wałaam, gdzie, jak sam twierdził, zorientował się, iż posiada dar przepowiadania przyszłości. Opuścił Wałaam i przeniósł się do monasteru Nikoło-Babajewskiego. W 1796 przepowiedział śmierć cesarzowej Katarzyny II, co stało się przyczyną jego uwięzienia w twierdzy Pietropawłowskiej. Uwolniony po rozmowie z następcą Katarzyny Pawłem I, został aresztowany ponownie, gdy przewidział również czas i dokładne okoliczności jego śmierci. Zwolniony przez Aleksandra I, przewidział wojnę francusko-rosyjską i całkowite zniszczenie Moskwy przez pożar, przez co został na krótko zamknięty w Monasterze Sołowieckim. Do 1823 wędrował po różnych klasztorach, osiedlając się ostatecznie w Monasterze Wysockim w Sierpuchowie. Żyjąc w nim, przewidział śmierć Aleksandra I, wstąpienie na tron Mikołaja I oraz powstanie dekabrystów. Bojąc się, iż jego przepowiednie ponownie staną się przyczyną pozbawienia go wolności, opuścił Monaster Wysocki, lecz został ujęty w guberni tulskiej i osadzony w monasterze Spaso-Jewfimiejewskim w Suzdalu, gdzie przebywał do końca życia.

</doc>
<doc id="2149496" url="https://pl.wikipedia.org/wiki?curid=2149496" title="USS Needlefish (SS-379)">
USS Needlefish (SS-379)

USS Needlefish (SS-379) miał być okrętem podwodnym typu "Balao", jedynym okrętem United States Navy, którego nazwa pochodzi od belonowatych. Jego budowa została przerwana 29 lipca 1944, przed położeniem stępki.

</doc>
<doc id="2149497" url="https://pl.wikipedia.org/wiki?curid=2149497" title="Paine Wingate">
Paine Wingate

Paine Wingate (ur. 14 maja 1739 w Amesbury w stanie Massachusetts, zm. 7 marca 1838 w Stratham w stanie New Hampshire) – amerykański pastor, farmer, sędzia i polityk.
W 1788 roku brał udział w obradach Kongresu Kontynentalnego. W latach 1789-1793 reprezentował stan New Hampshire w Senacie Stanów Zjednoczonych. Następnie przez jedną dwuletnią kadencję w latach 1793-1795 reprezentował ten stan w Izbie Reprezentantów Stanów Zjednoczonych.

</doc>
<doc id="2149501" url="https://pl.wikipedia.org/wiki?curid=2149501" title="Machinarium">
Machinarium

Machinarium – gra przygodowa z dwuwymiarową, ręcznie rysowana grafiką, wyprodukowana przez firmę Amanita Design, która stworzyła także trzy części gry "Samorost". Jej premiera miała miejsce 16 października 2009 roku na platformy Microsoft Windows, OS X i Linux, 8 września 2011 roku na iPad 2 w App Store, 21 listopada 2011 roku na BlackBerry PlayBook i 10 maja 2012 roku na Androida. Gra została wydana w Polsce 24 lutego 2010 roku przez IQ Publishing. Wersję demonstracyjną na systemy Windows i OS X udostępniono 30 sierpnia 2009 roku. Zaplanowano też wydanie wersji gry na konsolę Wii w usłudze WiiWare, lecz w listopadzie 2011 roku ją anulowano z powodu limitu 40 MB. We wrześniu 2012 roku gra ukazała się na PlayStation Network.
Opis gry.
Gra toczy się w fantastycznym świecie, w którym wszystko wykonane jest z metalu, a egzystują w nim same roboty. Główny bohater zostaje niesłusznie wygnany na wysypisko śmieci. Jego celem jest pokonanie złych robotów z Black Cap Brotherhood i uratowanie swojej dziewczyny. Głównym zadaniem gracza w "Machinarium" jest rozwiązywanie różnych zagadek i łamigłówek rozrzuconych po wielu zróżnicowanych planszach. Zagadki rozwiązuje się przy pomocy różnych przedmiotów, te jednak muszą znaleźć się w zasięgu robota, którym steruje gracz, aby mogły być użyte. "Machinarium" wyróżnia się tym, że nie zawiera żadnych dialogów, mówionych lub pisanych. Zamiast tego w grze zastosowano system animowanych dymków.

</doc>
<doc id="2149502" url="https://pl.wikipedia.org/wiki?curid=2149502" title="Motocyklowe Grand Prix Katalonii 2007">
Motocyklowe Grand Prix Katalonii 2007

Motocyklowe Grand Prix Katalonii 2007 - siódma eliminacja Motocyklowych Mistrzostw Świata, rozegrana 8 - 10 czerwca 2007 na torze Circuit de Catalunya w Barcelonie.

</doc>
<doc id="2149503" url="https://pl.wikipedia.org/wiki?curid=2149503" title="Katarzyna mazowiecka">
Katarzyna mazowiecka

Katarzyna (ur. między 1413 a 1416, zm. między 2 czerwca 1479 a 5 lipca 1480) – córka księcia mazowieckiego Siemowita IV i Aleksandry Olgierdówny, siostry króla Polski i wielkiego księcia Litwy Władysława II Jagiełły. Wnuczka wielkiego księcia litewskiego Olgierda Giedyminowica i księżniczki twerskiej Julianny.
Życiorys.
Przed 21 sierpnia 1439 Katarzyna została żoną Michałuszki, syna wielkiego księcia Litwy Zygmunta Kiejstutowicza. Po śmierci swych bratanków Siemowita VI i Władysława II, objęła władzę nad częścią Mazowsza. W 1462 r. zrzekła się władzy na rzecz krewnych: Konrada III, Kazimierza III, Bolesława V i Janusza II, po czym zamieszkała w Płońsku. W 1475 r. odnotowano jej obecność na dworze Janusza II w Płocku. Ostatnia wzmianka na temat Katarzyny jako żyjącej pochodzi z 2 czerwca 1479. Według Kazimierza Jasińskiego jej miejsce pochówku nie jest znane. Janusz Grabowski uważa, że pochowano ją w kościele karmelitów w Płońsku. Małżeństwo Katarzyny z Michałem Zygmuntowiczem było bezpotomne. 

</doc>
<doc id="2149504" url="https://pl.wikipedia.org/wiki?curid=2149504" title="Uroš Peterka">
Uroš Peterka

Uroš Peterka (ur. 8 marca 1981, zm. 30 maja 2021) – słoweński skoczek narciarski, reprezentant klubu SSK Mengeš.
20 stycznia 2002 w Ishpeming podczas konkursu Pucharu Kontynentalnego uplasował się na czwartej pozycji. 26 stycznia 2002 w Westby stanął na drugim stopniu podium konkursu PK, przegrywając tylko z Thomasem Schwallem. 10 lutego 2002 w Gallio ponownie stanął na podium zawodów PK, tym razem zajmując trzecią pozycję za Manuelem Fettnerem i Michaelem Möllingerem.
Jego brat Primož również był skoczkiem narciarskim.

</doc>
<doc id="2149505" url="https://pl.wikipedia.org/wiki?curid=2149505" title="Lip dub">
Lip dub

Lip dub lub lipdub – rodzaj teledysku, w którym występujące osoby poruszają wargami do odtwarzanej z playbacku piosenki. Lip dub często przedstawia osobę lub osoby przemieszczające się po pomieszczeniach. 
Pochodzenie terminu.
Termin "lip dubbing" po raz pierwszy przedstawił Jakob Lodwick, założyciel Vimeo, 14 grudnia 2006 roku w wideo zatytułowanym "Lip Dubbing: Endless Dream". W opisie wideo napisał:
Założenia, które powinien spełniać lip dub.
Tom Johnson, pisarz techniczny, który prowadzi blog na temat wpływu serwisów internetowych Web 2.0 na wymianę informacji, opisuje dobry lip dub jako mający następujące cechy (a przynajmniej sprawiający wrażenie, jakby je posiadał):
Lip duby mogą też zawierać liczne odniesienia do popkultury. Często spotykanymi twórcami lip dubów są naśladowcy Michaela Jacksona i fałszywi prezenterzy wiadomości. Lip duby z udziałem większej liczby osób skupiają się na imponujących sekwencjach akcji, przez co zanika typowa dla lip dubów spontaniczność i autentyczność.
Lip duby są często wykorzystywane do promocji szkoły lub uczelni wyższej. Mają one zachęcić potencjalnych kandydatów do zgłoszenia się do tej właśnie placówki.

</doc>
<doc id="2149506" url="https://pl.wikipedia.org/wiki?curid=2149506" title="Eugeniusz Barbier">
Eugeniusz Barbier

Eugeniusz Barbier (ur. 18 maja 1908 w Łodzi, zm. 7 czerwca 1989 tamże) – urzędnik, działacz turystyczny Polskiego Towarzystwa Turystyczno-Krajoznawczego (PTTK).
Nauka, studia.
Maturę uzyskał w Łodzi, w Gimnazjum Zgromadzenia Kupców w Łodzi, a następnie studiował w Wolnej Wszechnicy Polskiej w Oddziale Łódzkim na Wydziale Nauk Politycznych i Społecznych.
Praca zawodowa.
Pracę zawodową rozpoczął w Łódzkiej Izbie Skarbowej. W 1935 przeniósł się do Warszawy, i tam w Izbie Skarbowej pracował aż do wybuchu Powstania Warszawskiego.
W 1945 wrócił do Łodzi i rozpoczął pracę w Prezydium Rady Narodowej miasta Łodzi w Wydziale Finansowym na stanowisku st. księgowego-rewidenta, pracując aż do przejścia na emeryturę w 1974. 
Społeczna działalność krajoznawcza.
Do Polskiego Towarzystwa Tatrzańskiego (PTT) wstąpił w 1938 w Oddziale w Zakopanem. W Łodzi rozpoczął działalność w 1951 już w PTTK (powstałym w 1950, a w Łodzi w 1951 ze zjednoczenia PTT i Polskiego Towarzystwa Krajoznawczego (PTK)).
W 1952 był współorganizatorem Okręgowej Komisji Turystyki Narciarskiej PTTK i jej wiceprzewodniczącym. Zorganizował Koło PTTK nr 37 przy Prezydium Rady Narodowej m. Łodzi i był jego prezesem w latach 1957–1968. W latach 1959–1962 był członkiem Komisji Turystyki Górskiej Oddziału Łódzkiego PTTK i wiceprzewodniczącym Komisji Rewizyjnej Zarządu Okręgu PTTK w Łodzi. W latach 1962–1968 był członkiem prezydium Okręgowej Komisji Kół Zakładowych, wiceprzewodniczącym Oddziałowej Komisji Kół Zakładowych i członkiem Zarządu Oddziału Łódzkiego PTTK.
Od młodości uprawiał różne dziedziny sportu, ale szczególnie łyżwiarstwo i narciarstwo. Do Polskiego Związku Narciarskiego należał od 1938. Posiadał uprawnienia sędziego narciarskiego. Był organizatorem i wykładowcą kursów dla sędziów narciarskich.
Od 1950 pełnił funkcję wiceprzewodniczącego Sekcji Narciarskiej Łódzkiego Komitetu Kultury Fizycznej (ŁKKF). W 1952 powołano go do Sekcji Narciarskiej Głównego Komitetu Kultury Fizycznej (GKKF) w Warszawie.

</doc>
<doc id="2149507" url="https://pl.wikipedia.org/wiki?curid=2149507" title="Al Jochim">
Al Jochim

Alfred August "Al" Jochim (ur. 12 czerwca 1902 w Berlinie, zm. 17 marca 1980 w Lodi) – amerykański gimnastyk, medalista olimpijski z Los Angeles.

</doc>
<doc id="2149509" url="https://pl.wikipedia.org/wiki?curid=2149509" title="Open Handset Alliance">
Open Handset Alliance

Open Handset Alliance – sojusz biznesowy 78 przedsiębiorstw mający na celu rozwój otwartych standardów dla urządzeń mobilnych. Przedsiębiorstwa członkowskie to m.in. Google, HTC, Dell, Intel, Motorola, Qualcomm, Texas Instruments, Samsung, LG Group, T-Mobile i Nvidia.
Open Handset Alliance został zawiązany 5 listopada 2007 roku za inicjatywą Google przez 34 przedsiębiorstwa związane z branżą telekomunikacyjną: producentów telefonów komórkowych, twórców aplikacji, operatorów sieci komórkowych i producentów układów scalonych. Android, produkt sojuszu, jest oparty na licencji open source i konkuruje z platformą mobilną firmy Apple Inc.
Wraz z ogłoszeniem zawiązania sojuszu Open Handset Alliance 5 listopada 2007, został udostępniony Android – otwarty system operacyjny dla telefonów komórkowych. SDK zostało udostępnione 12 listopada 2007.
Pierwszym komercyjnym telefonem z systemem operacyjnym Android jest G1 (znany też jako HTC Dream). W Stanach Zjednoczonych wszedł do sprzedaży 22 października 2008, w Polsce 23 lutego 2009.
Członkami Open Handset Alliance są:

</doc>
<doc id="2149511" url="https://pl.wikipedia.org/wiki?curid=2149511" title="Murat Tuerker">
Murat Tuerker



</doc>
<doc id="2149515" url="https://pl.wikipedia.org/wiki?curid=2149515" title="Ulica Pyskowicka w Tarnowskich Górach">
Ulica Pyskowicka w Tarnowskich Górach

Ulica Pyskowicka w Tarnowskich Górach – jedna z głównych ulic Tarnowskich Gór. Łączy to miasto ze Zbrosławicami, przebiega przez dzielnicę Stare Tarnowice i stanowi jeden z odcinków drogi powiatowej klasy G o numerze 3275S powiatu tarnogórskiego.
Przebieg.
Ulica Pyskowicka stanowi kontynuację ulicy Kardynała Stefana Wyszyńskiego. Swój przebieg rozpoczyna na skrzyżowaniu z ulicą Wincentego Janasa, następnie biegnie w kierunku zachodnim, mijając m.in. Zamek w Starych Tarnowicach oraz Wielospecjalistyczny Szpital Powiatowy im. Bronisława Hagera. Kończy się na granicy Tarnowskich Gór z gminą Zbrosławice, a jej kontynuacją jest ul. Wolności w Zbrosławicach.
Nazwa.
Nazwa ulicy pochodzi od miasta Pyskowice, w którego kierunku prowadzi. W latach okupacji niemieckiej (1939–1945) ulica nosiła nazwę "Peiskretschamerstraße".
Historia.
Droga łącząca zamek z gródkiem rycerskim oraz kościołem w centrum wsi, której śladem obecnie biegnie częściowo ulica Pyskowicka, musiała istnieć od zarania dziejów Tarnowic. W 1736 roku droga z Tarnowskich Gór do Zbrosławic przez Stare Tarnowice pojawia się na mapie księstwa opolskiego autorstwa Iohannesa Wolfganga Wielanda. W 1806 roku szosa z Tarnowskich Gór prawdopodobnie aż do zamku (będącego wówczas własnością Gottlieba von Büttnera) została utwardzona.
W latach 1922–1939 obecna ulica Pyskowicka kończyła się granicą państwową II RP z Niemcami. Na końcu tej ulicy znajdowało się przejście graniczne oraz Placówka Straży Granicznej I linii „Tarnowice Stare” i Placówka Straży Celnej „Stare Tarnowice”.
Budynki.
Przy ulicy Pyskowickiej znajdują się m.in.:
obiekty wpisane do Gminnej Ewidencji Zabytków:
Do zabytków nie należą znajdujące się przy ulicy Pyskowickiej budynki m.in. Wielospecjalistycznego Szpitala Powiatowego S.A. NZOZ Szpitala im. dr. Bronisława Hagera (ul. Pyskowicka 47-51) oraz Zarządu Dróg Powiatowych w Tarnowskich Górach (ul. Pyskowicka 54).
Komunikacja.
Według stanu z grudnia 2022 roku ulicą Pyskowicką kursują autobusy organizowane przez Zarząd Transportu Metropolitalnego, obsługujące następujące linie:
Przy ulicy zlokalizowane są przystanki autobusowe "Stare Tarnowice Szpital" oraz "Stare Tarnowice Pętla".
Mieszkalnictwo.
Według danych Urzędu Stanu Cywilnego na dzień 31 grudnia 2022 roku przy ulicy Pyskowickiej zameldowane na pobyt stały były 264 osoby.

</doc>
<doc id="2149516" url="https://pl.wikipedia.org/wiki?curid=2149516" title="Prost AP04">
Prost AP04

Prost AP04 – samochód Formuły 1 zespołu Prost Grand Prix używany w sezonie 2001. Model AP04 był ostatnim modelem bolidu zespołu Prost.

</doc>
<doc id="2149521" url="https://pl.wikipedia.org/wiki?curid=2149521" title="José María Morelos (gmina)">
José María Morelos (gmina)

José María Morelos - gmina w środkowo-zachodniej części meksykańskiego stanu Quintana Roo, położona w połowie półwyspu Jukatan, w połowie odległości od wybrzeża Morza Karaibskiego i Zatoki Meksykańskiej. Jest jedną z 10 gmin w tym stanie. Siedzibą władz gminy jest miasto José María Morelos. Nazwa gminy została nadana na cześć księdza, XIX wiecznego przywódcy niepodległościowego Meksyku José María Morelos y Pavón.
Ludność gminy Benito Juárez w 2005 roku liczyła 32 746 mieszkańców, co czyni ją jedną z najmniej liczebnych gmin w stanie Quintana Roo.
Geografia gminy.
Powierzchnia gminy wynosi 6 739 km² zajmując ponad 13,2% powierzchni stanu, co czyni ją trzecią pod względem powierzchni gminą w stanie Quintana Roo. Obszar gminy jest równinny a położenie w odległości około 150 km od wybrzeża Morza Karaibskiego i około 200 km od wybrzeża Zatoki Meksykańskiej sprawia, że powierzchnia jest wyniesiona ponad poziom morza o 50–100 m. Jest to jedyna gmina w tym stanie pozbawiona dostępu do morza. Teren w dużej części pokryty jest lasami, które mają charakter lasów deszczowych. Klimat jest ciepły ze średnią roczną temperaturą wynoszącą 25,9 °C. Większość wiatrów wieje z kierunku wschodniego znad Morza Karaibskiego przynosząc dużą ilość gwałtownych opadów (głównie w lecie) czyniąc klimat wilgotnym opadami na poziomie 1,268 mm rocznie .

</doc>
<doc id="2149526" url="https://pl.wikipedia.org/wiki?curid=2149526" title="Ed Carmichael">
Ed Carmichael

Ed Carmichael (ur. 2 stycznia 1907 w Los Angeles, zm. 3 września 1960 w Los Angeles) – amerykański gimnastyk, medalista Olimpijski z Los Angeles.

</doc>
<doc id="2149531" url="https://pl.wikipedia.org/wiki?curid=2149531" title="Sobekhotep IV">
Sobekhotep IV

Sobekhotep IV - władca starożytnego Egiptu, 24. król XIII dynastii z czasów Drugiego Okresu Przejściowego.
Prawdopodobnie panował w latach 1694-1685 p.n.e., choć jedynym zabytkiem dokumentującym najwyższy rok jego panowania jest stela z Edfu, poświadczająca 8. rok. Był synem Haanchefa i Kem. Wraz ze swym starszym bratem Neferhotepem I, uważani są za najważniejszych władców XIII dynastii. Sobekhotep był ostatnim władcą dynastii, rządzącym całym obszarem Egiptu i mającym zwierzchność nad Dolną Nubią, którego władza jest udokumentowana. Tablica królewska z Karnaku wymienia Sobekhotepa zaraz po Neferhotepie, pomijając krótkie, niespełna roczne panowanie ich brata Sahathora. Dzięki skalnej inskrypcji z Wadi Hammamat znane są imiona członków jego rodziny. Byli nimi - żona Czan oraz synowie Haanchef-Ijchernefer, Sahathor, Sobekhotep - (być może Sobekhotep V), Sobekhotepdżadża oraz córka Nebetiunet. O sprawnych rządach tego władcy może również świadczyć stela z Teb, choć zachowana jedynie we fragmentach przedstawia wojenną wyprawę do Dolnej Nubii.
Niezwykle ważnym świadectwem władzy Sobekhotepa jest jego dekret z Karnaku, ustanawiający nadanie dla świątyni Amona. Sobekhotep jest jednym z nielicznych władców tamtego okresu, po którym, mimo upływu z góra 3600 lat zachowało się wiele świadectw. Kolosalne posągi ze świątyni Ptaha z Memfis, nadania i renowacje w Tebach m.in. posagu Mentuhotepa II i Senusereta II. Zachowało się także wiele drobnych przedmiotów m.in. naczynia fajansowe i gliniane, pierścienie i skarabeusze z jego imieniem. Sobekhotep rezydował w Iczitaui - stolicy założonej niegdyś przez twórcę XII dynastii - Amenemhata I, w Dolnym Egipcie. Znane jest także kilka imion jego dostojników dworu m.in. wezyra Ijmeru-Neferkare oraz zarządcy dóbr Nebancha. Prawdopodobnie to za czasów panowania Sobekhotepa miasto Hut-uret zostało zdobyte przez Hyksosów, gdzie założyli oni swoją stolicę.

</doc>
<doc id="2149534" url="https://pl.wikipedia.org/wiki?curid=2149534" title="Hrabstwo Lincoln (Wisconsin)">
Hrabstwo Lincoln (Wisconsin)

Hrabstwo Lincoln (ang. "Lincoln County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 907,05 mil² (2349,25 km²). Według szacunków United States Census Bureau w roku 2009 miało 29 404 mieszkańców. Jego siedzibą administracyjną jest Merrill.
Hrabstwo zostało utworzone z Marathon w 1874. Nazwa pochodzi od nazwiska prezydenta USA Abrahama Lincolna.
Na obszarze hrabstwa znajdują się rzeki Big Rib, Copper, Little Somo, New Wood, Pine, Prairie, Somo, Spirit i Wisconsin oraz 727 jezior.

</doc>
<doc id="2149535" url="https://pl.wikipedia.org/wiki?curid=2149535" title="George Gulack">
George Gulack

George Gulack (ur. 12 maja 1905 w Rydze, zm. 27 lipca 1987 w Boca Raton) – amerykański gimnastyk, medalista Olimpijski z Los Angeles.

</doc>
<doc id="2149538" url="https://pl.wikipedia.org/wiki?curid=2149538" title="Kenny Roberts, Jr.">
Kenny Roberts, Jr.



</doc>
<doc id="2149541" url="https://pl.wikipedia.org/wiki?curid=2149541" title="Belize na Letnich Igrzyskach Olimpijskich 2004">
Belize na Letnich Igrzyskach Olimpijskich 2004

Belize na Letnich Igrzyskach Olimpijskich 2004 reprezentowało 2 zawodników, 1 mężczyzna i 1 kobieta.
Zawodnicy.
Lekkoatletyka.
Mężczyźni
Kobiety

</doc>
<doc id="2149544" url="https://pl.wikipedia.org/wiki?curid=2149544" title="Steve Brown">
Steve Brown

Steve Brown (ur. 22 listopada 1946 w Galesville), amerykański curler i trener, mistrz świata seniorów i dwukrotny brązowy medalista mistrzostw świata. Jest mężem Diane, ojcem Eriki i Craiga.
Brown w curling zaczął grać w 1960. Trzykrotnie wygrywał rywalizację krajową i reprezentował Stany Zjednoczone na mistrzostwach świata. Na niższych stopniach podium w mistrzostwach kraju stawał aż 10-krotnie, 5 razy zdobywał srebrne medale i 5 razy brązowe.
Pierwszy raz grał w barwach kraju na Mistrzostwach Świata 1982. Jego drużyna z bilansem 4 wygranych i 5 porażek uplasowała się na dalekim 9. miejscu wyprzedzając jedynie Francuzów. Po czterech latach Brown jako skip ponownie rywalizował o tytuł mistrza świata. Amerykanie po rozegraniu meczu barażowego ze Szwajcarią (Jürg Tanner) zakwalifikowali się do fazy play-off. W półfinale zespół z Wisconsin przegrał 1:3 ze Szkotami (David Smith) jednak ostateczne wywalczył brązowe medale pokonując 7:2 w małym finale Szwedów (Stefan Hasselborg). Przegrywając w półfinale ze Szkocją (David Smith) Steve Brown powtórzył taki sam wynik na zawodach w 1991.
W latach późniejszych Brown wystąpił w zawodach WCF jeszcze trzykrotnie, jako rezerwowy i nie brał udziału w żadnym z meczów. W 2000 drużyna jego syna Craiga wygrała mistrzostwa kraju i ojciec był rezerwowym na MŚ 2000. Jako rezerwowy w zespole Lary'ego Johnsona w 2002 i w 2004 w drużynie George'a Godfreya wygrał mistrzostwa Stanów Zjednoczonych seniorów. Na mistrzostwach świata w tych latach Amerykanie zdobyli złote i srebrne medale.
Steve Brown brał udział także w rywalizacji mikstów, w latach 1984 i 1988 wygrał mistrzostwa kraju.
Obecnie Brown jest trenerem wózkarskiego zespołu Augusto Pereza, który wystąpił na zimowych igrzyskach paraolimpijskich w latach 2006 i 2010. Jako trener Brown doprowadził m.in. zespoły kobiece do srebrnych medali na MŚ 1992 i 1999.

</doc>
<doc id="2149545" url="https://pl.wikipedia.org/wiki?curid=2149545" title="Tom Denton">
Tom Denton

Tom Denton (ur. 1 stycznia 1911 w Collinsville, zm. 8 marca 1946 w Waszyngtonie) – amerykański gimnastyk, medalista Olimpijski z Los Angeles.

</doc>
<doc id="2149550" url="https://pl.wikipedia.org/wiki?curid=2149550" title="Monaster Tołgski">
Monaster Tołgski

Tołgski Monaster Wprowadzenia Matki Bożej do Świątyni, Monaster Tołgski – prawosławny klasztor, początkowo męski, zaś od grudnia 1987 żeński, dawniej w miejscowości Tołga, obecnie w granicach Jarosławia.
Historia.
Założycielem monasteru był biskup jarosławski Prochor, który według podania miał zapoczątkować życie wspólnoty monastycznej w miejscu, gdzie 7 sierpnia 1314 ujrzał cudowną ikonę Matki Bożej.
W XV wieku zabudowania Monasteru Tołgskiego uległy niemal całkowitemu zniszczeniu w czasie pożaru. Według tradycji cudowna ikona, przechowywana w cerkwi, przetrwała, chociaż mnichom nie udało się uratować żadnych innych elementów wyposażenia świątyni. W 1553 car Iwan IV Groźny sfinansował wzniesienie nowej, kamiennej cerkwi dla klasztoru, pragnąc w ten sposób podziękować za uzdrowienie z choroby nóg, do jakiego miało dojść przed Tołgską Ikoną Matki Bożej. Monaster został ponownie zniszczony w czasie wielkiej smuty.
Ponowny wzrost znaczenia monasteru i poprawa jego sytuacji materialnej miała miejsce w ostatniej ćwierci XVII w. w czasie kierowania nim przez ihumena Gordiana. W miejsce starszej cerkwi klasztornej został wzniesiony sobór Wprowadzenia Matki Bożej do Świątyni, zbudowano również nową bramę wiodącą na teren monasteru i otaczające go mury obronne. Na początku XVIII w. wzniesiono drugą świątynię klasztorną, której patronem był Obraz Chrystusa Nie Ludzką Ręką Uczyniony. Do budynku przylegała dwupiętrowa budowla mieszkalna przeznaczona, z polecenia władz świeckich, dla niezdolnych do służby żołnierzy i oficerów. Od 1793 pełnił on funkcje szpitala klasztornego, następnie od 1806 szkoły duchownej, szkoły parafialnej i seminarium. Monaster był wielokrotnie odwiedzany przez carów i caryce Rosji z rodzinami.
W 1918 r. mnisi udzielili pomocy i schronienia spiskowcom przygotowującym w Jarosławiu powstanie antybolszewickie. 
W 1928 władze radzieckie zamknęły klasztor, zaś w 1932 zaadaptowały dawne cele mnichów na mieszkania. Rosyjski Kościół Prawosławny odzyskał monaster w 1987. We wrześniu 1988, po pierwszych pracach remontowych, Cerkiew Rosyjska reaktywowała klasztor zmieniając jego typ na żeński. Był to jedyny w tym momencie żeński monaster w ZSRR, gdyż władze tego kraju zamknęły wcześniej wszystkie tego typu wspólnoty. Na czele klasztoru stanęła mniszka, a następnie ihumenia Barbara (Tretjak).
We wrześniu 2010 w monasterze przebywały 62 mniszki (w tym pięć schimniszek), 23 riasoforne posłusznice oraz 34 posłusznice. W kompleksie klasztornym działa pięć cerkwi:

</doc>
<doc id="2149554" url="https://pl.wikipedia.org/wiki?curid=2149554" title="Dallas Bixler">
Dallas Bixler

Dallas Bixler (ur. 17 lutego 1910 w Hutchinson, zm. 13 sierpnia 1990 w Buena Park) – amerykański gimnastyk, medalista Olimpijski z Los Angeles.

</doc>
<doc id="2149558" url="https://pl.wikipedia.org/wiki?curid=2149558" title="Jan Grabowski (żużlowiec)">
Jan Grabowski (żużlowiec)

Jan Grabowski (ur. 27 maja 1950 w Myśliborzu, zm. 13 lutego 2017 w Gorzowie Wielkopolskim) – polski żużlowiec i trener sportu żużlowego.
Życiorys.
W latach 1970-1980 reprezentował jako żużlowiec barwy Falubazu (Zgrzeblarek) Zielona Góra. Dwukrotnie wraz z drużyną zdobył brązowe medale Drużynowych Mistrzostw Polski w 1973 i 1979.
Po zakończeniu czynnej kariery żużlowej rozpoczął pracę jako trener młodzieży w zielonogórskim klubie. W 1985 objął funkcję trenera pierwszoligowego Falubazu i w tym samym sezonie wywalczył ze swoją drużyną tytuł Drużynowych Mistrzów Polski na żużlu. Kolejny medal – srebrny – Falubaz prowadzony przez trenera J.Grabowskiego zdobył w 1989.
W ciągu swojej kariery trenerskiej prowadził również m.in. RKM Rybnik i Ostrovię Ostrów Wielkopolski (ponownie od listopada 2010).
Był pierwszym trenerem m.in. Piotra Protasiewicza – Indywidualnego Mistrza Świata juniorów na żużlu w 1996, Indywidualnego Mistrza Polski na żużlu w 1999 i zdobywcy Drużynowego Pucharu Świata na żużlu w 2005 i 2009.

</doc>
<doc id="2149562" url="https://pl.wikipedia.org/wiki?curid=2149562" title="Motocyklowe Grand Prix Katalonii 2006">
Motocyklowe Grand Prix Katalonii 2006

Motocyklowe Grand Prix Katalonii 2006 - siódma eliminacja Motocyklowych Mistrzostw Świata, rozegrana 16 - 18 czerwca 2006 na torze Circuit de Catalunya w Barcelonie.

</doc>
<doc id="2149564" url="https://pl.wikipedia.org/wiki?curid=2149564" title="Włodzimierz Dąbrowski (naczelnik miasta)">
Włodzimierz Dąbrowski (naczelnik miasta)

Włodzimierz Dąbrowski – radny Miejskiej Rady Narodowej, działacz partyjny, trzeci naczelnik miasta Kłodzka w latach 1977–1978.
Był wieloletnim członkiem Miejskiej Rady Narodowej w Kłodzku z ramienia Polskiej Zjednoczonej Partii Robotniczej. Po przeprowadzeniu reformy administracyjnej kraju w 1975 i likwidacji powiatów został powołany 31 maja na zastępcę naczelnika miasta Kłodzka, którą pełnił do 9 listopada 1977, kiedy na wniosek wojewody wałbrzyskiego zastąpił na stanowisku naczelnika miasta Edwarda Schmidta. Odwołany z funkcji 31 maja 1978. Za jego kadencji trwała budowa osiedla im. Kruczkowskiego.

</doc>
<doc id="2149566" url="https://pl.wikipedia.org/wiki?curid=2149566" title="Frank Haubold">
Frank Haubold

Frank Haubold (ur. 23 marca 1906 w Union City, zm. w marcu 1985 w Ridgefield) – amerykański gimnastyk, medalista Olimpijski z Los Angeles.

</doc>
<doc id="2149567" url="https://pl.wikipedia.org/wiki?curid=2149567" title="Lázaro Cárdenas (gmina)">
Lázaro Cárdenas (gmina)

Lázaro Cárdenas – nieduża gmina w północnej meksykańskiego stanu Quintana Roo, położona na wierzchołku półwyspu Jukatan, na wybrzeżu Zatoki Meksykańskiej. Jest jedną z 10 gmin w tym stanie. Siedzibą władz gminy jest miasto Kantunilkín. Nazwa gminy została nadana na cześć prezydenta Meksyku w latach 1934 - 1942 Lázaro Cárdenas del Río.
Wraz z gminami Isla Mujeres i Benito Juárez dzieli wierzchołek półwyspu Jukatan na dwie części. W 2005 roku ludność gminy liczyła 22 434 mieszkańców.
Geografia gminy.
Powierzchnia gminy wynosi 3 881 km² zajmując ponad 7,6% powierzchni stanu, co czyni ją średniej wielkości gminą pod względem powierzchni w stanie Quintana Roo. Obszar gminy jest równinny, a nierówności terenu nie są wyniesione ponad poziom morza o więcej niż 25 m. Wzdłuż wybrzeża znajduje szereg zatok mających charakter lagun z największą "Laguna Conil". Teren w dużej części pokryty jest lasami, które mają charakter lasów deszczowych. Klimat jest ciepły i wilgotny ze średnią roczną temperaturą wynoszącą 24,6 °C. Gmina leży na trasie huraganów a większość wiatrów wieje z kierunku wschodniego znad Morza Karaibskiego przynosząc dużą ilość gwałtownych opadów (głównie w lecie) czyniąc klimat wilgotnym opadami na poziomie 1 268 mm rocznie. Na terenie gminy znajduje się "Yum Balam" obszar chroniony o charakterze parku narodowego.

</doc>
<doc id="2149569" url="https://pl.wikipedia.org/wiki?curid=2149569" title="Syntaksa">
Syntaksa



</doc>
<doc id="2149570" url="https://pl.wikipedia.org/wiki?curid=2149570" title="Aspidytidae">
Aspidytidae

Aspidytidae – rodzina chrząszczy drapieżnych (Adephaga) utworzona w 2002 roku na podstawie badania chrząszczy różniących się znacznie od wszystkich współcześnie występujących rodzin. Budową przypominają znane jedynie z zapisu kopalnego jury i kredy †Liadytidae. Typem nomenklatorycznym nowej rodziny jest rodzaj "Aspidytes", a jego gatunkiem typowym "Aspidytes niobe" opisany z Afryki Południowej, choć pierwsze okazy – zaliczone do pokrewnego gatunku "Aspidytes wrasei" – odkryto wcześniej na terenie Chin. Nazwa rodziny wywodzi się od greckich słów "aspis" (tarcza) i "dytes" (nurek). Jest to pierwsza od 1853 roku nowo opisana rodzina chrząszczy. Ostatnią była Amphizoidae opisana przez LeConte. 
Aspidytidae diagnozowane są na podstawie wzniesionej środkowej części bioder zatułowia, bardzo krótkiego "pedicellus" (drugi człon czułka, nóżka czułka) otoczonego trzonkiem ("scapus"), występującego poprzecznego szwu oraz brakiem włosów pływnych na nogach.
Analiza filogenetyczna danych molekularnych i morfologicznych wskazuje na to, że Aspidytidae są taksonem siostrzanym dla Dytiscidae i Hygrobiidae. 
Systematyka.
"Aspidytes" Ribera et al., 2002

</doc>
<doc id="2149572" url="https://pl.wikipedia.org/wiki?curid=2149572" title="Jerzy Filipski">
Jerzy Filipski

Jerzy Filipski (ur. 30 października 1919 w Łodzi, zm. 12 czerwca 1960 w Warszawie) – polski ekonomista, urzędnik, działacz turystyczny Polskiego Towarzystwa Turystyczno-Krajoznawczego (PTTK).
Praca zawodowa.
Z wykształcenia ekonomista z dyplomem magistra, pracował w Biurze Projektów Przemysłu Papierniczego w Łodzi.
Pozazawodowa działalność społeczna.
Od 1951 należał do PTTK. W 1954 zorganizował zakładowe koło PTTK w swoim Biurze (obecne Koło PTTK nr 1 Łódzkiego Oddziału) i w latach 1954 - 1960 był prezesem tego koła. Dla członków PTTK i sympatyków – pracowników Biura oraz ich rodzin organizował często wycieczki po Ziemi Łódzkiej oraz po kraju i jako jeden z pierwszych działaczy włączał elementy turystyki kwalifikowanej do programów wycieczek autokarowych. 
W 1957 zdobył uprawnienia Przodownika Turystyki Górskiej oraz Przodownika Turystyki Pieszej.
Przez kilka lat był działaczem obsługującym coroczne popularne rajdy turystyki górskiej "Łysogóry Wiosna”.
Od 1958 był członkiem Zarządu Oddziału PTTK w Łodzi.
Zmarł nagle 12 czerwca 1960 podczas delegacji służbowej w Warszawie, pochowany na Starym Cmentarzu przy ul. Ogrodowej w Łodzi.
Źródło informacji biograficznej.
" Słownik biograficzny łódzkich działaczy krajoznawstwa i turystyki", praca zbiorowa pod redakcją Jacka Ciesielskiego, Łódź 1985, Polskie Towarzystwo Turystyczno-Krajoznawcze Zarząd Wojewódzki w Łodzi, Komisja Historyczna.

</doc>
<doc id="2149574" url="https://pl.wikipedia.org/wiki?curid=2149574" title="Amanita Design">
Amanita Design

Amanita Design s.r.o. – niezależne czeskie przedsiębiorstwo produkujące gry komputerowe, założone w 2003 roku przez Jakuba Dvorský’ego. Firma stworzyła kilka gier, które wygrały nagrodę Webby Award, a także edukacyjne i reklamujące minigry i animacje, wszystkie w technologii Adobe Flash. Do jej klientów należą BBC, Nike i The Polyphonic Spree. W 2009 roku Amanita Design wydała grę "Machinarium", która przyniosła twórcom nagrodę „Excellence in Visual Art” na Independent Games Festival.

</doc>
<doc id="2149579" url="https://pl.wikipedia.org/wiki?curid=2149579" title="Matthias Flacius">
Matthias Flacius

Matthias Flacius (łacińska forma nazwiska Vlacich, właściwie Franković), zwany Illyricus (ur. 3 marca 1520 w Albonie, zm. 11 marca 1575 we Frankfurcie nad Menem) – chorwacki teolog luterański, działacz reformacyjny, reprezentant gnezjoluteranizmu, uczestnik licznych sporów teologicznych.
Życiorys.
Pierwsze lata.
Matthias Flacius urodził się w Albonie (obecnie chorwackie miasto Labin) w Istrii. Ze względu na miejsce urodzenia nadano mu przydomek "Illryricus" ("pochodzący z Ilirii"). Jego ojciec, znaczący obywatel Albony, zmarł gdy Flacius był jeszcze młody. Wykształcenie, a zwłaszcza solidne studia filozoficzne, otrzymał w Wenecji od poważanego humanisty Baptisty Egnatiusa. Flacius, wówczas gorliwy katolik, postanowił wstąpić do zakonu, studiować teologię i podjąć działalność kaznodziejską, jednak jego wujek, Baldo Lupetino, prowincjał franciszkanów, wskazał mu Lutra jako głosiciela prawdziwej ewangelii i w 1539 roku wysłał go na studia do Niemiec. Najpierw studiował w Bazylei, od 1540 w Tybindze a od 1541 roku w Wittenberdze, gdzie został życzliwie przyjęty przez Filipa Melanchtona. Po pewnym czasie Jan Bugenhagen skierował go do Lutra. W wyniku tego Flacius przyjął naukę o usprawiedliwieniu jedynie z łaski przez wiarę i stał się jej gorliwym obrońcą.
W 1544 roku Flacius objął katedrę języka hebrajskiego, w 1545 roku ożenił się, tegoż roku lub w roku następnym uzyskał tytuł magistra. Wykładał Stary Testament, Listy Pawła i filozofię Arystotelesa. Jego działalność przerwał wybuch I wojny szmalkaldzkiej. W 1547 roku schronił się w Brunszwiku, gdzie zarabiał na życie nauczaniem, jednak po kulku miesiącach powrócił do Wittenbergi. Po ogłoszeniu Interim augsburskiego w 1548 roku, elektor saski Maurycy Wettyn zaprosił go do dyskusji z teologami i stanami, która zaowocowała sformułowaniem Interim lipskiego. Wtedy to Flacius, ortodoksyjny luteranin, sprzeciwił się ustępstwom Melanchtona i jego zwolenników. Jego pozycja w Wittenberdze stała się niewygodna. Po krótkim pobycie w Hamburgu, Flacius udał się do Magdeburga, gdzie obowiązywała wciąż swoboda publikacji.
Spory teologiczne i próby pojednania.
W Magdeburgu podjął ożywioną polemikę z filipistami (zwolennikami Melanchtona) i wtedy to wybuchły spory, które zaszkodziły sprawie ewangelickiej bardziej niż działalność katolików. Obie strony przyczyniły się do zaognienia konfliktu. W Wittenberdze Flaciusowi przypisywano najgorsze pobudki działań, ze strony Flaciusa próby porozumienia udaremniały jego arogancja, zawzięty charakter i skłonność do autorytaryzmu. W swych dziełach sprzeciwiał się postanowieniom Interim augsburskiego i adiaforytom. Kiedy Magdeburg wpadł w ręce elektora Maurycego, podjęto próbę pogodzenia zwaśnionych stron. Pod nieobecność Flaciusa, Nicolaus Gallus i jego współpracownicy zgodzili się na negocjacje pod warunkiem, że nie będą poczynione żadne ustępstwa wobec papieża. Teolodzy doszli do porozumienia w kilku kwestiach, jednak podejrzliwy Flacius nie był usatysfakcjonowany i próba pojednania zakończyła się niepowodzeniem.
Kolejny spór wybuchł wokół poglądów Georga Majora, który w kazaniu wygłoszonym w Eisleben przyjął stanowisko, że dobre uczynki są niezbędne do zbawienia. W 1552 roku kontrowersje wzbudziła nauka Andreasa Osiandra, według którego usprawiedliwienie polegało na wewnętrznym przyjęciu przez człowieka sprawiedliwości Chrystusa. W sporze tym Flacius był po tej samej stronie co Melanchton, co dowodzi, że ich spór nie miał charakteru personalnego. W tym sporze Flacius opowiadał się za ściśle jurydycznym pojmowaniem odkupienia i usprawiedliwienia. W 1553 roku zaatakował mistyczny subiektywizm Kaspar Schwenkfelda, który rozdzielał wewnętrzne Słowo Boże od litery Pisma Świętego.
W tym czasie podjęto ponowne próby pogodzenia stronnictw wittenberskiego i magdeburskiego. W 1553 roku Flacius i Gallus zaproponowali podjęcie mediacji, jednak Melanchton nie odpowiedział. Później spotkanie pojednawcze zaproponował książę Krzysztof Wirtemberski, jednak Nikolaus von Amsdorf i jego zwolennicy negatywnie ustosunkowali się do jego propozycji, żądając od teologów z Wittenbergi publicznego odwołania swych poglądów. Kilka innych prób również zawiodło. Wtedy Flacius opublikował traktat "Von der Einigkeit", w którym bronił swej osoby przed atakami i zaproponował kroki niezbędne do pojednania. Melanchton odrzucił jednak artykuły Flaciusa.
W 1557 roku Flacius został profesorem Nowego Testamentu i superintendentem w Jenie, która wówczas stanowiła ostoję gnezjoluteranizmu. Krótko po jego przybyciu w Wormacji odbyły się rozmowy religijne ewangelików z katolikami, które zakończyły się niepowodzeniem głównie z powodu rozłamów w samym obozie ewangelickim – do czego w niemałym stopniu przyczynił się Flacius, którego postawa spotkała się z powszechną krytyką. Tzw. dokument frankfurcki, przedstawiony przez książąt w 1558 roku, był próbą pojednania udaną w nie większym stopniu, niż poprzednie. Flacius zaproponował wówczas synod i pięćdziesięciu poważanych teologów podpisało "Supplicatio pro libera, christiana et legitima synodo", co synodu jednak nie doszło. Rezultatu nie przyniosło także spotkanie w Naumburgu w 1561 roku.
Wtedy to wybuchł kolejny spór, zwany sporem synergistycznym. Victorinus Strigel i superintendent Hügel skrytykowali naukę Flaciusa o wolnej woli, uważając, że przyzwalająca wola człowieka funkcjonuje jako element nawrócenia i w człowieku tkwi przyczyna jego zbawienia lub potępienia. Książę Jan Fryderyk natychmiast ich uwięził. W 1560 roku doszło do spotkania w Weimarze, na którym książę potwierdził prawowierność nauki Flaciusa. Jan Fryderyk, znużony sporami teologicznymi, ustanowił konsystorz i wyposażył go w prawo do ekskomuniki oraz cenzury pism teologicznych. Flacius zaprotestował przeciwko temu i sam został uwięziony.
Ostatnie lata.
W 1562 roku Flacius opuścił Jenę z ideą założenia luterańskiej uczelni w Ratyzbonie. Stamtąd protestował przeciwko synergistom, kryptokalwinistom, władzom świeckim ingerującym w sprawy Kościoła i wielu innym przeciwnikom. Wzbudziło to nienawiść wielu przeciwników i jego osoba stała się zagrożona. Szczególnie zaciekłym przeciwnikiem był elektor saski August Wettyn, przed którym rada miejska Ratyzbony nie mogła Flaciusa uchronić. W 1566 roku Flacius udał się do Antwerpii, gdzie w owym czasie luteranie byli traktowani przez księcia Wilhelma Orańskiego tak samo jak kalwiniści, bowiem tamtejszy zbór potrzebował pomocy doświadczonego teologa. Rok później musiał jednak uchodzić przed postępami armii hiszpańskiej. Udał się do Frankfurtu nad Menem, a później do Strasburga, jednak także tam dosięgła go nienawiść elektora Augusta. Flacius zbiegł do Bazylei, jednak nie pozwolono mu tam pozostać, więc powrócił do Strasburga, gdzie pomimo nacisków elektora był tolerowany. Popadł jednak w konflikt z tamtejszym duchowieństwem ze względu na swój sprzeciw wobec prób pojednania podjętych przez Jakoba Andreä oraz swoją naukę o grzechu pierworodnym (patrz niżej); oskarżano go nawet o manicheizm. W 1573 roku rada miejska skazała go na wygnanie. Flacius ponownie udał się do Franfurtu nad Menem, gdzie schronienia udzieliła mu przełożona klasztoru Białych Pań ("Weißfrauenkloster"). Rada miejska nie udzieliła zgody na pozostanie w mieście, jednak nakaz jego opuszczenia udało się odwlec aż do śmierci Flaciusa.
Nauka o grzechu pierworodnym.
Duże kontrowersje wzbudziła nauka Flaciusa o grzechu pierworodnym. W traktacie "De peccati originalis aut veteris Adami appellationibus et essentia" utrzymywał, że grzech pierworodny jest substancją człowieka, a nie jedynie przypadłością, jak uważał Strigel. Sformułowanie to padło w polemice z synergistami, posądzanymi o semipelagianizm, jednak ubrano je w słowa właściwe dla manichejczyków. Flacius rozróżniał materialną i formalną substancję człowieka – pierwszą utożsamiał z grzechem pierworodnym, drugą za doskonałą, gdyż stworzoną na obraz Boży. F. Bente odrzuca twierdzenie przeciwników Flaciusa, że ten uważał szatana za stwórcę natury człowieka. Ostatecznie w "Formule zgody" odrzucono zarówno utożsamienie grzechu pierworodnego z naturą człowieka, jak i poglądy synergistów umniejszających jego znaczenie.
Działalność literacka i naukowa.
Pomimo zaangażowania w liczne spory, Flacius był aktywny na polu działalności naukowej. Szczególnie wykazywał się jako historyk Kościoła. W Magdeburgu podjął zamiar napisania dzieł historycznych wymierzonych w katolicyzm. W dziele "Catalogus testium veritatis, qui ante nostram ætatem reclamarunt Papæ" (1556) oraz jego uzupełnieniu "Varia doctorum piorumque virorum de corrupto ecclesiæ statu poemata" (1557) opisuje osoby, które jeszcze przed Lutrem sprzeciwiały się papieżowi. Bardziej istotny był jego plan opisania historii Kościoła od czasów apostołów w celu wykazania, jak stopniowo odchodził on od prawdy, aż do momentu gdy Luter odnowił w nim prawdziwą ewangelię. Owocem tego były tzw. "Centurie Magdeburskie". Flaciusa, który przemierzał całe Niemcy zbierając materiały do swoich prac, wspierało finansowo wielu patronów i wspomagali liczni asystenci. Antykatolicki charakter tych dzieł uczynił je podatnymi na krytykę, niemniej zapoczątkowały one nową epokę badań nad historią Kościoła. Flacius zajmował się także biblistyką. W tej dziedzinie jego najważniejszymi dziełami były "Clavis scripturæ sacræ seu de sermone sacrarum literarum" (1567) i "Glossacompendiaria in Novum Testamentum" (1570).

</doc>
<doc id="2149581" url="https://pl.wikipedia.org/wiki?curid=2149581" title="Gašper Berlot">
Gašper Berlot

Gašper Berlot (ur. 6 sierpnia 1990 roku w Velenju) – słoweński kombinator norweski, brązowy medalista mistrzostw świata juniorów.
Kariera.
Berlot dwukrotnie zdobył punkty do klasyfikacji Pucharu Świata. Miało to miejsce 11 stycznia 2009 w Val di Fiemme, gdzie był 25. oraz 23 stycznia 2010 w Schonach im Schwarzwald, gdzie zajął 29. pozycję.
W 2010 roku reprezentował Słowenię na igrzyskach olimpijskich w Vancouver. W pierwszym z konkursów, biegu na 10 km i skoków na skoczni normalnej zajął 37. miejsce. Taką samą lokatę zajął w drugim z konkursów indywidualnych, w skład którego weszły skoki na obiekcie dużym i bieg na 10 km.
W 2010 roku wraz z Marjanem Jelenko, Matičem Plaznikiem i Jože Kamenikiem zdobył brązowy medal mistrzostw świata juniorów w kombinacji norweskiej.
Przed sezonem 2016/2017 zakończył karierę sportową.
Osiągnięcia.
Puchar Świata.
Miejsca na podium chronologicznie.
Berlot nie stał na podium indywidualnych zawodów PŚ.

</doc>
<doc id="2149586" url="https://pl.wikipedia.org/wiki?curid=2149586" title="Motocyklowe Grand Prix Katalonii 2005">
Motocyklowe Grand Prix Katalonii 2005

Motocyklowe Grand Prix Katalonii 2005 – szósta eliminacja Motocyklowych Mistrzostw Świata, rozegrana 10–12 czerwca 2005 na torze Circuit de Catalunya w Barcelonie.

</doc>
<doc id="2149589" url="https://pl.wikipedia.org/wiki?curid=2149589" title="Gerhard Hofer">
Gerhard Hofer

Gerhard Hofer (ur. 11 sierpnia 1982) – austriacki skoczek narciarski.
Przebieg kariery.
Największym sportowym osiągnięciem Hofera jest zajęcie 2. i 3. miejsca w zawodach Pucharu Kontynentalnego w Ishpeming w sezonie 2001/02. W tym samym sezonie wziął udział w kwalifikacjach do dwóch konkursów 50. Turnieju Czterech Skoczni w Innsbrucku i Bischofshofen, lecz zajął odpowiednio 69. oraz 59. miejsce i nie wystartował w żadnym z konkursów. 16 lutego 2003 wziął udział w konkursie Pucharu Kontynentalnego w Westby, zajmując 29. lokatę i był to jego ostatni start w zawodach międzynarodowych.
Do końca sezonu 2006/07 był serwismenem reprezentacji Austrii w skokach narciarskich. W 2007 r. w kadrze Szwajcarii zastąpił na tym stanowisku Rogera Kambera i zajmował je do końca sezonu 2009/10, po którym został serwismenem reprezentacji Finlandii. Po sezonie 2010/11 rozpoczął współpracę z kadrą Rosji.

</doc>
<doc id="2149597" url="https://pl.wikipedia.org/wiki?curid=2149597" title="Modraszek Rebela">
Modraszek Rebela

Modraszek Rebela ("Phengaris rebeli", syn. "Maculinea rebeli") – myrmekofilny gatunek motyla z rodziny modraszkowatych ("Lycaenidae"). Sytuacja taksonomiczna gatunku nie jest jasna. Ze względu na brak różnic morfologicznych i genetycznych może być traktowany jako forma ekologiczna modraszka alkona. Gąsienice początkowo żerują na kwiatostanach goryczki krzyżowej, następnie kontynuują swój rozwój w gniazdach niektórych gatunków mrówek z rodzaju "Myrmica". W Polsce objęty jest częściową ochroną gatunkową, a dawniej podlegał ochronie ścisłej.

</doc>
<doc id="2149603" url="https://pl.wikipedia.org/wiki?curid=2149603" title="Jan Kříženecký">
Jan Kříženecký

Jan Kříženecký (ur. 20 marca 1868 w Pradze, zm. 9 lutego 1921 w Pradze) – czeski pionier kina, autor pierwszych czeskich filmów. Autor m.in. "Sprzedawcy parówek i rozlepiacza plakatów" ("Výstavní párkař a lepič plakátů", 1898) oraz "Śmiechu i płaczu" ("Smích a pláč", 1898). 
Zanim zajął się kinematografią, studiował architekturę. Pierwsze filmy (wykonane za pomocą kinematografu, który zakupił podczas podróży do Paryża wraz z Josef Pokorným) zaprezentował publicznie w 1898 roku w Pradze. Oprócz krótkich aktualności, wystawił wtedy trzy komedie, w których zagrał Josef Šváb-Malostranský – "Sprzedawcę parówek i rozlepiacza plakatów", "Udaremnione zaloty" ("Dostaveníčko ve mlýnici") oraz "Śmiech i płacz". 
W późniejszych latach dokumentował za pomocą kamery różne wydarzenia. Z czasem związał się z wytwórnią Kinofa. Pracę w przemyśle filmowym zakończył w 1910 roku.

</doc>
<doc id="2149605" url="https://pl.wikipedia.org/wiki?curid=2149605" title="Jan Krizenecky">
Jan Krizenecky



</doc>
<doc id="2149608" url="https://pl.wikipedia.org/wiki?curid=2149608" title="Hrabstwo Manitowoc">
Hrabstwo Manitowoc

Hrabstwo Manitowoc (ang. "Manitowoc County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1493,87 mil² (3869,11 km²). Według szacunków United States Census Bureau w roku 2009 miało 80 583 mieszkańców. Jego siedzibą administracyjną jest Manitowoc.
Hrabstwo zostało utworzone w 1836. Nazwa pochodzi z języka Indian Chippewa i oznacza "miejsce dobrego ducha".
Na obszarze hrabstwa znajdują się rzeki Branch, Devils, East Twin, Manitowoc, Meeme, Sheboygan, West Twin oraz 101 jezior.

</doc>
<doc id="2149610" url="https://pl.wikipedia.org/wiki?curid=2149610" title="Live at the Brixton Academy (album Briana Maya)">
Live at the Brixton Academy (album Briana Maya)

Live at the Brixton Academy – wydany w 1994 roku solowy album koncertowy gitarzysty zespołu Queen, Briana Maya, zawierający zapis koncertu artysty w Brixton Academy w Londynie 15 czerwca 1993 roku w ramach trasy Back to the Light Tour.

</doc>
<doc id="2149613" url="https://pl.wikipedia.org/wiki?curid=2149613" title="Cmentarz wojenny nr 92 – Stróżówka">
Cmentarz wojenny nr 92 – Stróżówka

Cmentarz wojenny nr 92 – Stróżówka – austriacki cmentarz z I wojny światowej, zaprojektowany przez Hansa Mayra. Znajduje się w miejscowości Stróżówka. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie.
Cmentarz znajduje wśród pól na wschód od drogi nr 977. Otoczony jest prawie w całości murowanym płotem. Ma kształt wielokąta złożonego z dwóch prostokątów o powierzchni około 86 m². Na cmentarzu jest pochowanych 98 żołnierzy rosyjskich w pięciu grobach zbiorowych poległych w maju 1915 roku. Na grobach zachowały się kute żelazne krzyże dwuramienne oraz na terenie cmentarza znajduje się zrekonstruowany krzyż centralny.

</doc>
<doc id="2149615" url="https://pl.wikipedia.org/wiki?curid=2149615" title="Bermudy na Letnich Igrzyskach Olimpijskich 2004">
Bermudy na Letnich Igrzyskach Olimpijskich 2004

Bermudy na Letnich Igrzysk Olimpijskich 2004 reprezentowało 10 zawodników (pięć kobiet i pięciu mężczyzn) w 6 dyscyplinach. Był to piętnasty występ reprezentacji Bermudów na letnich igrzyskach olimpijskich.
Skład reprezentacji.
Pływanie.
Kobiety
Żeglarstwo.
Kobiety
Mężczyźni
Triathlon.
Mężczyźni
Jeździectwo.
Mężczyźni
Skoki do wody.
Kobiety
Lekkoatletyka.
Mężczyźni

</doc>
<doc id="2149622" url="https://pl.wikipedia.org/wiki?curid=2149622" title="Ecuador">
Ecuador

"Ecuador" – singel niemieckiego projektu muzycznego Sash! oraz Adriana Rodrigueza. Singel został wydany w 1997 roku, został umieszczony na albumie "It's My Life - The Album".
Wersja "2007 Reloaded".
W 2007 roku została wydana wersja "2007 Reloaded". Utwór został odnotowany na 17. miejscu na hiszpańskiej liście Top 50 Singles.

</doc>
<doc id="2149625" url="https://pl.wikipedia.org/wiki?curid=2149625" title="Lazăr Sfera">
Lazăr Sfera

Lazăr Sfera (ur. 29 kwietnia 1909 w Lokve, zm. 24 sierpnia 1992) – rumuński piłkarz, reprezentant kraju grający na pozycji obrońcy.
Kariera klubowa.
Swoją przygodę z futbolem rozpoczął w wieku 16 lat w zespole Politehnica Timiszoara. W 1927 roku dołączył do drużyny seniorów Politehnici. W 1929 roku na kilka miesięcy pozyskał go zespół Banatul Timişoara, a jeszcze w tym samym roku dołączył do România Cluj. W 1931 roku podpisał kontrakt z zespołem Universitatea Kluż-Napoka. W barwach drużyny z Kluż zdobył wicemistrzostwo Liga I w sezonie 1932/33 oraz dotarł do finału Pucharu Rumunii w sezonie 1933/34. Dobre występy w klubie zaowocowały powołaniem na MŚ 1934. Po mundialu zakupił go zespół Venus Bukareszt. Grając dla Venusa trzykrotnie wygrał mistrzostwo Liga I w sezonach 1936/37, 1938/39, 1939/40 oraz dotarł do finału Pucharu Rumunii w sezonie 1939/40. Dla ekipy ze stolicy wystąpił w 133 spotkaniach i strzelił 3 bramki. W 1941 roku zakończył karierę piłkarską.
 
Kariera reprezentacyjna.
Karierę reprezentacyjną rozpoczął 26 sierpnia 1931 w meczu przeciwko Litwie, który jego zespół wygrał 4:2. W 1934 został powołany przez trenerów Josefa Uridila i Constantina Rădulescu na MŚ 1934 we Włoszech. Jego reprezentacja poległa w pierwszej rundzie z Czechosłowacją 1:2. Sfera nie zagrał w tym spotkaniu. W 1938 roku został powołany przez trenerów Alexandru Săvulescu i Constantina Rădulescu na MŚ 1938 we Francji. Nie wystąpił w żadnym spotkaniu. Po raz ostatni w reprezentacji zagrał 1 czerwca 1941 w przegranym 1:4 spotkaniu z reprezentacją Niemiec. W sumie wystąpił w 14 spotkaniach.
Sukcesy.
Universitatea Kluż-Napoka
 Venus Bukareszt

</doc>
<doc id="2149635" url="https://pl.wikipedia.org/wiki?curid=2149635" title="Kulisz">
Kulisz

Kulisz (Kulisch, Kulish):

</doc>
<doc id="2149637" url="https://pl.wikipedia.org/wiki?curid=2149637" title="Hrabstwo Marinette">
Hrabstwo Marinette

Hrabstwo Marinette (ang. "Marinette County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1550,07 mil² (4014,66 km²). Według szacunków United States Census Bureau w roku 2009 miało 41 968 mieszkańców. Jego siedzibą administracyjną jest Marinette.
Hrabstwo zostało utworzone z Oconto w 1879.
Na obszarze hrabstwa znajdują się rzeki Little Peshtigo, Menominee, Pewmebonwon, Peshtigo, Pike, Rat, Thunder i Wausaukee oraz 442 jezior.

</doc>
<doc id="2149638" url="https://pl.wikipedia.org/wiki?curid=2149638" title="Bhutan na Letnich Igrzyskach Olimpijskich 2004">
Bhutan na Letnich Igrzyskach Olimpijskich 2004

Bhutan na Letnich Igrzyskach Olimpijskich 2004 – występ reprezentacji Bhutanu na Letnich Igrzyskach Olimpijskich 2004.
Reprezentacja liczyła 2 zawodników, którzy wystąpili w jednej dyscyplinie – łucznictwie.
Był to szósty start reprezentacji Bhutanu na letnich igrzyskach olimpijskich.
Wyniki reprezentantów Bhutanu.
Łucznictwo.
Mężczyźni
Kobiety

</doc>
<doc id="2149640" url="https://pl.wikipedia.org/wiki?curid=2149640" title="Hogfather (film)">
Hogfather (film)



</doc>
<doc id="2149643" url="https://pl.wikipedia.org/wiki?curid=2149643" title="Motocyklowe Grand Prix Katalonii 2004">
Motocyklowe Grand Prix Katalonii 2004

Motocyklowe Grand Prix Katalonii 2004 - piąta eliminacja Motocyklowych Mistrzostw Świata, rozegrana 11 - 13 czerwca 2004 na torze Circuit de Catalunya w Barcelonie.

</doc>
<doc id="2149644" url="https://pl.wikipedia.org/wiki?curid=2149644" title="Foluszowy Potok">
Foluszowy Potok

Foluszowy Potok – potok, prawostronny dopływ Młynisk.
Jego zlewnia znajduje się w Zakopanem. Jest to sztucznie utworzona odnoga potoku Bystra. Powstaje poniżej tamy zbiornika na Bystrej w Kuźnicach, jeszcze w obrębie Tatr. Dalej płynie wzdłuż alei Przewodników Tatrzańskich obok ronda Jana Pawła II (dawnego ronda Kuźnickiego) i dalej wzdłuż ulicy Zamojskiego i Krupówek. Po drodze mija Park Miejski i plac Niepodległości. Foluszowy Potok uchodzi do Młynisk w okolicy ul. Kasprusie. Ma jeden dopływ – Czarny Potok wypływający pod Wielką Krokwią.
Nazwa potoku pochodzi od folusza, który niegdyś stał nad tym potokiem przy Krupówkach.

</doc>
<doc id="2149645" url="https://pl.wikipedia.org/wiki?curid=2149645" title="Muhammad Ibn al-Hanafijja">
Muhammad Ibn al-Hanafijja



</doc>
<doc id="2149646" url="https://pl.wikipedia.org/wiki?curid=2149646" title="Drepanepteryx algida">
Drepanepteryx algida

Drepanepteryx algida – borealno-górski gatunek sieciarki z rodziny życiorkowatych (Hemerobiidae). Występuje w syberyjskiej części Azji oraz w Europie Środkowej, z wyjątkiem jej północnej części. Jego siedliskiem są iglaste lasy. Preferuje modrzewie. W Polsce stwierdzono jego obecność na kilku stanowiskach w południowej części kraju. Jest gatunkiem bardzo rzadkim, w przeciwieństwie do drugiego z występujących w Polsce przedstawicieli tego rodzaju, którym jest szeroko rozprzestrzeniony na obszarze kraju "Drepanepteryx phalaenoides". "Drepanepteryx algida" ma brązowe, wyraźnie użyłkowane skrzydła o długości około 8–9 mm. Postacie dorosłe obserwowano w Polsce do października.
Do początków lat 90. XX wieku, poza wzmianką ze Śląska, brak było potwierdzonych danych o występowaniu tego gatunku w Polsce. W 1992 złapano kilka osobników w Karkonoskim Parku Narodowym. W kolejnych latach potwierdzono obserwacje ze Śląska i odkryto w Beskidzie Sądeckim i Górach Świętokrzyskich.

</doc>
<doc id="2149648" url="https://pl.wikipedia.org/wiki?curid=2149648" title="Puchar Świata w narciarstwie dowolnym 1984/1985">
Puchar Świata w narciarstwie dowolnym 1984/1985

Puchar Świata w narciarstwie dowolnym 1984/1985 rozpoczął się 11 grudnia 1984 we francuskim Tignes, a zakończył 24 marca 1985 w szwedzkim Sälen. Była to szósta edycja Pucharu Świata w narciarstwie dowolnym. Puchar Świata rozegrany został w 8 krajach i 12 miastach na 2 kontynentach. Najwięcej zawodów odbyło się we Francji - 10 dla mężczyzn i 12 kobiet. Rozegrano 37 zawodów dla mężczyzn i 39 dla kobiet.
Obrońcą Pucharu Świata wśród mężczyzn był Kanadyjczyk Alain LaRoche, a wśród kobiet Szwajcarka Conny Kissling. W tym sezonie zarówno LaRoche jak i Kissling obronili tytuły wywalczone w poprzednim sezonie.

</doc>
<doc id="2149649" url="https://pl.wikipedia.org/wiki?curid=2149649" title="An Ainu-English-Japanese Dictionary">
An Ainu-English-Japanese Dictionary

An Ainu-English-Japanese Dictionary – słownik ajnusko-japońsko-angielski opublikowany po raz pierwszy przez prezbiteriańskiego pastora Johna Batchelora w 1889.
Jest jednym z największych słowników ajnusko-obcojęzycznych oraz obcojęzyczno-ajnuskich. Jego drugie, poszerzone wydanie ukazało się w 1905. W 1926 Batchelor ogłosił trzecią, najpełniejszą edycję swojej publikacji. Zawierała ona przeszło 15000 haseł w części ajnusko-japońsko-angielskiej oraz około 4000 w części angielsko-japońskiej, a także esej o Ajnach i zarys gramatyki ajnuskiej wraz z bibliografią ajnulogiczną zestawioną przez Bronisława Piłsudskiego. Najczęściej cytowane wydanie czwarte z 1938 jest przedrukiem wydania trzeciego.
Wzbudził wiele zastrzeżeń wśród badaczy zajmujących się Ajnami. Jego najbardziej kompleksowej krytyki dokonał Mashiho Chiri. Jednocześnie odegrał ważną rolę w rozwoju ajnulogii; wykorzystywali go także powszechnie krytycy metod badawczych jego kompilatora.

</doc>
<doc id="2149650" url="https://pl.wikipedia.org/wiki?curid=2149650" title="Friedrich Kraus">
Friedrich Kraus

 
Friedrich Kraus (ur. 31 maja 1858 w Bodenbach, zm. 1 marca 1936 w Berlinie) – austriacki lekarz, internista. Pamiętany za prace dotyczące elektrokardiografii i chemii koloidów. Studiował medycynę na Uniwersytecie Karola-Ferdynanda w Pradze, po uzyskaniu tytułu doktora medycyny był asystentem w klinice Kahlera. W 1890 habilitował się i został dyrektorem Rudolph-Spital w Wiedniu. W 1902 zastąpił Gerhardta na stanowisku dyrektora II kliniki Charité w Berlinie.
Jego asystentami byli m.in. Theodor Brugsch i Rahel Hirsch. Wspólnie z Brugschem zredagował 19 tomów podręcznika "Spezielle Pathologie und Therapie" (Berlin-Wien, 1919–1929).
Od 1925 do 1928 wspólnie z Nikołajem Siemaszką wydawał „Deutsch-Russische medizinische Zeitschrift“.

</doc>
<doc id="2149653" url="https://pl.wikipedia.org/wiki?curid=2149653" title="Wybory parlamentarne we Włoszech w 2001 roku">
Wybory parlamentarne we Włoszech w 2001 roku

Wybory parlamentarne we Włoszech w 2001 roku odbyły się 13 maja 2001. W ich wyniku wybrano członków Izby Deputowanych i Senatu XIV kadencji. Wybory zakończyły pięcioletni okres rządów partii centrolewicowych i lewicowych, które w tym czasie współtworzyły cztery gabinety. Zwycięzcą wyborów w 2001 została centroprawicowa koalicja Dom Wolności skupiona wokół byłego premiera Silvia Berlusconiego.
Tło wyborów.
Ordynacja wyborcza do obu izb przewidywała wybory mieszane. W okręgach jednomandatowych wybierano 475 posłów i 232 senatorów. 155 członków Izby Deputowanych i 83 członków Senatu zostało wyłonionych proporcjonalnie. Przed wyborami ponownie zorganizowały się dwa wielkie bloki centroprawicy i centrolewicy, które wystawiły wspólne listy w wyborach senackich oraz w wyborach większościowych do niższej izby parlamentu.
Centroprawicowy Dom Wolności ("Casa della liberta"), kierowany przez Silvia Berlusconiego, powołały Forza Italia, Sojusz Narodowy, "Biancofiore" (Centrum Chrześcijańsko-Demokratyczne i Zjednoczeni Chrześcijańscy Demokraci) oraz Nowa Włoska Partia Socjalistyczna.
Centrolewicowe Drzewo Oliwne ("Ulivo"), na czele którego stanął Francesco Rutelli, utworzyły Demokraci Lewicy, koalicja Margherita (Włoska Partia Ludowa, Demokraci, Odnowienie Włoskie, UDEUR), "Il Girasole" (Federacja Zielonych i Włoscy Demokratyczni Socjaliści), Partia Komunistów Włoskich.
Samodzielnie wystartowały m.in. skrajnie lewicowe Odrodzenie Komunistyczne (posiadające pakt o nieagresji z lewicą), Włochy Wartości, utworzona kilka miesięcy wcześniej Europejska Demokracja, a także środowisko radykałów skupione wokół Marca Pannelli i Emmy Bonino.

</doc>
<doc id="2149655" url="https://pl.wikipedia.org/wiki?curid=2149655" title="Fredrik Bjerkeengen">
Fredrik Bjerkeengen

Fredrik Bjerkeengen (ur. 11 listopada 1988 w Kolbu) – norweski skoczek narciarski, reprezentant klubu Kolbukameraten IL. Uczestnik mistrzostw świata juniorów (2007). Drugi zawodnik klasyfikacji generalnej Pucharu Kontynentalnego w sezonie 2012/2013.
Przebieg kariery.
W Pucharze Kontynentalnym debiutował w marcu 2006, a pierwsze punkty zdobył w jego letniej edycji we wrześniu 2008 w Lillehammer. W sierpniu 2009 w tej samej miejscowości zajął drugie miejsce, przegrywając tylko z Roarem Ljøkelsøyem.
W Pucharze Świata zadebiutował 24 listopada 2012 w Lillehammer, zajmując 47. miejsce. 26 stycznia 2013 po raz pierwszy w karierze zwyciężył w zawodach Pucharu Kontynentalnego. Stało się to na skoczni w Titisee-Neustadt. 3 lutego 2013 w Harrachovie zdobył pierwsze punkty Pucharu Świata, zajmując 24. miejsce. Zajął drugie miejsce w klasyfikacji generalnej Pucharu Kontynentalnego 2012/2013, do zwycięzcy – Anže Semeniča – tracąc 11 punktów.
Po sezonie 2019/2020 zakończył karierę sportową.
Jest rekordzistą skoczni Snowflake w Westby, gdzie 10 lutego 2008 oddał skok na odległość 130 metrów, o 4,5 metra bijąc rekord Słoweńca Primoža Rogliča z 2007.
Swój rekord życiowy ustanowił jako przedskoczek na mistrzostwach świata w lotach w 2012 roku na skoczni Vikersundbakken w Vikersund. Wynosi on 223 metry.

</doc>
<doc id="2149657" url="https://pl.wikipedia.org/wiki?curid=2149657" title="Podróżnik">
Podróżnik



</doc>
<doc id="2149660" url="https://pl.wikipedia.org/wiki?curid=2149660" title="Onufry Laskowski">
Onufry Laskowski

Onufry Jakub Laskowski OFM (ur. 1 września 1805 w Kazimierzu koło Rumi, zm. 22 czerwca 1889 w Nowym Mieście Lubawskim) − polski kapłan, franciszkanin, prowincjał.
Życiorys.
O. Onufry Laskowski przyszedł na świat w kaszubskiej wsi Kazimierz pod Rumią 1 września 1805. Rumia należała wówczas do Królestwa Prus. Do Zakonu Braci Mniejszych − franciszkanów − wstąpił w czerwcu 1823 w klasztorze w Żurominie (Pruska Prowincja Reformatów pw. Wniebowzięcia NMP). Tam też odbył nowicjat i złożył 10 czerwca 1824 śluby zakonne. Następnie studiował retorykę w Zarębach Kościelnych (1824-1825), filozofię i historię Kościoła we Włocławku (1825-1828) oraz teologię w Płocku (1828-1830). Święcenia kapłańskie przyjął w Płocku 1 lutego 1829.
W latach 1832-1837 uczył w szkole elementarnej we Włocławku. Następnie był prefektem kalwarii w Wejherowie oraz gwardianem w Żurominie, pracując jednocześnie jako misjonarz ludowy i kaznodzieja. W prowincji pełnił urząd sekretarza prowincjalnego (1840-1843) oraz definitora (1849-1852). Od 1854 do 1858 był gwardianem w Łąkach Bratiańskich. Gdy dekretem "In regimine universi Ordinis" z 12 maja 1855 generał zakonu Wenanty z Celano powołał do istnienia Prowincję Niepokalanego Poczęcia NMP w Prusach i w Wielkim Księstwie Poznańskim, o. Laskowski został ustanowiony jej kustoszem, czyli zastępcą prowincjała; urząd ten zaczął wówczas pełnić o. Pacyfik Bydłowski OFM. Gdy o. Bydłowski wyjechał w 1856 na kapitułę generalną do Rzymu, o. Laskowski wybrany został komisarzem prowincji na czas nieobecności prowincjała.
Podczas odbytej 24 września 1858 kapituły prowincjalnej w Łąkach Bratiańskich o. Laskowski wybrany został prowincjałem Prowincji Niepokalanego Poczęcia NMP w Prusach i w Wielkim Księstwie Poznańskim. Urząd ten pełnił do 1861. W 1870 o. Laskowski ponownie został wybrany prowincjałem - drugi raz. Gdy bracia wybrali go po raz trzeci prowincjałem w 1873, zrezygnował ze względu na wiek. Do kasaty prowincji i zamknięcia 27 września 1875 konwentu w Łąkach Bratjańskich duszpasterzował i zajmował się kierownictwem duchowym. W 1875 osiadł przy parafii w Nowym Mieście Lubawskim, gdzie obchodził 50-tą i 60. rocznicę przyjęcia święceń kapłańskich. Zmarł 22 czerwca 1889 i został pochowany na miejscowym cmentarzu.

</doc>
<doc id="2149663" url="https://pl.wikipedia.org/wiki?curid=2149663" title="Eternal Circle">
Eternal Circle

Eternal Circle - album studyjny polskiej grupy muzycznej Non Opus Dei. Wydawnictwo ukazało się 15 września 2010 roku nakładem wytwórni muzycznej Witching Hour Productions. 
Partie perkusji zostały zarejestrowane w olsztyńskim Bat Studio w przeciągu trzech dni. Ślady zrealizowali Michał Bagiński i Szymon Czech. Partie gitar zostały nagrane w Elephant Studio. Z kolei wokalizy i partie gitary basowej zostały nagrane w Studio X w Olsztynie. Wszystkie utwory zostały wyprodukowane, zmiksowane oraz zmasterowane przez Szymona Czecha. Okładkę płyty oraz grafiki opracował Bartek Rogalewicz. Strona wizualna została wzbogacona elementami typu piołun czy ręcznie szyta książeczka dołączona do wydawnictwa. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2149664" url="https://pl.wikipedia.org/wiki?curid=2149664" title="Modraszek alkon">
Modraszek alkon

Modraszek alkon ("Phengaris alcon", syn. "Maculinea alcon") – myrmekofilny gatunek motyla z rodziny modraszkowatych (Lycaenidae). Nieodróżnialny morfologicznie i genetycznie od modraszka Rebela, który przez niektórych autorów traktowany jest jako jego forma ekologiczna. W Polsce rzadko i narażony na wyginięcie.
Występowanie.
Od północnej Hiszpanii, po Mongolię. W Polsce głównie w południowej i wschodniej części kraju, nielicznie i w rozproszeniu inne regiony.
Wygląd.
Rozpiętość skrzydeł 32-36 mm, wyraźny dymorfizm płciowy. Samiec ma wierzch skrzydeł niebieski z czarno-białą obwódką. Samica ma skromne ubarwienie, wierzch brunatny z niebieskim połyskiem. Spód szaro-brązowy czarnymi, biało obrzeżonymi plamkami. Gąsiennica czerwono-zielona lub malinowoczerwona z szczecinkami, pod koniec rozwoju w mrowisku staje się bladobrązowa. Poczwarka smukła, bladobrunatna z prześwitującą kutykulą.
Bionomia i środowisko.
Warto na początku podkreślić, iż w Polsce występują różne populacje tego gatunku. Pierwszy z nich, Phengaris alcon, zamieszkuje niziny i żyje na goryczce wąskolistnej, natomiast drugi, Phengaris rebeli, żyje w górach i wyżynach, a jego gąsiennice dorastają na goryczce krzyżowej. Poza tym "rebeli" zaczyna latać o miesiąc wcześniej, w czerwcu. Mimo to, najnowsze badania wskazują na to, że nie ma pomiędzy nimi istotnych różnic. Jajo modraszka alkona jest białe, sferyczne, spłaszczone. Chorion z jamkami. Składane są na pąkach lub kwiatach rośliny pokarmowej, rzadziej na liściach. Puste osłonki po jajach czasem pozostają na kwiecie nawet kilka tygodni od ich opuszczenia. Motyl występuje tylko w jednym pokoleniu w okresie 2/VI-3/VIII. Gąsiennica żyje na goryczce wąskolistnej i krzyżowej, później dorasta w gniazdach mrówek Myrmica scabrinodis, Nyl., M. sabuleti Mein., M. schencki Emery i M. vandeli Bondr. Młode gąsiennice poszukują pożywienia wewnątrz rośliny pokarmowej, a w czwartym stadium akceptowana jest przez mrówki i karmiona przez nie. Zimuje tylko gąsiennica. Pokarmem jest nektar. Odwiedza krwawicę pospolitą, chabra łąkowego, komonicę i macierzankę, ale widywane były również na ostrożeniu łąkowym oraz mięcie wodnej. Zamieszkuje rzadko koszone, torfiaste łąki trzęślcowe, znajdujące się w dolinach rzek, jezior i obrzeża torfowisk niskich. Spotykany jest również na ciepłych murawach i użytkowanych łąkach i pastwiskach.
Status i ochrona.
W Polsce uznawany jest uznawany za gatunek narażony na wyginięcie (VU). Zagrażają mu niekorzystne zmiany w środowisku. Wśród można wymienić ekstensywne użytkowanie wilgotnych łąk, co prowadzi do zanikania rośliny pokarmowej i mrówki, z którą współpracuje, zarastanie i zmiana stosunków wodnych. Ważne jest zachowanie wilgotnych łąk. Właśnie z ich braku zanikł w wielu częściach kraju.

</doc>
<doc id="2149667" url="https://pl.wikipedia.org/wiki?curid=2149667" title="Modraszek rebeli">
Modraszek rebeli



</doc>
<doc id="2149668" url="https://pl.wikipedia.org/wiki?curid=2149668" title="Ožkabaliai I">
Ožkabaliai I

Ožkabaliai I – wieś na Litwie, w okręgu mariampolskim, w rejonie wyłkowyskim, w gminie Bartniki. W 2011 roku liczyła 44 mieszkańców.
W 1851 roku we wsi urodził się Jonas Basanavičius.

</doc>
<doc id="2149669" url="https://pl.wikipedia.org/wiki?curid=2149669" title="Modraszek rebela">
Modraszek rebela



</doc>
<doc id="2149672" url="https://pl.wikipedia.org/wiki?curid=2149672" title="Hrabstwo Marquette (Wisconsin)">
Hrabstwo Marquette (Wisconsin)

Hrabstwo Marquette (ang. "Marquette County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 464,42 mil² (1202,84 km²). Według szacunków United States Census Bureau w roku 2009 miało 14 727 mieszkańców. Jego siedzibą administracyjną jest Montello.
Hrabstwo zostało utworzone w 1836. Nazwa pochodzi od nazwiska jezuity i misjonarza Jacques'a Marquette'a.
Na obszarze hrabstwa znajdują się rzeki Fox, Mecan, Montello i White oraz 93 jeziora.

</doc>
<doc id="2149674" url="https://pl.wikipedia.org/wiki?curid=2149674" title="Pomnik 200-lecia Konstytucji 3 Maja i Odzyskania Niepodległości w Lesznie">
Pomnik 200-lecia Konstytucji 3 Maja i Odzyskania Niepodległości w Lesznie

Pomnik 200-lecia Konstytucji 3 Maja i Odzyskania Niepodległości w Lesznie - pomnik upamiętniający dwa wydarzenia: uchwalenie Konstytucji 3 maja oraz odzyskanie przez Polskę niepodległości.
Monument powstał z inicjatywy leszczyńskiego lekarza, ówczesnego senatora, Bolesława Szudejki. Społeczny Komitet Budowy pomnika projekt jego realizacji powierzył leszczyńskiemu artyście Ireneuszowi Daczce. Pomnik powstały według jego propozycji składa się z kilku elementów. Najważniejszym z nich jest stylizowany mosiężny orzeł w koronie, który umieszczony jest na najwyższym głazie. Pod nim znajdują się cztery tablice zawierające przesłanie dzieła. Wokół, na mniejszych głazach, umieszczono daty związane z historią walk Polaków o niepodległość.
Odlewy na potrzeby pomnika wykonała Leszczyńska Fabryka Pomp, głazów zaś dostarczył Zootechni­czny Zakład Doświadczalny w Pawłowicach. 
Monument stoi na skwerze przy zbiegu ulicy Niepodległości i Alei Konstytucji 3 Maja. Jego odsłonięcia dokonano w przeddzień Święta Niepodległości, 10 listopada 1991 roku. Każdego roku, w trakcie obchodów Narodowego Święta Niepodległości oraz Święta Narodowego Trzeciego Maja, skwer przy pomniku jest miejscem manifestacji patriotycznych społeczeństwa Leszna.

</doc>
<doc id="2149675" url="https://pl.wikipedia.org/wiki?curid=2149675" title="Károly Weichelt">
Károly Weichelt

Károly Weichelt (ur. 2 marca 1906 w Oradei, zm. 4 lipca 1971) – rumuński piłkarz grający na pozycji bramkarza.
Kariera klubowa.
Swoją przygodę z futbolem Weichelt rozpoczął w wieku 18 lat w zespole SG Arad. W 1926 zdecydował się na zakończenie kariery piłkarskiej. Powrócił w 1933 jako gracz Nagyváradi AC. Przyzwoity pierwszy sezon zaowocował powołaniem do kadry narodowej na Mistrzostwa Świata. 
Przez 2 lata gry w Nagyváradi zanotował 17 występów. W 1935 przeszedł do Gloria Arad. Łącznie przez 2 sezony, 24 razy strzegł bramki Glorii. Po sezonie 1936/37 definitywnie zakończył karierę piłkarską.
Kariera reprezentacyjna.
Weichelt w reprezentacji Rumunii rozegrał jedno spotkanie. Był to mecz przeciwko reprezentacji Czechosłowacji, zakończony porażką "Trójkolorowych" 1:4.
Dziesięć lat później, w 1934, został powołany przez trenerów Josefa Uridila i Constantina Rădulescu na Mistrzostwa Świata. Podczas turnieju rozgrywanego we Włoszech pełni rolę rezerwowego bramkarza i nie wystąpił w żadnym spotkaniu.

</doc>
<doc id="2149676" url="https://pl.wikipedia.org/wiki?curid=2149676" title="Cmentarz wojenny nr 93 – Stróżówka">
Cmentarz wojenny nr 93 – Stróżówka

Cmentarz wojenny nr 93 – Stróżówka – cmentarz z I wojny światowej, zaprojektowany przez Hansa Mayra znajdujący się we wsi Stróżówka w powiecie gorlickim, w gminie Gorlice. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie.
Cmentarz znajduje przy bocznej drodze na zachód od drogi nr 977. Otoczony jest w całości murowanym kamiennym płotem. Ma kształt prostokąta o powierzchni około 153 m². W przedniej części znajduje się łukowato sklepiona brama z zachowanym oryginalnym krzyżem. W tylnej części ogrodzenia znajduje się podwyższenie, a na nim drewniany krzyż, charakterystyczny dla Mayra. W tylnej części ustawiono 14 żeliwnych krzyży.
Na cmentarzu jest pochowanych 98 żołnierzy rosyjskich w ośmiu grobach zbiorowych oraz 11 pojedynczych poległych w maju 1915 roku:

</doc>
<doc id="2149680" url="https://pl.wikipedia.org/wiki?curid=2149680" title="Josef Šváb-Malostranský">
Josef Šváb-Malostranský

Josef Šváb-Malostranský (ur. 1860, zm. 1932) – czeski aktor komediowy, producent, scenarzysta i reżyser filmowy. Pierwszy czeski aktor filmowy. 
Zanim zajął się filmem pracował w księgarni, zajmował się też wydawaniem pocztówek oraz piosenek, a także występowaniem w kawiarniach. Był pierwszym Czechem, który użył fonografu Thomasa Edisona – zaśpiewał do niego w 1891 roku w Pradze na wystawie jubileuszowej. W 1898 roku zgłosił się do czeskiego pioniera kina, Jana Kříženeckýego, poszukującego aktorów do swoich pierwszych filmów. Zagrał w jego trzech komediach: "Sprzedawcy parówek i rozlepiaczu plakatów" ("Výstavní párkař a lepič plakátů", 1898), "Udaremnionych zalotach" ("Dostaveníčko ve mlýnici", 1898) oraz "Śmiechu i płaczu" ("Smích a pláč", 1898), co uczyniło z niego pierwszego czeskiego aktora filmowego. Filmy te zostały zaprezentowane publiczności po raz pierwszy w Pradze w czerwcu 1898 roku. W późniejszych latach związał się z wytwórnią Kinofa. Nakręcił też własne filmy, m.in. "Pięć zmysłów człowieka" ("Pět smyslů člověka") w 1913 oraz "Żywe trupy" ("Živé mrtvoly") w 1921.

</doc>
<doc id="2149682" url="https://pl.wikipedia.org/wiki?curid=2149682" title="Josef Svab-Malostransky">
Josef Svab-Malostransky



</doc>
<doc id="2149685" url="https://pl.wikipedia.org/wiki?curid=2149685" title="Motocyklowe Grand Prix Katalonii 2003">
Motocyklowe Grand Prix Katalonii 2003

Motocyklowe Grand Prix Katalonii 2003 - szósta eliminacja Motocyklowych Mistrzostw Świata, rozegrana 13 - 15 czerwca 2003 na torze Circuit de Catalunya w Barcelonie.

</doc>
<doc id="2149686" url="https://pl.wikipedia.org/wiki?curid=2149686" title="Judyta z Bretanii">
Judyta z Bretanii

Judyta z Bretanii (982–1017) – córka Conana I, księcia Bretanii i Ermengardy, córki Gotfryda I, hrabiego Andegawenii. 
Życiorys.
W 996 roku wzięła ślub w Mont Saint-Michel z Ryszardem II, księciem Normandii. Jej małżeństwo było częścią szerszego planu politycznego, który miał zbliżyć Ryszarda i jej brata Godfryda I, księcia Bretanii, który z kolei wziął za żonę siostrę Ryszarda Jadwigę. 
Jako wiano Ryszard nadał swej żonie tereny poza jego ośrodkiem jego ziem, jakim była Górna Normandia. Podzielone były one na trzy bloki. Pierwszy z nich obejmował tereny wokół Bernay, nad rzeką Charentonne. Judyta założyła tam opactwo, które stało się miejscem jej pochówku. Majątek wokół Bernay obejmował: dwadzieścia jeden kościołów, dziewiętnaście młynów i trzynaście pól z niewolnikami. Drugim kluczem jej posiadłości były tereny wokół Thury-Harcourt i rzeki Laize. Ostatnim terenem będącym w posiadaniu Judyty były ziemie w północnej części półwyspu Cotentin przy ujściu rzeczki Diélette. Wszystkie ziemie wchodzące w skład wiana Judyty były słabo rozwinięte ich rozwój nastąpił dopiero po powrocie do książęcej domeny
Powiła Ryszardowi szóstkę dzieci:
Zmarła w 1017 i została pochowana w założonym przez siebie opactwie w Bernay.

</doc>
<doc id="2149694" url="https://pl.wikipedia.org/wiki?curid=2149694" title="Hrabstwo Menominee (Wisconsin)">
Hrabstwo Menominee (Wisconsin)

Hrabstwo Menominee (ang. "Menominee County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 364,99 mil² (945,32 km²). Według szacunków United States Census Bureau w roku 2009 miało 4513 mieszkańców. Jego siedzibą administracyjną jest Keshena.
Hrabstwo zostało utworzone w 1961 z rezerwatu Indian Menominów, od których także pochodzi nazwa.
Na obszarze hrabstwa znajdują się rzeki Evergreen, Oconto, Red River i Wolf oraz 128 jezior.

</doc>
<doc id="2149695" url="https://pl.wikipedia.org/wiki?curid=2149695" title="Zamek w Krzemieńcu">
Zamek w Krzemieńcu

Zamek w Krzemieńcu – ruiny zamku z XIII-XIV wieku, przebudowanego w XVI wieku, znajdujące się w Krzemieńcu na terenie dzisiejszej Ukrainy.
Historia.
W XII wieku wzniesiono tu drewniany gród książąt ruskich, których drewniane umocnienia zastąpiono murowanymi w XIII-XIV wieku. Zamek ufortyfikowany był na tyle silnie, że w roku 1226 nie mógł go zdobyć król Andrzej Węgierski, a w 1241 Tatarzy. W 1321 roku Krzemieniec wraz z Łuckiem znalazł się pod panowaniem Litwy, później Polski jako siedziba starostwa grodowego w województwie wołyńskim.
W latach 1409–1418 więziony tu był przez księcia Witolda jego kuzyn Świdrygiełło za sprzymierzanie się w czasie Wielkiej wojny z Krzyżakami przeciwko Jagielle i Witoldowi. Uwięzienie nie było ciężkie i zarządzający zamkiem zbieg krzyżacki Konrad z Falkenbergu pozwalał Świdrygielle przyjmować gości, spośród których książęta Daszko Ostrogski i Aleksander Nos postanowili pomóc Świdrygielle w ucieczce. Wysłali dwóch ludzi, którzy weszli w skład załogi zamkowej i w nocy 24 marca 1418 otworzyli bramy zamku, do którego wdarło się 500 ludzi księcia Ostrogskiego. Wymordowano całą załogę, w tym broniącego się z mieczem w ręku Konrada z Falkenbergu.
W 1536 roku starostwo krzemienieckie otrzymała od męża Zygmunta Starego królowa Bona. Z jej inicjatywy dokonano przebudowy zamku na renesansowy i wzmocniono umocnienia. W okresie późniejszym zamek należał do kolejnych królów polskich.
W październiku 1648 roku po 6-tygodniowym oblężeniu pułkownik kozacki Maksym Krzywonos zdobył zamek i zburzył go. Nie odbudowany zamek popadł w ruinę.
Architektura.
Zamek wzniesiono na wierzchołku stromej góry zwanej Górą Bony, górującej nad miastem. Ukształtowanie terenu wymusiło nieregularny plan zamku. Z zamku zachowały się mury przyziemia – od wschodu wieża bramna z przejazdem i platformą od strony urwiska, fragmenty murów obwodowych, od zachodu budynek mieszkalny i dwie kondygnacje ceglanej wieży wzniesionej na planie kwadratu. W XVI wieku zamek posiadał trzy wieże i po modernizacji jego mury wyposażono w artylerię.

</doc>
<doc id="2149698" url="https://pl.wikipedia.org/wiki?curid=2149698" title="Omelno">
Omelno

Omelno (ukr. Омельне, "Omelne") – wieś na Ukrainie, w obwodzie wołyńskim, w rejonie kiwereckim. Ludność - 809 osób (2001).
Postaci związane z Omelnem.
Józef Ignacy Kraszewski (1812-87) – polski pisarz i publicysta, w 1838 roku osiedlił się wraz z żoną w Omelnie, jako dzierżawca wsi. Założył we wsi park-ogród; istnieje on do dnia dzisiejszego jednak w stanie katastrofalnym.

</doc>
<doc id="2149701" url="https://pl.wikipedia.org/wiki?curid=2149701" title="Atak na autobus w Podujevie">
Atak na autobus w Podujevie

Atak na autobus w Podujevie – atak terrorystyczny zorganizowany przez albańskich ekstremistów 16 lutego 2001. Celem ataku był autobus wiozący grupę Serbów na groby swoich bliskich w Kosowie. Ofiarą ataku padło 12 Serbów, dalszych 40 osób odniosło rany.
Przebieg zamachu.
16 lutego 2001 kolumna pięciu autobusów z ponad 250 pasażerami narodowości serbskiej przekroczyła granicę kosowską. Jadący autobusami byli kosowskimi Serbami, którzy w poprzednich latach uciekli z Kosowa ze strachu przed atakami ze strony przeważającej ludności albańskiej. Celem ich przyjazdu do Kosowa była modlitwa na grobach bliskich zmarłych. Kolumna autobusów była ochraniania przez pięć szwedzkich pojazdów opancerzonych.
W południe w odległości 400 m od szosy w okolicach Podujeva (obszarze zamieszkanym po 1999 niemal wyłącznie przez Albańczyków) nastąpiła detonacja bomby, która zniszczyła pierwszy z pięciu przejeżdżających pojazdów. Wozy eskorty pozostały nienaruszone. Zginęło 12 Serbów, dalszych 40 odniosło rany.
Reakcje.
Natychmiast po dotarciu informacji o zamachu do Gračanicy w miejscowości wybuchły gwałtowne protesty krewnych ofiar, którzy zablokowali drogę dojazdową do Prisztiny i spalili kilka pojazdów.
Władze NATO określiły zamach w Podujevie jako „morderstwo z premedytacją”. Sekretarz generalny NATO George Robertson stwierdził, iż NATO nie przeprowadziło bombardowań Serbii w 1999 po to, by czystki etniczne popełniane na jednej grupie etnicznej zmieniły się w czystki prowadzone przeciw innej.
Śledztwo.
W toku śledztwa przeprowadzanego przez brytyjskich i ukraińskich żołnierzy sił pokojowych NATO odnaleziony został 600-metrowy przewód, dzięki któremu możliwe było odpalenie ładunku wybuchowego użytego w ataku na autobus. Na drodze prowadzącej do serbskiej enklawy Brezovica odkrytych zostało kolejnych sześć ładunków wybuchowych.
W marcu 2001 brytyjska jednostka specjalna Special Air Service aresztowała pięciu Albańczyków podejrzanych o przeprowadzenie zamachu. Czterech zatrzymanych okazało się członkami popieranej przez kraje zachodnie Korpusu Ochrony Kosowa. Głównym podejrzanym o organizację zamachu został w toku śledztwa kosowski Albańczyk Florim Ejupi, który zdołał zbiec z amerykańskiego obozu KFOR, w którym był tymczasowo przetrzymywany. 7 czerwca 2004 został aresztowany ponownie w Tiranie, na mocy międzynarodowego nakazu aresztowania. W 2008 został skazany na 40 lat więzienia m.in. za organizację i przeprowadzenie zamachu w Podujevie. Został jednak zwolniony przez EULEX w marcu 2009, bez podania powodu. W czerwcu tego samego roku EULEX zapowiedział otwarcie nowego śledztwa w tej sprawie.

</doc>
<doc id="2149704" url="https://pl.wikipedia.org/wiki?curid=2149704" title="Minkowska Przełęcz">
Minkowska Przełęcz

Minkowska Przełęcz – przełęcz pomiędzy Skałką (1163 m) a Jasiennikiem (1128 m) w Paśmie Radziejowej w Beskidzie Sądeckim. Znajduje się w bocznym grzbiecie odbiegającym od Skałki na północ. Na zachodnich stokach tuż pod przełęczą wypływa Majdański Potok. Stoki wschodnie opadają do doliny Jaworzynki i wypływa z nich jeden z jej dopływów.
Dawniej na siodle przełęczy znajdowała się Minkowska Polana, na niektórych mapach nazywana Mirkową Polaną. Dawno nieużytkowana polana zarosła już lasem. W okolicach przełęczy znajduje się Kamień św. Kingi. Według legendy odpoczywała przy nim św. Kinga wędrująca z klasztoru w Starym Sączu do swojego Zamku Pienińskiego.

</doc>
<doc id="2149707" url="https://pl.wikipedia.org/wiki?curid=2149707" title="Niskie Brodno">
Niskie Brodno

Niskie Brodno – jezioro w woj. kujawsko-pomorskim, w powiecie brodnickim, w całości leżące na terenie miasta Brodnica, położone na terenie Pojezierza Brodnickiego.
Dane morfometryczne.
Powierzchnia zwierciadła wody według różnych źródeł wynosi od 86,0 ha do 87,2 ha.
Zwierciadło wody położone jest na wysokości 72,9 m n.p.m. lub 73,2 m n.p.m. Średnia głębokość jeziora wynosi 6,9 m, natomiast głębokość maksymalna 18,2 m.
W oparciu o badania przeprowadzone w 2000 roku wody jeziora zaliczono do III klasy czystości i II kategorii podatności na degradację.
W roku 1994 wody jeziora również zaliczono do III klasy czystości.

</doc>
<doc id="2149708" url="https://pl.wikipedia.org/wiki?curid=2149708" title="Czesław Gola">
Czesław Gola

Czesław Gola – radny Miejskiej Rady Narodowej, działacz partyjny, piąty naczelnik miasta Kłodzka w latach 1981–1984. 
Był wieloletnim członkiem Miejskiej Rady Narodowej w Kłodzku z ramienia Polskiej Zjednoczonej Partii Robotniczej. 18 grudnia 1981 został powołany na stanowisko naczelnika miasta. Na okres sprawowania przez niego tej funkcji przypadł stan wojenny w Polsce. W latach 1982–1983 faktyczne rządy w mieście sprawował Miejski Obywatelski Komitet Ocalenia Narodowego (MOKON) ma czele ze Zbigniewem Strapem, którego członkiem był także Czesław Gola. Dochodziło do prześladowań opozycjonistów z NSZZ „Solidarność”, z których część została internowana. Stan wojenny wywołał istotny regres gospodarczy w mieście, który widoczny był w budownictwie mieszkaniowym, ponieważ nie oddano do użytku planowanych mieszkań, mających powstać na osiedlu im. Kruczkowskiego. Rozpoczęto jednak budowę domów jednorodzinnych na osiedlu Owcza Góra. W 1982 zamknięto filię Politechniki Wrocławskiej. 
Poza tym za jego kadencji przystąpiono do modernizacji układu komunikacyjnego w centrum miasta, przenosząc główny ruch samochodowy z zabytkowej Wyspy Piasek na nowy most na Nysie Kłodzkiej, który stanowić miał jeden z elementów kłodzkiej trasy W-Z. W końcowej fazie budowy była obwodnica północna na drodze krajowej nr 8 z estakadą "Dolina Nysy Kłodzkiej" nad rzeką i torowiskiem. Z funkcji naczelnika został odwołany 16 stycznia 1984.

</doc>
<doc id="2149709" url="https://pl.wikipedia.org/wiki?curid=2149709" title="I’ll Always Remember You">
I’ll Always Remember You

"I'll Always Remember You" to specjalny, dziewiąty odcinek czwartej serii amerykańskiego serialu "Hannah Montana". Jest odcinkiem podwójnym, a więc emitowanym zarówno w dwóch pojedynczych częściach, jak i jako całość. Został wyreżyserowany przez Boba Koherra i Shannona Flynna, a jego scenariusz napisali Andrew Green i Maria Brown-Gallenberg. Międzynarodowa premiera odcinka za pośrednictwem Disney Channel miała miejsce 7 listopada 2010, choć już 2 listopada tego samego roku odcinek ukazał się w USA i Kanadzie na DVD zatytułowanym "Who Is Hannah Montana?". Premierowa emisja w Stanach zgromadziła 7.1 miliona widzów. W odcinku pojawiła się dwójka gości specjalnych, amerykańscy prezenterzy telewizyjni Jay Leno i Phil McGraw.
W odcinku Miley (Miley Cyrus) zdaje sobie sprawę, że Hannah Montana sprawia jej dużo problemów. Najpierw jej druga tożsamość staje się powodem, dla którego Jesse (Drew Roy) z nią zrywa. Później okazuje się, że przez sekret Miley nie miała czasu na zainteresowania, przez co nie dostaje się ona na Stanford University, w przeciwieństwie do Lilly (Emily Osment). Dziewczyna dowiaduje się, że udałoby jej się to, gdyby wydała swoją tajemnicę. Zmęczona Miley postanawia zdradzić sekret o swojej podwójnej tożsamości w programie "The Tonight Show".
Scenopis.
Część 1.
Miley zamierza powiedzieć swojemu chłopakowi, Jessiemu, że jest Hanną Montaną. Ćwiczy to przed Lilly, która ma za złe przyjaciółce, że jej druga tożsamość – Lola spychana jest na dalszy plan. Zaraz potem w domu Stewartów zjawia się Jesse, który zdradza, że już dawno temu domyślił się sekretu Miley. Później Hannah śpiewa piosenkę "Barefoot Cinderella" w programie "The Tonight Show with Jay Leno", pod koniec występu dostając całusa od Jessego. Prowadzący program, Jay Leno, podejrzewa romans między piosenkarką a jej gitarzystą. Następnego dnia Miley rozmawia z Lilly na promenadzie, skarżąc się na skomplikowane życie. Zaraz potem zjawia się tam Jesse, podziwiany przez ludzi na promenadzie za związek z Hanną. Chłopak przytula Miley, po czym media nagłaśniają jego równoległy związek z Hanną i przypadkową dziewczyną. Gitarzysta zostaje oskarżany w telewizji oraz drogą sms-ową przez swoją rodzinę. Stwierdza, że podwójne życie jego dziewczyny sprawia mu problemy i zrywa z Miley.
Miley rozmawia z ojcem przy śniadaniu na temat Jessego. Zaraz potem do domu wbiega rozentuzjazmowana Lilly z listami ze Stanford University. Okazuje się, że dostała się na uczelnię, podczas gdy Miley nie. Stewart jedzie samochodem na uniwersytet z prośbą o przyjęcie, rozmawiając z zajmującą się rekrutacją panią Jameson. Okazuje się, że mimo podobnych wyników z nauki, Lilly miała większe zaangażowanie pozalekcyjne niż jej przyjaciółka. Robby Ray, w celu pocieszenia córki, robi dla niej makron z serem i bekonem, jednak Miley wraca do domu niezadowolona. Uważa za niesprawiedliwe to, że jest olbrzymią gwiazdą, a nie może zdradzić, choć pomogłoby jej to w dostaniu się na studia. Zaraz po powrocie, Miley znowu wyrusza ku Stanfordowi, gdzie zdradza, że była asystentką Hanny. Pani Jameson mówi jej jednak, że potrzebuje dokumentu potwierdzającego to. Dziewczyna wraca do domu, przebiera się za Hannę Montanę i znów jedzie do Stanforda, gdzie w przebraniu piosenkarki mówi pani Jameson, że Miley u niej pracowała. Dowiaduje się jednak, że nawet, o ile byłaby to prawda, nastolatka dostałaby się zaledwie na listę rezerwowych. Oprócz tego kobieta mówi jej, że uczelnia byłaby zaszczycona uczyć kogoś z dokonaniami takimi, jakie ma Hannah Montana, i przy wynikach w nauce równych Miley, uniwersytet mógłby ją przyjąć. Dziewczyna postanawia zdjąć przy niej perukę, jednak w ostatniej chwili się powstrzymuje i wychodzi. Odcinek kończy się piosenką wykonywaną przez Sienę, Rico i Jacksona w strojach zwierząt, opowiadającej o kolejnym kłopocie dziewczyny.
Część 2.
Miley po powrocie do domu chce zjeść przygotowany przez jej ojca makaron z serem i bekonem, jednak okazuje się, że Robby i Lilly już cały zjedli. Zaraz potem nastolatka rozpacza z powodu niedostania się na studia. Lilly mówi jej, że zrezygnuje z uniwersytetu w tym roku i pójdzie na niego wraz z przyjaciółką za rok. Zaraz potem w domu Stewartów zjawia się Jesse, śpiewając pod drzwiami piosenkę dla swojej byłej dziewczyny. Prosi ją o ponowne chodzenie ze sobą, po czym Miley się zgadza i para postanawia wraz z Lilly pojechać na pizzę. Miley idzie do swojego pokoju, gdzie w lustrze widzi swoje odbicie, jednak pod postacią Hanny. Jej wyobraźnia tworzy obraz jej drugiej osobowości, która wytyka dziewczynie myślenie tylko o sobie i fakt, że przyjaciele specjalnie się dla niej poświęcają. Gdy nastolatka schodzi do salonu, wyobraża sobie Jessego i Lilly mówiących jej to samo. Mimo iż to tylko wybryk jej wyobraźni, Miley mówi im, że mimo wszystko nie zdradzi sekretu Hanny i odchodzi.
Dziewczyna siedzi w swoim pokoju i ogląda album ze zdjęciami Hanny. Zaraz potem przychodzi do niej Robby, z którym Miley wspomina, jak wspaniale wyglądał kilka lat temu pomysł podwójnego życia. Nastolatka pyta ojca, czy właściwe byłoby zdradzenie sekretu, jednak ten mówi, że odpowiedź na to pytanie zależy od jej decyzji. Miley idzie do garderoby Hanny i ogląda znajdujące się w niej ubrania i buty (towarzyszy temu utwór "I'll Always Remember You"). Wspomina sytuacje, kiedy była w nie ubrana (w odcinku pojawiają się wówczas fragmenty wcześniejszych). Później zjawia się w programie "The Tonight Show with Jay Leno", tłumacząc, że ma coś bardzo ważnego do zdradzenia. Wchodzi na scenę i mówi, że nie jest tym, za kogo się podaje. Ściąga perukę i na oczach widowni oraz telewidzów, w swojej naturalnej fryzurze, wykonuje "Wherever I Go". W trakcie napisów końcowych pojawia się piosenka Sieny, Rico i Jacksona przebranych za dzieci i leżących w łóżku, opowiadająca o zdradzeniu przez Miley sekretu.
Tło.
Już przed rozpoczęciem serii czwartej pojawiły się informacje o godzinnym odcinku kończącym serial. Wbrew pozorom, nie jest to jeszcze ostatni epizod, a Jason Earles grający w serialu Jacksona potwierdził emisję kolejnych pięciu odcinków. "I'll Remember You" jest już czwartym odcinkiem serialu "Hannah Montana", trwającym godzinę i dzielonym na dwie części – poprzednimi były "Achy Jakey Heart" z serii drugiej oraz "He Could Be the One" i "Miley Says Goodbye?" z serii trzeciej. Premiera telewizyjna w wielu krajach miała miejsce 7 listopada 2010 za pośrednictwem Disney Channel. Disney Channel w USA wyemitował odcinek jako całość o godzinie 7:30 p.m. czasu lokalnego, a polski oddział kanału o 9:50. Oglądalność w trakcie premiery amerykańskiej wyniosła 7.1 miliona widzów, co jest rekordem wśród wszystkich dotychczasowych odcinków czwartej serii serialu. W fabule epizodu nie uczestniczą Jackson (Jason Earles), Rico (Moisés Arias) i Siena (Tammin Sursok), jednak pojawiają się oni w wykonywanych wspólnie piosenkach. Gośćmi specjalnymi w odcinku są Jay Leno i Phil McGraw.

</doc>
<doc id="2149711" url="https://pl.wikipedia.org/wiki?curid=2149711" title="Jezioro Niskie Brodno">
Jezioro Niskie Brodno



</doc>
<doc id="2149713" url="https://pl.wikipedia.org/wiki?curid=2149713" title="Hrabstwo Monroe (Wisconsin)">
Hrabstwo Monroe (Wisconsin)

Hrabstwo Monroe (ang. "Monroe County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 908,29 mil² (2352,46 km²). Według szacunków United States Census Bureau w roku 2009 miało 43 760 mieszkańców. Jego siedzibą administracyjną jest Sparta.
Hrabstwo zostało utworzone z La Crosse w 1854. Nazwa pochodzi od nazwiska prezydenta USA Jamesa Monroe'a.
Na obszarze hrabstwa znajdują się rzeki Baraboo, Black, Kickapoo, La Crosse, Little La Crosse i Lower lemonweir oraz 120 jezior.

</doc>
<doc id="2149718" url="https://pl.wikipedia.org/wiki?curid=2149718" title="Jezioro Cielęce">
Jezioro Cielęce



</doc>
<doc id="2149719" url="https://pl.wikipedia.org/wiki?curid=2149719" title="Motocyklowe Grand Prix Katalonii 2002">
Motocyklowe Grand Prix Katalonii 2002

Motocyklowe Grand Prix Katalonii 2002 - szósta eliminacja Motocyklowych Mistrzostw Świata, rozegrana 14 - 16 czerwca 2002 na torze Circuit de Catalunya w Barcelonie.

</doc>
<doc id="2149723" url="https://pl.wikipedia.org/wiki?curid=2149723" title="Maciej Pałka">
Maciej Pałka

Maciej Pałka (ur. 1980) – polski ilustrator, twórca komiksów i gier.
Zaczynał jako redaktor zinów xerowanych – "ZimNe nogi" i "WdruQ". Najbardziej znany jest z „brudnej”, gęstej, nieco karykaturalnej stylistyki, choć posługuje się również konwencją realistyczną. We współpracy z Bartoszem Sztyborem realizuje od lat serię "Najwydestyluchniejszy". Jego komiks "Jak schudnąć 30 kg? Prawdziwa historia miłosna" (scenariusz – Tomasz Pstrągowski) został nominowany do nagrody dla najlepszego komiksu polskiego wydanego między wrześniem 2016 a sierpniem 2017.
Zdobywca Złotego Kurczaka '20 w nominacji "Komiks roku" za album "Cykl kozła" (wspólnie z amerykańskim twórcą komiksów Lance’em Wardem)"."
Mieszka wraz z żoną i synem w Lublinie.

</doc>
<doc id="2149726" url="https://pl.wikipedia.org/wiki?curid=2149726" title="Hrabstwo Oconto">
Hrabstwo Oconto

Hrabstwo Oconto (ang. "Oconto County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1149,04 mil² (2976 km²). Według szacunków United States Census Bureau w roku 2009 miało 37 149 mieszkańców. Jego siedzibą administracyjną jest Oconto.
Hrabstwo zostało utworzone w 1851.
Na obszarze hrabstwa znajdują się rzeki Little, Little Suamico, Oconto i Pensaukee oraz 378 jezior.

</doc>
<doc id="2149733" url="https://pl.wikipedia.org/wiki?curid=2149733" title="Renincarnated">
Renincarnated

Renincarnated jest piątym studyjnym albumem amerykańskiego rapera MC Rena. Jest to jego pierwszy album po 11 latach, gdy wydał Ruthless for Life w 1998 roku.

</doc>
<doc id="2149736" url="https://pl.wikipedia.org/wiki?curid=2149736" title="Vilmos Zombori">
Vilmos Zombori

Vilmos Zombori (ur. 11 stycznia 1906 w Timișoarze, zm. 17 stycznia 1993) – rumuński piłkarz, reprezentant kraju grający na pozycji bramkarza.
Kariera klubowa.
Swoją przygodę z futbolem rozpoczął w wieku 13 lat w zespole Chinezul Timișoara. W 1925 dołączył do juniorów FC CFR Timișoara, jednak już rok później był podstawowym bramkarzem Chinezulu. W sezonie 1926/1927 był filarem zespołu, który wygrywał Ligę I. W 1929 kupił go zespół Ripensia Timișoara. W latach 1932/1933 oraz 1934/1935 świętował wraz z klubem tytuł mistrza Ligi I. W sezonie 1933/1934 zdobył Puchar Rumunii. Przez 9 lat wystąpił w 44 spotkaniach i strzelił aż 5 bramek, co jak na bramkarza jest dużym osiągnięciem. W 1938 na rok przeszedł do zespołu ILSA Timișoara. Wybuch II wojny światowej sprawił, że musiał przerwać karierę. W 1945 przyjął go zespół Politehnica Timișoara, w którym w 1947 zakończył karierę piłkarską.
Kariera reprezentacyjna.
Karierę reprezentacyjną rozpoczął 3 października 1926 w meczu przeciwko Jugosławii, w którym jego zespół wygrał 3:2. W 1934 został powołany przez trenerów Josefa Uridila i Constantina Rădulescu na MŚ 1934 we Włoszech. Jego reprezentacja poległa w pierwszej rundzie z Czechosłowacją 1:2. Zombori wystąpił w tym spotkaniu jako pierwszy bramkarz. Po raz ostatni w reprezentacji zagrał 1 stycznia 1935 w przegranym 0:4 spotkaniu z Jugosławią. W sumie wystąpił w 6 spotkaniach.
Sukcesy.
Chinezul Timișoara
Ripensia Timișoara

</doc>
<doc id="2149737" url="https://pl.wikipedia.org/wiki?curid=2149737" title="Antoni Misiak">
Antoni Misiak

Antoni Misiak (ur. 22 maja 1922 w Łodzi, zm. 5 marca 1974 tamże) – włókiennik, turysta i działacz Polskiego Towarzystwa Turystyczno-Krajoznawczego (PTTK).
Praca zawodowa i nauka.
Przed wojną (w 1937) zaczął pracować jako robotnik w jednej z fabryk włókienniczych w Łodzi. Podczas wojny pracował na robotach przymusowych w Niemczech. Od powrotu do miasta w 1945 aż do śmierci cały czas pracował w jednej firmie włókienniczej, Łódzkich Zakładach Przemysłu Bawełnianego im. Obrońców Pokoju "Uniontex", ostatnio na stanowisku zastępcy kierownika działu zaopatrzenia. Zaocznie zdobył maturę w Technikum Włókienniczym.
Działalność społeczna w krajoznawstwie.
Od 1961 był członkiem PTTK w Oddziale Łódzkim. 
Od chwili powstania Koła PTTK przy ŁZPB „Uniontex” w 1964 był nieprzerwanie członkiem zarządu tego koła, pełniąc też obowiązki gospodarza. W 1965 zdobył uprawnienia Organizatora Turystyki, a w 1970 Przodownika Turystyki Pieszej. Był organizatorem wielu wycieczek, rajdów i innych imprez organizowanych przez koło, działające w największym łódzkim zakładzie pracy, np. przez 12 lat był kwatermistrzem rajdu "Jesień Włókniarzy".

</doc>
<doc id="2149739" url="https://pl.wikipedia.org/wiki?curid=2149739" title="Spicer City">
Spicer City

Spicer City – obszar niemunicypalny w Hrabstwie Kern, w Kalifornii (Stany Zjednoczone), na wysokości 75 m.

</doc>
<doc id="2149741" url="https://pl.wikipedia.org/wiki?curid=2149741" title="Hrabstwo Oneida (Wisconsin)">
Hrabstwo Oneida (Wisconsin)

Hrabstwo Oneida (ang. "Oneida County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1235,88 mil² (3200,91 km²). Według szacunków United States Census Bureau w roku 2009 miało 35 930 mieszkańców. Jego siedzibą administracyjną jest Rhinelander.
Hrabstwo zostało utworzone z Lincoln w 1885. Nazwa pochodzi od Indian Oneida.
Na obszarze hrabstwa znajduje się Park Narodowy Nicolet (część).
Na obszarze hrabstwa znajdują się rzeki Little Rice, Little Somo, Pelican, Somo, Tomahawk, Willow, Wisconsin i Wolf oraz 1129 jezior.

</doc>
<doc id="2149743" url="https://pl.wikipedia.org/wiki?curid=2149743" title="Papiernia w Jeziornie">
Papiernia w Jeziornie

Warszawskie Zakłady Papiernicze – zakłady papieru zlokalizowane w miejscowości Konstancin-Jeziorna (w dzielnicy Mirków).
Historia.
Co najmniej od 1551 roku nad Jeziorną przy grobli w istniejącej ówcześnie wsi Grąd funkcjonował młyn. W 1775 roku baron Jan Kurtz zwrócił się do króla Poniatowskiego z propozycją założenia w Jeziornie papierni. Zakład został wybudowany półtora kilometra w dół rzeki od tego pierwszego młyna. Był to jeden z najstarszych zakładów papierniczych w Polsce i pierwszy na terenie Mazowsza. W powstałej wtedy Królewskiej Fabryce Papiery czerpano m.in. papier na którym spisana została Konstytucja 3 maja. Przy papierni powstała osada. W kolejnych latach zakład przechodził na własność Samuela Bruschkego, a następnie Józefa Krzyczkowskiego. Trzykrotnie spłonął - w latach 1804, 1819 i 1829.
W 1830 roku zakład przeszedł na własność Banku Polskiego. Powstawał w nim papier używany m.in. do druku papierów wartościowych. W 1836 r. wyposażony on został w nowoczesne maszyny sprowadzone dwa lata wcześniej z Wiednia - była to pierwsza maszyna papiernicza w Polsce, pozwalająca na produkcję „papieru bez końca”. Umieszczono ją w wykupionym na te potrzeby „górnym zakładzie” w miejscu pierwotnego młyna, który zaprojektował Jan Jakub Gay. Stworzono wtedy nowoczesny kompleks industrialny, łączący dwa zakłady. Od tamtej pory przyjęło się nazywać nowy kompleks "górną papiernią", stary zaś "dolną papiernią". W 1888 r. zakład w Jeziornie wykupiło Akcyjne Towarzystwo Mirkowskiej Fabryki Papieru. Z inicjatywy Edwarda Natansona w rok później przeniesiono do Jeziorny z Mirkowa większość maszyn i fachowców. Również z jego inicjatywy powstało osiedle Porąbka, przeznaczone dla pracowników nowej fabryki. Dla uczczenia przemysłowca przez szereg lat używano na jego określenie nazwy Edwardów, sama zaś dzielnica nazywana jest obecnie Mirkowem od nazwy macierzystej papierni.
Po 1945 papiernia w Jeziornie znana była jako Warszawskie Zakłady Papiernicze – jeden z głównych producentów papieru w PRL. 3 stycznia 1968 roku WZP otrzymały imię Mariana Jaworskiego, którzy przez szereg lat związany był z papiernią i był członkiem zakładowej Oddziałowej Organizacji Partyjnej.
Przez lata górny kompleks zredukowany został do celów szmaciarni (i tym mianem jest nadal czasem określany) oraz magazynów. Spłonął niemal doszczętnie w pożarze w 1984 roku.
W latach 90. XX wieku zakład został sprywatyzowany. Od 2001 zakłady były własnością Metsä Tissue SA. W 2012 roku zakład zaprzestał produkcji, fabrykę zamknięto, wiosną 2013 rozpoczęto wyburzanie zabudowań.
Centrum handlowe.
Jan Wejchert, który nabył "górną papiernię" w październiku 2000, pieczołowicie odbudował ją, zachowując oryginalny układ architektoniczny. W odrestaurowanych i rozbudowanych budynkach górnej papierni (oryginalnie projekt Jakub Gay, 1836-1838) stworzono w 2002 roku centrum handlowe "Stara Papiernia" (według projektu archirektonicznego Bulanda i Mucha (BiM)). Kompleks ten otrzymał wiele nagród w tym ważną nagrodę Modernizacja Roku 2002 w kategorii budynków użyteczności publicznej.

</doc>
<doc id="2149747" url="https://pl.wikipedia.org/wiki?curid=2149747" title="Marian Karaś (polityk)">
Marian Karaś (polityk)

Marian Karaś – polski samorządowiec, radny Miejskiej Rady Narodowej, działacz Stronnictwa Demokratycznego, szósty naczelnik miasta Kłodzka w latach 1984–1985.
Był wieloletnim członkiem Miejskiej Rady Narodowej w Kłodzku z ramienia Stronnictwa Demokratycznego. W latach 1982–1983 wchodził w skład Miejskiego Obywatelskiego Komitetu Ocalenia Narodowego (MOKON) na czele ze Zbigniewem Strapem. 1 marca 1984 został powołany przez wojewodę wałbrzyskiego na urząd naczelnika miasta Kłodzka. Za jego rządów dobiegła końca budowa obwodnicy północnej na drodze krajowej nr 8 z estakadą "Doliny Nysy Kłodzkiej" nad rzeką i torowiskiem. 12 maja 1985 została powołana Rada Miejska PRON, która powstała z przekształcenia MOKON. Wśród jej członków znalazł się także Karaś. Poza tym sytuacja gospodarcza, a także mieszkaniowa i aprowizacyjna w mieście znajdowała się w kryzysie. Funkcję naczelnika pełnił do 30 kwietnia 1985.

</doc>
<doc id="2149751" url="https://pl.wikipedia.org/wiki?curid=2149751" title="Leźno Wielkie">
Leźno Wielkie

Leźno Wielkie – jezioro w woj. kujawsko-pomorskim, w powiecie brodnickim, w gminie Brzozie, leżące na terenie Garbu Lubawskiego. Północno-wschodni brzeg jeziora stanowi granice gminy i zarazem całego powiatu brodnickiego. Około 1 kilometra na zachód od jeziora znajduje się wieś Wielkie Leźno.
Dane morfometryczne.
Powierzchnia zwierciadła wody według różnych źródeł wynosi od 84,0 ha przez 86,1 ha do 86,2 ha.
Zwierciadło wody położone jest na wysokości 130,6 m n.p.m. lub m n.p.m. Średnia głębokość jeziora wynosi 5,5 m, natomiast głębokość maksymalna 14,5 m.
W oparciu o badania przeprowadzone w 2000 roku wody jeziora zaliczono do II klasy czystości i II kategorii podatności na degradację.
W roku 1992 wody jeziora również zaliczono również zaliczono do wo II klasy czystości.

</doc>
<doc id="2149757" url="https://pl.wikipedia.org/wiki?curid=2149757" title="Puchar Mistrzów CONCACAF">
Puchar Mistrzów CONCACAF



</doc>
<doc id="2149758" url="https://pl.wikipedia.org/wiki?curid=2149758" title="Aloes sokotrzański">
Aloes sokotrzański

Aloes sokotrzański ("Aloe succotrina" All.) – gatunek rośliny występujący na południowym krańcu Afryki w formacji fynbos. Nazwa gatunku mylnie sugeruje pochodzenie z wyspy Sokotra, co wynika stąd, że długi czas nie udało się ustalić naturalnego pochodzenia rośliny. W końcu stanowisko naturalne odnaleziono w 1906 roku w Kraju Przylądkowym. 
Morfologia.
Rozeta zakrzywionych, wąskich liści osiąga wysokość do 1 metra. Kwiaty są rurkowe, w kolorze czerwonym lub ciemnopomarańczowym, rozwijają się na przełomie zimy i wiosny.
Zastosowanie.
Jest jedną z roślin biblijnych. Wytwarzane z liści aloesów substancje w starożytności były wykorzystywane do balsamowania ciał. Wytwarzano z nich olej aloesowy lub żywicę aloesową. Żydzi używali w tym celu aloesu zwyczajnego ("Aloe vera") i aloesu sokotrzańskiego, ten ostatni był droższy, ale dawał lepszej jakości, miękką i błyszczącą żywicę o żółtej barwie i słodko-gorzkim smaku.

</doc>
<doc id="2149761" url="https://pl.wikipedia.org/wiki?curid=2149761" title="Wojutyn">
Wojutyn

Wojutyn (ukr. Воютин, "Wojutyn") — wieś położona na Ukrainie, w rejonie łuckim, w obwodzie wołyńskim. Liczyła około 750 mieszkańców w 2001 roku.

</doc>
<doc id="2149762" url="https://pl.wikipedia.org/wiki?curid=2149762" title="Drepanepteryx phalaenoides">
Drepanepteryx phalaenoides

Drepanepteryx phalaenoides – gatunek sieciarki z rodziny życiorkowatych (Hemerobiidae) opisany naukowo w 1758 roku przez Karola Linneusza w "Systema Naturae" pod nazwą "Hemerobius phalaenoides".
Występuje w Europie. W Polsce jest rozprzestrzeniony na obszarze całego kraju, ale rzadko spotykany, choć częściej niż "Drepanepteryx algida". Jest związany z drzewami liściastymi.
Larwy żerują na wielu gatunkach mszyc, m.in. na kilku szkodnikach upraw, np. niszczących sady jabłoniowe "Dysaphis plantaginea". Już na początku XX wieku w Szwajcarii obserwowano larwy "Drepanepteryx phalaenoides" żerujące od maja do połowy lipca na koloniach bawełnicy korówki ("Eriosoma lanigerum"). 
Imagines mają ubarwienie kryptyczne. Rozpiętość skrzydeł osiąga 23-30 mm. Pojawiają się od sierpnia do października.

</doc>
<doc id="2149765" url="https://pl.wikipedia.org/wiki?curid=2149765" title="Constant Flow">
Constant Flow

Constant Flow - album studyjny polskiej grupy muzycznej Non Opus Dei. Wydawnictwo ukazało się 25 października 2007 roku nakładem wytwórni muzycznej Empire Records. Nagrania zostały zarejestrowane zimą 2007 roku w olsztyńskim Studio-X. Wszystkie kompozycje wyprodukował, zmiksował i zmasterował Szymon Czech.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2149767" url="https://pl.wikipedia.org/wiki?curid=2149767" title="Hrabstwo Outagamie">
Hrabstwo Outagamie

Hrabstwo Outagamie (ang. "Outagamie County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 644,40 mil² (1668,99 km²). Według szacunków United States Census Bureau w roku 2009 miało 177 155 mieszkańców. Jego siedzibą administracyjną jest Appleton.
Hrabstwo zostało utworzone z Brown w 1851. Nazwa pochodzi od Indian Outagamie.
Na obszarze hrabstwa znajdują się rzeki Embarrass, Fox, Rat, Shioc, Wolf oraz 33 jeziora.

</doc>
<doc id="2149773" url="https://pl.wikipedia.org/wiki?curid=2149773" title="Wybory parlamentarne we Włoszech w 1996 roku">
Wybory parlamentarne we Włoszech w 1996 roku

Wybory parlamentarne we Włoszech w 1996 roku odbyły się 21 kwietnia 1996. W ich wyniku wybrano członków Izby Deputowanych i Senatu XIII kadencji. Były to wybory przedterminowe, przeprowadzone dwa lata po również przedterminowych wyborach do parlamentu XII kadencji.
Tło wyborów.
Potrzeba kolejnych wyborów wynikała z rozpadu koalicji tworzącej rząd Silvia Berlusconiego i niemożności wyłonienia stabilnej większości. Wybory zakończyły się zwycięstwem lewicy skupionej wokół Drzewa Oliwnego, która większość w parlamencie uzyskała dzięki współpracy z komunistami.
Ordynacja wyborcza do obu izb przewidywała wybory mieszane. W okręgach jednomandatowych wybierano 475 posłów i 232 senatorów. 155 członków Izby Deputowanych i 83 członków Senatu zostało wyłonionych proporcjonalnie. Przed wyborami ponownie zorganizowały się dwa bloki centroprawicy i centrolewicy, które wystawiły wspólne listy w wyborach senackich oraz w wyborach większościowych do niższej izby parlamentu.
Centrolewicowe Drzewo Oliwne ("Ulivo"), na czele którego stanął Romano Prodi, utworzyły postkomunistyczna Demokratyczna Partia Lewicy, koalicja Ludowcy na rzecz Prodiego (głównie Włoska Partia Ludowa, poza tym Włoska Partia Republikańska, Unia Demokratyczna, lista popierana przez SVP), Odnowienie Włoskie i Federacja Zielonych.
Centroprawicowy Biegun na rzecz Wolności ("Polo per le Libertà"), kierowany przez Silvia Berlusconiego, powołały Forza Italia, Sojusz Narodowy, a także koalicja partii chadeckich (Centrum Chrześcijańsko-Demokratyczne i Zjednoczeni Chrześcijańscy Demokraci).
Samodzielnie wystartowały m.in. skrajnie lewicowe Odrodzenie Komunistyczne (wystawiające listy pod nazwą Postępowcy i posiadające pakt o współpracy z lewicą), Liga Północna, a także środowisko radykałów skupione wokół Marca Pannelli.
Parlament przetrwał całą pięcioletnią kadencję, w trakcie której centrolewica współtworzyła cztery kolejne rządy.

</doc>
<doc id="2149776" url="https://pl.wikipedia.org/wiki?curid=2149776" title="Hrabstwo Ozaukee">
Hrabstwo Ozaukee

Hrabstwo Ozaukee (ang. "Ozaukee County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1116,20 mil² (2890,94 km²). Według szacunków United States Census Bureau w roku 2009 miało 86 311 mieszkańców. Jego siedzibą administracyjną jest Port Washington.
Hrabstwo zostało utworzone z Milwaukee w 1853. Nazwa pochodzi od języka Indian Odżibwejów.
Na obszarze hrabstwa znajdują się rzeka Milwaukee oraz 39 jezior.

</doc>
<doc id="2149777" url="https://pl.wikipedia.org/wiki?curid=2149777" title="Świątynia Debod">
Świątynia Debod

Świątynia Debod (hiszp. "Templo de Debod") – starożytna egipska świątynia z II wieku p.n.e. podarowana przez Egipt Hiszpanii za pomoc udzieloną przez rząd hiszpański przy ocalaniu świątyń w Nubii.
Pierwotnie została wzniesiona w południowym Egipcie w okolicy Asuanu. W związku z budową Wysokiej Tamy na Nilu w Asuanie w 1960 r. wiele zabytków starożytnego Egiptu zostało zagrożonych zalaniem wodami sztucznego jeziora mającego powstać przed zaporą. UNESCO wystosowało apel do krajów świata z prośbą o pomoc przy zachowaniu zabytków architektury starożytnego Egiptu. Za pomoc jaką Hiszpania udzieliła Egiptowi w 1968 r. rząd egipski podarował Hiszpanii Świątynię Debod. 
Poświęcona jest ona kultowi bogów egipskich Amonowi i Izydzie. Liczy ona 2200 lat. Znajdowała się w miejscowości Debod nad Nilem. Świątynia posiada różne sale, a najważniejszą jest kaplica zdobiona reliefami, która zachowana jest w oryginalnym stanie. Jest to zarazem najstarsza część świątyni. 
Świątynia została odbudowana w jednym z parków Madrytu – "Parque de la Montaña" (w południowej części "Parque del Oeste"), na skarpie nad rzeką Manzanares niedaleko Pałacu Królewskiego. Ze świątyni rozciąga się widok na Casa de Campo, największy park miejski Madrytu.

</doc>
<doc id="2149778" url="https://pl.wikipedia.org/wiki?curid=2149778" title="Marjan Jelenko">
Marjan Jelenko

Marjan Jelenko (ur. 22 lipca 1991 roku w Mariborze) – słoweński kombinator norweski, czterokrotny medalista mistrzostw świata juniorów oraz zdobywca Pucharu Kontynentalnego.
Kariera.
Po raz pierwszy na arenie międzynarodowej Marjan Jelenko pojawił się 3 października 2004 roku podczas zawodów juniorów w Kranju. W 2007 roku wystartował na mistrzostwach świata juniorów w Tarvisio, gdzie w konkursie rozgrywanym metodą Gundersena zajął 39. miejsce, a w sztafecie był dziesiąty. Trzy lata później, podczas mistrzostw świata juniorów w Hinterzarten wspólnie z kolegami wywalczył brązowy medal, a indywidualnie był drugi w Gundersenie, przegrywając tylko z Japończykiem Junshirō Kobayashim. Kolejne medale wywalczył na mistrzostwach świata juniorów w Otepää w 2011 roku, gdzie był najlepszy w sprincie, a w Gundersenie wyprzedził go tylko Niemiec Johannes Rydzek.
W Pucharze Świata zadebiutował 31 stycznia 2009 roku w Chaux-Neuve, gdzie zajął 40. miejsce w Gundersenie. Pierwsze pucharowe punkty wywalczył już następnego dnia, zajmując 28. miejsce w tej samej konkurencji. Były to jego jedyne punkty w sezonie 2008/2009 i w klasyfikacji generalnej zajął ostatecznie 74. miejsce. Przez kolejne dwa sezony PŚ Jelenko nie zdobył ani jednego punktu i nie był uwzględniany w klasyfikacji generalnej. Kolejne punkty zdobył dopiero w sezonie 2011/2012, który ukończył dopiero na 56. miejscu z dorobkiem 8 punktów. Równolegle Słoweniec startuje w zawodach Pucharu Kontynentalnego. W tym cyklu osiągnął większe sukcesy, między innymi siedmiokrotnie stając na podium. Najlepiej wypadł w sezonie 2011/2012, w którym zwyciężył w klasyfikacji generalnej.
Pierwszą dużą imprezą w kategorii seniorów były dla niego mistrzostwa świata w Libercu w 2009 r. Startował tam tylko w konkurencjach indywidualnych, najlepszy wynik osiągając w Gundersenie na dużej skoczni, gdzie rywalizację ukończył na 38. pozycji. Dwa lata później, podczas mistrzostwa świata w Oslo był między innymi ósmy w sztafecie na normalnym obiekcie, a w konkursie indywidualnym na tej samej skoczni zajął 27. miejsce.
Osiągnięcia – kombinacja norweska.
Puchar Świata.
Miejsca na podium chronologicznie.
Jak dotąd Jelenko nie stał na podium indywidualnych zawodów Pucharu Świata.

</doc>
<doc id="2149779" url="https://pl.wikipedia.org/wiki?curid=2149779" title="Nižný Hrabovec">
Nižný Hrabovec

Nižný Hrabovec – wieś (obec) na Słowacji, położona w kraju preszowskim w powiecie Vranov nad Topľou. Pierwsza wzmianka pisemna o terenie, na którym leży miejscowość, pojawiła się w roku 1254, zaś o samej wsi w roku 1357. Według danych za dzień 31 grudnia 2016 miejscowość zamieszkiwało 1646 osób, w tym 811 mężczyzn i 835 kobiet.
W miejscowości znajduje się rzymskokatolicki kościół Wniebowzięcia Marii Panny konsekrowany w 1996 roku (stary kościół rzymskokatolicki służy obecnie jako kaplica pogrzebowa) oraz greckokatolicki kościół Zesłania Ducha Świętego z 1825 roku.

</doc>
<doc id="2149783" url="https://pl.wikipedia.org/wiki?curid=2149783" title="Zamek w Brodach">
Zamek w Brodach

Zamek w Brodach – ruiny zamku z XVII wieku, właściwie barokowej twierdzy bastionowej typu nowowłoskiego (palazzo in fortezza) Stanisława Koniecpolskiego, obecnie położone w mieście Brody na Ukrainie.
Historia.
W 1584 roku lokował tu miasto Stanisław Żółkiewski, wojewoda ruski pod nazwą "Lubicze" (Lubicz). W tym okresie wzniesiono tu pierwszy zamek na bagnistym terenie. W 1595 miasto zmieniło nazwę na Brody. W 1629 miasto stało się własnością Stanisława Koniecpolskiego, hetmana wielkiego koronnego. W latach 1630-1635 z jego polecenia wzniesiono tu cytadelę i fortyfikacje miasta, a przy pracach projektowych prawdopodobnie brali udział Guillaume le Vasseur de Beauplan i Andrzej dell’Aqua. W 1633 roku król Władysław IV wydał zgodę już ex post na budowę twierdzy. W dniu 11 marca 1646 roku na zamku zmarł hetman Stanisław Koniecpolski.
W 1648 roku podczas Powstania Chmielnickiego forteca odparła szturm zbuntowanych Kozaków. W kolejnych latach wojska tureckie w roku 1672 i tatarskie w 1675 nie podejmowały nawet prób jej zdobycia. Wnuk Koniecpolskiego zapisał twierdzę Jakubowi Sobieskiemu, a ten w 1704 sprzedał ją Potockim.
Pałac.
Forteca zdewastowana przez wojska rosyjskie i saskie straciła swoje znaczenie obronne i w połowie XVIII wieku została przez Stanisława Potockiego przebudowana na późnobarokową rezydencję - przy północnej kurtynie powstał pałac, a od strony miasta wieża z zegarem. W 1755 w pałacu miało miejsce wesele córki Potockiego, Teofili, która wyszła za mąż za Fryderyka Moszyńskiego.
W 1772 Brody po I rozbiorze Polski znalazły się w zaborze austriackim. Po 1809 z polecenia władz Wincenty Potocki nakazał rozbiórkę umocnień cytadeli od strony miasta. W 1833 nowym właścicielem został Jan Kazimierz Młodecki (zm. 1854), w którego rodzinie pałac pozostał aż do 1939. Po zniszczeniach w latach 1915 i 1920 pałac był odbudowywany, jednak dewastacji dokonało wojsko stacjonujące tu po 1945 r.
Architektura.
Twierdza w Brodach składała się z ufortyfikowanego miasta i bastionowej cytadeli wzniesionej na planie regularnego pięcioboku otoczonej głęboką fosą. Wały usypane zostały z ziemi i oskarpowane murami z cegły i kamienia z kamiennymi detalami architektonicznymi. Cytadela powiązana była osiowo z dziesięciobocznymi, bastionowymi fortyfikacjami miasta.
Brama cytadeli znajdowała się od strony miasta i wiódł do niej zwodzony most i grobla, osłonięte dodatkowo rawelinem wysuniętym przed kurtynę murów. Bastiony o prostych barkach rozwiązano podobnie jak w pałacu Koniecpolskich w Podhorcach. Kazamaty od strony dziedzińca ozdobione były kamiennym detalem, swoją architekturą nawiązują do wzorów włoskich. Pomieszczenia w kazamatach ze sklepieniami krzyżowymi połączone były amfiladowo, w bastionach znalazły się sześcioboczne sale o sklepieniach palmowych opartych na środkowym słupie. W kazamatach znajdowały się kwatery wojska, magazyny i pomieszczenia gospodarcze, dowódca twierdzy mieszkał w drewnianym budynku na dziedzińcu.
W połowie XVIII wieku po przekształceniu cytadeli w barokową rezydencję przy północnej kurtynie powstał pałac Potockich i wieża zegarowa od strony miasta. Pałac dwutraktowy, dwukondygnacyjny, z ryzalitami bocznymi posiadał elewacje frontową i boczne zdobione pilastrami.

</doc>
<doc id="2149790" url="https://pl.wikipedia.org/wiki?curid=2149790" title="Leźno Małe">
Leźno Małe

Leźno Małe – jezioro w woj. kujawsko-pomorskim, w powiecie brodnickim, w gminie Brzozie, leżące na terenie Garbu Lubawskiego.
Dane morfometryczne.
Powierzchnia zwierciadła wody według różnych źródeł wynosi od 28 ha przez 28,5 ha do 33,5 ha.
Zwierciadło wody położone jest na wysokości 130,4 m n.p.m. lub 130 m n.p.m. Średnia głębokość jeziora wynosi 0,8 m lub 1,8 m, natomiast głębokość maksymalna 6,4 m lub 5,7 m. Objętość jeziora według różnych źródeł wynosi 200 tys. m³ lub 995,4 tys. m³.
W oparciu o badania przeprowadzone w 2000 roku wody jeziora zaliczono do III klasy czystości i III kategorii podatności na degradację.
W roku 1992 wody jeziora również zaliczono do wód III klasy czystości.

</doc>
<doc id="2149792" url="https://pl.wikipedia.org/wiki?curid=2149792" title="Federico Tedeschini">
Federico Tedeschini

Federico Tedeschini (ur. 12 października 1873 w Antrodoco, zm. 2 listopada 1959 w Rzymie) – włoski duchowny katolicki, wysoki urzędnik Kurii Rzymskiej, kardynał.
Życiorys.
Ukończył seminarium w rodzinnej diecezji Rieti, a także Pontyfikalne Seminarium Rzymskie, gdzie kształcił się razem z Eugenio Pacellim, późniejszym papieżem Piusem XII. Święcenia kapłańskie otrzymał 25 lipca 1896. Do roku 1901 był wykładowcą seminarium w Rieti. W roku 1903 został prywatnym szambelanem Jego Świątobliwości, a w roku 1908 prałatem. W tym samym roku mianowany kanclerzem w Sekretariacie ds. Listów. Od 1914 pracował w Sekretariacie Stanu, gdzie był substytutem.
30 kwietnia 1921 otrzymał nominację na tytularnego arcybiskupa "Lepanto". Parę dni wcześniej został również nuncjuszem w Hiszpanii. Sakry udzielił mu papież Benedykt XV. Na stanowisku nuncjusza pozostał aż do roku 1935. W tym czasie ufundował hiszpańską Akcję katolicką. W roku 1933 został kardynałem. Nominację zachowano jednak "in pectore" z powodu sytuacji politycznej w Hiszpanii. Nominacja upubliczniona została dwa lata później, podczas konsystorza z 16 grudnia 1935. Od 25 lutego 1938 do swej śmierci sprawował urząd Datariusza Papieskiego. Brał udział w konklawe 1939 i 1958 roku. W marcu 1939 otrzymał godność archiprezbitera bazyliki watykańskiej, po wyborze poprzednika na papieża. W roku 1951 włączony do grona kardynałów-biskupów. Umarł na raka jelita.
Kardynał Tedeschini miał duży udział w ogłoszeniu dogmatu o Wniebowzięciu NMP, a także powstaniu konstytucji apostolskiej "Munificentissimus Deus". Jako papieski delegat przewodniczył uroczystościom stulecia objawień w Lourdes. Przez całe swe kapłańskie życie wyróżniał się szacunkiem jakim obdarzali go kolejni papieże. Benedykt XV miał nawet powiedzieć "Nie można lubić Papieża, nie lubiąc Tedeschiniego". Jako jeden z nielicznych kardynałów spoczął w grotach bazyliki watykańskiej.

</doc>
<doc id="2149795" url="https://pl.wikipedia.org/wiki?curid=2149795" title="Su Tong">
Su Tong

Su Tong, właściwie Tong Zhonggui (童忠贵) (ur. 1963 w Suzhou) – chiński pisarz. Su Tong jest jednym z najbardziej awangardowych, a zarazem kontrowersyjnych współczesnych pisarzy chińskich. Karierę pisarską rozpoczął jeszcze w czasie studiów na Uniwersytecie Pedagogicznym w Pekinie. Pierwszą powieścią, która przyniosła mu rozgłos, były "Yijiusansinian de taowang" ("Ucieczki w 1934"); kilka z jego dzieł zostało sfilmowanych. 
Dla twórczości Su Tonga charakterystyczne jest wykorzystanie historii jako tła i inspiracji. Pokazuje on „alternatywną wersję” historii, tworzonej przez ludzkie popędy, zwłaszcza żądze seksualne, i przekraczanie granic. "Yingsu zhi jia" ("Rodzina hodowców maku"), opisuje historię upadku rodziny, do którego prowadzą żądza i morderstwa. "Mi" ("Ryż") to opowieść o chłopcu z chłopskiej rodziny, który najpierw dorabia się fortuny, a potem ją traci przez rozpustę i mordy. Konflikty (także kończące się śmiercią) są też obecne w jego powieści, która doczekała się znanej ekranizacji: "Qiqie chengqun" ("Zawieście czerwone latarnie"). Inną sfilmowaną powieścią jest "Hongfen" ("Róż") osadzona w czasach początków ChRL historia dwóch sióstr-prostytutek, zakochanych w tym samym mężczyźnie.
Su Tong rozwijał też historie zapamiętane z dzieciństwa, które przypadło na lata rewolucji kulturalnej. W serii opowiadań osadzonych w realiach Chin lat 60. XX wieku rozgrywają się historie pełne brutalności, tajemnic, szaleństwa i seksu. W twórczości Su Tonga historia tego okresu jest tłem dla wielu ludzkich dramatów, klimat chaosu, walk, biedy, gwałtów i chaosu jest obecny w takich opowiadaniach jak "Shujia xiongdi" ("Bracia Shu"), "Nanfang de duolu" ("Degeneracja południa"), "Ciqing shidai" ("Era tatuaży"), czy w powieści "Fengyangshu shange" ("Pieśń klonów i sosen").
"She weishenme hui fei" ("Dlaczego węże mogą latać"), powieść Su Tonga osadzona w czasach współczesnych, także koncentruje się na ciemnej stronie życia. Głównym bohaterem jest osiłek wymuszający zwrot długów, a tajemnicza kobieta, która pojawia się w mieście wraz z inwazją węży, zamiast zostać gwiazdą filmową, kończy jako prostytutka. 
Narracja jego powieści jest często rozbijana przez opisy wrażeń, przypadkowe zdarzenia, monologi. Su Tong (podobnie jak Yu Hua) wykorzystuje język do zwerbalizowania podświadomości, jako narzędzie, które przekracza granice świata rzeczywistego i wyobrażonego. Podobnie jak inni pisarze drugiej połowy lat 80. XX wieku, Su szeroko wykorzystywał alegorie, symbolizm, metafory i starał się zagłębić w naturę ludzką. W następnych latach, gdy awangardowa literatura przestała już szokować, coraz zamożniejsze społeczeństwo szukało raczej rozrywki niż głębi, a wspomnienia rewolucji kulturalnej zacierały się coraz bardziej, Su Tong zwrócił się ku budowaniu językowych kolaży, pisarstwu ahistorycznemu, budowaniu klimatu i nastroju.
Mimo brutalności obecnej w jego powieściach, Su uznawany jest za jednego z najzdolniejszych pisarzy chińskiej awangardy, charakteryzującego się wrażliwością, liryzmem, głęboko analizującego ludzką naturę; cechuje się także zdolnością budowy interesujących postaci kobiecych.
Pięć powieści Su Tonga doczekało się ekranizacji: oprócz znanego filmu "Zawieście czerwone latarnie" z 1991 były to "Hongfen" (1995), "Da hong mi dian" (2004), "Mo li hua kai" (2004) i "Ciqing shidai" (2010, w produkcji).
Był drugim, obok Jiang Ronga, chińskim pisarzem, który zdobył Man Asian Literary Prize, za książkę "He’an" ("Brzeg rzeki", tyt. ang. "Boat to Redemption"), opowiadającą o zdegradowanym za swe oszustwa urzędniku komunistycznym, szukającym nowego życia wśród przewoźników rzecznych.
Obecnie mieszka z żoną w Pekinie, jego interesy reprezentuje chińska Agencja Literacka Peony.

</doc>
<doc id="2149796" url="https://pl.wikipedia.org/wiki?curid=2149796" title="Hrabstwo Pierce (Wisconsin)">
Hrabstwo Pierce (Wisconsin)

Hrabstwo Pierce (ang. "Pierce County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 591,59 mil² (1532,21 km²). Według szacunków United States Census Bureau w roku 2009 miało 40 081 mieszkańców. Jego siedzibą administracyjną jest Ellsworth.
Hrabstwo zostało utworzone z St. Croix w 1853. Nazwa pochodzi od nazwiska prezydenta USA Franklina Pierce'a.
Na obszarze hrabstwa znajdują się rzeki Big, Eau Galle, Kinninkinnic, Missisipi, Rush, St Croix i Trimbelle oraz 38 jezior.

</doc>
<doc id="2149797" url="https://pl.wikipedia.org/wiki?curid=2149797" title="Gmina Balvi">
Gmina Balvi

Balvu novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Balvi.

</doc>
<doc id="2149798" url="https://pl.wikipedia.org/wiki?curid=2149798" title="Puchar Kontynentalny kobiet w skokach narciarskich 2010/2011">
Puchar Kontynentalny kobiet w skokach narciarskich 2010/2011

Puchar Kontynentalny kobiet w skokach narciarskich 2010/2011 – rozpoczął się 7 grudnia 2010 roku w fińskim Rovaniemi, a zakończył 10 marca 2011 roku w japońskim Zaō.
Klasyfikacja generalna Pucharu Kontynentalnego.
"Klasyfikacja po 22 / 22 konkursów"
Klasyfikacja drużynowa Pucharu Kontynentalnego.
"Klasyfikacja po 22 / 22 konkursów"

</doc>
<doc id="2149803" url="https://pl.wikipedia.org/wiki?curid=2149803" title="Augusto Jiminez Perez">
Augusto Jiminez Perez

Augusto Jiminez Perez (ur. 9 listopada 1972 w Madrycie) – amerykański curler na wózkach i kajakarz hiszpańskiego pochodzenia.
W wyniku 3 nawrotów mięsaka tkanek miękkich w lipcu 2003 Perez stracił lewą nogę. Od października 2005 zaczął grać w curling, po siedmiu tygodniach został dołączony do reprezentacji kraju na Zimowe Igrzyska Paraolimpijskie 2006. Augusto wystąpił w trzech meczach, dwukrotnie jako drugi i raz jako trzeci. Amerykanie z bilansem 2 wygranych i 5 porażek zajęli wspólnie z Włochami ostatnie – 7. Miejsce.
Rok później Perez grał już na pozycji trzeciego. Amerykanie na MŚ 2007 uplasowali się na 6. miejscu. W 2008 objął rolę skipa jednak pozostał na swojej pozycji. Drużyna awansowała do fazy play-off, przegrała w półfinale z Norwegami (Rune Lorentsen) i ostatecznie zdobyła brązowe medale pokonując 8:1 Kanadę (Gerry Austgarden).
W 2009 zaczął zagrywać ostatnie kamienie. Na MŚ drużyna ponownie dotarła do małego finału, tym razem Amerykanie przegrali 4:6 na rzecz Niemców (Jens Jäger). W 2010 Perez wystąpił ponownie na Paraolimpiadzie. Amerykanie awansowali do fazy finałowej jednak przegrywając półfinał z Koreą Południową (Kim Hak-sung) i mały finał ze Szwedami (Jalle Jungnell) zajęli 4. miejsce. W MŚ 2011 Amerykanie z bilansem 3 wygranych i 6 porażek uplasowali się na 7. miejscu.
W kajakarstwie zdobył złoty medal wraz z Tami Hetke w kategorii C2 - 200 – LTATA na MŚ 2009. Rok wcześniej wywalczył złoty medal w konkurencji "canoe outrigger" jedynek oraz srebrny medal w dwójkach.
Perez poza curlingiem i kajakarstwem uprawia wioślarstwo, tenis stołowy i koszykówkę na wózkach. Perez przyjechał do Stanów Zjednoczonych w 1991. Na Le Moyne College uzyskał tytuł bachelor's degree z języka hiszpańskiego. Wraz z żoną, córką i synem mieszka w East Syracuse.

</doc>
<doc id="2149805" url="https://pl.wikipedia.org/wiki?curid=2149805" title="Augusto Perez">
Augusto Perez



</doc>
<doc id="2149808" url="https://pl.wikipedia.org/wiki?curid=2149808" title="Gmina Bauska">
Gmina Bauska

Bauskas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Bauska.

</doc>
<doc id="2149811" url="https://pl.wikipedia.org/wiki?curid=2149811" title="Liban na Zimowych Igrzyskach Olimpijskich 1992">
Liban na Zimowych Igrzyskach Olimpijskich 1992

Liban na Zimowych Igrzyskach Olimpijskich 1992 w Albertville reprezentowało czterech zawodników. Wystartowali oni w narciarstwie alpejskim.
Był to dwunasty start Libanu na zimowych igrzyskach olimpijskich (poprzednie to 1948, 1952, 1956, 1960, 1964, 1968, 1972, 1976, 1980, 1984, 1988).

</doc>
<doc id="2149815" url="https://pl.wikipedia.org/wiki?curid=2149815" title="Liban na Zimowych Igrzyskach Olimpijskich 1988">
Liban na Zimowych Igrzyskach Olimpijskich 1988

Liban na Zimowych Igrzyskach Olimpijskich 1988 w Calgary reprezentowało czterech zawodników. Wystartowali oni w narciarstwie alpejskim.
Był to jedenasty start Libanu na zimowych igrzyskach olimpijskich (poprzednie to 1948, 1952, 1956, 1960, 1964, 1968, 1972, 1976, 1980, 1984).

</doc>
<doc id="2149818" url="https://pl.wikipedia.org/wiki?curid=2149818" title="Clara Sanchez">
Clara Sanchez

Clara Sanchez (ur. 20 września 1983 w Martigues) – francuska reprezentantka kolarstwa torowego, dwukrotna mistrzyni świata w keirinie.
Z powodzeniem startuje w sprincie i keirin. Największymi jej osiągnięciami jest dwukrotne mistrzostwo świata w keirin (2004, 2005) i dwukrotne mistrzostwo Europy elite w sprincie drużynowym (w parze z Sandie Clair) w Pruszkowie w 2010 roku. Startowała w igrzyskach olimpijskich w Pekinie (2008), zajmując w sprincie 5. miejsce.
Jest wielokrotną mistrzynią Francji w sprincie, wyścigu na 500 m ze startu zatrzymanego i scratchu.

</doc>
<doc id="2149822" url="https://pl.wikipedia.org/wiki?curid=2149822" title="Gmina Beverīna">
Gmina Beverīna

Beverīnas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Kauguri.

</doc>
<doc id="2149824" url="https://pl.wikipedia.org/wiki?curid=2149824" title="Liban na Zimowych Igrzyskach Olimpijskich 1984">
Liban na Zimowych Igrzyskach Olimpijskich 1984

Liban na Zimowych Igrzyskach Olimpijskich 1984 w Sarajewie reprezentowało czterech zawodników. Wystartowali oni w narciarstwie alpejskim.
Był to dziesiąty start Libanu na zimowych igrzyskach olimpijskich (poprzednie to 1948, 1952, 1956, 1960, 1964, 1968, 1972, 1976, 1980).

</doc>
<doc id="2149825" url="https://pl.wikipedia.org/wiki?curid=2149825" title="Wybory parlamentarne w Azerbejdżanie w 2010 roku">
Wybory parlamentarne w Azerbejdżanie w 2010 roku

Wybory parlamentarne w Azerbejdżanie w 2010 roku – wybory do Zgromadzenia Narodowego przeprowadzone 7 listopada 2010. Zwycięstwo odniosła rządząca Partia Nowego Azerbejdżanu, która zdobyła większość mandatów (74 ze 125). Międzynarodowi obserwatorzy z OBWE, Rady Europy i Unii Europejskiej stwierdzili, że proces wyborczy nie spełnił standardów demokratycznych.
Organizacja wyborów.
Zgromadzenie Narodowe Azerbejdżanu składa się ze 125 członków, wybieranych w jednomandatowych okręgach wyborczych na 5-letnią kadencję. Poprzednie wybory odbyły się 6 listopada 2005. Zgodnie z konstytucją wybory odbywają się w pierwszą niedzielę listopada. 6 maja 2010 Centralna Komisja Wyborcza wyznaczyła datę wyborów na 7 listopada 2010, co 3 września 2010 oficjalnie zatwierdził prezydent İlham Əliyev. W wyborach w 2005 prezydencka partia Nowy Azerbejdżan zdobyła 61 mandatów. Według międzynarodowych obserwatorów z OBWE nie spełniły one standardów demokratycznych. 
Kampania wyborcza rozpoczęła się 15 października 2010. Przed jej rozpoczęciem i w jej trakcie opozycja oraz organizacje broniące praw człowieka (Human Rights Watch, Election Monitoring and Democracy Studies Centre - EMDSC) skarżyły się na łamanie wolności słowa oraz zastraszenia i aresztowania niezależnych dziennikarzy. Podkreślały także trudności opozycji w związku z obowiązującym prawem wyborczym, w tym problemy przy rejestracji kandydatów, nierówny dostęp do publicznych mediów, likwidację dotacji państwowej dla kandydatów oraz skrócenie czasu kampanii wyborczej z 60 do 23 dni. Azerskie władze zaprzeczyły zarzutom o stosowaniu przemocy i zastraszaniu dziennikarzy oraz działaczy opozycji. Podkreśliły, że każdy z kandydatów dysponował 4-minutowym czasem antenowym w telewizji publicznej oraz mógł bez ograniczeń wykorzystać w swojej kampanii internet. Spośród 2500 zgłoszonych do wyborów kandydatów komisja wyborcza zarejestrowała 690. 
Głosowanie i wyniki.
W wyborach wzięły udział wszystkie główne partie polityczne, w tym opozycyjne. Uprawnionych do głosowania było 4,84 mln osób spośród 9 mln mieszkańców. Głosowanie odbyło się w pokojowej atmosferze.
Według oficjalnych wyników opublikowanych przez komisję wyborczą 8 listopada 2010, rządzący Nowy Azerbejdżan zdobył 74 ze 125 mandatów w parlamencie. Frekwencja wyborcza wyniosła 50,1%. Żadnego mandatu nie uzyskała największa partia opozycyjna Partia Równości ("Müsavat Partiyası"). Odrzuciła ona wyniki wyborów i uznała je za niezgodne z prawem i niedemokratyczne. 38 mandatów zdobyli kandydaci niezależni popierający w większości partię rządzącą. 13 mandatów zdobyło 10 mniejszych ugrupowań opozycyjnych. Centralna Komisja Wyborcza ogłosiła, że nie dopatrzyła żadnych nieprawidłowości wpływających na całościowy wynik głosowania, a partia rządząca uznała wybory za wolne i uczciwe.
Ocena głosowania.
Wybory monitorowane były przez zagranicznych obserwatorów m.in. z OBWE, Rady Europy i Unii Europejskiej. Organizacje te we wspólnie opublikowanym raporcie stwierdziły, że wybory "nie stanowiły znaczącego postępu w demokratycznym rozwoju kraju". Stwierdziły, że ograniczenia wolności mediów i wolności zgromadzeń oraz niedoskonały proces rejestracji kandydatów nie stwarzał przesłanek do prawdziwej debaty wyborczej. W sposób pozytywny misja oceniła głosowanie w 90% skontrolowanych lokali wyborczych (1,1 tys. z 5,2); w pozostałych 10% dopatrzyła się poważnych naruszeń, w tym przypadków wypełniania urn wyborczych. Wymieniła negatywne aspekty procesu wyborczego takie jak: dominacja jednej partii w życiu politycznym, nierówny dostęp do mediów, przypadki aresztowań dziennikarzy i zastraszania wyborców oraz kandydatów, skrócenie kampanii wyborczej do 23 dni, rozbieżność między liczbą zarejestrowanych wyborców (4,84 mln) a danymi urzędu statystycznego (6 mln osób w wieku powyżej 18 lat). Obserwatorzy negatywnie ocenili proces liczenia głosów w 31% komisji wyborczych. 
Szef delegacji Zgromadzenia Parlamentarnego OBWE oświadczył, że kraj musi poczynić większy postęp w rozwoju prawdziwie pluralistycznej demokracji. Szefowa delegacji Parlamentu Europejskiego Anneli Jäätteenmäki stwierdziła, że obserwatorzy dopatrzyli się nieprawidłowości przy zliczaniu głosów, przypadków zastraszania opozycji i wypełniania urn wyborczych. Zaleciła władzom zwiększenie wysiłków w celu demokratyzacji kraju. Szefowa delegacji ODIHR oznajmiła, że proces wyborczy nie spełnił wymagań stawianych demokratycznym wyborom.

</doc>
<doc id="2149826" url="https://pl.wikipedia.org/wiki?curid=2149826" title="Mark Herron">
Mark Herron

Mark Herron (ur. 8 lipca 1928 w Baxter, zm. 13 stycznia 1996 w Los Angeles) – amerykański aktor, znany jako czwarty mąż aktorki i piosenkarki Judy Garland. Wystąpił m.in. w "8½" Federico Felliniego i "Eye of the Cat".
12 czerwca 1964 roku ożenił się z Judy Garland, której towarzyszył podczas jej tournée po Australii. Ślubu udzielił im buddyjski duchowny, ale panna młoda nadal była żoną Sidneya Lufta. 14 listopada 1965 roku, już po uprawomocnieniu się rozwodu Garland z Luftem, w Las Vegas ożenili się ponownie. 6 miesięcy później byli już w separacji. Rozwiedli się 11 kwietnia 1967 roku. 
Mark Herron był homoseksualistą. Miał romans z Peterem Allenem, mężem swojej pasierbicy Lizy Minnelli. Po zakończeniu związku z Garland, był wieloletnim partnerem aktora Henry'ego Brandona do jego śmierci w 1990 roku.
Zmarł na raka w 1996 roku.

</doc>
<doc id="2149830" url="https://pl.wikipedia.org/wiki?curid=2149830" title="Liban na Zimowych Igrzyskach Olimpijskich 1980">
Liban na Zimowych Igrzyskach Olimpijskich 1980

Liban na Zimowych Igrzyskach Olimpijskich 1980 w Lake Placid reprezentowało trzech zawodników. Wszyscy wystartowali w narciarstwie alpejskim.
Był to dziewiąty start Libanu na zimowych igrzyskach olimpijskich (poprzednie to 1948, 1952, 1956, 1960, 1964, 1968, 1972, 1976).

</doc>
<doc id="2149836" url="https://pl.wikipedia.org/wiki?curid=2149836" title="Liban na Zimowych Igrzyskach Olimpijskich 1968">
Liban na Zimowych Igrzyskach Olimpijskich 1968

Liban na Zimowych Igrzyskach Olimpijskich 1968 w Grenoble reprezentowało trzech zawodników. Wystartowali oni w narciarstwie alpejskim.
Był to szósty start Libanu na zimowych igrzyskach olimpijskich (poprzednie to 1948, 1952, 1956, 1960, 1964).

</doc>
<doc id="2149839" url="https://pl.wikipedia.org/wiki?curid=2149839" title="Urszula Madetko">
Urszula Madetko

Urszula Madetko z domu Lubelska (ur. 2 grudnia 1941 w Lauterbach) – radna Miejskiej Rady Narodowej, działaczka partyjna, siódmy i ostatni naczelnik miasta Kłodzka w latach 1985–1990.
Życiorys.
Urszula Madetko urodziła się w 1941 w Lauterbach w Hesji, gdzie przebywali jej rodzice: Walenty i Władysława.
Była wieloletnim członkiem Miejskiej Rady Narodowej w Kłodzku z ramienia Polskiej Zjednoczonej Partii Robotniczej do której wstąpiła w 1969. Pełniła funkcję inspektora Wojewódzkiego Ośrodka Propagandy Partyjnej z ramienia Komitetu Wojewódzkiego PZPR w Wałbrzychu (1975–1976), a następnie do 1982 sekretarza Komitetu Miejskiego PZPR w Kłodzku. W latach 1982–1984 była stypendystka Moskiewskiej Szkoły Partyjnej. Od marca 1985 wchodziła w skład Rady Miejskiej PRON. 19 czerwca 1985 została powołana przez wojewodę wałbrzyskiego na naczelnika miasta Kłodzka, będąc drugą kobietą w dziejach Kłodzka sprawującą funkcję włodarza.
Za jej rządów miało miejsce kilka inwestycji w mieście. Trwała odbudowa zabudowy historycznej ulicy Ząbkowickiej (obecnie Łukasińskiego) oraz od 1988 północnej pierzei rynku. Ukończono także całkowicie budowę rozpoczętego na początku lat 80. XX wieku osiedla Owcza Góra, na którym stanęły domy jednorodzinne.
Poza tym sytuacja w mieście nie uległa poprawie. Z problemami borykało się budownictwo wielorodzinne w rejonie osiedla im. Kruczkowskiego. W sklepach nieustannie brakowało wszelakich towarów, powodując wielogodzinne kolejki i system kartkowy. Miasto znajdowało się w zadłużeniu.
Pod koniec jej rządów pod naciskiem Kłodzkiego Komitetu Obywatelskiego magistrat opracował "Raport o stanie miasta", który pokazywał zaniedbania władz z ostatniego półwiecza. Urszula Madetko sprawowała funkcję naczelnika Kłodzka do czerwca 1990, kiedy przekazała władzę nowo wybranej Radzie Miejskiej, która na burmistrza powołała Wojciecha Matuszewskiego.

</doc>
<doc id="2149841" url="https://pl.wikipedia.org/wiki?curid=2149841" title="Fructuós Gelabert">
Fructuós Gelabert

Fructuós Gelabert (ur. 15 stycznia 1874 w Barcelonie, zm. 27 lutego 1955 tamże) – kataloński fotograf, reżyser filmowy, scenarzysta, impresario i wynalazca, pionier kina. Autor pierwszego hiszpańskiego filmu fabularnego – "Sprzeczka w kawiarni" ("Riña en un Café", 1897). Wynalazł urządzenie do wyświetlania i kręcenia filmów o nazwie veroscop. Uważany za ojca kina hiszpańskiego.
Tworzył m.in. krótkie filmy dokumentujące życie codzienne, w tym wyjście robotników z fabryki ("Salida de los trabajadores de la fábrica España industrial", 1897) oraz wiernych opuszczających kościół ("Procesión de las hijas de María de la parroquia de Santa María de Sans", 1902), a także kroniki wydarzeń, w tym wydarzeń sportowych – wyścigów konnych ("Carreras de caballos en el hipódromo de Barcelona", 1902) oraz rowerowych ("Carreras de bicicletas en el parque", 1903). Nakręcił też trwający 4 minuty film, rejestrujący życie Barcelony z dachu jadącego tramwaju ("Barcelona en 1908"). W sierpniu 1897 roku nakręcił "Sprzeczkę kochanków", pierwszy hiszpański film fabularny. Nakręcił również adaptacje utworów Àngela Guimery, m.in. "Nizinę" ("Terra baixa", 1907).
Jego ostatnim filmem była "Koronczarka" ("La Puntaire", 1927).

</doc>
<doc id="2149843" url="https://pl.wikipedia.org/wiki?curid=2149843" title="Ligier JS5">
Ligier JS5

Ligier JS5 – bolid Formuły 1 zespołu Ligier używany w sezonie 1976. Model JS5 był pierwszym modelem bolidu zespołu Ligier.

</doc>
<doc id="2149844" url="https://pl.wikipedia.org/wiki?curid=2149844" title="Fructuos Gelabert">
Fructuos Gelabert



</doc>
<doc id="2149846" url="https://pl.wikipedia.org/wiki?curid=2149846" title="Liban na Zimowych Igrzyskach Olimpijskich 1964">
Liban na Zimowych Igrzyskach Olimpijskich 1964

Liban na Zimowych Igrzyskach Olimpijskich 1964 w Innsbrucku reprezentowało czterech zawodników. Wystartowali oni w narciarstwie alpejskim.
Był to piąty start Libanu na zimowych igrzyskach olimpijskich (poprzednie to 1948, 1952, 1956, 1960).

</doc>
<doc id="2149847" url="https://pl.wikipedia.org/wiki?curid=2149847" title="Moshiwogusa">
Moshiwogusa



</doc>
<doc id="2149849" url="https://pl.wikipedia.org/wiki?curid=2149849" title="Tom Clancy’s H.A.W.X">
Tom Clancy’s H.A.W.X

Tom Clancy’s H.A.W.X – komputerowa gra zręcznościowa wyprodukowana przez Ubisoft Romania i wydana przez Ubisoft na platformy Microsoft Windows, Xbox 360, PlayStation 3, Android i iOS. W Stanach Zjednoczonych została wydana 6 marca 2009 roku. Ogłoszono także wersję na konsolę Wii, lecz ją anulowano. W sierpniu 2010 roku została wydana jej kontynuacja o nazwie "Tom Clancy’s H.A.W.X. 2" na konsole Xbox 360 i PlayStation 3. Wersje na PC i Wii zostały wydane w listopadzie 2010 r.
Fabuła gry toczy się w czasie historii z gry "Tom Clancy’s Ghost Recon Advanced Warfighter". "H.A.W.X" rozgrywa się w niedalekiej przyszłości, gdzie prywatne firmy wojskowe zastąpiły armie krajowe w wielu państwach. Gracz wciela się w Davida Crenshawa – byłego elitarnego pilota wojskowego, który został zatrudniony przez jedną z takich firm. Później Crenshaw wraz ze swoim zespołem wraca do Sił Powietrznych Stanów Zjednoczonych, aby zapobiec wymierzonemu w Stany Zjednoczone atakowi terrorystycznemu, który chce przeprowadzić firma wojskowa, w której pracował.
Demo gry na Xboksa 360 zostało wydane 11 lutego 2009, na PlayStation 3 – 27 lutego 2009, a na Microsoft Windows – 2 marca 2009. Gra została różnie oceniona przez recenzentów.

</doc>
<doc id="2149850" url="https://pl.wikipedia.org/wiki?curid=2149850" title="4, 5, 6">
4, 5, 6

4, 5, 6 jest debiutanckim albumem amerykańskiego rapera Kool G Rap. Został wydany w 1995 nakładem wytwórni Cold Chillin’ Records. Gościnnie występują B1, MF Grimm, i Nas.

</doc>
<doc id="2149852" url="https://pl.wikipedia.org/wiki?curid=2149852" title="Guilherme Alvim Marinato">
Guilherme Alvim Marinato

Guilherme Alvim Marinato (, ur. 12 grudnia 1985 w Cataguases) – rosyjski piłkarz pochodzenia brazylijskiego występujący na pozycji bramkarza w rosyjskim klubie Lokomotiw Moskwa. Wychowanek Paraná Soccer Technical Center. W swojej karierze grał również w Athletico Paranaense. Od 2016 jest reprezentantem Rosji. Członek Klubu Lwa Jaszyna.
Kariera klubowa.
Jako dziecko Guilherme grał w futsalu jako bramkarz.
Atletico Paranaense.
Karierę piłkarską Guilherme rozpoczął w klubie Paraná Soccer Technical Center. Następnie w 2005 został zawodnikiem Athletico Paranaense z miasta Kurytyba. W tym samym roku zadebiutował w jego barwach w Campeonato Paranaense, jednak na debiut w brazylijskiej Série A czekał do 2007, będąc przez ten czas rezerwowym golkiperem w klubie. Debiut w Série A zanotował 12 maja 2007 w wygranym 6:3 wyjazdowym spotkaniu z Figueirense. W Atlético rozegrał 18 spotkań ligowych.
Lokomotiw Moskwa.
W sierpniu 2007 Guilherme przeszedł z Athletico Paranaense do rosyjskiego Lokomotiwu Moskwa, stając się pierwszym brazylijskim bramkarzem w historii ligi rosyjskiej. W sezonie 2008 był rezerwowym bramkarzem dla Iwana Liewieńca oraz Marka Čecha i nie rozegrał żadnego spotkania. W Lokomotiwie po raz pierwszy wystąpił 12 lipca 2009 w zremisowanym 0:0 domowym spotkaniu z Tomem Tomsk. W maju zmieniono numer na koszulce z 85 na numer 1. W dniu 19 sierpnia 2010 zadebiutował w rozgrywkach Ligi Europy. W czasie przygotowań do rundy wiosennej w 2013, Guilherme został mianowany kapitanem drużyny. 28 lipca 2014 doznał poważnej kontuzji więzadeł krzyżowych, która wykluczyła go z gry na okres 6 miesięcy.
Kariera reprezentacyjna.
W dniu 11 marca 2016 został powołany do reprezentacji Rosji na mecze towarzyskie z Litwą i Francją. W rosyjskiej reprezentacji zadebiutował 26 marca 2016 w wygranym 3:0 sparingu z Litwą.
Życie prywatne.
W dniu 12 grudnia 2009 Guilherme wziął ślub z Rafaelą. Mają córkę o imieniu María Fernanda. Jego idolem jest brazylijski bramkarz Júlio César. 22 listopada 2015 otrzymał obywatelstwo rosyjskie.
Sukcesy.
Lokomotiw Moskwa

</doc>
<doc id="2149853" url="https://pl.wikipedia.org/wiki?curid=2149853" title="Będzikówka">
Będzikówka

Będzikówka (972 m) – szczyt w północnym grzbiecie Skałki w Paśmie Radziejowej w Beskidzie Sądeckim. Jest zwornikiem; w północno-zachodnim kierunku odchodzi od Będzikówki boczny grzbiet opadający do doliny Obidzkiego Potoku. Grzbiet ten oddziela dolinę potoku Czerniawa od doliny Bukowego Potoku. Wschodnie stoki Będzikówki opadają do doliny potoku Jaworzynka. Spływa nimi uchodzący do Jaworzynki potok Synklawka.
Zachodnie stoki Będzikówki są zalesione, w stokach wschodnich natomiast znajduje się kilka polan. Tuż po wschodniej stronie wierzchołka znajduje się niewielka polana Będzikówka, zaś niżej, na bocznym grzbiecie Będzikówki na polanach są osiedla miejscowości Obidza i Łazy Brzyńskie (to zostało już opuszczone). Pierwotnie nazwa Będzikówka odnosiła się tylko do polany, później dopiero na mapach nazwa ta przeniesiona została na wznoszący się nad polaną szczyt.
Przez Będzikówkę prowadzą szlaki turystyczne omijając jej wierzchołek. Szlak turystyki pieszej trawersuje go po zachodniej stronie, szlak turystyki konnej po wschodniej stronie.

</doc>
<doc id="2149855" url="https://pl.wikipedia.org/wiki?curid=2149855" title="Liban na Zimowych Igrzyskach Olimpijskich 1956">
Liban na Zimowych Igrzyskach Olimpijskich 1956

Liban na Zimowych Igrzyskach Olimpijskich 1956 w Cortina d’Ampezzo reprezentowało trzech zawodników. Wystartowali oni w narciarstwie alpejskim.
Był to trzeci start Libanu na zimowych igrzyskach olimpijskich (poprzednie to 1948 i 1952).
Kadra.
Biegi narciarskie.
Mężczyźni

</doc>
<doc id="2149857" url="https://pl.wikipedia.org/wiki?curid=2149857" title="Żuanwiliowate">
Żuanwiliowate

Żuanwiliowate ("Joinvilleaceae") – monotypowa rodzina roślin jednoliściennych z rzędu wiechlinowców. Zasięg obejmuje południowo-wschodnie krańce Azji i wyspy na Oceanie Spokojnym. Należy tu tylko jeden rodzaj żuanwilia ("Joinvillea") z czterema gatunkami. Rosną one w lasach, zwykle w miejscach widnych, także wzdłuż dróg.
Systematyka.
Klad okrytonasienne, klad jednoliścienne ("monocots"), rząd wiechlinowce ("Poales"), rodzina żuanwiliowate ("Joinvilleaceae"). Rodzina stanowi grupę siostrzaną dla "Ecdeiocoleaceae".
Pozycja rodziny w kladogramie przedstawiającym powiązania filogenetyczne w obrębie rzędu wiechlinowców:
rodzaj żuanwilia ("Joinvillea" )

</doc>
<doc id="2149860" url="https://pl.wikipedia.org/wiki?curid=2149860" title="Neferhotep I">
Neferhotep I

Neferhotep I – 22. król XIII dynastii starożytnego Egiptu
Prawdopodobnie panował w latach 1705-1694 p.n.e. Był najstarszym synem Haanchefa - arcykapłana z Abydos i Kem. Wraz ze swym młodszym bratem Sobekhotepem IV, uważani są za najważniejszych władców XIII dynastii. Według Kanonu Turyńskiego sprawował władzę 11 lat. Jego żoną została Senebsen, z którą miał syna Haanchefa i córkę Kemi (imiona po dziadkach). Stolicą Neferhotepa było Iczitaui - stolica założona przez twórców XII dynastii. Władca znany jest z listy królewskiej i posągu z Karnaku, posągu z Fajum, posągu ze świątyni Hekaiba na Elefantynie, ze steli z Abydos, w tekście których zakazał budowy nowych grobowców. Na reliefie znalezionym w Byblos król ukazany jest w pozie władcy i zwierzchnika, co jest dowodem zwierzchności Egiptu nad tymi ziemiami. Najprawdopodobniej panował nad całym obszarem Obydwu Krajów z wyjątkiem 6. nomu Dolnego Egiptu, którego stolica Ksois była rezydencją XIV dynastii, później również siedzibą władców hyksoskich. 

</doc>
<doc id="2149861" url="https://pl.wikipedia.org/wiki?curid=2149861" title="Joinvilleaceae">
Joinvilleaceae



</doc>
<doc id="2149863" url="https://pl.wikipedia.org/wiki?curid=2149863" title="Excalfactoria">
Excalfactoria

Excalfactoria – rodzaj ptaka z podrodziny bażantów (Phasianinae) w rodzinie kurowatych (Phasianidae). 
Zasięg występowania.
Rodzaj obejmuje gatunki występujące w Azji, Australazji i Afryce. 
Morfologia.
Długość ciała 12–15 cm, rozpiętość skrzydeł około 25 cm; masa ciała 20–57 g. 
Systematyka.
Podział systematyczny.
Do rodzaju należą następujące gatunki:

</doc>
<doc id="2149865" url="https://pl.wikipedia.org/wiki?curid=2149865" title="Wyścig Argentyny WTCC">
Wyścig Argentyny WTCC

Wyścig Argentyny WTCC – runda World Touring Car Championship rozgrywana od 2013 na torze Autódromo Termas de Río Hondo położonym w mieście Termas de Río Hondo. Runda miała się pierwotnie odbyć 3 kwietnia 2011 na torze Autódromo Oscar Alfredo Gálvez w Buenos Aires, jednak tor nie zdołał uzyskać homologacji FIA i ostatecznie Wyścig Argentyny został zastąpiony Wyścigiem Belgii, który odbył się 24 kwietnia 2011. Runda miała odbyć się rok później, w sezonie 2012, jednak została ponownie odwołana, tym razem z powodu przeciągających się negocjacji z lokalnymi władzami. Jednocześnie ogłoszono, że WTCC w Argentynie mogłoby się odbyć w sezonie 2013, lecz dopiero 4 czerwca 2013 FIA oficjalnie potwierdziła, że runda się odbędzie zastępując Wyścig Brazylii.

</doc>
<doc id="2149866" url="https://pl.wikipedia.org/wiki?curid=2149866" title="Cerkiew św. Eliasza w Podujevie">
Cerkiew św. Eliasza w Podujevie

Cerkiew św. Eliasza – prawosławna cerkiew w Podujevie, wzniesiona w 1930, kilkakrotnie niszczona i odbudowywana.
Cerkiew została wzniesiona w 1930. W czasie II wojny światowej została zniszczona przez oddział Balli Kombetar i odbudowana w 1971 przez miejscową społeczność serbską. Latem 1999, gdy większość Serbów wyjechała z Podujeva po bombardowaniach Serbii przez NATO, albańscy ekstremiści podpalili budynek, niszcząc ikonostas i część wyposażenia cerkwi. Został on wówczas objęty ochroną KFOR, co uniemożliwiło ekstremistom całkowite zniszczenie cerkwi. Zgodnie jednak z polityką stopniowego wycofywania posterunków KFOR chroniących serbskie pomniki i cerkwie jednostka wycofała się, zaś UNMIK zaapelował do eparchii raszko-prizreńskiej o przeniesienie z cerkwi wyposażenia ruchomego.
W 2004, w czasie antyserbskich zamieszek w Kosowie cerkiew została podpalona przez tłum Albańczyków. Według wspomnień czeskiego oficera, kpt. Jindricha Pleschera, jego oddział otrzymał rozkaz wycofania się, gdy tłum ok. 500 napastników, będących w przewadze liczebnej w stosunku do żołnierzy KFOR, przebił się przez mur wokół cerkwi. Albańczycy spalili całe wyposażenie świątyni i sprofanowali znajdujący się w jej sąsiedztwie cmentarz prawosławny. Remont obiektu (wstawienie nowego ołtarza, drzwi i okien) sfinansowała Rada Europy. W 2006 budynek został ponownie uszkodzony.

</doc>
<doc id="2149867" url="https://pl.wikipedia.org/wiki?curid=2149867" title="Franciszek Stal">
Franciszek Stal

Franciszek Stal (ur. 2 czerwca 1912 w Borku, zm. 7 lipca 2006 w Raciborzu) – kawaler Orderu Virtuti Militari, żołnierz Armii Krajowej, po wojnie uznany działacz społeczny i długoletni pracownik Polskich Kolei Państwowych.
Życiorys.
Urodził się 2 czerwca 1912 roku w Borku koło Bochni. W 1933 roku ukończył Gimnazjum Humanistyczne w Bochni. Służbę wojskową, odbytą w Szkole Podchorążych Rezerwy Piechoty w Zambrowie, ukończył jako podchorąży rezerwy. W 1936 roku zakończył edukację w Instytucie Administracyjno-Gospodarczym w Krakowie. Przed wojną pracował jeszcze jako dyżurny ruchu, najpierw w Wilnie, a później w Ignalinie.
We wrześniu stawił się w 206 pułku piechoty. Jako porucznik i kolejarz dowodził taborami pułkowymi. W trakcie kampanii wrześniowej jego jednostka przedostała się z terenów Wileńszczyzny do Lwowa, gdzie uczestniczył w obronie miasta. Ranny w nogę, po kapitulacji uciekł z rozbrajanego przez Rosjan oddziału i z powrotem przedostał się do Ignalina. Pod koniec 1939 roku wstąpił do Związku Walki Zbrojnej. Przyjął pseudonim „Chabina” i do końca wojny działał w konspiracji, organizując działania dywersyjne na szlaku kolejowym Wilno – Dyneburg (na odcinku Pohulanka – Podbrodzie).
W lutym 1945 roku podjął pracę w Państwowym Urzędzie Repatriacyjnym w Wilnie, jako kierownik Transportów Repatriacyjnych, nielegalnie przerzucając do Polski pociągami kilkuset żołnierzy AK i osoby poszukiwane przez NKWD. W sierpniu tego samego roku sam nielegalnie wrócił do kraju i podjął pracę w Urzędzie Skarbowym w Nysie. 29 czerwca 1949 roku został aresztowany przez Urząd Bezpieczeństwa i skazany na 10 lat więzienia przez Wojskowy Sąd Rejonowy w Katowicach, na podstawie art. 86 (wróg Polski Ludowej) i art. 7 (szpiegostwo). Poza karą więzienia orzeczono także utratę praw publicznych i obywatelskich praw honorowych na 5 lat oraz przepadek całego mienia. Karę odbywał w więzieniu Ministerstwa Bezpieczeństwa w Warszawie, gdzie siedział w jednej celi m.in. z Władysławem Bartoszewskim.
Został zwolniony przed upływem 10 lat, w roku 1956. Przyjechał do Raciborza, gdzie pracował na kolei, najpierw jako dyżurny ruchu, a później w Związku Zawodowym Kolejarzy. W czasie, kiedy Unia Racibórz grała w I lidze, był korespondentem katowickiej gazety „Sport”. Po wyjściu z więzienia nie uniknął szykan i prześladowań. W 1976 roku przeszedł na emeryturę. Udzielał się także społecznie. Był jednym z założycieli Chóru Męskiego „Sygnał" oraz jednym z organizatorów życia kolejarskiego w mieście. Brał udział w tworzeniu podwórka dla dzieci przy ul. Drzymały, przy której również mieszkał. W 1991 roku uchylono wyrok stalinowskiego sądu. Za swoją działalność podczas walk o niepodległość otrzymał cztery odznaczenia: Krzyż Srebrny Orderu Virtuti Militari, Krzyż Armii Krajowej, Krzyż Partyzancki oraz Medal Zwycięstwa i Wolności 1945. Za pracę i działalność społeczną nadano mu tytuły Zasłużony Działacz Kultury oraz Zasłużony dla Ziemi Raciborskiej.
Zmarł 7 lipca 2006 roku w Raciborzu. Pochowano go cztery dni później na cmentarzu Jeruzalem. W 2007 roku Rada Miasta Racibórz nazwała jego imieniem park przy ul. Kolejowej, w pobliżu jego długoletniego miejsca zamieszkania.

</doc>
<doc id="2149871" url="https://pl.wikipedia.org/wiki?curid=2149871" title="Gmina Burtnieki">
Gmina Burtnieki

Burtnieku novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Matīši.

</doc>
<doc id="2149872" url="https://pl.wikipedia.org/wiki?curid=2149872" title="Małgorzata Wojtyra">
Małgorzata Wojtyra

Małgorzata Wojtyra (ur. 21 września 1989 w Szczecinie) – polska kolarka torowa, zawodniczka szczecińskiego klubu kolarskiego BOGO, wielokrotna mistrzyni Polski, medalistka mistrzostw świata i Europy, olimpijka z Londynu (2012).
Kariera sportowa.
Igrzyska olimpijskie.
W 2012 wystąpiła jako pierwsza Polka w historii w zawodach kolarstwa torowego na igrzyskach olimpijskich, zajmując 11. miejsce w konkurencji omnium.
Puchar Świata.
W 2013 zwyciężyła w zawodach Pucharu Świata w Manchesterze w scratchu

</doc>
<doc id="2149874" url="https://pl.wikipedia.org/wiki?curid=2149874" title="Nižný Hrušov">
Nižný Hrušov

Nižný Hrušov – wieś (obec) na Słowacji, położona w kraju preszowskim w powiecie Vranov nad Topľou. Pierwsza wzmianka pisemna o miejscowości pojawiła się w roku 1254. Według danych za dzień 31 grudnia 2016 miejscowość zamieszkiwało 1559 osób, w tym 759 mężczyzn i 800 kobiet.
W miejscowości znajduje się rzymskokatolicki kościół Najświętszego Ciała i Krwi Chrystusa oraz kościół greckokatolicki z połowy XIII wieku.

</doc>
<doc id="2149878" url="https://pl.wikipedia.org/wiki?curid=2149878" title="Druciki">
Druciki

Druciki – polska komedia z 2009 roku w reżyserii Aleksandra Gowin i Ireneusz Grzyba. Film po raz pierwszy został wyemitowany w telewizji Canal+ 5 października 2010 o godzinie 00:40 w dziale cyklicznym Polskie kino offowe oraz 8 listopada 2010 w kinie Helios.
Fabuła.
Dwie przyjaciółki wiele czasu spędzają razem, spacerując i rozmawiając. Jedna z nich - Magda - spotyka się z kosmitami, potrafi zatrzymywać lub przyspieszać czas, jest wyjątkowo irytująca i denerwuje postronne osoby. W czasie wolnym od tych zajęć szuka pracy w MPK, opiekuje się babcią, pomaga mamie i przeżywa przygody z dziwnymi osobnikami.

</doc>
<doc id="2149880" url="https://pl.wikipedia.org/wiki?curid=2149880" title="Hrabstwo Polk (Wisconsin)">
Hrabstwo Polk (Wisconsin)

Hrabstwo Polk (ang. "Polk County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 956,28 mil² (2476,75 km²). Według szacunków United States Census Bureau w roku 2009 miało 44 252 mieszkańców. Jego siedzibą administracyjną jest Balsam Lake.
Hrabstwo zostało utworzone z St Croix w 1853. Nazwa pochodzi od nazwiska prezydenta USA Jamesa Polka.
Na obszarze hrabstwa znajdują się rzeki Apple, Clam, St Croix, Straight, Trade, Willow i Wood oraz 437 jezior.

</doc>
<doc id="2149881" url="https://pl.wikipedia.org/wiki?curid=2149881" title="Bartonelloza">
Bartonelloza



</doc>
<doc id="2149883" url="https://pl.wikipedia.org/wiki?curid=2149883" title="Excalfactoria chinensis">
Excalfactoria chinensis



</doc>
<doc id="2149886" url="https://pl.wikipedia.org/wiki?curid=2149886" title="Suchy Groń">
Suchy Groń



</doc>
<doc id="2149894" url="https://pl.wikipedia.org/wiki?curid=2149894" title="Mravenečník">
Mravenečník



</doc>
<doc id="2149895" url="https://pl.wikipedia.org/wiki?curid=2149895" title="Hrabstwo Price">
Hrabstwo Price

Hrabstwo Price (ang. "Price County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1278,43 mil² (3311,12 km²). Według szacunków United States Census Bureau w roku 2009 miało 14 214 mieszkańców. Jego siedzibą administracyjną jest Phillips.
Hrabstwo zostało utworzone z Chippewa i Lincoln w 1879. Nazwa pochodzi od nazwiska Williama Price'a, członka Izby Reprezentantów ze stanu Wisconsin.
Na obszarze hrabstwa znajdują się rzeki Chippewa, Elk, Flambeau, Jump, Litlle Elk, Momdeauz, Somo, Spirit i Willow oraz 389 jezior.

</doc>
<doc id="2149897" url="https://pl.wikipedia.org/wiki?curid=2149897" title="Gmina Carnikava">
Gmina Carnikava

Carnikavas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Carnikava.

</doc>
<doc id="2149899" url="https://pl.wikipedia.org/wiki?curid=2149899" title="Mravenecnik">
Mravenecnik



</doc>
<doc id="2149902" url="https://pl.wikipedia.org/wiki?curid=2149902" title="Boondooma Dam">
Boondooma Dam

Boondooma Dam – zapora wodna wybudowana na rzece Boyne w South Burnett, w Australii w 1983 roku.
Zbiornik utworzony przez zaporę ma średnią głębokość 11 metrów i pojemność 204 200 megalitrów na 2500 ha.

</doc>
<doc id="2149904" url="https://pl.wikipedia.org/wiki?curid=2149904" title="Gmina Kieś">
Gmina Kieś

Cēsu novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Kieś.

</doc>
<doc id="2149907" url="https://pl.wikipedia.org/wiki?curid=2149907" title="Roots of Evil">
Roots of Evil

Roots of Evil – drugi album studyjny amerykańskiego rapera Kool G Rap.

</doc>
<doc id="2149910" url="https://pl.wikipedia.org/wiki?curid=2149910" title="Williams FW14">
Williams FW14

Williams FW14 – bolid brytyjskiego zespołu Williams przeznaczony na sezon 1991 i 1992. Kierowcami bolidu w sezonie 1991 byli Brytyjczyk Nigel Mansell i Włoch Riccardo Patrese. W sezonie 1992 w bolidzie ścigali się ponownie Nigel Mansell i Riccardo Patrese.

</doc>
<doc id="2149911" url="https://pl.wikipedia.org/wiki?curid=2149911" title="You’ve Got to Hide Your Love Away">
You’ve Got to Hide Your Love Away

You've Got to Hide Your Love Away - piosenka zespołu The Beatles napisana i zaśpiewana przez Johna Lennona (oficjalnie Lennon/McCartney). Utwór został umieszczony na albumie Help!.

</doc>
<doc id="2149912" url="https://pl.wikipedia.org/wiki?curid=2149912" title="3 Samodzielny Pułk Artylerii OPK">
3 Samodzielny Pułk Artylerii OPK

3 Samodzielny Pułk Artylerii OPK (3 spa OPK) – oddział artylerii przeciwlotniczej ludowego Wojska Polskiego.
Formowanie i zmiany organizacyjne.
Na podstawie rozkazu nr 0045/Org. Ministra Obrony Narodowej z dnia 17 maja 1951 roku dowódca Okręgu Wojskowego Nr IV sformował, w terminie do 1 grudnia 1951 roku, 3 samodzielny pułk artylerii OPL. Jednostka została utworzona w Zgierzu, w koszarach przy ulicy Piątkowskiej. Stan etatowy pułku liczył 706 wojskowych i 33 pracowników kontraktowych. Zadaniem pułku była obrona przeciwlotnicza Łodzi.
Na podstawie rozkazu nr 0075/Org. Ministra Obrony Narodowej z dnia 16 października 1952 roku dowódca Okręgu Wojskowego Nr IV, w terminie do dnia 1 grudnia 1952 roku, przeformował samodzielną dotychczas jednostkę w 3 pułk artylerii OPL i włączył w skład 15 Dywizji Artylerii OPL.
W lipcu 1957 roku oddział powrócił do nazwy „3 samodzielny pułk artylerii OPL” i został podporządkowany dowódcy 1 Korpusu OPL OK. W grudniu tego roku został zmieniony numer jednostki wojskowej z „5883” na „1564”.
Na podstawie rozkazu Nr 025/MON Ministra Obrony Narodowej z dnia 30 września 1967 roku jednostka przejęła numer 77 pułku artylerii przeciwlotniczej, a dzień 9 maja został ustanowiony dorocznym świętem 77 samodzielnego pułku artylerii OPK.
W 1972 roku jednostka został wyłączona ze składu WOPK, podporządkowana dowódcy Pomorskiego Okręgu Wojskowego i przemianowana na 77 pułk artylerii WOPL. W 1976 roku pułk został rozformowany.

</doc>
<doc id="2149913" url="https://pl.wikipedia.org/wiki?curid=2149913" title="Matylda Flandryjska">
Matylda Flandryjska

Matylda (lub Maud) Flandryjska (ur. ok. 1031, zm. 2 listopada 1083) – córka Baldwina V, hrabiego Flandrii, i Adelajdy, córki króla Francji Roberta II. Ok. 1051 roku poślubiła księcia Normandii Wilhelma II, gdy ten podbił królestwo Anglii, została 11 maja 1068 roku koronowana na królową.
Małżeństwo z córką hrabiego Flandrii było dla Wilhelma niezwykłym wyniesieniem, zważywszy na jego nieślubne pochodzenie. Jednakże również Baldwin odnosił niezwykłą korzyść, spowinowacając się z jednym z najpotężniejszych władców na północy kraju, który po bitwie pod Val-es-Dunes był niekwestionowanym suzerenem w swym księstwie. Początkowo papież nie chciał wyrazić zgody na zawarcie małżeństwa z powodu zbyt bliskiego pokrewieństwa, jednakże dał się przemóc hojnymi donacjami.
Do ślubu doszło ok. 1051 roku w katedrze w Rouen lub też w jednym granicznych zamków hrabstwa Eu.
W czasie buntu syna Roberta przeciw Wilhelmowi opowiedziała się po stronie tego pierwszego. W czasie pobytu męża w Anglii sprawowała w jego imieniu rządy na kontynencie. Została pochowana w Abbaye aux Dames („opactwie kobiet”) przy kościele Świętej Trójcy, którego była fundatorką.
Według tradycji cechą mającą wyróżniać Matyldę był jej wyjątkowo niski wzrost - mierzyła jakoby zaledwie 127 cm. Ekshumacja szczątków w 1819 roku (powtórzona w 1959 roku) obaliła ten mit. Badania szkieletu pokazały, że wzrost Matyldy wynosił 152 cm.
Potomstwo.
Liczba dzieci, które powiła ze związku z Wilhelmem, jest niepewna. Z pewnością urodziła czterech synów, lecz liczba córek pozostaje niewiadomą. Dzieci, które się jej przypisuje, to:

</doc>
<doc id="2149915" url="https://pl.wikipedia.org/wiki?curid=2149915" title="Sandie Clair">
Sandie Clair

Sandie Clair (ur. 1 kwietnia 1988 w Tulonie) – francuska reprezentantka kolarstwa torowego, wicemistrzyni świata, dwukrotna mistrzyni Europy w sprincie.
Kariera sportowa.
Największymi jej osiągnięciami jest srebrny medal mistrzostw świata w 2011 roku oraz dwukrotne mistrzostwo Europy elite w Pruszkowie w 2010 roku (w sprincie indywidualnym oraz drużynowym - w parze z Clarą Sanchez). Jest mistrzynią Francji juniorek w sprincie i dwukrotną brązową medalistką mistrzostw świata juniorów (2005, 2006) oraz czterokrotną medalistką mistrzostw Europy juniorów.

</doc>
<doc id="2149917" url="https://pl.wikipedia.org/wiki?curid=2149917" title="Hrabstwo Sheboygan">
Hrabstwo Sheboygan

Hrabstwo Sheboygan (ang. "Sheboygan County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1270,97 mil² (3291,8 km²). Według szacunków United States Census Bureau w roku 2009 miało 112 646 mieszkańców. Jego siedzibą administracyjną jest Sheboygan.
Hrabstwo powstało w 1836.

</doc>
<doc id="2149919" url="https://pl.wikipedia.org/wiki?curid=2149919" title="Grand Prix Portugalii 1990">
Grand Prix Portugalii 1990

Grand Prix Portugalii 1990 (oryg. Grande Premio de Portugal) – 13. runda Mistrzostw Świata Formuły 1 w sezonie 1990, która odbyła się 23 września 1990, po raz siódmy na torze Autódromo do Estoril.
19. Grand Prix Portugalii, 10. zaliczane do Mistrzostw Świata Formuły 1.
Klasyfikacja.
Legenda:

</doc>
<doc id="2149921" url="https://pl.wikipedia.org/wiki?curid=2149921" title="Hrabstwo Racine">
Hrabstwo Racine

Hrabstwo Racine (ang. "Racine County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 791,9 mil² (2051,01 km²). Według szacunków United States Census Bureau w roku 2009 miało 200 601 mieszkańców. Jego siedzibą administracyjną jest Racine.
Hrabstwo zostało utworzone z 1836. Nazwa pochodzi od rzeki Root (fr. "racine").
Na obszarze hrabstwa znajdują się rzeki Des Plaines, Fox, Pike i Root oraz 21 jezior.

</doc>
<doc id="2149923" url="https://pl.wikipedia.org/wiki?curid=2149923" title="Centrolepidaceae">
Centrolepidaceae

Centrolepidaceae – rodzina roślin jednoliściennych z rzędu wiechlinowców wyróżniana w różnych systemach klasyfikacyjnych. W systemie APG IV z 2016 należące tu rośliny włączone zostały do rodziny rześciowatych "Restionaceae". Zaliczano tu 4 rodzaje z 35 gatunkami. Ich zasięg południowo-wschodnią część Azji, Australię i Nową Zelandię. Jeden rodzaj ("Gaimardia") występuje na południowym krańcu Ameryki Południowej. Rośliny te występują w miejscach wilgotnych, na torfowiskach wysokich, niektóre rosną w wodzie.
Morfologia.
Są to rośliny drobne, jednoroczne lub byliny, zwykle nie przekraczające 5 cm wysokości. Pokrój mają trawiasty, tworzą darnie i kępki. Rosnące w skupieniach, naprzemianległe liście zwężają się nitkowato. Pędy nisko rozgałęziają się wypuszczając proste łodygi, zakończone szczytowymi kłosowatymi kwiatostanami. Kwiaty są bardzo zredukowane, zwykle pozbawione okwiatu i rozdzielnopłciowe. Kwiaty mają pojedyncze pręciki i słupki. Kwiaty wyrastają po kilka w kątach przysadek. Kwiaty są wiatropylne.

</doc>
<doc id="2149925" url="https://pl.wikipedia.org/wiki?curid=2149925" title="77 Samodzielny Pułk Artylerii OPK">
77 Samodzielny Pułk Artylerii OPK



</doc>
<doc id="2149927" url="https://pl.wikipedia.org/wiki?curid=2149927" title="Max Hans Kuczynski">
Max Hans Kuczynski

Max Hans Kuczynski, Máxime Kuczynski (ur. 2 lutego 1890 w Berlinie, zm. 1967 w Limie) – polsko-niemiecko-peruwiański lekarz chorób tropikalnych i bakteriolog. Autor koncepcji „etnopatologii”.
Życiorys.
Pochodził z podpoznańskiej rodziny żydowskiej. Jego rodzice przenieśli się do Berlina na krótko przed jego narodzinami. Studiował medycynę i nauki przyrodnicze na Uniwersytecie we Fryburgu Bryzgowijskim, Uniwersytecie Fryderyka Wilhelma w Berlinie i Uniwersytecie w Rostocku. W 1913 roku został doktorem filozofii, w 1919 doktorem medycyny. Podczas I wojny światowej walczył w armii niemieckiej biorąc udział w kampanii bałkańskiej. W 1922 habilitował się w dziedzinie patologii doświadczalnej. W 1924 mianowany profesorem nadzwyczajnym. Po dojściu nazistów do władzy opuścił Niemcy i w 1936 roku osiadł w Peru.
Prowadził badania antropologiczne w środkowej Azji (1924-26) i Peru (1938-48). Pozostawił cenny zbiór fotografii medycznych.
Życie osobiste.
Jego synem jest Pedro Pablo Kuczynski, prezydent Peru od lipca 2016 do marca 2018. Jego żona pochodziła z artystycznej szwajcarsko-francuskiej rodziny Godard i była ciotką reżysera Jean-Luca Godarda.

</doc>
<doc id="2149935" url="https://pl.wikipedia.org/wiki?curid=2149935" title="Skorkowate">
Skorkowate

Skorkowate (Forficulidae) – rodzina owadów uskrzydlonych zaliczanych do skorków (Dermaptera). Obejmuje prawie 500 gatunków o kosmopolitycznym zasięgu występowania.
Opis.
Skorki te mają ciało wydłużone, nieco spłaszczone do prawie walcowatego, przeciętnie większe niż u kleszczankowatych, choć o podobnym zakresie rozmiarów. Głowę charakteryzują czułki złożone z 10–15 członów. Pokrywy (tegminy) mogą być dobrze wykształcone, skrócone, szczątkowe (zredukowane do łuskowatych klapek) lub całkiem nieobecne. Tylna para skrzydeł również może być w różnym stopniu rozwinięta albo całkowicie zanikła. Odnóża cechują się stopami pozbawionymi przylg między pazurkami oraz o trzecim członie zwykle walcowatym i w połowie tak długim jak pierwszy. Przysadki odwłokowe wykształcone są w zwykle symetryczne szczypce, których forma może być różnorodna. U samic zwykle ramiona szczypiec są rozszerzone u nasady. Narządy genitane samców są nieparzyste, pojedyncze, o słabo zeslerotyzowanych paramerach zewnętrznych. Najczęściej, zwłaszcza u Forficulinae i Diaperasticinae, występuje krótka virga o podstawie rozszerzonej w pęcherzyk nasadowy ().
Występowanie.
Rodzina kosmopolityczna. W Europie odnotowano około 60 gatunków z tej rodziny. W Polsce stwierdzono występowanie 4 z nich: "Anechura bipunctata", "Apterygida media", kikutniczka pospolita i skorek pospolity (zobacz też: skorki Polski).
Taksonomia i klasyfikacja.
Rodzina została wyodrębniona przez Latreille'a w 1810 roku pod nazwą Forficulariae, zmienioną w 1829 przez Stephensa na Forficulidae. Typem nomenklatorycznym rodziny jest rodzaj "Forficula". Zgodnie z zasadami ICZN autorem nazwy, pomimo użycia błędnej końcówki "-ariae", zamiast "-idae", pozostaje Latreille, a nie osoba, która dokonała korekty nomenklatorycznej.
Skorkowate grupowane są w podrodzinach:

</doc>
<doc id="2149938" url="https://pl.wikipedia.org/wiki?curid=2149938" title="Forficulidae">
Forficulidae



</doc>
<doc id="2149940" url="https://pl.wikipedia.org/wiki?curid=2149940" title="Gmina Cesvaine">
Gmina Cesvaine

Cesvaines novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Cesvaine.

</doc>
<doc id="2149941" url="https://pl.wikipedia.org/wiki?curid=2149941" title="Parafia Świętych Starców Optyńskich w Winter Garden">
Parafia Świętych Starców Optyńskich w Winter Garden

Parafia Świętych Starców Optyńskich – prawosławna parafia w Winter Garden, w stanie Floryda, w eparchii wschodnioamerykańskiej i nowojorskiej Rosyjskiego Kościoła Prawosławnego poza granicami Rosji.
Świątynią eparchii jest cerkiew domowa, urządzona w zakupionym w 2008 budynku mającym docelowo pomieścić również rosyjski ośrodek kulturalny.

</doc>
<doc id="2149943" url="https://pl.wikipedia.org/wiki?curid=2149943" title="Rdzawobród">
Rdzawobród

Rdzawobród, pstropiór afrykański ("Xenoperdix udzungwensis") – gatunek średniej wielkości ptaka z rodziny kurowatych (Phasianidae), endemiczny dla Tanzanii. Zagrożony wyginięciem.
Występowanie.
Południowa Tanzania, gdzie występuje na kilku obszarach gór Udzungwa: górach Ndundulu i Nyumbanitu, oraz w lesie Mafwemiro w północnej części gór Rubeho.
Systematyka.
Gatunek opisany w 1994 roku przez Dinesena i współpracowników pod obecną nazwą na podstawie holotypu zebranego na górze Ndundulu w górach Udzungwa w Tanzanii. Systematyka w obrębie gatunku jest niejasna i kontrowersyjna. Część uczonych wyodrębnia podgatunek "obscuratus" odkryty przez Fjeldså i Kiure w 2003 roku do rangi gatunku na podstawie analiz DNA, sugerujących brak przepływu genów między populacjami oddalonymi od siebie tylko o 100 km. Ponadto różnią się między sobą aspektami w ubarwieniu ogona i głowy. Jednak według BirdLife Taxonomic Working Group te różnice (mniejsze rozmiary, różnice w ubarwieniu i rozbieżności molekularne na poziomie 0,5%) nie są na tyle znaczące, by uznać ten takson za odrębny gatunek.
Podgatunki.
Wyróżniono dwa podgatunki "X. udzungwensis":
Morfologia.
Długość ciała podgatunku "udzungwensis" wynosi 29 cm, podgatunku "obscuratus" 25–28 cm. Długość ogona u podgatunku "udzungwensis" 68–73 mm, u podgatunku "obscuratus" 57,5–61,8 mm. Masa ciała u trzech samców z podgatunku "udzungwensis" 220 g, 222 g i 239 g, u podgatunku "obscuratus" 150 g. U podgatunku "udzungwensis" jasnoczerwony dziób, górne części ciała koloru rdzawego z ciemnymi paskami. Dolna część ciała koloru szarego z dużą ilością ciemnych plam. Samica podobna do samca, ale ma ciemniejszy czubek głowy i większe plamy na głowie i dolnych częściach ciała. Upierzenie młodych nieopisane. U podgatunku "obscuratus" upierzenie pomarańczowo-brązowe z czarnymi pasami i plamami. Górna część skrzydeł najczęściej w kolorach ciemnobrązowych. Tęczówki brązowe, dziób koloru szkarłatnego. Nieopierzone części nóg koloru żółtego. Upierzenie młodych nieopisane. 
Tryb życia.
Podgatunek "udzungwensis" zasiedla górskie, wiecznie zielone lasy na wysokościach 1350 m n.p.m. i 1900 m n.p.m. Spotyka się go na grzbietach i stromych zboczach gór, a także na bardziej płaskim terenie, zwłaszcza tam, gdzie podszyt jest otwarty. Podgatunek "obscuratus" zamieszkuje górskie lasy na wysokości 1700–1900 m n.p.m., głównie w lasach z drzewami z rodzaju "Podocarpus" i otwartym podszytem. 
Podgatunek "udzungwensis" żywi się bezkręgowcami, takimi jak chrząszcze, mrówki, muchy i równonogi. Spożywa także nasiona. Brak informacji na temat nawyków żywieniowych drugiego podgatunku.
Okres rozrodczy u podgatunku "udzungwensis" przypada najprawdopodobniej na początku pory deszczowej. Dorosłe osobniki były widywane z młodymi pod koniec listopada i na początku grudnia. Brak dalszych informacji na temat rozrodu u obu podgatunków.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody został zaliczony do kategorii EN (zagrożony wyginięciem). Populację szacuje się na 3700 osobników, w oparciu o zasięg i gęstość gatunku w lesie Ndundulu. Butynski i Ehardt sugerują, że ocena ta może być zbyt wysoka, ponieważ w innych częściach zakresu ptak ten wydaje się być znacznie mniej powszechny. Populację w najlepszym razie szacuje się w zakresie 3000–4000 osobników, co mniej więcej odpowiada 2000–2700 dojrzałych ptaków.

</doc>
<doc id="2149945" url="https://pl.wikipedia.org/wiki?curid=2149945" title="Hrabstwo Richland (Wisconsin)">
Hrabstwo Richland (Wisconsin)

Hrabstwo Richland (ang. "Richland County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 589,38 mil² (1526,49 km²). Według szacunków United States Census Bureau w roku 2009 miało 17 848 mieszkańców. Jego siedzibą administracyjną jest Richland Center.
Hrabstwo zostało utworzone z Iowa w 1842. Nazwa pochodzi od urodzajnych gleb w tych okolicach (ang. "rich" – bogaty).
Na obszarze hrabstwa znajdują się rzeki Kickapoo, Little Baraboo, Pine i Wisconsin oraz 9 jezior.

</doc>
<doc id="2149946" url="https://pl.wikipedia.org/wiki?curid=2149946" title="Gmina Cibla">
Gmina Cibla

Ciblas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Cibla.

</doc>
<doc id="2149950" url="https://pl.wikipedia.org/wiki?curid=2149950" title="Olga Panarina">
Olga Panarina

Olga Panarina (ros. Ольга Панарина, biał. Вольга Панарына, "Wolha Panaryna", ur. 16 września 1985 w Charkowie) – białoruska kolarka torowa pochodzenia ukraińskiego, czterokrotna medalistka mistrzostw świata i dwukrotna mistrzyni Europy.
Karirea.
Z powodzeniem startuje w sprincie i keirinie. Największymi jej osiągnięciami jest złoty i srebrny medal mistrzostw świata w 2011 roku. Zdobyła również dwa brązowe medale w mistrzostwach świata (2010) i mistrzostwo Europy elite w keirinie w Pruszkowie w 2010 roku.

</doc>
<doc id="2149954" url="https://pl.wikipedia.org/wiki?curid=2149954" title="Beast Master">
Beast Master

 – manga shōjo autorstwa Kyōsuke Motomi. Była wydawana przez Shōgakukan w japońskim magazynie "Betsucomi". Zostały wydane 2 tomy.
Opis fabuły.
Yuiko Kubozuka jest licealistką, która kocha zwierzęta, lecz te niestety nie "odwzajemniają" jej uczuć i gdy tylko mają okazję, jak najszybciej od niej uciekają. Pewnego razu, Leo Aoi, dziwny uczeń z przerażającym wyrazem twarzy, przenosi się do klasy Yuiko. Dziewczyna zauważa, że chłopak tak naprawdę jest nieśmiały i wrażliwy, a zwierzęta uwielbiają jego towarzystwo. Jednak, gdy Leo poczuje krew, niespodziewanie staje się bardzo agresywny i nie obawia się używać przemocy.
Manga.
Seria została napisana i zilustrowana przez Kyōsuke Motomi i ukazywała się w miesięczniku "Betsucomi". Rozdziały zostały zebrane w dwóch tankōbonach i wydane przez wydawnictwo Shōgakukan. W Polsce manga została wydana przez Waneko.

</doc>
<doc id="2149956" url="https://pl.wikipedia.org/wiki?curid=2149956" title="Zamek w Brzeżanach">
Zamek w Brzeżanach

Zamek w Brzeżanach – ruiny zamku z XVI-XVII wieku, dawna własność rodu Sieniawskich, obecnie w mieście Brzeżany w obwodzie tarnopolskim na Ukrainie.
Historia.
W 1530 roku miasto Brzeżany założył Mikołaj Sieniawski, późniejszy wojewoda ruski i hetman wielki koronny. Sieniawski rozpoczął budowę renesansowego zamku, na zachowanej tablicy erekcyjnej widnieje data 1554. Zamek wzniesiono na płaskowyżu oblanym wodami dwóch odnóg rzeki Złota Lipa, wypływających ze stawu powyżej zamku i kierujących swe wody do drugiego stawu poniżej. Bagnisty teren, zwiększający walory obronne, wymusił na budowniczych wzmocnienie terenu przez wbicie dużej ilości dębowych bali w grząski grunt. Dopiero na tak przygotowanym gruncie zbudowano piwnice i grube mury zamkowe.
Obiekt powstawał od połowy XVI wieku do drugiej połowy XVII wieku i posiada w swojej architekturze cechy renesansowe i barokowe. W XVI wieku na dziedzińcu zamku wzniesiono kościół zamkowy, wyposażony później w liczne malowidła, sztukaterie i nagrobki Sieniawskich dłuta Jana Pfistera i rozbudowany o boczne kaplice z kopułami.
W latach 1648, 1665 i 1667 zamek oparł się Kozakom, a w 1676 r. atakom wojsk tureckich i tatarskich pod wodzą Ibrahima Szejtana. Przed 1675 r. z inicjatywy Mikołaja Hieronima Sieniawskiego hetmana polnego koronnego zamek otoczono czworobokiem fortyfikacji ziemnych typu nowoholenderskiego z czterema bastionami. W związku z wybuchem Powstania kuruców na Węgrzech, w dniu 6 maja 1703 roku na zamku w Brzeżanach doszło do spotkania kuruców i przywódcy chłopów węgierskich z księciem Franciszkiem II Rakoczym, w związku z czym 12 maja Franciszek Rakoczy podpisał tzw. "patent brzeżański" (nazywany też odezwą brzeżańską), w którym nawoływali Węgrów do zbrojnej walki przeciwko Austrii.
Po śmierci ostatniego z Sieniawskich Adama Mikołaja (zm. 1726) zamek przeszedł na własność Czartoryskich. Stało się to za sprawą małżeństwa Zofii, córki Adama z Augustem Czartoryskim. Później właścicielami zamku byli Lubomirscy i Potoccy. W 1772 roku Brzeżany znalazły się w zaborze austriackim, zniwelowano wtedy wały obronne, zasypano fosę, zlikwidowano garnizon wojskowy. Właścicielowi zamku Aleksandrowi Potockiemu Austriacy nakazali też obniżenie bastei o rozebranie górnych kondygnacji pięciobocznej baszty. W 1778 r. Brzeżany przeszły w ręce Lubomirskich. W końcu XVIII wieku zamek nie był już zamieszkany. Własnością Potockich Brzeżany stały się w roku 1816. W XIX wieku w zamku istniał browar, inne budynki zajęto na koszary i magazyny dopełniając ich zniszczenia. W 1861 r. Stanisław Potocki (1824-1887) podjął pewne prace remontowe, a w 1876 r. zlecił restaurację kościoła Leonardowi Marconiemu.
W latach 1916-1917 podczas I wojny światowej zamek uległ częściowym uszkodzeniom na skutek ostrzału artyleryjskiego, m.in. południowo-wschodni narożnik, skrzydło pałacowe, dachy i jedna z bastei. W 1920 r. do Krakowa wywieziono sarkofagi Sieniawskich, przeniesione później do zamku w Pieskowej Skale. Po wojnie Jakub Ksawery Potocki ofiarował zamek Wojsku Polskiemu, a wojsko postanowiło go odbudować wg stanu z 1775 r., jednak do 1939 r. wykonano jedynie część prac zabezpieczających. Jednocześnie Potocki w swoim testamencie ustanowił ze swoich majętności fundację na leczenie gruźlicy i raka.
Po zniszczeniach z okresu II wojny światowej zamek został pozbawiony dachów i stropów. W 1945 roku żołnierze Armii Czerwonej w kościele zamkowym urządzili stajnię. Obecnie z zamku zachowane są tylko niektóre mury pałacu z bramą, mury kościoła zamkowego, dolne kondygnacje baszty i bastei. Makietę zamku z czasu świetności można obejrzeć w muzeum miejskim w Brzeżanach. W 2011 roku z powodu braku zabezpieczenia tego co pozostało z zamku runęła jedna z jego ścian.
Architektura.
Zamek wzniesiono na planie nieregularnego pięcioboku z trzema ciężkimi, o grubych murach basztami. Półkolista basteja od południa osłaniała wjazd usytuowany w głównym budynku pałacowym. Druga basteja została wzniesiona w narożniku północno-wschodnim, a od strony północno-zachodniej wzniesiono pięcioboczną basztę flankującą kurtynę północną fortecy, załamującą się w połowie pod kątem prostym. Pałac od wschodu broniony był przez mniejszą czworoboczną wieżę przy narożniku południowo-wschodnim obwarowań. Baszty, wieża i basteje posiadały po kilka kondygnacji i rozwinięty system strzelnic. W południowej części założenia znajdował się budynek pałacowy, najstarsza część zamku, zwieńczony attyką z fryzem arkadowym o strzelnicach kluczowych. W przyziemiu znajduje się renesansowy portal z herbami Sieniawskich i tablicą erekcyjną. Przy pałacu wzniesiono kościół zamkowy, renesansowo-barokowy. Pozostałe skrzydła zamku posiadały krużganki otwarte na dziedziniec i były dwu lub trzykondygnacyjne, wzniesione w XVII wieku. Wnętrza zamku posiadały bogaty wystrój rzeźbiarski, z marmurowymi i piaskowcowymi portalami.
Architektura kaplicy zamkowej wraz z jej dekoracją architektoniczną ma odpowiedniki w mauzoleach Wojciecha Humieckiego przy kościele dominikanów w Kamieńcu Podolskim oraz Zofii Zamiechowskiej w kościele Trójcy Świętej w Podhajcach.

</doc>
<doc id="2149961" url="https://pl.wikipedia.org/wiki?curid=2149961" title="Gmina Dobele">
Gmina Dobele

Dobeles novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Dobele.

</doc>
<doc id="2149962" url="https://pl.wikipedia.org/wiki?curid=2149962" title="Max Kuczynski">
Max Kuczynski



</doc>
<doc id="2149964" url="https://pl.wikipedia.org/wiki?curid=2149964" title="Hrabstwo Taylor (Wisconsin)">
Hrabstwo Taylor (Wisconsin)

Hrabstwo Taylor (ang. "Taylor County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 984,49 mil² (2549,82 km²). Według szacunków United States Census Bureau w roku 2009 miało 19 222 mieszkańców. Jego siedzibą administracyjną jest Medford.
Hrabstwo powstało w 1875.

</doc>
<doc id="2149966" url="https://pl.wikipedia.org/wiki?curid=2149966" title="Gmina Dundaga">
Gmina Dundaga

Dundagas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Dundaga.

</doc>
<doc id="2149968" url="https://pl.wikipedia.org/wiki?curid=2149968" title="The Giancana Story">
The Giancana Story

The Giancana Story jest trzecim studyjnym albumem amerykańskiego rapera Kool G Rap. Został wydany 12 listopada, 2002 roku nakładem wytwórni Koch Records. Album zadebiutował na 63. miejscu na Billboard Hot R&amp;B/Hip-Hop Songs.

</doc>
<doc id="2149971" url="https://pl.wikipedia.org/wiki?curid=2149971" title="Katastrofa lotu Aerofłot 3352">
Katastrofa lotu Aerofłot 3352

Katastrofa lotu Aerofłot 3352 – katastrofa lotnicza, która wydarzyła się 11 października 1984 roku. Samolot Tupolew Tu-154B1, wykonujący lot krajowy z Krasnodaru do Nowosybirska, podczas międzylądowania w Omsku uderzył w stojące na pasie startowym pojazdy konserwujące pas startowy. W katastrofie zginęło 169 pasażerów i 5 członków załogi oraz 4 osoby obsługujące pojazdy lotniskowe. Przeżyło 4 pilotów oraz jeden pasażer. Podczas ustalania przyczyn wypadku, ustalono, że główną przyczyną wypadku było zaśnięcie kontrolera na lotnisku.
Samolot.
Samolot Tupolew Tu-154B1 o numerach rejestracyjnych CCCP-85243 należał do Aerofłotu. Wyposażony był w 3 silniki Kuzniecow NK-8-2U. Swój pierwszy lot odbył w 1977 r.
Przebieg wydarzeń.
O godzinie 5:00 czasu lokalnego Tupolew Tu-154 przygotowywał się do lądowania na lotnisku w Omsku, znaczącym mieście południowo-zachodniej Syberii. Był to jedyny samolot podchodzący do lądowania o tej porze, dostał więc pozwolenie na podejście do lądowania, gdy pilot skontaktował się z lotniskiem.
O godzinie 5:20 czasu lokalnego, gdy ciągle padał deszcz, stwierdzono, że podczas lotów dziennych pas startowy będzie śliski. Obsługa ziemna poprosiła więc o możliwość wysuszenia pasa i otrzymała tę zgodę od kontrolera ruchu powietrznego, który zasnął zaraz po jej wydaniu, nie włączając sygnalizacji „pas zajęty”. Zgodę powinien wydać szef lotów, ale był nieobecny. Kontroler nie poinformował załogi lotu 3352 o zajętym pasie przez pojazdy lotniskowe. Na pas startowy wyjechał UAZ 469 4×4 z przyczepą oraz ciężarówki Ural i KrAZ. Wyposażone były w dmuchawy ciepłego powietrza i wyładowane paliwem zasilającym te agregaty. Pojazdy te, kiedy znajdują się na pasie startowym powinny mieć włączone migające światła na górnej części pojazdu, w praktyce jednak włączano je dopiero wtedy, kiedy robotnicy zaczynali pracę.
O godzinie 5:36 piloci poprosili kontrolera zbliżania o zezwolenie na lądowanie. Załoga wznowiła prośbę o dokładne sprawdzenie pasa, widząc kształty na pasie startowym. Kontroler zbliżania skontaktował się z kontrolerem ruchu i po niejasnej odpowiedzi, sam nie widząc pasa, a nie mając sygnału o jego zajęciu, zezwolił na lądowanie. Naruszył w ten sposób reguły nakazujące mu zatrzymanie samolotu w powietrzu, aż do uzyskania pewności co do stanu drogi lądowania (z zapasowego stanowiska kontroli lotów można było sprawdzić pas, ale było ono nieobsadzone z braku kadry). Upewniona w ten sposób załoga uznała, że pas jest wolny. Piloci, nie mając pewności czy droga startowa jest wolna, powinni byli przelecieć nad pasem i sprawdzić. Załoga lotu 3352 tego manewru niestety nie wykonała. Obsługa pojazdów na pasie, widząc światła zbliżającego się samolotu, trzykrotnie próbowała skontaktować się z kontrolerem ruchu, ale bez skutku; uznała więc, że są to ćwiczenia.
O godzinie 5:38 samolot wylądował na pasie z prędkością 240 km/h. Zauważywszy pojazdy na pasie, pilot usiłował skręcić, jednak było za późno. Samolot uderzył najpierw o ciężarówkę Ural, a 200 m dalej o ciężarówkę KrAZ. Tupolew rozłamał się na kilka części, a w wyniku uderzenia wybuchły zbiorniki paliwa w ciężarówkach (po 7 ton w każdej) i zbiornikach samolotu. Płonące paliwo zalało kabinę pasażerską - przeżyła tylko jedna osoba. Kokpit oderwał się, przeleciał poza ciężarówki, a członkowie załogi wyszli z katastrofy tylko z drobnymi obrażeniami. Po wydostaniu się z kabiny pobiegli na pomoc pasażerom. Zginęły również 4 osoby na ziemi, obsługujące pojazdy.
Dochodzenie.
Przy dochodzeniu stwierdzono, że katastrofa została spowodowana przez łańcuch zaniedbań kontrolerów ruchu oraz przepisów utrzymania lotniska. Główną winę za katastrofę ponosi kontroler, który po zaśnięciu nie odpowiadał na pytania. Kontroler został skazany na 15 lat więzienia. Podczas odsiadywania wyroku w więzieniu popełnił samobójstwo.
Podczas dochodzenia doszukano się zaniedbania podstawowych zasad bezpieczeństwa na lotnisku w Omsku. Szef lotów został skazany na 15 lat więzienia, kontroler zbliżania na 13 lat, a szef utrzymania lotniska na 12 lat.
Nie doszukano się błędu w eksploatacji statku powietrznego oraz błędu załogi samolotu. Samolot był dobrze wyważony, jego masa podczas lotu również była w normie. Z powodu słabej widoczności załoga nie mogła rozpoznać przeszkód na pasie startowym. Wątpliwości załogi rozwiał kontroler, który przekazał informację o wolnym pasie startowym.
Statystyki.
Podczas lotu na pokładzie znajdowało się 170 pasażerów i 9 członków załogi, w tym 8 nastolatków i 16 dzieci, 2700 kg bagażu, 306 kg poczty i 1600 kg ładunku. Kapitan lotu 3352 miał wylatane 16356 godzin, w tym 4303 godzin lotów nocnych. Warunki podejścia w Omsku były bardzo złe – lekki deszcz, widoczność poniżej 3 km, pułap chmur ok. 100 m. Była to najtragiczniejsza katastrofa lotnicza w historii ZSRR do dnia 10 lipca 1985 r., kiedy to Tupolew Tu-154 rozbił się na terenie Uzbekistanu (katastrofa lotu Aerofłot 7425).
Linki zewnętrzne.
 

</doc>
<doc id="2149973" url="https://pl.wikipedia.org/wiki?curid=2149973" title="I liga polska w koszykówce mężczyzn (1990/1991)">
I liga polska w koszykówce mężczyzn (1990/1991)

Polska Liga Koszykówki 1990/1991. W rozgrywkach brało udział 12 zespołów.
Druga runda.
W drugiej rundzie zespoły podzielono na tzw. szóstki z zaliczeniem dotychczasowych wyników. Sześć najlepszych zespołów po rundzie zasadniczej grało między sobą o rozstawienie przed play-off, a drużyny z miejsc 7-12 walczyły o dwa miejsca premiowane grą w play-off (prawo gry w play-off wywalczyły ostatecznie Górnik Wałbrzych i Stal Bobrek Bytom).
Play-off.
Mecze o brązowy medal: Victoria Sosnowiec – ASPRO Wrocław 3 - 2 (95:91, 107:103, 80:94, 78:82, 81:70)
Ostateczna kolejność.
Do ligi awansowały: AZS Lublin, Polonia Warszawa
i Astoria Bydgoszcz.

</doc>
<doc id="2149974" url="https://pl.wikipedia.org/wiki?curid=2149974" title="Wyżeł włoski szorstkowłosy">
Wyżeł włoski szorstkowłosy

Wyżeł włoski szorstkowłosy – rasa psa należąca do grupy wyżłów, zaklasyfikowana do sekcji wyżłów kontynentalnych, w podsekcji psów w typie gryfona. Podlega próbom pracy.
Nazwa szorstkowłosego wyżła włoskiego "Spinone" została stworzona przez hrabiego de Ferrabone Delor w roku 1887. Wcześniej funkcjonowały nazwy "bracco spinoso" oraz "bracco spinone". "Spinone" jest słowem pochodzącym z Lombardii i określa psa o szorstkim włosie.
Rys historyczny.
Psy w typie gryfona o włosie szorstkim, twardym i umaszczeniu białym z żółtymi łatami, występowały w południowej części Tyrolu. Określano je jako "cane da ferma spinoso", a Hans Räber przytacza wypowiedź barona von Rauch, mówiącą o pochodzeniu przodków tych psów z rejonów Vicenza, dokąd przybyli wcześniej z Dalmacji. Psy te były krzyżowane z wyżłami gładkowłosymi i posiadały naturalnie szczątkowy ogon. Zawsze występowały w umaszczeniu białym z żółtymi łatami, chodź przez myśliwych były preferowane osobniki białe. Hodowane były do udziału w polowaniach głównie na kaczki i słonki. 
Oprócz południowych rejonów Tyrolu dawny typ Spinone występował także w Karyntii, Krainie, Bośni i Hercegowinie oraz na obszarze Krasu. W XVII i XVIII wieku wyżły te trafiły do Francji, gdzie mieszano je z barbetami oraz z psami gończymi.
Wygląd.
Budowa.
Włoski wyżeł szorstkowłosy ma ciało w formacie prostokątnym, o dobrze rozwiniętej muskulaturze. 
Szata.
Według wzorca rasy "sierść jest sztywna, szorstka, ściśnięta i raczej położona, nie występuje podszerstek".
Umaszczenie.
Spotykane u tych wyżłów rodzaje umaszczenia to:
Użytkowość.
Wyżeł włoski szorstkowłosy jest wszechstronnym psem myśliwskim. Jest wytrzymały w pracy, sprawdza się jako aporter, także na terenach bagnistych.

</doc>
<doc id="2149976" url="https://pl.wikipedia.org/wiki?curid=2149976" title="Ligier JS37">
Ligier JS37

Ligier JS37 – bolid francuskiego zespołu Ligier przeznaczony na 1992 rok. Kierowcami bolidu w sezonie 1992 byli Belg Thierry Boutsen i Francuz Érik Comas.

</doc>
<doc id="2149978" url="https://pl.wikipedia.org/wiki?curid=2149978" title="Thiotrichaceae">
Thiotrichaceae

Thiotrichaceae – rodzina proteobakterii, do której należy "Thiomargarita magnifica", największa znana bakteria.

</doc>
<doc id="2149983" url="https://pl.wikipedia.org/wiki?curid=2149983" title="Cykle Kondratiewa">
Cykle Kondratiewa



</doc>
<doc id="2149986" url="https://pl.wikipedia.org/wiki?curid=2149986" title="Parafia Ikony Matki Bożej „Wszystkich Strapionych Radość” w Filadelfii">
Parafia Ikony Matki Bożej „Wszystkich Strapionych Radość” w Filadelfii

Parafia Ikony Matki Bożej „Wszystkich Strapionych Radość” – prawosławna parafia w Filadelfii, w eparchii wschodnioamerykańskiej i nowojorskiej Rosyjskiego Kościoła Prawosławnego poza granicami Rosji.
Parafia została założona przez rosyjskich displaced persons skupionych wokół ks. Jewgienija Łyzłowa w 1951. Od października 1957 jej świątynią jest dawny kościół protestancki, przebudowany w duchu tradycji prawosławnej, z urządzonym od podstaw wnętrzem.
Parafia posługuje się kalendarzem juliańskim oraz językami cerkiewnosłowiańskim i angielskim.

</doc>
<doc id="2149987" url="https://pl.wikipedia.org/wiki?curid=2149987" title="I’m Only Sleeping">
I’m Only Sleeping

I'm Only Sleeping – piosenka zespołu The Beatles napisana głównie przez Johna Lennona, ale autorstwo przypisywane jest duetowi Lennon/McCartney utwór został umieszczony na albumie Revolver.

</doc>
<doc id="2149988" url="https://pl.wikipedia.org/wiki?curid=2149988" title="Half a Klip">
Half a Klip

Half a Klip – minialbum amerykańskiego rapera Kool G Rapa. Został wydany 5 lutego 2008 roku. 

</doc>
<doc id="2149989" url="https://pl.wikipedia.org/wiki?curid=2149989" title="Liban na Zimowych Igrzyskach Olimpijskich 1952">
Liban na Zimowych Igrzyskach Olimpijskich 1952

Liban na Zimowych Igrzyskach Olimpijskich 1952 w Oslo reprezentował jeden zawodnik, który wystartował w narciarstwie alpejskim.
Był to drugi start Libanu na zimowych igrzyskach olimpijskich po starcie w 1948 roku.

</doc>
<doc id="2149991" url="https://pl.wikipedia.org/wiki?curid=2149991" title="Leire Olaberria">
Leire Olaberria

Leire Olaberria Dorronsoro (ur. 17 lutego 1977 w Ikaztegieta) – hiszpańska kolarka torowa, brązowa medalistka olimpijska, brązowa medalistka mistrzostw świata i mistrzyni Europy.
Z powodzeniem startuje w wyścigu punktowym i omnium. Największymi jej osiągnięciami są: brązowy medal igrzysk olimpijskich w Pekinie w wyścigu punktowym i trzecie miejsce w mistrzostwach świata dwa lata później w omnium oraz mistrzostwo Europy elite w omnium w Pruszkowie w 2010 roku.
Wielokrotna mistrzyni Hiszpanii w różnych konkurencjach na torze.

</doc>
<doc id="2149992" url="https://pl.wikipedia.org/wiki?curid=2149992" title="Maresme - Fòrum (stacja metra)">
Maresme - Fòrum (stacja metra)



</doc>
<doc id="2149996" url="https://pl.wikipedia.org/wiki?curid=2149996" title="Liban na Zimowych Igrzyskach Olimpijskich 1960">
Liban na Zimowych Igrzyskach Olimpijskich 1960

Liban na Zimowych Igrzyskach Olimpijskich 1960 w Squaw Valley reprezentowało dwóch zawodników, którzy wystartowali w narciarstwie alpejskim.
Był to czwarty start Libanu na zimowych igrzyskach olimpijskich (poprzednie to 1948, 1952, 1956).

</doc>
<doc id="2149997" url="https://pl.wikipedia.org/wiki?curid=2149997" title="Cmentarz wojskowy przy ul. Prandoty w Krakowie">
Cmentarz wojskowy przy ul. Prandoty w Krakowie

Cmentarz wojskowy – cmentarz komunalny w Krakowie, w Dzielnicy I Stare Miasto, przy ul. Jana Prandoty 1. Ma powierzchnię około 11 ha.
Historia.
Kraków, mimo że był siedzibą silnego garnizonu austriackiego (Twierdza Kraków), nie posiadał odrębnego cmentarza wojskowego. Poległych i zmarłych żołnierzy chowano na cmentarzu Miejskim (Rakowickim).
Lata I wojny światowej i bliskość frontu, przyniosły tak dużo ofiar, że zaczęło brakować miejsc na dziewięciu cmentarzach cywilnych Krakowa. Tylko na Cmentarzu Miejskim pochowano ponad 9000 poległych żołnierzy.
Sytuacja ta zmusiła władze miejskie i wojskowe do działania. Jednak spory kompetencyjne spowodowały, że cmentarz powstał dopiero dwa lata po wojnie.
W 1920 roku na terenie dawnego placu ćwiczeń wojskowych jednostki saperów byłej austriackiej cesarsko-królewskiej armii, znajdującego się na przedmieściu Warszawskie przy ul. Prandoty, powstał niewielki, liczący 10 kwadratowych kwater, cmentarz wojskowy. Pierwszymi chowanymi tu osobami byli zmarli żołnierze i oficerowie Wojska Polskiego oraz członkowie ich rodzin, weterani powstania styczniowego, żołnierze polegli w wojnie polsko-bolszewickiej, powstańcy śląscy, powstańcy wielkopolscy. Gdy w latach 30. ubiegłego wieku zwiększono obszar Cmentarza Rakowickiego, obie nekropolie dzieliła tylko ul. Prandoty. W okresie II wojny światowej grzebano na cmentarzu żołnierzy Wojska Polskiego, żołnierzy niemieckich, jeńców brytyjskich, a w 1945 r. żołnierzy Armii Czerwonej.
Po 1945 r. cmentarzem zaczęło zarządzać miasto, uporządkowano pochówki żołnierskie, przeprowadzono ekshumacje oraz utworzono odrębne kwatery żołnierzy różnych armii, rozszerzono cmentarz i zaczęto chować na nim osoby cywilne, a numeracja kwater była kontynuacją numeracji Cmentarza Rakowickiego. Oprócz żołnierzy spoczywają na nim ludzie nauki, kultury, artyści, politycy, sportowcy.
Cmentarz jest zarządzany razem z Cmentarzem Rakowickim i jest często traktowany jako jego wojskowa część, chociaż jest to, i zawsze była, odrębna nekropolia.
Kwatery.
Powstańcy styczniowi.
21 stycznia 1919 r., w 56. rocznicę wybuchu powstania, otrzymali rozkazem Naczelnika Państwa Józefa Piłsudskiego, honorowy tytuł poruczników-weteranów WP i prawo noszenia galowego munduru. Otrzymali też prawo do pochówku na nowo utworzonym cmentarzu wojskowym w Krakowie. Są to dwa niewielkie rzędy grobów w kwaterach 1 i 3, w których pochowano 17 powstańców. Ich groby mają jednolitą formę, a fundowane były przez Polskie Towarzystwo Opieki nad Grobami Bohaterów.
W pasie 106. znajduje się grobowiec-mauzoleum uczestników powstań śląskich i powstania wielkopolskiego.
I wojna światowa.
Kwatery 1, 2, 3, 4 cmentarza to część austriackiego Cmentarza wojennego nr 388, główna część, dwie pozostałe kwatery, znajdują się na Cmentarzu Rakowickim. Z oryginalnego wyglądu cmentarza, projektu inż. Huperta, nie zachowało się prawie nic.
Podczas kilku przebudów w latach 30. ubiegłego wieku, poprzestawiano krzyże nagrobne w ten sposób że nie wiadomo właściwie do jakiej armii należą żołnierze leżący pod nimi. Pochowano na nim żołnierzy austro-węgierskich oraz rosyjskich poległych w latach 1914–1918 a ekshumowanych z przypadkowych miejsc pochówku w okolicach Krakowa oraz żołnierzy z garnizonu krakowskiego zmarłych w latach 1918–1939.
Wojna polsko-bolszewicka.
Krakowską młodzież, poległą w latach 1914–1920 upamiętnia pomnik odsłonięty w 1926 r. i nazywany wówczas (choć nazwa ta się nie przyjęła) Pomnikiem Krakowskich Orląt. Był on dedykowany młodzieży szkół średnich Kuratorium Okręgu Krakowskiego. Na tablicach znajdujących się na pomniku wymieniono uczniów kilkudziesięciu gimnazjów i seminariów nauczycielskich w Krakowie, w Białej, Chrzanowie, Gorlicach, Częstochowie, Jaśle, Miechowie, Kielcach, Myślenicach, Nowym Targu, Olkuszu, Ostrowcu, Radomiu, Sosnowcu, Solcu, Starym Sączu, Sandomierzu, Tarnowie i Wieliczce, Zawierciu.
II wojna światowa.
Po stronie lewej od wejścia na cmentarz, znajduje się kwatera żołnierzy Wojska Polskiego poległych we wrześniu 1939 roku w okolicach Krakowa. Pochowano tutaj 146 żołnierzy polskich. Upamiętnia ich pomnik odsłonięty w 1990 roku, a będący dziełem Piotra Chwastarza, Henryka Olszówki i Grzegorza Kawczyńskiego. W 1993 roku złożono przy nim 52 urny z ziemią z pól bitewnych Armii Kraków oraz z Katynia, Ostaszkowa i Miednoje.
Znajduje się w zachodniej części cmentarza. Jest to jeden z trzech wojennych cmentarzy brytyjskich na ziemiach polskich. Prosty krzyż pośrodku kwatery, proste płyty nagrobne z nazwiskami, godłami pułków lub jednostek oraz pięknie utrzymana zieleń wyróżniają wszystkie wojenne cmentarze brytyjskie na całym świecie. Spoczywa tutaj 522 poddanych brytyjskiego monarchy: 360 żołnierzy, 128 lotników, 7 marynarzy, 24 osoby cywilne oraz 3 osoby nieznane. Polegli oni i zmarli w Polsce południowej, w czasie II wojny światowej, a po zakończeniu działań wojennych ich prochy zostały przeniesione do tej kwatery. Spoczywają tutaj m.in. jeńcy ze stalagu VIII B Lamsdorf i szpitala w Langenbielau oraz lotnicy z bazy w Brindisi, zestrzeleni nad Polską gdy lecieli ze zrzutami, by wesprzeć Powstanie warszawskie.
Znajduje się w północnej części cmentarza. W 156 mogiłach zbiorowych pochowano 1578 żołnierzy 59. i 60. Armii 1 Frontu Ukraińskiego poległych w ofensywie styczniowej 1945 roku. Upamiętnia ich krzyż prawosławny oraz pomnik autorstwa Leonarda Demarczyka. Tutaj przeniesiono w lipcu 1997 roku prochy 19 żołnierzy i pomnik (dzieło Karola Muszkieta) z cmentarza znajdującego się od 1945 na Plantach przy Barbakanie.
Znajdują się obok kwatery żołnierzy polskich. Dwie kwatery, gdzie pochowano 2750 żołnierzy niemieckich poległych w latach 1939–1945, których upamiętniono w 1992 r. prostymi kamiennymi krzyżami i tablicą z napisem: niemieckim AUS DIESEM FRIEDHOF RUHEN 2750 DEUTSCHE SOLDATEN DES KRIEGES 1939–1945 GEDENKET IHRER UND DER OPFER ALLER KRIEGE oraz polskim TU SPOCZYWA 2750 ŻOŁNIERZY NIEMIECKICH WOJNY 1939–1945 DLA ICH PAMIĘCI I PAMIĘCI OFIAR WSZYSTKICH WOJEN.
W pobliżu, po drugiej stronie alejki znajduje się rząd mogił. Jest to grób 11 saperów z 13. Kołobrzeskiego Batalionu 6. Pomorskiej Dywizji Piechoty, którzy zginęli 13 maja 1946 roku na lotnisku Rakowice-Czyżyny, likwidując niewypały.
Inni pochowani.
Obok pomnika Orląt Krakowskich, w kwaterze żołnierzy I wojny światowej, znajduje się prosta płyta nagrobna Nepomuceny Piaseckiej, żony murarza z Wrześni. Była matką pięciorga dzieci, uczestniczących w 1901 r. w strajku szkolnym we Wrześni. W ich obronie rzuciła się na pruskich żandarmów. Uwięziona, a potem zwolniona za kaucją, przedostała się do zaboru austriackiego, gdzie zamieszkała z rodziną we Lwowie. Ostatnie lata życia spędziła w Krakowie.
Po drugiej stronie pomnika Orląt znajduje się nagrobek gruzińskiego żołnierza Niko Agniaszwilego (ur. 1901, zm. 1928).
Był podporucznikiem 4. Pułku Strzelców Podhalańskich Wojska Polskiego. Nic nie wiadomo o jego losach, na płycie nagrobnej widnieje napis – Boże, zwróć wolność Gruzji!
W kwaterze 7 znajduje się grób generała brygady Bernarda Monda. Uczestniczył w I wojnie w szeregach armii austriackiej, w 1916 r. znalazł się do niewoli rosyjskiej. Obrońca Lwowa w 1918 r. Uczestnik wojny polsko-bolszewickiej. W kampanii wrześniowej był dowódcą 6. Dywizji Piechoty. W grobie rodzinnym spoczywa też jego syn Adam Mond (zm. 1988), żołnierz Armii Krajowej, uczestnik Powstania Warszawskiego.
Kwatery 4 i 4a – to miejsce spoczynku wielu lotników, współtwórców lotnictwa polskiego np.: Stanisława Jasińskiego pułkownika pilota, szefa lotnictwa Naczelnego Dowództwa w 1918–1920 r., podczas wojny polsko-bolszewickiej; Jana Sendorka oficera Legionów, podpułkownika pilota WP, Władysława Madeyskiego, instruktora POW, oficera Legionów, kapitana lotnictwa i szefa Wydziału Aeronautyki WP, który podczas II wojny był zastępcą dowódcy Dywizjonu 309.
W kwaterze 6 spoczywa obrońca Westerplatte lekarz Mieczysław Słaby.
Jest to miejsce gdzie znajdują się groby wielu ludzi nauki i sztuki, sportowców. Pochowano tutaj malarza, profesora ASP w Krakowie Wacława Taranczewskiego, na którego grobie znajduje się rzeźba „Chrystus król Wszechświata” Bronisława Chromego. Jest grób Czesława Marchewczyka hokeisty i działacza sportowego, zawodnika Sokoła, od 1927 r. związanego z KS Cracovia, uczestnika trzech olimpiad. Są groby: Juliana Aleksandrowicza ps. Doktor Twardy, lekarza internisty, profesora medycyny, hematologa, jego syna Jerzego Aleksandrowicza, wybitnego lekarza psychiatry, psychoterapeuty, filozofa, Karola Buczka historyka mediewisty, Jana Buszka (ur. 1906, zm. 1985) "Króla Waletów", kierownika Domu Studenckiego UJ Żaczek, Wiesława Kielara więźnia obozu Auschwitz (numer obozowy 290), operatora filmowego i literata, Jana Weyssenhoffa fizyka, profesora Uniwersytetu Wileńskiego, Jagiellońskiego i Politechniki Lwowskiej, członka PAU i PAN.
Na cmentarzu wojskowym najczęściej odwiedzanym jest grób rodziny papieża Jana Pawła II. Spoczywają w nim Jego rodzice: Emilia z Kaczorowskich i Karol Wojtyła oraz brat – Edmund Wojtyła. Grobowiec rodziny Wojtyłów i Kaczorowskich znajduje się w kwaterze VI, grób nr 11. Pobyty Jana Pawła II na Cmentarzu Rakowickim i jego modlitwę przy grobie najbliższych upamiętnia pomnik wykonany przez prof. Czesława Dźwigaja odsłonięty w dniu 9 kwietnia 2005 r., a znajdujący się przy bramie cmentarza.

</doc>
<doc id="2149998" url="https://pl.wikipedia.org/wiki?curid=2149998" title="Wybory parlamentarne we Włoszech w 1994 roku">
Wybory parlamentarne we Włoszech w 1994 roku

Wybory parlamentarne we Włoszech w 1994 roku odbyły się 27 i 28 marca 1994. W ich wyniku wybrano członków Izby Deputowanych i Senatu XII kadencji. Były to wybory przedterminowe, przeprowadzone dwa lata po wyborach do parlamentu XI kadencji.
Tło wyborów.
Potrzeba kolejnych wyborów wynikała z kryzysu politycznego, który dotknął włoską scenę polityczną. Seria ujawnianych afer korupcyjnych (tzw. Tangentopoli) z udziałem przedstawicieli tradycyjnych ugrupowań doprowadziła do poważnych przekształceń w dotychczasowym układzie partyjnym. Spośród współrządzących od 1980 ugrupowań koalicji "Pentapartito" rozwiązaniu uległy Chrześcijańska Demokracja i Partia Liberalna, pozostałe zaś (w tym Włoska Partia Socjalistyczna) marginalizacji. Spośród partii nierządzących zmiany jeszcze przed poprzednimi wyborami dotknęły Partię Komunistyczną, w trakcie XI kadencji doszło nadto do przekształceń we Włoskim Ruchu Społecznym. Na bazie dotychczasowych formacji powstawały nowe partie polityczne, skupiające zarówno dotychczasowych działaczy politycznych, jak i przyciągające nowe osobowości. Wśród tych ostatnich znalazł się mediowy magnat Silvio Berlusconi, który jesienią 1993 powołał Forza Italia (do której wstąpiło wielu chadeków, socjalistów i liberałów).
Uchwalona w trakcie XI kadencji parlamentu nowa ordynacja wyborcza do obu izb przewidywała po raz pierwszy wybory mieszane. W okręgach jednomandatowych wybierano 475 posłów i 232 senatorów. 155 członków Izby Deputowanych i 83 członków Senatu zostało wyłonionych proporcjonalnie. Przed wyborami główne siły polityczne zorganizowały się w bloki wyborcze, wystawiając wspólne listy w wyborach senackich oraz w wyborach większościowych do niższej izby parlamentu.
Centroprawica skupiła się wokół Silvia Berlusconiego i jego Forza Italia, z którą ścisłą współpracę nawiązało Centrum Chrześcijańsko-Demokratyczne (powstałe z chadecji), a także dwie nowe małe partie Unia na rzecz Centrum i Biegun Liberalno-Demokratyczny. W południowych regionach koalicja wspólnie z Sojuszem Narodowym wystartowała jako Biegun Dobrego Rządu, w północnych okręgach wyborczych razem z Ligą Północną tworzyła listy wyborcze Bieguna Wolności (Sojusz Narodowy w tych regionach startował oddzielnie). W części regionów listy centroprawicy wspierane były też przez środowisko radykałów skupione wokół Marca Pannelli.
Drugi blok powstał wokół obu ugrupowań postkomunistycznych. Sojusz Postępowców, zawiązany przez Achille Occhetto, tworzyły wywodzące się z PCI Demokratyczna Partia Lewicy i Odrodzenie Komunistyczne, zmarginalizowana Włoska Partia Socjalistyczna, antykorupcyjny Ruch na rzecz Demokracji – Sieć, Federacja Zielonych, Sojusz Demokratyczny (utworzony w 1993 przez dawnych republikanów i komunistów), Społeczni Chrześcijanie (utworzona w 1993 przez dawnych chadeków).
Trzeci sojusz wyborczy pod nazwą Pakt dla Włoch zawiązały największa z powstałych po rozwiązaniu chadecji formacja, tj. Włoska Partia Ludowa, a także ugrupowanie Pakt Segniego, zorganizowany przez Mariotta Segniego i kilka centrowych ugrupowań (w tym PRI).
W wyborach zwycięstwo odniosła centroprawica, jednak gabinet Silvia Berlusconiego wkrótce upadł przez wycofanie się z niego Ligi Północnej. Niemożność stworzenia większości rządowej doprowadziła do kolejnych przedterminowych wyborów w 1996.

</doc>
<doc id="2149999" url="https://pl.wikipedia.org/wiki?curid=2149999" title="Ligier JS27">
Ligier JS27

Ligier JS27 – bolid francuskiego zespołu Ligier przeznaczony na 1986 rok. Kierowcami bolidu w sezonie 1986 byli tej Francuzi René Arnoux, Jacques Laffite oraz Philippe Alliot.

</doc>
<doc id="2150001" url="https://pl.wikipedia.org/wiki?curid=2150001" title="Liban na Zimowych Igrzyskach Olimpijskich 1948">
Liban na Zimowych Igrzyskach Olimpijskich 1948

Liban na Zimowych Igrzyskach Olimpijskich 1948 w Sankt Moritz reprezentowało dwóch zawodników, którzy wystartowali w narciarstwie alpejskim.
Był to pierwszy start Libanu na zimowych igrzyskach olimpijskich.

</doc>
<doc id="2150008" url="https://pl.wikipedia.org/wiki?curid=2150008" title="Liban na Zimowych Igrzyskach Olimpijskich 1976">
Liban na Zimowych Igrzyskach Olimpijskich 1976

Liban na Zimowych Igrzyskach Olimpijskich 1976 w Innsbrucku reprezentowała jedna zawodniczka - Farida Rahmeh, która wystartowała w narciarstwie alpejskim.
Był to ósmy start Libanu na zimowych igrzyskach olimpijskich (poprzednie to 1948, 1952, 1956, 1960, 1964, 1968, 1972).

</doc>
<doc id="2150009" url="https://pl.wikipedia.org/wiki?curid=2150009" title="Parafia Świętych Nowomęczenników i Wyznawców Rosyjskich w Norwich">
Parafia Świętych Nowomęczenników i Wyznawców Rosyjskich w Norwich

Parafia Świętych Nowomęczenników i Wyznawców Rosyjskich – prawosławna parafia w Norwich, w eparchii wschodnioamerykańskiej i nowojorskiej Rosyjskiego Kościoła Prawosławnego poza granicami Rosji.

</doc>
<doc id="2150011" url="https://pl.wikipedia.org/wiki?curid=2150011" title="Gmina Engure">
Gmina Engure

Engures novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Smārde.

</doc>
<doc id="2150013" url="https://pl.wikipedia.org/wiki?curid=2150013" title="Ecdeiocoleaceae">
Ecdeiocoleaceae

Ecdeiocoleaceae – rodzina roślin jednoliściennych z rzędu wiechlinowców. Należy tu jeden lub dwa rodzaje występujące w południowo-zachodniej Australii. Rośliny mają rozgałęzione pędy ze zredukowanymi liśćmi z zamkniętymi pochwami liściowymi. Kwiaty też zredukowane zebrane w kłoski w rozgałęzionym kwiatostanie. Owoc jednonasienny.
Systematyka.
Klad okrytonasienne, klad jednoliścienne ("monocots"), rząd wiechlinowce ("Poales"), rodzina "Ecdeiocoleaceae". Rodzina stanowi grupę siostrzaną dla żuanwiliowatych ("Joinvilleaceae").
Pozycja rodziny w kladogramie przedstawiającym powiązania filogenetyczne w obrębie rzędu wiechlinowców:

</doc>
<doc id="2150015" url="https://pl.wikipedia.org/wiki?curid=2150015" title="Liban na Zimowych Igrzyskach Olimpijskich 1972">
Liban na Zimowych Igrzyskach Olimpijskich 1972

Liban na Zimowych Igrzyskach Olimpijskich 1972 w Sapporo reprezentował jeden zawodnik - Ghassan Keyrouz, który wystartował w narciarstwie alpejskim.
Był to siódmy start Libanu na zimowych igrzyskach olimpijskich (poprzednie to 1948, 1952, 1956, 1960, 1964, 1968).

</doc>
<doc id="2150018" url="https://pl.wikipedia.org/wiki?curid=2150018" title="Gmina Ērgļi">
Gmina Ērgļi

Ērgļu novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Ērgļi.

</doc>
<doc id="2150020" url="https://pl.wikipedia.org/wiki?curid=2150020" title="Weinfeld (ujednoznacznienie)">
Weinfeld (ujednoznacznienie)

Weinfeld:

</doc>
<doc id="2150021" url="https://pl.wikipedia.org/wiki?curid=2150021" title="Stany Zjednoczone na Letnich Igrzyskach Olimpijskich 2004">
Stany Zjednoczone na Letnich Igrzyskach Olimpijskich 2004

Stany Zjednoczone na Letnich Igrzyskach Olimpijskich 2004 reprezentowało 533 sportowców.
Medale.
Lekkoatletyka
Koszykówka
Siatkówka plażowa
Boks
Kajakarstwo
Kolarstwo
Jeździectwo
Szermierka
Piłka nożna
Gimnastyka
Judo
Wioślarstwo
Żeglarstwo
Strzelectwo
Softball
Pływanie
Pływanie synchroniczne
Tenis
Triatlon
Piłka wodna

</doc>
<doc id="2150024" url="https://pl.wikipedia.org/wiki?curid=2150024" title="Gmina Garkalne">
Gmina Garkalne

Gmina Garkalne (łot. "Garkalnes novads") – jedna ze 109 jednostek administracyjnych (novads) na Łotwie powstałych 1 lipca 2009. Stolicą jest Garkalne.

</doc>
<doc id="2150025" url="https://pl.wikipedia.org/wiki?curid=2150025" title="Hrabstwo Rock (Wisconsin)">
Hrabstwo Rock (Wisconsin)

Hrabstwo Rock (ang. "Rock County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 726,2 mil² (1880,85 km²). Według szacunków United States Census Bureau w roku 2009 miało 160 155 mieszkańców. Jego siedzibą administracyjną jest Janesville.
Hrabstwo zostało utworzone w 1836. Nazwa pochodzi od dużej skały (ang. "rock"), znajdującej się na północnej stronie rzeki (obecnie w granicach miasta Janseville). Przez wiele lat skała ta była punktem orientacyjnym, wskazującym Indianom, handlarzom i osadnikom miejsce, w którym można było bezpiecznie przekroczyć rzekę.
Na obszarze hrabstwa znajdują się rzeki Rock, Sugar i Yahara oraz 75 jezior.

</doc>
<doc id="2150028" url="https://pl.wikipedia.org/wiki?curid=2150028" title="Lanús AC">
Lanús AC

Lanús Athletic Club – argentyński klub piłkarski z siedzibą w mieście Lanús wchodzącym w skład zespołu miejskiego Buenos Aires.
Historia.
Klub "Lanús Athletic" w 1896 roku uzyskał awans do pierwszej ligi argentyńskiej. W swym pierwszoligowym debiucie w 1897 roku klub zdobył tytuł wicemistrza Argentyny. Później było gorzej – w 1898 4 miejsce oraz w 1899 także miejsce 4, ale jednocześnie ostatnie, co oznaczało spadek z pierwszej ligi. "Lanús Athletic" do końca swego istnienia nie zdołał wrócić do najwyższej ligi Argentyny.
W 1900 roku wielu zawodników klubu przeniosło się do zespołu English High School AC. W 1914 roku klub zmienił nazwę na "Lanús United", a w następnym roku włączony został do nowo powstałego klubu CA Lanús.

</doc>
<doc id="2150031" url="https://pl.wikipedia.org/wiki?curid=2150031" title="Gmina Grobiņa">
Gmina Grobiņa

Grobiņas novads - jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Grobiņa.

</doc>
<doc id="2150035" url="https://pl.wikipedia.org/wiki?curid=2150035" title="Lanús Athletic Club">
Lanús Athletic Club



</doc>
<doc id="2150037" url="https://pl.wikipedia.org/wiki?curid=2150037" title="Zakochana księżniczka">
Zakochana księżniczka

Zakochana księżniczka (niem. "Eine Prinzessin zum Verlieben") – niemiecka komedia romantyczna w reżyserii Franziski Meyer Price z 2005 roku.
Fabuła.
Księżniczka Isabella, córka pary królewskiej z fikcyjnego państwa Luxensteinu, marzy, żeby przeżyć choć jeden dzień jak zwykła dziewczyna. Po jej zaręczynach z księciem Ferdynandem i tuż przed planowaną koronacją i ślubem, król i królowa postanawiają, że spełnią wielkie marzenie córki.
Isabella jedzie na jeden miesiąc wakacji do Berlina i pracuje tam w ambasadzie własnego kraju.
Warunkiem podróży jest zachowanie dyskrecji, toteż nikt, oprócz rodziny królewskiej, ambasadora i jego sekretarki, nie wie, że nowa pracownica jest księżniczką. 
Isa próbuje radzić sobie w "zwyczajnym" świecie, z lepszym i gorszym skutkiem. Niespodziewanie na jej drodze staje przystojny, lecz ubogi architekt krajobrazu - Luk. Rodzi się między nimi uczucie.

</doc>
<doc id="2150040" url="https://pl.wikipedia.org/wiki?curid=2150040" title="Abawa">
Abawa



</doc>
<doc id="2150041" url="https://pl.wikipedia.org/wiki?curid=2150041" title="Tricholoma tigrinum">
Tricholoma tigrinum



</doc>
<doc id="2150047" url="https://pl.wikipedia.org/wiki?curid=2150047" title="138P/Shoemaker-Levy">
138P/Shoemaker-Levy

138P/Shoemaker-Levy lub 138P/Shoemaker-Levy 7 – kometa krótkookresowa, należąca do rodziny komet Jowisza.
Odkrycie.
Kometa została odkryta 13 listopada 1991 roku w Obserwatorium Palomar w Kalifornii. Jej odkrywcami jest trójka astronomów Carolyn Shoemaker, Eugene Shoemaker oraz David Levy.
Orbita komety.
Orbita komety 138P/Shoemaker-Levy ma kształt elipsy o mimośrodzie 0,53. Jej peryhelium znajduje się w odległości 1,7 j.a., aphelium zaś 5,54 j.a. od Słońca. Jej okres obiegu wokół Słońca wynosi 6,89 roku, nachylenie orbity do ekliptyki to wartość 10,09˚.

</doc>
<doc id="2150048" url="https://pl.wikipedia.org/wiki?curid=2150048" title="Albeřický vrch">
Albeřický vrch

Albeřický vrch – (nie. "Albendorfer Berg") szczyt w Karkonoszach w obrębie Lasockiego Grzbietu.
Opis.
Położony w bocznym odgałęzieniu Lasockiego Grzbietu, odchodzącym na południe pomiędzy Łysociną a Kopiną. Grzbiecik ten oddziela doliny "Lysečinskiego potoku" i "Albeřickiego potoku", które poniżej łączą się i jako "Lysečinský potok" wpadają do Úpy.
Roślinność.
Wierzchołek i stoki porośnięte lasami.
Ochrona przyrody.
Cały masyw leży w obrębie czeskiego Karkonoskiego Parku Narodowego ("Krkonošský národní park, KRNAP").
Turystyka.
Na północ od wierzchołka rzechodzi szlak turystyczny:

</doc>
<doc id="2150051" url="https://pl.wikipedia.org/wiki?curid=2150051" title="Nepenthes bicalcarata">
Nepenthes bicalcarata



</doc>
<doc id="2150052" url="https://pl.wikipedia.org/wiki?curid=2150052" title="Czary-mary">
Czary-mary

Czary-Mary (ang. "Double, Double, Toil and Trouble, 1993") – amerykańska film telewizyjny z gatunku fantasy dla dzieci.
Swoją amerykańską premierę miał 30 października 1993 roku, a polską – 7 października 2001.
Fabuła.
Głównymi bohaterkami są kilkuletnie bliźniaczki, walczące z ciotką-czarownicą o uratowanie domu.
Obsada.
i inni.

</doc>
<doc id="2150053" url="https://pl.wikipedia.org/wiki?curid=2150053" title="Hrabstwo Rusk (Wisconsin)">
Hrabstwo Rusk (Wisconsin)

Hrabstwo Rusk (ang. "Rusk County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 930,89 mil² (2410,99 km²). Według szacunków United States Census Bureau w roku 2009 miało 14 367 mieszkańców. Jego siedzibą administracyjną jest Ladysmith.
Hrabstwo zostało utworzone z Chippewa w 1901. Nazwa pochodzi od nazwiska Jeremiaha Ruska, gubernatora stanu.
Na obszarze hrabstwa znajdują się rzeki Chippewa, Flambeau, Jump, Little Jump, Thornapple i Little Thornapple oraz 250 jezior.

</doc>
<doc id="2150054" url="https://pl.wikipedia.org/wiki?curid=2150054" title="Shape">
Shape

Shape – drugi album polskiej grupy Something Like Elvis, wydany przez Antenę Krzyku w 1999 roku.

</doc>
<doc id="2150055" url="https://pl.wikipedia.org/wiki?curid=2150055" title="Gmina Gulbene">
Gmina Gulbene

Gulbenes novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Gulbene.

</doc>
<doc id="2150056" url="https://pl.wikipedia.org/wiki?curid=2150056" title="Gmina Iłukszta">
Gmina Iłukszta

Gmina Iłukszta - jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Iłukszta.

</doc>
<doc id="2150058" url="https://pl.wikipedia.org/wiki?curid=2150058" title="Hrabstwo Vernon (Wisconsin)">
Hrabstwo Vernon (Wisconsin)

Hrabstwo Vernon (ang. "Vernon County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 816,41 mil² (2114,49 km²). Według szacunków United States Census Bureau w roku 2009 miało 29 324 mieszkańców. Jego siedzibą administracyjną jest Viroqua.
Hrabstwo powstało w 1851.

</doc>
<doc id="2150062" url="https://pl.wikipedia.org/wiki?curid=2150062" title="Gmina Jaunjelgava">
Gmina Jaunjelgava

Jaunjelgavas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Jaunjelgava.

</doc>
<doc id="2150064" url="https://pl.wikipedia.org/wiki?curid=2150064" title="Hrabstwo Sauk">
Hrabstwo Sauk

Hrabstwo Sauk (ang. "Sauk County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 848,43 mil² (2197,42 km²). Według szacunków United States Census Bureau w roku 2009 miało 58 922 mieszkańców. Jego siedzibą administracyjną jest Baraboo.
Hrabstwo zostało utworzone w 1840. Nazwa pochodzi od Indian Sauków.
Na obszarze hrabstwa znajdują się rzeki Baraboo, Little Baraboo i Wisconsin oraz 28 jezior.

</doc>
<doc id="2150065" url="https://pl.wikipedia.org/wiki?curid=2150065" title="Parafia św. Pantelejmona w Hartford">
Parafia św. Pantelejmona w Hartford

Parafia św. Pantelejmona – prawosławna parafia w Hartford, w eparchii wschodnioamerykańskiej i nowojorskiej Rosyjskiego Kościoła Prawosławnego poza granicami Rosji.
Parafia powstała w 1958 jako etnicznie rosyjska placówka duszpasterska. Przy cerkwi parafialnej, urządzonej w dawnej sali gimnastycznej, powstała również szkoła języka rosyjskiego. W 1971 zamiast dotychczasowej świątyni powstała nowa, wolno stojąca cerkiew. Jej projekt wykonał kapłan Kościoła, ks. Dmitrij Aleksandrow (późniejszy biskup Daniel).

</doc>
<doc id="2150068" url="https://pl.wikipedia.org/wiki?curid=2150068" title="Jeff Van Gundy">
Jeff Van Gundy

Jeffrey W. "Jeff" Van Gundy (ur. 19 stycznia 1962 w Hemet, Kalifornia) – były amerykański trener koszykówki. Ostatnio pracował w Houston Rockets.
Kariera.
Van Gundy rozpoczął swoją karierę trenerską podczas sezonu 1985-86 w McQuaid Jesuit High School w Rochester.
28 lipca 1989 roku został asystentem w klubie New York Knicks. Przez następne sześć i pół roku pracował z trenerami Knicks Stu Jacksonem (1989-1990), Johnem MacLeodem (1990-1991), Patem Rileyem (1991-1995) i Donem Nelsonem (1995-1996). Podczas jego kadencji na stanowisku asystenta Knicks wygrali trzy razy Dywizję i nigdy nie zakończyli sezonu na pozycji niższej niż trzecia oraz co roku grali w play-offach. Knicks awansowali do finałów konferencji wschodniej w 1993 roku i finałów NBA w 1994 roku, gdzie zmierzyli się z Houston Rockets.
Van Gundy został głównym trenerem New York Knicks 8 marca 1996 roku. Poprowadził zespół do play-offów sześć razy, a 8 grudnia 2001 roku złożył rezygnację.
W 2003 roku został trenerem Houston Rockets. 18 maja 2007 roku został zwolniony po tym, jak jego zespół przegrał w play-offach z Utah Jazz.
Życie prywatne.
Jego ojciec, Bill również był trenerem koszykówki i prowadził zespół na uniwersytecie Brockport State w Nowym Jorku. Jego brat Stan Van Gundy też jest trenerem.

</doc>
<doc id="2150070" url="https://pl.wikipedia.org/wiki?curid=2150070" title="Motocyklowe Grand Prix Katalonii 2001">
Motocyklowe Grand Prix Katalonii 2001

Motocyklowe Grand Prix Katalonii 2001 – szósta eliminacja Motocyklowych Mistrzostw Świata, rozegrana 15-17 czerwca 2001 na torze Circuit de Catalunya w Barcelonie.

</doc>
<doc id="2150072" url="https://pl.wikipedia.org/wiki?curid=2150072" title="Gmina Jaunpiebalga">
Gmina Jaunpiebalga

Jaunpiebalgas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Jaunpiebalga.

</doc>
<doc id="2150075" url="https://pl.wikipedia.org/wiki?curid=2150075" title="145P/Shoemaker-Levy">
145P/Shoemaker-Levy

145P/Shoemaker-Levy (również 145P/Shoemaker-Levy 5) – kometa krótkookresowa, należąca do rodziny komet Jowisza.
Odkrycie.
Kometa została odkryta 13 grudnia 1991 roku w Obserwatorium Palomar w Kalifornii. Jej odkrywcami jest trójka astronomów Carolyn Shoemaker, Eugene Shoemaker oraz David Levy.
Orbita komety.
Orbita komety 145P/Shoemaker-Levy ma kształt elipsy o mimośrodzie 0,54. Jej peryhelium znajduje się w odległości 1,90 j.a., aphelium zaś 6,38 j.a. od Słońca. Jej okres obiegu wokół Słońca wynosi 8,43 roku, nachylenie orbity do ekliptyki to wartość 11,28˚.

</doc>
<doc id="2150076" url="https://pl.wikipedia.org/wiki?curid=2150076" title="Hrabstwo Sawyer">
Hrabstwo Sawyer

Hrabstwo Sawyer (ang. "Sawyer County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1350,32 mil² (3497,31 km²). Według szacunków United States Census Bureau w roku 2009 miało 16 939 mieszkańców. Jego siedzibą administracyjną jest Hayward.
Hrabstwo zostało utworzone z Ashland i Chippewa w 1883. Nazwa pochodzi od senatora Philetusa Sawyera.
Na obszarze hrabstwa znajdują się rzeki Brunet, Chippewa, Couderay, Flambeau, Little Thornapple, Moose, Namekagon, Thornapple i Totagatic oraz 496 jezior.

</doc>
<doc id="2150078" url="https://pl.wikipedia.org/wiki?curid=2150078" title="Aloe succotrina">
Aloe succotrina



</doc>
<doc id="2150081" url="https://pl.wikipedia.org/wiki?curid=2150081" title="Gmina Jaunpils">
Gmina Jaunpils

Jaunpils novads - jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Jaunpils.

</doc>
<doc id="2150082" url="https://pl.wikipedia.org/wiki?curid=2150082" title="Personal Vertigo">
Personal Vertigo

Personal Vertigo – debiutancki album polskiej grupy Something Like Elvis, wydany przez Antenę Krzyku w 1997 roku. W 2010 została wydana reedycja albumu, nakładem Electric Eye.

</doc>
<doc id="2150083" url="https://pl.wikipedia.org/wiki?curid=2150083" title="Hrabstwo Walworth (Wisconsin)">
Hrabstwo Walworth (Wisconsin)

Hrabstwo Walworth (ang. "Walworth County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 576,50 mil² (1493,13 km²). Według szacunków United States Census Bureau w roku 2009 miało 100 593 mieszkańców. Jego siedzibą administracyjną jest Elkhorn.
Hrabstwo powstało w 1836.

</doc>
<doc id="2150085" url="https://pl.wikipedia.org/wiki?curid=2150085" title="Parafia św. Mikołaja w Stratford">
Parafia św. Mikołaja w Stratford

Parafia św. Mikołaja – prawosławna parafia w Stratford, w eparchii wschodnioamerykańskiej i nowojorskiej Rosyjskiego Kościoła Prawosławnego poza granicami Rosji.
Parafia została założona przez grupę emigrantów rosyjskich w 1929. Początkowo jej świątynią była kaplica domowa w jednym z budynków przy Lake Street. W 1942, wobec znacznego wzrostu liczby wiernych, została wzniesiona wolno stojąca cerkiew w stylu naśladującym XII-wieczną architekturę Nowogrodu Wielkiego.
Językami liturgicznymi parafii są cerkiewnosłowiański i angielski.

</doc>
<doc id="2150087" url="https://pl.wikipedia.org/wiki?curid=2150087" title="Krążowniki torpedowe typu Örnen">
Krążowniki torpedowe typu Örnen

Krążowniki torpedowe typu Örnen − typ pięciu jednostek szwedzkiej marynarki wojennej z końca XIX wieku. Oficjalnie klasyfikowane jako krążowniki torpedowe, koncepcyjnie były zbliżone do budowanych równolegle w innych państwach kanonierek torpedowych. Dwa z nich, pomimo przestarzałej konstrukcji, służyły we flocie szwedzkiej jeszcze podczas II wojny światowej.
Projektowanie i budowa.
Pod wpływem konstruowanych w kilku wiodących krajach morskich (przede wszystkim Wielkiej Brytanii) okrętów zaliczanych do klasy kanonierek i krążowników torpedowych, także marynarka wojenna Szwecji zaproponowała budowę podobnych jednostek. Miały one według założeń pełnić funkcje przewodnika flotylli torpedowców, chronić własną flotę przed atakami torpedowców przeciwnika oraz wypełniać zadania rozpoznawcze na rzecz większych okrętów. Prace projektowe trwały od roku 1892. W 1895 roku parlament Szwecji zaakceptował te założenia i przewidział w budżecie środki na budowę pierwszej jednostki. W dwóch kolejnych latach miano zbudować jeszcze cztery następne okręty.
30 sierpnia 1895 roku listem królewskim określono nazwę klasy nowych jednostek na krążowniki torpedowe. Postanowiono również, że okręty będą nosić nazwy pochodzące od nazw ptaków. Pierwszy z nich, "Örnen", był budowany w latach 1895−1897 w stoczni Lindholmens w Göteborgu. Formalnie przekazany do służby 4 maja 1897 roku, został przedstawiony publicznie na Powszechnej Wystawie Sztuki i Przemysłu w Sztokholmie. W tym czasie podjęto decyzję o przemianowaniu następnych jednostek; miały nosić nazwy pochodzące od nazwisk wybitnych szwedzkich dowódców marynarki.
Dwa następne krążowniki typu "Örnen": "Claes Horn" i "Jacob Bagge", weszły do linii w 1898 roku, kolejne: "Psilander" i "Clas Uggla", zbudowane według nieco zmodyfikowanych planów, w 1900 roku.
Opis konstrukcji.
Okręty typu "Örnen" miały kadłub długości całkowitej 69,2 m i 67,17 na konstrukcyjnej linii wodnej (dla dwóch ostatnich jednostek odpowiednio 72,9 i 70,7 m) oraz szerokości całkowitej 8,2 m. Wyporność standardowa wynosiła 800 i 814 ton, zanurzenie maksymalne 3,2 i 3,3 m.
Napęd jednostek stanowiły dwie maszyny parowe potrójnego rozprężania o łącznej mocy 4000 (4500) KM, napędzające dwie śruby. Parę do maszyn dostarczały kotły parowe: cztery cylindryczne o ciśnieniu roboczym pary 12 atmosfer na trzech pierwszych okrętach i osiem typu Yarrow o ciśnieniu roboczym 13 atm na pozostałych. Układ ten zapewniał prędkość maksymalną odpowiednio 19 i 20,5 węzła. Zapas węgla, wynoszący 90 lub 120 ton pozwalał przepłynąć maksymalnie 1200 mil morskich z prędkością ekonomiczną 12 węzłów. Okręty posiadały pojedynczy ster, poruszany parową maszynką sterową produkcji brytyjskiej.
Uzbrojenie okrętów w chwili wejścia do służby składało się z dwóch dział kal. 120 mm na pokładach dziobowym i rufowym oraz czterech kal. 57 mm rozmieszczonych po dwa na burtach i pojedynczej podwodnej wyrzutni torpedowej kal. 381 mm w stewie dziobowej. Na dwóch najdłużej pozostających w służbie okrętach w 1940 roku zastąpiono działa kal. 57 mm zdwojonymi stanowiskami dział przeciwlotniczych kal. 25 mm. Otrzymały one również tory minowe na 12 min.
Projektowana załoga krążowników torpedowych liczyła 104 oficerów, podoficerów i marynarzy.

</doc>
<doc id="2150089" url="https://pl.wikipedia.org/wiki?curid=2150089" title="Hrabstwo Shawano">
Hrabstwo Shawano

Hrabstwo Shawano (ang. "Shawano County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 909,33 mil² (2355,15 km²). Według szacunków United States Census Bureau w roku 2009 miało 41 166 mieszkańców. Jego siedzibą administracyjną jest Shawano.
Hrabstwo zostało utworzone z Oconto w 1853. Nazwa pochodzi od słowa Indian Menominów, oznaczającego południe.
Na obszarze hrabstwa znajdują się rzeki Embarrass, Oconto, Pensaukee, Pigeon, Red River, Shioc i Wolf oraz 134 jezior.

</doc>
<doc id="2150090" url="https://pl.wikipedia.org/wiki?curid=2150090" title="Igor Ǵuzełow">
Igor Ǵuzełow

Igor Ǵuzełow (lub "Ǵuzelov", cyryl. Игор Ѓузелов; ur. 2 kwietnia 1976 w Strumicy, Jugosławia) – północnomacedoński piłkarz, grający na pozycji obrońcy, reprezentant Macedonii.
Kariera piłkarska.
Kariera klubowa.
W 1993 rozpoczął karierę piłkarską w klubie Belasica Strumica. W 1995 przeszedł do Sileksu Kratowo. W 1999 został piłkarzem Hajduka Split. W czerwcu 2001 roku został zaproszony do ukraińskiego Szachtara Donieck. W 2002 podpisał kontrakt z Metałurhiem Donieck. Zimą 2006 klub postanowił sprzedać piłkarza. W rundzie wiosennej sezonu 2005/06 występował na wypożyczeniu w izraelskim Hapoelu Petach Tikwa. Od lata 2006 bronił barw belgijskiego Cercle Brugge. Na początku 2007 podpisał nowy kontrakt z Cercle Brugge, w którym gra do dziś.
Kariera reprezentacyjna.
W latach 1998–2003 występował w reprezentacji Macedonii. Łącznie rozegrał 18 gier i zdobył 1 bramkę.

</doc>
<doc id="2150098" url="https://pl.wikipedia.org/wiki?curid=2150098" title="Olivia (album)">
Olivia (album)

Olivia jest debiutanckim albumem amerykańskiej piosenkarki R&amp;B, Olivii. Został wydany 17 kwietnia, 2001 roku. Dnia 2 czerwca, 2001 roku album dotarł do 65. miejsca na Billboard 200. Również uplasował się na 22. pozycji na Top R&amp;B/Hip-Hop Albums. Singiel z albumu „Bizounce”, dotarł do 15. miejsca na Billboard Hot 100. "Olivia" został zatwierdzony jako złoto przez RIAA, dnia 17 listopada, 2002 roku.

</doc>
<doc id="2150099" url="https://pl.wikipedia.org/wiki?curid=2150099" title="Kraví hora">
Kraví hora

Kraví hora (niem. "Kuhberg", 1071 m n.p.m.) – szczyt w Karkonoszach w obrębie Lasockiego Grzbietu.
Opis.
Położony w bocznym odgałęzieniu Lasockiego Grzbietu, odchodzącym na zachód spod szczytu Łysociny. W siodle pomiędzy Łysociną a Kraví horą znajduje się centralna część wsi Malá Úpa. Niewielki masyw Kraví hory jest ze wszystkich stron otoczony głęboko wciętymi dolinami potoków. Od północy jest to Rennerův potok, od zachodu i południa Malá Úpa, a od wschodu Kraví potok (niem. "Plader Bach"). Oba potoki są lewymi dopływami Malé Úpy.
Roślinność.
Wierzchołek i stoki porośnięte lasami - monokulturą świerkową. W ostatnich latach były one częściowo wytrzebione i obecnie liczne są powoli zarastające polany.
Ochrona przyrody.
Cały masyw leży w obrębie Parku Narodowego ("Krkonošský národní park, KRNAP").
Turystyka.
Kraví hora nie jest udostępniona żadnym szlakiem turystycznym. Drogi leśne okrążające masyw zaczynają się we wsi Malá Úpa.

</doc>
<doc id="2150101" url="https://pl.wikipedia.org/wiki?curid=2150101" title="Hrabstwo St. Croix">
Hrabstwo St. Croix

Hrabstwo St. Croix (ang. "St. Croix County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 735,81 mil² (1905,74 km²). Według szacunków United States Census Bureau w roku 2009 miało 83 351 mieszkańców. Jego siedzibą administracyjną jest Hudson.
Hrabstwo zostało utworzone w 1840. Nazwa pochodzi od francuskiego odkrywcy St Croix.
Na obszarze hrabstwa znajdują się rzeki Apple, Eau Galle, Kinnickinnic, Rush, St Croix i Willow oraz 64 jeziora.

</doc>
<doc id="2150103" url="https://pl.wikipedia.org/wiki?curid=2150103" title="Kościół św. Jerzego w Warszawie">
Kościół św. Jerzego w Warszawie

Kościół św. Jerzego – kościół, który znajdował się przy ul. Świętojerskiej na Nowym Mieście w Warszawie. Rozebrany pod koniec XIX wieku.
Historia.
Kościół został wzniesiony na początkowym odcinku ulicy, w pobliżu skrzyżowania z ul. Freta. Powstał z fundacji książęcej już po roku 1313 przy azylu rycerskim. Azyl ten znajdujący się za murami Starej Warszawy służył za miejsce noclegu dla tych, którzy nie zdążyli do miasta przed zamknięciem bram o zmroku. Później kościół został przejęty przez opactwo czerwińskie i utworzono przy nim prepozyturę zakonną kanoników regularnych.
Około roku 1454 z fundacji księcia Bolesława IV zwanego warszawskim wzniesiono na miejscu pierwotnej, drewnianej świątyni murowany, gotycki kościół i klasztor kanoników. W latach 1547-48 został przebudowany przez muratora Jana Baptystę Wenecjanina, chętnie sięgającego do motywów włoskiego renesansu.
W miarę rozwoju miasta azyl rycerski przestał być tu potrzebny, a kościół stał się siedzibą parafii. Wokół kościoła znajdował się cmentarz dla najuboższych mieszkańców Starej Warszawy, a także dla samobójców i zmarłych z ręki kata. Budynki kościelne zniszczone częściowo w czasie wojen szwedzkich chylił się upadkowi.
Po kasacie zakonu kanoników regularnych w roku 1818 jego nieruchomości przeszły na własność Skarbu Państwa. Przez kilka lat mieściła się w nich komora celna. Później zostały one wydzierżawione spółce Józefa Morissa oraz Tomasza Evansa. Spółka umieściła w zabudowaniach przykościelnych fabrykę maszyn i odlewów "(Odlewnia i Rządowa Fabryka Machin)." Józef Moriss odszedł ze spółki w roku 1824, trzydzieści lat później, w roku 1854 do rodzinnego interesu Evansów dołączyli zarządcy Rządowej Fabryki Machin przy ul. Solec: Stanisław Lilpop i Wilhelm Rau, którzy odkupili od Evansów firmę w roku 1866. W roku 1868 do firmy dołączył trzeci udziałowiec, belgijski baron Seweryn Loewenstein, i od roku 1872 firma działała pod nazwą "Towarzystwo Przemysłowe Zakładów Mechanicznych Lilpop, Rau i Loewenstein Spółka Akcyjna", lub krócej – Lilpop, Rau i Loewenstein.
Około roku 1860 zburzono wieżę dawnego kościoła św. Jerzego, a w 1862 ulicę Świętojerską poszerzono i uregulowano – po tym okresie rozebrano fragment prezbiterium kościoła. Dzwon z wieży kościoła św. Jerzego trafił ostateczne na Służew do kościoła św. Katarzyny.
W roku 1881 zakłady „Lilpop, Rau i Loewenstein” wyprowadziły się na Solec, zaś w kościele świętojerskim od roku 1893 działała manufaktura firanek i wyrobów koronkowych Towarzystwo Akcyjne M.S. Feinkind.
Podczas modernizacji i rozbudowy nowej siedziby w latach 1893-1896, Feinkindowie rozebrali większą część murów kościoła, zaś w roku 1913 uzyskali zezwolenie Magistratu na budowę hali targowej, zwanej "Halą Świętojerską". Hala i okoliczna zabudowa uległa zniszczeniu w czasie powstania warszawskiego.
Po wojnie w czasie rozbiórki ruin "Hali Świętojerskiej" w latach 1945–1947 odsłonięto fragment gotyckich murów północno-zachodniego narożnika kościoła św. Jerzego. Zostały one rozebrane w 1962.

</doc>
<doc id="2150106" url="https://pl.wikipedia.org/wiki?curid=2150106" title="Paciorecznikowate">
Paciorecznikowate



</doc>
<doc id="2150108" url="https://pl.wikipedia.org/wiki?curid=2150108" title="Cannaceae">
Cannaceae



</doc>
<doc id="2150112" url="https://pl.wikipedia.org/wiki?curid=2150112" title="Parafia św. Jana Chrzciciela w Waszyngtonie">
Parafia św. Jana Chrzciciela w Waszyngtonie

Parafia św. Jana Chrzciciela – prawosławna parafia w Waszyngtonie, w eparchii wschodnioamerykańskiej i nowojorskiej Rosyjskiego Kościoła Prawosławnego poza granicami Rosji.
Jest to parafia etnicznie rosyjska, założona przez emigrantów przybyłych do Stanów Zjednoczonych po II wojnie światowej.

</doc>
<doc id="2150113" url="https://pl.wikipedia.org/wiki?curid=2150113" title="Indie na Zimowych Igrzyskach Olimpijskich 1992">
Indie na Zimowych Igrzyskach Olimpijskich 1992

Indie na Zimowych Igrzyskach Olimpijskich 1992 w Albertville reprezentowało dwóch zawodników, którzy wystartowali w narciarstwie alpejskim.
Był to czwarty start Indii na zimowych igrzyskach olimpijskich (poprzednie to 1964, 1968, 1988).

</doc>
<doc id="2150117" url="https://pl.wikipedia.org/wiki?curid=2150117" title="PopPixie">
PopPixie

PopPixie – włoski serial animowany, wyprodukowany przez Rainbow. Po raz pierwszy serial ten został wyemitowany we Francji 14 sierpnia 2010 na France 3, a później w Télétoon. W Polsce serial był nadawany od 9 lipca 2012 roku na kanale Nickelodeon Polska w bloku "Nick Jr," później został wykupiony przez serwis Netflix od dnia 9 sierpnia 2016 roku, lecz emitował go wyłącznie z polskimi napisami.
Fabuła.
Chroniona przez Drzewo Życia, miniaturowa metropolia Pixieville jest domem dla grupy wyjątkowych stworzeń, zwanych Pixie. Serial opowiada o codziennych perypetiach głównych Pixie, czarodziejek z Klubu Winx - Chatty, Piff, Tune, Digit, Amore i Lockette.
Wersja polska.
Wersja polska: na zlecenie Nickelodeon Polska – Start International Polska
Reżyseria: Anna Apostolakis
Nadzór merytoryczny: Aleksandra Dobrowolska, Katarzyna Dryńska
Wystąpili:
i inni
Piosenkę śpiewała: Katarzyna Łaska
Lektor: Paweł Galia

</doc>
<doc id="2150119" url="https://pl.wikipedia.org/wiki?curid=2150119" title="Hrabstwo Washington (Wisconsin)">
Hrabstwo Washington (Wisconsin)

Hrabstwo Washington (ang. "Walworth County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 435,89 mil² (1128,95 km²). Według szacunków United States Census Bureau w roku 2009 miało 130 681 mieszkańców. Jego siedzibą administracyjną jest West Bend.
Hrabstwo powstało w 1836.

</doc>
<doc id="2150120" url="https://pl.wikipedia.org/wiki?curid=2150120" title="Indie na Zimowych Igrzyskach Olimpijskich 1988">
Indie na Zimowych Igrzyskach Olimpijskich 1988

Indie na Zimowych Igrzyskach Olimpijskich 1988 w Calgary reprezentowało troje zawodników, którzy wystartowali w narciarstwie alpejskim.
Był to trzeci start Indii na zimowych igrzyskach olimpijskich (poprzednie to 1964, 1968).

</doc>
<doc id="2150121" url="https://pl.wikipedia.org/wiki?curid=2150121" title="Hrabstwo Trempealeau">
Hrabstwo Trempealeau

Hrabstwo Trempealeau (ang. "Trempealeau County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 741,98 mil² (1921,72 km²). Według szacunków United States Census Bureau w roku 2009 miało 27 754 mieszkańców. Jego siedzibą administracyjną jest Whitehall.
Hrabstwo zostało utworzone z Crawford i La Crosse w 1854. Nazwa pochodzi od gór Trempealeau.
Na obszarze hrabstwa znajdują się rzeki Black, Buffalo, Missisipi i Trempealeau oraz 76 jezior.

</doc>
<doc id="2150123" url="https://pl.wikipedia.org/wiki?curid=2150123" title="Indie na Zimowych Igrzyskach Olimpijskich 1968">
Indie na Zimowych Igrzyskach Olimpijskich 1968

Indie na Zimowych Igrzyskach Olimpijskich 1968 w Grenoble reprezentował jeden zawodnik - Jeremy Bujakowski, który wystartował w narciarstwie alpejskim.
Był to drugi start Indii na zimowych igrzyskach olimpijskich po starcie w 1964 roku.

</doc>
<doc id="2150126" url="https://pl.wikipedia.org/wiki?curid=2150126" title="Indie na Zimowych Igrzyskach Olimpijskich 1964">
Indie na Zimowych Igrzyskach Olimpijskich 1964

Indie na Zimowych Igrzyskach Olimpijskich 1964 w Innsbrucku – reprezentował jeden zawodnik, Jeremy Bujakowski, który wystartował w narciarstwie alpejskim.
Był to pierwszy w historii start Indii na zimowych igrzyskach olimpijskich.

</doc>
<doc id="2150127" url="https://pl.wikipedia.org/wiki?curid=2150127" title="Parafia św. Włodzimierza w Miami">
Parafia św. Włodzimierza w Miami

Parafia św. Włodzimierza – prawosławna parafia w Miami, w eparchii wschodnioamerykańskiej i nowojorskiej Rosyjskiego Kościoła Prawosławnego poza granicami Rosji.
Jest to parafia etnicznie rosyjska, założona przez emigrantów przybyłych do Stanów Zjednoczonych po II wojnie światowej.

</doc>
<doc id="2150128" url="https://pl.wikipedia.org/wiki?curid=2150128" title="Dolar hiszpański">
Dolar hiszpański

Dolar hiszpański – srebrna moneta równa wartością równa ośmiu realom, skąd też jej nazwa w języku hiszpańskim real de a ocho – „kawałek z ośmiu”. Bita od hiszpańskiej reformy monetarnej z 1497 roku, aby móc korespondować z niemieckim talarem. Na jej podstawie stworzony został dolar amerykański, z którym legalnie funkcjonowała do czasu uchwalenia aktu menniczego z 1857 roku. Ponieważ była szeroko używana zarówno w Europie, w Amerykach oraz na Dalekim Wschodzie stała się pierwszą walutą światową u skraju XVIII wieku. Wiele istniejących dziś walut, jak dolar kanadyjski, czy amerykański czy yuan chiński bazowały początkowo na dolarach hiszpańskich.
Etymologia.
W XVI wieku czeski hrabia Hieronymus Schlick rozpoczął bicie monety zwanej "Joachimsthaler", od niemieckiej nazwy Jachymowa "(Joachimstal)", doliny w której wydobywano srebro. "Joachimsthaler" został niebawem skrócony do "taler" i szybko wpasował się do wielu języków.
Historia.
Po wprowadzeniu przez Arcyksięstwo Austriackie guldinerów w 1486 roku w reszcie Europy również pojawiła się idea bicia monet o wysokiej zawartości srebra. Reforma monetarna w Hiszpanii z 1497 roku wprowadziła monetę ośmiorealową.
W kolejnych wiekach, aż do XIX włącznie moneta była bita zarówno w Hiszpanii jak i nowym świecie. Główne mennice Indii Zachodnich znajdowały się w Potosí, Limie oraz mieście Meksyk; różniły się od bitych w Hiszpanii wizerunkiem słupów Heraklesa na rewersie. W XIX wieku nominał dolarów został ustalony na wysokości 20 reali, a ostatecznie 2 escudów. 
Przyjęcie przez Hiszpanię peset oraz dołączenie do Łacińskiej Unii Monetarnej zakończyła dominację dolarów. W latach 90. XX wieku bito pamiątkowe monety 2000-pesetowe podobne krojem do 8 reali.

</doc>
<doc id="2150130" url="https://pl.wikipedia.org/wiki?curid=2150130" title="Witold Seńczuk">
Witold Seńczuk

Witold Seńczuk (ur. 19 marca 1925 w Stanisławowie) – polski farmaceuta, profesor nauk farmaceutycznych specjalizujący się w toksykologii.
Życiorys.
Świadectwo dojrzałości uzyskał w 1946 roku w Liceum im. Króla Bolesława Chrobrego w Nowym Sączu. W latach 1946–1950 studiował na Akademii Medycznej w Gdańsku. W czasie studiów, w 1948 roku, podjął pracę w Katedrze Chemii Fizjologicznej. W 1959 roku przeszedł do Katedry Toksykologii. Doktorat z zakresu toksykologii uzyskał w 1961 roku w AM w Gdańsku, habilitował się w AM w Krakowie w 1965 roku. W 1967 roku został zaangażowany w Akademii Medycznej w Poznaniu na stanowisko kierownika Katedry Toksykologii, gdzie pracował do czasu emerytury w 1995 roku.
W 1972 roku uzyskał tytuł profesora nadzwyczajnego, zaś w 1980 roku profesora zwyczajnego. Ma specjalizację II stopnia z zakresu analityki klinicznej i II stopnia z zakresu toksykologii. Odbył liczne staże i szkolenia krajowe i zagraniczne.
Był między innymi dziekanem, prorektorem, dyrektorem uczelnianego instytutu, przez wiele lat członkiem senatu AM w Poznaniu. Działał na rzecz nauki i nauczania w skali krajowej, będąc między innymi członkiem Rady Głównej Nauki i Szkolnictwa Wyższego oraz członkiem Centralnej Komisji ds. Stopni i Tytułów. Brał udział w pracach kilku komisji PAN. Był współzałożycielem Polskiego Towarzystwa Toksykologicznego, a w następnych latach przewodniczącym jego zarządu głównego.
Przez wiele lat wykładał w Akademii Medycznej w Poznaniu i okresowo na Politechnice Poznańskiej. Autor ponad 140 prac doświadczalnych, przeglądowych i monografii.
Jest redaktorem naukowym i współautorem podręczników akademickich z zakresu toksykologii, wśród nich „Toksykologii współczesnej”.

</doc>
<doc id="2150131" url="https://pl.wikipedia.org/wiki?curid=2150131" title="Stefano Barrera">
Stefano Barrera

Stefano Barrera (ur. 12 stycznia 1980 w Syrakuzach) – włoski florecista, dwukrotny złoty medalista mistrzostw świata, dwukrotny mistrz Europy.
Największym osiągnięciem zawodnika jest złoty medal mistrzostw świata w 2008 i w 2009 roku w turnieju drużynowym. Podczas mistrzostw Europy w Kijowie (2008) oraz w Płowdiwie (2009) zdobył złoty medal w rywalizacji drużynowej.

</doc>
<doc id="2150134" url="https://pl.wikipedia.org/wiki?curid=2150134" title="Barbaros Goezutok">
Barbaros Goezutok



</doc>
<doc id="2150137" url="https://pl.wikipedia.org/wiki?curid=2150137" title="Nickelodeon (kino)">
Nickelodeon (kino)

Nickelodeon (z ang. "nickel" – pięć centów) – typ stałego kina, który narodził się na początku XX wieku w Stanach Zjednoczonych. Jego nazwa pochodzi od angielskiego słowa "nickel", oznaczającego pięciocentową monetę (tyle właśnie kosztowało wejście do nickelodeonu), i starogreckiego "odeion" oznaczającego przykryty dachem teatr.
Historia.
Pierwszy nickelodeon powstał w 1905 roku na Smithfield Street w Pittsburgu. Harry Davis założył tam stałe kino (nazwane właśnie Nickelodeon) na 96 miejsc siedzących i wyświetlające przy akompaniamencie pianina (zob. taper) filmy na ekranie wielkości 3 na 4 metry; wstęp do kina kosztował 5 centów. Pierwszy pokaz odbył się 19 czerwca; pokazywano wtedy film "The Great Train Robbery". Od samego początku odniósł on ogromny sukces, co spowodowało powstanie w kolejnych kin tego typu – do 1907 roku istniało w USA już 3 tysiące tego typu stałych kin, mających różnych właścicieli.
Typowy nickelodeon był niewielki i ciasny; mógł pomieścić jedynie ekran (szerokość 4 m), miejsca dla widzów (ok. 100), projektor oraz pianino, umieszczone w pobliżu ekranu. Kosztujące 5 centów bilety sprzedawano w półokrągłej kasie, mieszczącej się przed wejściem do kina. W nickelodeonach wyświetlano początkowo filmy o długości 15–20 minut, z czasem jednak czas ten się wydłużył.
Istnienie dużej sieci nickelodeonów w USA spowodowało, że amerykański przemysł filmowy mógł osiągać znaczne zyski wyłącznie dzięki dystrybucji wewnątrz kraju; dzięki temu odcięcie go od zysków czerpanych z rynku europejskiego, spowodowane I wojną światową, nie było na tyle dotkliwe, żeby spowodować bankructwo tegoż przemysłu.

</doc>
<doc id="2150139" url="https://pl.wikipedia.org/wiki?curid=2150139" title="Bermudy na Zimowych Igrzyskach Olimpijskich 1994">
Bermudy na Zimowych Igrzyskach Olimpijskich 1994

Bermudy na Zimowych Igrzyskach Olimpijskich 1994 reprezentował jeden zawodnik – saneczkarz Simon Payne.
Był to drugi start reprezentacji Bermudów na zimowych igrzyskach olimpijskich.

</doc>
<doc id="2150141" url="https://pl.wikipedia.org/wiki?curid=2150141" title="Oezkan Oezdek">
Oezkan Oezdek



</doc>
<doc id="2150143" url="https://pl.wikipedia.org/wiki?curid=2150143" title="Hrabstwo Waupaca">
Hrabstwo Waupaca

Hrabstwo Waupaca (ang. "Walworth County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 765,33 mil² (1982,2 km²). Według szacunków United States Census Bureau w roku 2009 miało 51 665 mieszkańców. Jego siedzibą administracyjną jest Waupaca.
Hrabstwo powstało w 1851.

</doc>
<doc id="2150144" url="https://pl.wikipedia.org/wiki?curid=2150144" title="Bermudy na Zimowych Igrzyskach Olimpijskich 1992">
Bermudy na Zimowych Igrzyskach Olimpijskich 1992

Bermudy na Zimowych Igrzyskach Olimpijskich 1992 reprezentował jeden zawodnik – saneczkarz Simon Payne.
Był to pierwszy w historii start reprezentacji Bermudów na zimowych igrzyskach olimpijskich.
Saneczkarstwo.
Mężczyźni

</doc>
<doc id="2150146" url="https://pl.wikipedia.org/wiki?curid=2150146" title="USS Osprey (MHC-51)">
USS Osprey (MHC-51)

USS Osprey (MHC-51) - prototypowy niszczyciel min typu "Osprey". Czwarta jednostka US Navy o tej nazwie.
Kontrakt na budowę został przydzielony 22 maja 1987. Okręt został nabyty 23 sierpnia 1993. Oczekuje na decyzję o dalszym losie w "Beaumont Reserve Fleet".

</doc>
<doc id="2150148" url="https://pl.wikipedia.org/wiki?curid=2150148" title="Parafia św. Andrzeja w St. Petersburgu">
Parafia św. Andrzeja w St. Petersburgu

Parafia św. Andrzeja – prawosławna parafia w St. Petersburgu, w eparchii wschodnioamerykańskiej i nowojorskiej Rosyjskiego Kościoła Prawosławnego poza granicami Rosji.
W latach 2008–2010 była wznoszona obecnie istniejąca cerkiew parafialna, poświęcona 31 sierpnia 2010 przez zwierzchnika Kościoła metropolitę Hilariona (Kaprala).

</doc>
<doc id="2150151" url="https://pl.wikipedia.org/wiki?curid=2150151" title="Kostowcowate">
Kostowcowate

Kostowcowate ("Costaceae") – rodzina bylin z rzędu imbirowców. Należy do niej 7 rodzajów ze 137 gatunkami, większość z nich należy do rodzaju "Costus". Przedstawiciele występują w całej strefie tropikalnej, największe zróżnicowanie osiągając w tropikalnej części Ameryki Południowej oraz w rejonie Nowej Gwinei. Szereg gatunków z rodzaju "Costus" uprawianych jest jako rośliny ozdobne, wykorzystywanych jest jako warzywa i rośliny lecznicze.
Systematyka.
Klad okrytonasienne, klad jednoliścienne ("monocots"), rząd imbirowce ("Zingiberales"), rodzina "Costaaceae". Rodzina stanowi grupę siostrzaną dla imbirowatych ("Zingiberaceae"):

</doc>
<doc id="2150155" url="https://pl.wikipedia.org/wiki?curid=2150155" title="Hasan Ozcan">
Hasan Ozcan



</doc>
<doc id="2150157" url="https://pl.wikipedia.org/wiki?curid=2150157" title="Fidżi na Zimowych Igrzyskach Olimpijskich 1994">
Fidżi na Zimowych Igrzyskach Olimpijskich 1994

Fidżi na Zimowych Igrzyskach Olimpijskich 1994 reprezentował jeden zawodnik - Rusiate Rogoyawa.
Był to drugi po Zimowych Igrzyskach Olimpijskich 1988 start reprezentacji Fidżi na zimowych igrzyskach.
Biegi narciarskie.
Mężczyźni

</doc>
<doc id="2150159" url="https://pl.wikipedia.org/wiki?curid=2150159" title="Hakan Ozcan">
Hakan Ozcan



</doc>
<doc id="2150161" url="https://pl.wikipedia.org/wiki?curid=2150161" title="Hrabstwo Vilas">
Hrabstwo Vilas

Hrabstwo Vilas (ang. "Vilas County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1018 mil² (2636 km²). Według szacunków United States Census Bureau w roku 2009 miało 21 033 mieszkańców. Jego siedzibą administracyjną jest Eagle River.
Hrabstwo powstało w 1893.

</doc>
<doc id="2150164" url="https://pl.wikipedia.org/wiki?curid=2150164" title="Ismail Ozgur">
Ismail Ozgur



</doc>
<doc id="2150165" url="https://pl.wikipedia.org/wiki?curid=2150165" title="Fidżi na Zimowych Igrzyskach Olimpijskich 1988">
Fidżi na Zimowych Igrzyskach Olimpijskich 1988

Fidżi na Zimowych Igrzyskach Olimpijskich 1988 reprezentował jeden zawodnik – Rusiate Rogoyawa, który startował w biegach narciarskich, czyli jednej z czternastu dyscyplin igrzysk. Był on jednocześnie chorążym reprezentacji Fidżi na igrzyskach w Calgary. Był to pierwszy start Fidżi na zimowych igrzyskach olimpijskich.
Rogoyawa wystartował tylko w biegu na 15 kilometrów, w którym zajął 83. miejsce (wyprzedził tylko dwóch sklasyfikowanych i pięciu niesklasyfikowanych biegaczy). Oprócz Rogoyawy do Calgary pojechało trzech członków delegacji.
Tło startu.
Narodowy komitet olimpijski tegoż kraju powstał w 1949 roku, a przez Międzynarodowy Komitet Olimpijski został zatwierdzony sześć lat później. Rok po zatwierdzeniu komitetu olimpijskiego Fidżi wystartowało na letnich igrzyskach w Melbourne. Na zimowych igrzyskach olimpijskich reprezentanci tego kraju zadebiutowali w 1988 roku. Oprócz zawodnika, do Calgary pojechało trzech członków delegacji Fidżi, w tym attaché olimpijski Jerome Pransky oraz szef misji olimpijskiej Vidhya Lakhan.
Fidżi to kraj, w którym nie da się uprawiać żadnej zimowej dyscypliny sportu (wyspy leżą w pasie klimatu równikowego wilgotnego), toteż Rogoyawa nie miał tam możliwości do trenowania biegów. Po raz pierwszy zetknął się z narciarstwem w Norwegii podczas studiowania inżynierii elektrycznej (było to w 1982 roku, przedtem nigdy na własne oczy śniegu nie widział). Stawiał tam swoje pierwsze kroki w biegach, a także nauczył się jeździć na nartach.
Wyniki.
Biegi narciarskie.
Fidżi reprezentował tylko Rusiate Rogoyawa, który wystąpił w biegu na 15 km mężczyzn.
Bieg na 15 km techniką klasyczną został rozegrany 19 lutego 1988 roku i przystąpiło do niego 90 zawodników. Już od samego startu Rogoyawa plasował się pod koniec stawki. Na pierwszym pomiarze czasu uzyskał czas 19:47,0 (do pierwszego miejsca tracił 6:40,9 min), który dawał mu tylko przedostatnie, 84. miejsce przed Sanmaryńczykiem Andreą Sammaritanim. Nad Sanmaryńczykiem miał bezpieczną przewagę wynoszącą niecałe 30 sekund. Bezpośrednio przed Rogoyawą biegł Roberto Alvárez z Meksyku, mający nad nim 7 sekund przewagi. Dwójka Alvárez–Rogoyawa traciła już jednak niemal minutę do plasującego się na 82. pozycji Arturo Kincha z Kostaryki. Z czasem tracili coraz więcej do kostarykańskiego biegacza, więc toczyli oni walkę tylko o 83. miejsce (równocześnie coraz bardziej dystans tracił biegacz z San Marino).
Na kolejnym punkcie pomiaru czasu Rogoyawa uzyskał czas 42:48,8 (tracił do pierwszej pozycji niemal czternaście i pół minuty) i był 84. na punkcie pomiaru. Jego strata była tak duża, że dziewięciu najlepszych zawodników zdążyło już ukończyć cały bieg. Fidżyjczyk powiększał przewagę nad Sammaritanim (1:33,4 min), jednak zaczął tracić dystans do Alváreza (22,3 s). Później Rogoyawa zdołał jeszcze odrobić stratę do Meksykanina i na ostatnich metrach wyścigu obaj stoczyli bardzo wyrównany pojedynek o 83. miejsce. Ostatecznie lepszy okazał się Rogoyawa, który wyprzedził Alváreza o jedną dziesiątą sekundy. Rogoyawa uzyskał czas 1-01:26,3 i wyprzedził tylko Meksykanina, Sanmaryńczyka i pięciu niesklasyfikowanych zawodników. Do zwycięzcy, reprezentującego ZSRR Michaiła Diewiatjarowa, stracił natomiast 20 minut, 7 sekund i 4 dziesiąte sekundy.

</doc>
<doc id="2150170" url="https://pl.wikipedia.org/wiki?curid=2150170" title="Kaan Sahin">
Kaan Sahin



</doc>
<doc id="2150175" url="https://pl.wikipedia.org/wiki?curid=2150175" title="Bayram Sonmez">
Bayram Sonmez



</doc>
<doc id="2150178" url="https://pl.wikipedia.org/wiki?curid=2150178" title="4 (album Smolika)">
4 (album Smolika)

4 – czwarty solowy, studyjny album Andrzeja Smolika. Został wydany 10 listopada 2010 roku. Album zadebiutował na 3. miejscu listy OLiS w Polsce. Album uzyskał status złotej płyty.
Teledysk z udziałem Emmanuelle Seigner do utworu „Forget Me Not” wyreżyserował Paweł Edelman. Interaktywna wersja klipu została nagrodzona na Międzynarodowym Festiwalu Dave Awards jako najlepsze interaktywne video 2011 roku. Autorami nagrodzonej wersji są KisingerTwins (Kasia Kifert i Dawid Marcinkowski) i firma Unit9.

</doc>
<doc id="2150179" url="https://pl.wikipedia.org/wiki?curid=2150179" title="Burak Yildirim">
Burak Yildirim



</doc>
<doc id="2150181" url="https://pl.wikipedia.org/wiki?curid=2150181" title="Jamajka na Zimowych Igrzyskach Olimpijskich 1998">
Jamajka na Zimowych Igrzyskach Olimpijskich 1998

Jamajkę na Zimowych Igrzyskach Olimpijskich 1998 reprezentowało sześciu zawodników, którzy wystartowali w konkurencjach bobslejowych.
Był to czwarty start Jamajki na zimowych igrzyskach olimpijskich.

</doc>
<doc id="2150182" url="https://pl.wikipedia.org/wiki?curid=2150182" title="Cem Yilmaz">
Cem Yilmaz



</doc>
<doc id="2150184" url="https://pl.wikipedia.org/wiki?curid=2150184" title="Hrabstwo Winnebago (Wisconsin)">
Hrabstwo Winnebago (Wisconsin)

Hrabstwo Winnebago (ang. "Winnebago County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 578,70 mil² (1498,83 km²). Według szacunków United States Census Bureau w roku 2009 miało 163 370 mieszkańców. Jego siedzibą administracyjną jest Oshkosh.

</doc>
<doc id="2150185" url="https://pl.wikipedia.org/wiki?curid=2150185" title="Jamajka na Zimowych Igrzyskach Olimpijskich 1994">
Jamajka na Zimowych Igrzyskach Olimpijskich 1994

Jamajkę na Zimowych Igrzyskach Olimpijskich 1994 reprezentowało czterech zawodników, którzy wystartowali w konkurencjach bobslejowych.
Był to trzeci start Jamajki na zimowych igrzyskach olimpijskich.

</doc>
<doc id="2150186" url="https://pl.wikipedia.org/wiki?curid=2150186" title="Julija Gawriłowa">
Julija Gawriłowa

Julija Pietrowna Gawriłowa (ros. Юлия Петровна Гаврилова; ur. 20 lipca 1989 w Nowosybirsku) − rosyjska szablistka, trzykrotna mistrzyni świata, dwukrotna wicemistrzyni Europy. 
Na mistrzostwach świata w 2010 roku, wraz z drużyną, zdobyła złoty medal w turnieju drużynowym. Rok później, w mistrzostwach Europy w Sheffield była trzecia indywidualnie oraz trzecia wraz z drużyną.

</doc>
<doc id="2150188" url="https://pl.wikipedia.org/wiki?curid=2150188" title="Jamajka na Zimowych Igrzyskach Olimpijskich 1992">
Jamajka na Zimowych Igrzyskach Olimpijskich 1992

Jamajkę na Zimowych Igrzyskach Olimpijskich 1992 reprezentowało pięciu zawodników, którzy wystartowali w konkurencjach bobslejowych.
Był to drugi start Jamajki na zimowych igrzyskach olimpijskich.

</doc>
<doc id="2150193" url="https://pl.wikipedia.org/wiki?curid=2150193" title="Jamajka na Zimowych Igrzyskach Olimpijskich 1988">
Jamajka na Zimowych Igrzyskach Olimpijskich 1988

Jamajkę podczas XV Zimowych Igrzyskach Olimpijskich w 1988 roku reprezentowało czterech zawodników, którzy wystartowali w konkurencjach bobslejowych.
Był to pierwszy w historii start reprezentacji Jamajki w zimowych igrzyskach olimpijskich.
Start reprezentacji Jamajki w bobslejach był inspiracją do filmu pt. "Reggae na lodzie" (1993, tytuł oryginalny "Cool Runnings").
Bobsleje.
Mężczyźni

</doc>
<doc id="2150195" url="https://pl.wikipedia.org/wiki?curid=2150195" title="Parafia Ikony Matki Bożej „Wszystkich Strapionych Radość” w Cumming">
Parafia Ikony Matki Bożej „Wszystkich Strapionych Radość” w Cumming

Parafia Ikony Matki Bożej „Wszystkich Strapionych Radość” – prawosławna parafia w Cumming, w eparchii wschodnioamerykańskiej i nowojorskiej Rosyjskiego Kościoła Prawosławnego poza granicami Rosji.

</doc>
<doc id="2150196" url="https://pl.wikipedia.org/wiki?curid=2150196" title="Lekcja Śpiewania">
Lekcja Śpiewania

Lekcja śpiewania - koncerty organizowane cyklicznie w Krakowie, przeważnie na Rynku Głównym, polegające na wspólnym wykonaniu przez artystów i zgromadzoną publiczność piosenek - głównie patriotycznych.
Inicjatywa została zapoczątkowana przez Stowarzyszenia Przyjaciół Polskiej Piosenki, Ośrodek Kultury Biblioteka Polskiej Piosenki oraz kabaret Loch Camelot. Wszystkie dotychczasowe spotkania z tego cyklu prowadzili Waldemar Domański i Kazimierz Madej.
Organizatorem i głównym sponsorem koncertów jest Kancelaria Prezydenta Miasta Krakowa. Na każdą z lekcji przygotowywane są specjalne śpiewniki, dzięki którym wszyscy mogą się włączyć we wspólny śpiew. Do tej pory wydano w sumie około 200.000 śpiewników. Dodatkowo teksty wyświetlane są na ekranie znajdującym się koło sceny.
Jeden ze śpiewników z przedświątecznej Lekcji śpiewania kolęd zabrał do Watykanu Prezydent Jacek Majchrowski. W odpowiedzi na ten prezent organizatorzy Lekcji śpiewania otrzymali od Jana Pawła II zachętę do kontynuowania tej inicjatywy oraz papieskie błogosławieństwo.
Pierwsza Lekcja śpiewania odbyła się 11 listopada 2002 roku. Towarzyszył jej transparent z napisem „Patriotyzm nie musi być cierpieniem”.
Lekcje śpiewania mają stałe daty, są to: 11 listopada, 3 maja, 5 sierpnia, niedziela przed Wigilią Świąt Bożego Narodzenia i 14 lutego. 
Kolejne „lekcje” odbywały się:
1. Pierwsza Lekcja Śpiewania - 11 listopada 2002 r.&lt;br&gt;
2. Druga Lekcja Śpiewania - 22 grudnia 2002 r.&lt;br&gt;
3. Trzecia Lekcja Śpiewania - 14 lutego 2003 r.&lt;br&gt;
4. Czwarta Lekcja Śpiewania - 3 maja 2003 r.&lt;br&gt;
5. Piąta Lekcja Śpiewania - 11 listopada 2003 r.&lt;br&gt;
6. Szósta Lekcja Śpiewania - 21 grudnia 2003 r.&lt;br&gt;
7. Siódma Lekcja Śpiewania - 14 lutego 2004 r.&lt;br&gt;
8. Ósma Lekcja Śpiewania - 3 maja 2004 r.&lt;br&gt;
9. Dziewiąta Lekcja Śpiewania - 6 czerwca 2004 r.&lt;br&gt;
10. Dziesiąta Lekcja Śpiewania - 5 sierpnia 2004 r.&lt;br&gt;
11. Jedenasta Lekcja Śpiewania - 11 listopada 2004 r.&lt;br&gt;
12. Dwunasta Lekcja Śpiewania - 19 grudnia 2004 r.&lt;br&gt;
13. Trzynasta Lekcja Śpiewania - 14 lutego 2005 r.&lt;br&gt;
14. Czternasta Lekcja Śpiewania - 3 maja 2005 r.&lt;br&gt;
15. Piętnasta Lekcja Śpiewania - 4 czerwca 2005 r.&lt;br&gt;
16. Szesnasta Lekcja Śpiewania - 5 sierpnia 2005 r.&lt;br&gt;
17. Siedemnasta Lekcja Śpiewania - 11 listopada 2005 r.&lt;br&gt;
18. Osiemnasta Lekcja Śpiewania - 18 grudnia 2005 r.&lt;br&gt;
19. Dziewiętnasta i pół 1/2. Lekcja Śpiewania - 30 kwietnia 2006 r.&lt;br&gt;
20. Dwudziesta Lekcja Śpiewania - 3 maja 2006 r.&lt;br&gt;
21. Dwudziesta pierwsza Lekcja Śpiewania - 5 sierpnia 2006 r.&lt;br&gt;
22. Dwudziesta druga Lekcja Śpiewania - 11 listopada 2006 r.&lt;br&gt;
23. Dwudziesta trzecia Lekcja Śpiewania - 1 maja 2007 r.&lt;br&gt;
24. Dwudziesta czwarta Lekcja Śpiewania - 3 maja 2007 r.&lt;br&gt;
25. Dwudziesta piąta Lekcja Śpiewania - 10 czerwca 2007 r.&lt;br&gt;
26. Dwudziesta szósta Lekcja Śpiewania - 5 sierpnia 2007 r.&lt;br&gt;
27. Dwudziesta siódma Lekcja Śpiewania - 11 listopada 2007 r.&lt;br&gt;
28. Dwudziesta ósma Lekcja Śpiewania - 16 grudnia 2007 r.&lt;br&gt;
29. Dwudziesta ósma Lekcja Śpiewania i 7/8 - 1 maja 2008 r.&lt;br&gt;
30. Dwudziesta dziewiąta Lekcja Śpiewania - 3 maja 2008 r.&lt;br&gt;
31. Lekcja Śpiewania piątej nocy - 16/17 maja 2008 r.&lt;br&gt;
32. Trzydziesta Lekcja Śpiewania - 5 sierpnia 2008 r.&lt;br&gt;
33. Trzydziesta pierwsza Lekcja Śpiewania - 11 listopada 2008 r.&lt;br&gt;
34. Trzydziesta druga Lekcja Śpiewania - 21 grudnia 2008 r.&lt;br&gt;
35. Trzydziesta trzecia Lekcja Śpiewania - 3 maja 2009 r.&lt;br&gt;
36. Trzydziesta czwarta Lekcja Śpiewania - 5 sierpnia 2009 r.&lt;br&gt;
37. Trzydziesta piąta Lekcja Śpiewania - 11 listopada 2009 r.&lt;br&gt;
38. Trzydziesta szósta Lekcja Śpiewania - 26 grudnia 2009 r.&lt;br&gt;
39. Trzydziesta siódma Lekcja Śpiewania - 3 maja 2010 r.&lt;br&gt;
40. Trzydziesta ósma Lekcja Śpiewania - 5 sierpnia 2010 r.&lt;br&gt;
41. Trzydziesta ósma i 1/2 Lekcja Śpiewania - 21 sierpnia 2010 r.&lt;br&gt;
42. Trzydziesta dziewiąta Lekcja Śpiewania - 11 listopada 2010 r.&lt;br&gt;
43. Czterdziesta Lekcja Śpiewania - 19 grudnia 2010 r.&lt;br&gt;
44. Czterdziesta pierwsza Lekcja Śpiewania - 3 maja 2011 r.&lt;br&gt;
45. Czterdziesta pierwsza i 1/2 Lekcja Śpiewania „Operetka i Musical” - 3 maja 2012 r.&lt;br&gt;
46. Czterdziesta pierwsza i 3/4 Lekcja Śpiewania&lt;br&gt;
47. Czterdziesta druga Lekcja Śpiewania - 5 sierpnia 2011 r.&lt;br&gt;
48. Czterdziesta trzecia Lekcja Śpiewania - 11 listopada 2011 r.&lt;br&gt;
49. Czterdziesta czwarta Lekcja Śpiewania - 18 grudnia 2011 r.&lt;br&gt;
50. Czterdziesta piąta Lekcja Śpiewania - Usynowienie Pieśni „Góralu, czy Ci nie żal” - 3 maja 2012 r.&lt;br&gt;
51. Czterdziesta szósta Lekcja Śpiewania - 5 sierpnia 2012 r.&lt;br&gt;
52. Pierwsza Lekcja Śpiewania w Warszawie - 10 listopada 2012 r.&lt;br&gt;
53. Czterdziesta siódma Lekcja Śpiewania - 10 lat Lekcji Śpiewania - 11 listopada 2012 r.

</doc>
<doc id="2150197" url="https://pl.wikipedia.org/wiki?curid=2150197" title="Dina Galiakbarowa">
Dina Galiakbarowa

Dina Eduardowna Galiakbarowa (ros. Дина Эдуардовна Галиакбарова; ur. 2 listopada 1991 w Biszkeku) − rosyjska szablistka, trzykrotna mistrzyni świata, brązowa medalistka mistrzostw Europy. 
Trzykrotna złota medalistka mistrzostw świata w 2010, 2011 i w 2012 roku w turnieju drużynowym. W 2011 roku, podczas mistrzostw Europy, była trzecia wraz z drużyną.

</doc>
<doc id="2150200" url="https://pl.wikipedia.org/wiki?curid=2150200" title="Mount Aylmer">
Mount Aylmer

Mount Aylmer – szczyt w prowincji Alberta, w Kanadzie, w paśmie Palliser Range (najwyższy szczyt), na granicy Parku Narodowego Banff. Jego wysokość wynosi 3162 m n.p.m. W odróżnieniu od pobliskich szczytów, często bywa ośnieżony. Po raz pierwszy został zdobyty w 1889 roku. Nazwę nadał mu rok później pierwszy zdobywca szczytu, J.J. McArthur. Pochodzi ona od jego rodzinnego miasta Aylmer w Quebecu (dziś jest to część Gatineau).

</doc>
<doc id="2150202" url="https://pl.wikipedia.org/wiki?curid=2150202" title="Baise">
Baise

Baise (chiń. 百色, pinyin: "Bǎisè"; transkrybowane również jako "Bósè") – miasto o statusie prefektury miejskiej w południowych Chinach, w regionie autonomicznym Kuangsi, na Wyżynie Junnan-Kuejczou. W 2010 roku liczba mieszkańców miasta wynosiła 91 096. Prefektura miejska w 1999 roku liczyła 3 618 312 mieszkańców. Ośrodek usługowo-handlowy oraz ośrodek przemysłu spożywczego, chemicznego i porcelanowego. W pobliżu miasta wydobywa się rudę uranu oraz azbestu.

</doc>
<doc id="2150203" url="https://pl.wikipedia.org/wiki?curid=2150203" title="Luigi Sincero">
Luigi Sincero

Luigi Sincero (ur. 26 marca 1870 w Trino Vercellese, zm. 7 lutego 1936 w Rzymie) – włoski kardynał, wysoki urzędnik Kurii Rzymskiej.
Życiorys.
Kształcił się w seminarium w rodzinnej archidiecezji Vercelli, a także na kilku rzymskich uczelniach, gdzie jego kolegami byli przyszli kardynałowie Carlo Perosi i Giovanni Battista Nasalli Rocca di Corneliano. Święcenia kapłańskie otrzymał w 1892 roku. Po ukończeniu studiów był w latach 1894-1908 wykładowcą seminarium w Vercelli. Od roku 1908 pracował w Kurii Rzymskiej, początkowo jako audytor w Rocie Rzymskiej, a później sekretarz w Komisji ds. Autentycznej Interpretacji Kodeksu Prawa Kanonicznego. W 1919 został sekretarzem Kolegium Kardynalskiego, później był też asesorem Kongregacji konsystorialnej. W roku 1922 pełnił funkcję sekretarza konklawe. Nowy papież włączył go do grona kardynałów z tytułem diakona San Giorgio in Velabro, co miało miejsce w 1923 roku. Jako legat papieski był wysyłany na różne uroczystości m.in. we Włoszech i Belgii. Od roku 1927 do swej śmierci pełnił funkcję sekretarza Kongregacji ds. Kościołów Wschodnich. Oprócz tego był przewodniczącym Pontyfikalnej Komisji ds. Autentycznej Interpretacji Kodeksu Prawa Kanonicznego (od 1934). 
11 stycznia 1929 został mianowany tytularnym arcybiskupem "Petra di Palestina". Konsekrowany w Kaplicy Sykstyńskiej przez papieża Piusa XI. Dzięki przyjętej sakrze mógł zostać włączony w roku 1933 do grona kardynałów biskupów. Przez krótki czas sprawował też funkcję kamerlinga (1930-1931). Zmarł w Rzymie i pochowany został w rodzinnej miejscowości.

</doc>
<doc id="2150205" url="https://pl.wikipedia.org/wiki?curid=2150205" title="Islandia na Zimowych Igrzyskach Olimpijskich 1998">
Islandia na Zimowych Igrzyskach Olimpijskich 1998

Islandię na Zimowych Igrzyskach Olimpijskich 1998 reprezentowało 7 zawodników. Był to trzynasty start Islandii na zimowych igrzyskach olimpijskich.

</doc>
<doc id="2150206" url="https://pl.wikipedia.org/wiki?curid=2150206" title="Sierra del Lacandón">
Sierra del Lacandón

Sierra del Lacandón – pasmo górskie w północno-zachodniej Gwatemali i wschodnim Meksyku. Góry tworzące pasmo zbudowane są głównie z wapienia, a ich wysokość nie przekracza 636 m n.p.m. Nazwa gór pochodzi od zamieszkującego je plemienia Indian – Lakandonów.
Gwatemalska część pasma znajduje się na terenie utworzonego w 1990 roku parku narodowego Sierra del Lacandón.

</doc>
<doc id="2150207" url="https://pl.wikipedia.org/wiki?curid=2150207" title="Solenne Mary">
Solenne Mary

Solenne Mary (ur. 2 marca 1981 w Saint-Martin-d’Hères) – francuska szablistka, mistrzyni świata, trzykrotna brązowa medalistka mistrzostw Europy.

</doc>
<doc id="2150208" url="https://pl.wikipedia.org/wiki?curid=2150208" title="USCGC Bear (WMEC-901)">
USCGC Bear (WMEC-901)

USCGC Bear (WMEC-901) – amerykański okręt Straży Wybrzeża klasyfikowany jako "medium endurance cutter".
Stępkę okrętu położono 23 sierpnia 1979. Zwodowano go 25 września 1980 w Tacoma Boatbuilding Company (Tacoma, Washington). Do służby wszedł 4 lutego 1983. Nosił nazwę pochodzącą od USRC "Bear" (AG-29) – parowej bakertyny, która została zbudowana w Szkocji i służyła w United States Treasury Department w ramach United States Revenue Cutter Service's Alaskan Patrol.
W 1986 "Bear" uczestniczył w zbieraniu szczątków po katastrofie Challengera, przeszukując ponad 1900 mil kwadratowych morza (6 500 km²).
"Bear" jest uniwersalną jednostką – może pełnić misje poszukiwawczo-ratunkowe, kontroli imigracyjnej, antywnarkotykowe, ochrony strefy ekonomicznej.
Od momentu wejścia do służby okręt uczestniczył w 18 znaczących przechwyceniach narkotyków (12 marihuany i 6 kokainy).

</doc>
<doc id="2150209" url="https://pl.wikipedia.org/wiki?curid=2150209" title="Izrael na Zimowych Igrzyskach Olimpijskich 1998">
Izrael na Zimowych Igrzyskach Olimpijskich 1998

Izrael na Zimowych Igrzyskach Olimpijskich 1998 reprezentowało 3 zawodników. Był to drugi start Izraela na zimowych igrzyskach olimpijskich.

</doc>
<doc id="2150210" url="https://pl.wikipedia.org/wiki?curid=2150210" title="USCGC Harriet Lane (WMEC-903)">
USCGC Harriet Lane (WMEC-903)

USCGC Harriet Lane (WMEC-903) – amerykański okręt patrolowy (ang. "medium endurance cutter") będący w służbie w ciągu ostatnich piętnastu lat XX wieku w United States Coast Guard. Nosił nazwę pochodzącą od Harriet Lane, siostrzenicy prezydenta i oficjalnej gospodyni Białego Domu w czasach prezydentury Jamesa Buchanana.
Okręt został zbudowany w stoczni Tacoma Boatbuilding i dostarczony 20 września 1984.
Służba.
„Harriet Lane” wszedł do służby w maju 1984 i służył w Coast Guard pływając po wodach od Maine do Ameryki Południowej oraz także na północno-zachodnim Pacyfiku. W 1994 okręt pełnił funkcje jednostki flagowej dowódcy sił operacji "Able Manner" kierując ratowaniem tysięcy Haitańczyków i Kubańczyków usiłujących dostać się do USA przez Cieśninę Florydzką i Windward Passage. W czasie tej masowej migracji załoga okrętu uratowała ponad 2400 imigrantów kierując działaniami 15 innych okrętów, sterowca i wielu samolotów.
Patrolowiec brał udział w corocznych wielonarodowych ćwiczeniach UNITAS w 1994 i 1997. W 1995 przeprowadził próbny patrol na wodach Alaski by ocenić zasadność przydzielenia okrętu tej klasy do Siedemnastego Dystryktu obejmującego wody oblewające ten stan amerykański.
W 1996 „Harriet Lane” był okrętem dowódczym przez początkową fazę poszukiwań i zbierania szczątków w czasie katastrofy samolotu TWA lot 800 w pobliżu Long Island. Eskortował międzynarodową flotę żaglowców w czasie "OPSAIL 2000 Parade of Sail".
Następnie brał między innymi w przechwyceniu na Karaibach dwóch ton kokainy. Przechwycił także kilkuset nielegalnych imigrantów próbujących dostać się do USA na różnych prymitywnych jednostkach pływających.

</doc>
<doc id="2150211" url="https://pl.wikipedia.org/wiki?curid=2150211" title="USCGC Midgett (WHEC-726)">
USCGC Midgett (WHEC-726)

USCGC Midgett (WHEC-726) – dwunasty i ostatni okręt patrolowy (według oficjalnej klasyfikacji "high endurance cutter") typu "Hamilton", należący do United States Coast Guard. Bazuje w Seattle i znajduje się pod dowództwem operacyjnym i administracyjnym Dowódcy Obszaru Pacyfiku (Commander, Pacific Area (COMPACAREA)).
Stępkę jednostki położono 5 kwietnia 1971 w Avondale Shipyard w Nowym Orleanie. Kuter został zwodowany 4 września 1971. Wszedł do służby 17 marca 1972. Wycofany ze służby 7 stycznia 1991 przeszedł przez program "Fleet Renovation and Maintenance" (FRAM). Otrzymał status "w specjalnej służbie" (ang. " In Commission Special") 25 kwietnia 1992. Wrócił do pełnej służby w lutym 1993. 
Okręt jest jednostką uniwersalną, zaprojektowaną do pełnienia wielu zadań, w tym m.in. poszukiwawczo-ratowniczych, wymuszania prawa morskiego, kontroli imigracyjnej. Utrzymuje także gotowość do wspierania US Navy i członków NATO. Zwykle jego rejsy odbywają się m.in. po wodach Morza Beringa i Alaski.

</doc>
<doc id="2150212" url="https://pl.wikipedia.org/wiki?curid=2150212" title="USCGC Mellon (WHEC-717)">
USCGC Mellon (WHEC-717)

USCGC Mellon (WHEC-717) – okręt patrolowy typu "Hamilton" (według oficjalnej klasyfikacji ang. "high endurance cutter") Straży Wybrzeża Stanów Zjednoczonych z drugiej połowy XX wieku. Stępkę jednostki położono 25 lipca 1966 w Avondale Shipyards w pobliżu Nowego Orleanu. Nosi nazwę pochodzącą od Andrew W. Mellona, 49. Sekretarza Skarbu, który urzędował w latach 1921-1932. Zwodowany 11 lutego 1967, matką chrzestną została prawnuczka patrona. Wszedł do służby 9 stycznia 1968. Przeszedł przebudowę FRAM w latach 1985-1989.
"Mellon" był pierwszym i jedynym kutrem USCG wyposażonym w rakiety Harpoon. Testowe odpalenia zostały przeprowadzone w styczniu 1990. Otrzymał także wyposażenie przeciwpodwodne, w tym sonar AN/SQS-26 i torpedy Mark 46. Wyposażenie ZOP i rakiety zostały usunięte z powodów finansowych, ale posłużyło jako przykład możliwości modernizacji innych kutrów USCG.

</doc>
<doc id="2150213" url="https://pl.wikipedia.org/wiki?curid=2150213" title="USCGC Oak (WLB-211)">
USCGC Oak (WLB-211)

USCGC Oak (WLB-211) – amerykański tender boi nawigacyjnych należący do United States Coast Guard z XXI wieku. Okręt służy do ustawiania znaków nawigacyjnych i jego portem jest Charleston w Południowej Karolinie. Pełni służbę na obszarze południowo-wschodniego wybrzeża USA i wzdłuż Morza Karaibskiego, w tym w pobliżu Portoryko, Wysp Dziewiczych Stanów Zjednoczonych, Haiti i Zatoki Guantanamo. Okręt pełni także inne zadania, takie jak ochrona granicy morskiej, nadzór ochrony środowiska morskiego, wymuszanie przestrzegania prawa morskiego, poszukiwawczo-ratownicze oraz łamanie lodu.
Stępkę jednostki położono 30 lipca 2001 w stoczni Marinette Marine Corporation w Wisconsin. Zwodowano ją 26 stycznia 2002, matką chrzestną była Billye Brown, żona kongresmena Henry`ego E. Browna. "Oak" odbył podróż z Marinette do Charleston i wszedł do służby 7 marca 2003, jako pierwszy kuter Straży Przybrzeżnej po stworzeniu Department of Homeland Security. "Oak" przejął kontrolę nad znakami nawigacyjnymi od wycofanych ze służby USCGC "Madrona", USCGC "Laurel" i USCGC "Papaw". 

</doc>
<doc id="2150214" url="https://pl.wikipedia.org/wiki?curid=2150214" title="USCGC Spar (WLB-206)">
USCGC Spar (WLB-206)

USCGC Spar (WLB-206)– amerykański tender boi nawigacyjnych należący do United States Coast Guard z XXI wieku. Okręt służy do ustawiania znaków nawigacyjnych i jego portem jest Kodiak na Alasce. Okręt pełni także inne zadania, takie jak ochrona granicy morskiej, nadzór ochrony środowiska morskiego, wymuszanie przestrzegania prawa morskiego, poszukiwawczo-ratownicze oraz łamanie lodu. Nosi nazwę pochodzącą od kobiecej rezerwy Straży Przybrzeżnej znanej także jako SPARS.
Stępkę jednostki położono 15 grudnia 1999 w Marinette Marine Corporation w Wisconsin. Zwodowano ją 12 marca 2000. Odbył podróż z Marinette do Kodiak w okresie od marca do czerwca 2001 i wszedł do służby 3 sierpnia 2001. "Spar" przejął kontrolę nad znakami nawigacyjnymi od wycofanych ze służby USCGC "Ironwood" i USCGC "Firebush".

</doc>
<doc id="2150215" url="https://pl.wikipedia.org/wiki?curid=2150215" title="USRC Crawford (1830)">
USRC Crawford (1830)

United States Revenue Cutter "Crawford" był jednym z 13 kutrów celnych (ang. "revenue cutter") typu "Morris-Taney" będących w służbie w pierwszej połowie XIX wieku. 
Kutry tego typu były kręgosłupem służby celnej przez ponad dekadę. Projekt Samuela Humphreya zakładał, że kutry będą pełniły role jednostek zwalczających piratów, korsarzy, uzbrojonych szmuglerów oraz by mogły operować w ramach sił morskich. Okręty zostały zaprojektowane jako szkunery. Miały kształty kliprów baltimorskich. Okręty zbudowane przez firmę Webb and Allen zostały przeprojektowane przez Isaaca Webba.
"Crawford", nazwany od sekretarza skarbu Crawforda, został przydzielony do komory celnej (ang. Collector of Customs) w Norfolk. W czerwcu 1831 wypłynął pełnić służbę w Savannah, gdzie dotarł 1 lipca 1835. Został sprzedany w 1835 za 2300 dolarów.
Jego okręt siostrzany, początkowo nazwany USRC "Jefferson'", który wszedł do służby w 1832, został przemianowany na "Crawford" w 1839.

</doc>
<doc id="2150216" url="https://pl.wikipedia.org/wiki?curid=2150216" title="USS Alcalda (SP-630)">
USS Alcalda (SP-630)

USS Alcalda (SP-630) – amerykański jacht zbudowany w 1910 w Port Jefferson i będący w służbie US Navy w czasie I wojny światowej.
Zbudowany w Port Jefferson na Long Island w stoczni I. M. Bayles &amp; Sons. Nabyty przez US Navy na zasadzie darmowego wypożyczenia od Farleya Hopkinsa 12 maja 1917 wszedł oficjalnie do służby dzień przed zakończeniem transakcji. Jednostka patrolowała wody 2 Dystryktu Morskiego (ang. 2nd Naval District) tropiąc niemieckie U-booty i miny morskie.
"Alcalda" wrócił do właściciela 11 stycznia 1919, a jego nazwa została skreślona z listy jednostek floty tego samego dnia.

</doc>
<doc id="2150217" url="https://pl.wikipedia.org/wiki?curid=2150217" title="USS Feldspar (IX-159)">
USS Feldspar (IX-159)

USS Feldspar (IX-159) był amerykańską barką betonową typu "Trefoil" oznaczaną jako unclassified miscellaneous vessel. Był jedynym okrętem United States Navy noszącą nazwę pochodzącą od skalenia.
Został nabyty przez Marynarkę i umieszczony w służbie 11 sierpnia 1944. Został przeholowany na Filipiny, gdzie przechowywał zapasy Armii i Marines.
Został skreślony z listy jednostek floty 28 sierpnia 1946 i sprzedany.

</doc>
<doc id="2150218" url="https://pl.wikipedia.org/wiki?curid=2150218" title="USS Cinnabar (IX-163)">
USS Cinnabar (IX-163)

USS Cinnabar (IX-163) był amerykańską barką betonową typu "Trefoil" oznaczaną jako unclassified miscellaneous vessel. Był jedynym okrętem United States Navy noszącą nazwę pochodzącą od cynobru.
Jego stępkę położono w 1944. Został nabyty na zasadzie długoterminowego czarteru od War Shipping Administration i wszedł do służby w San Francisco 26 września 1944.
Przydzielony do Floty Pacyfiku w listopadzie 1944 opuścił na holu Zachodnie Wybrzeże USA kierując się w stronę Pearl Harbor. Służąc w Service Squadron 8 a następnie w Service Squadron 10 pełnił rolę jednostki magazynowej w wysuniętych bazach w Eniwetok, Espiritu Santo, Ulithi i Leyte. Był w drodze na Okinawę gdy wszedł na obszar tajfunu w dniach 30 września - 2 października. 9 października 1945 w czasie tajfunu "Louise" wszedł na mieliznę w Baten Ko, Buckner Bay, Okinawa. 
Został skreślony z listy jednostek floty 3 stycznia 1946, zwrócony właścicielowi na Okinawie, a następnie sprzedany.

</doc>
<doc id="2150219" url="https://pl.wikipedia.org/wiki?curid=2150219" title="USS Marl (IX-160)">
USS Marl (IX-160)

USS Marl (IX-160) był amerykańską barką betonową typu "Trefoil" oznaczaną jako unclassified miscellaneous vessel. Był jedynym okrętem United States Navy, noszącym nazwę pochodzącą od margla.
Stępkę jednostki położono na podstawie kontraktu "T. B7.D1" Maritime Commission w Barrett &amp; Hilp, Belair Shipyard, South San Francisco (Kalifornia) 16 listopada 1943. Został zwodowany 2 lutego 1944, matką chrzestną była żona pana J. M. Ryana. Został przerobiony dla US Navy na okręt magazynowy, nabyty przez Marynarkę 29 sierpnia 1944 na podstawie długoterminowego czarteru od Maritime Commission. Wszedł do służby tego samego dnia w San Francisco.
Przydzielony do służby w Service Squadron 8 "Marl" został przeholowany na Filipiny gdzie pozostawał do końca wojny na Pacyfiku zapewniając powierzchnię magazynową dla United States Army i United States Marine Corps w Leyte. 23 września 1945 opuścił zatokę San Pedro na holu USS "Lipan" (ATF-85) i płynął w konwoju w kierunku Okinawy. Silny tajfun rozpętał się na północ od Filipin 29 września i zerwał hol pozostawiając barkę na pastwę natury. Jednostka została pochwycona po uspokojeniu się pogody i odholowana do Subic Bay 7 października. Przeszła naprawę uszkodzonych maszyn i kontynuowała służbę pomocniczą do 2 sierpnia 1946, gdy została wycofana ze służby i oddana War Shipping Administration. Jej nazwa została skreślona z listy jednostek floty 15 sierpnia 1946. "Marl" został sprzedany przez Maritime Commission firmie Asia Development Corporation 4 września 1948.

</doc>
<doc id="2150220" url="https://pl.wikipedia.org/wiki?curid=2150220" title="USS Harold J. Ellison (DE-545)">
USS Harold J. Ellison (DE-545)

USS Harold J. Ellison (DE-545) — amerykański niszczyciel eskortowy typu "John C. Butler". Nigdy nie ukończony.
Patronem okrętu był Harold John Ellison (1917-1942), oficer US Navy odznaczony Navy Cross.
Stępkę okrętu położono w stoczni Boston Navy Yard w Bostonie. Kontrakt na budowę został anulowany 10 czerwca 1944, przed wodowaniem. Nieukończony kadłub został zezłomowany.
Nazwa "Harold J. Ellison" została przydzielona okrętowi USS "Harold J. Ellison" (DD-864).

</doc>
<doc id="2150221" url="https://pl.wikipedia.org/wiki?curid=2150221" title="USS William C. Lawe (DE-373)">
USS William C. Lawe (DE-373)

USS William C. Lawe (DE-373) amerykański niszczyciel eskortowy typu "John C. Butler". Nigdy nie ukończony.
Jego patronem był Aviation Metalsmith Third Class William Clare Lawe (1910-1942) odznaczony Distinguished Flying Cross.
Okręt został przydzielony do budowy stoczni Consolidated Steel Corporation w Orange w czasie II wojny światowej. Kontrakt na budowę został anulowany 6 czerwca 1944.
Nazwa "William C. Lawe" została następnie przydzielona niszczycielowi USS "William C. Lawe" (DD-763).

</doc>
<doc id="2150222" url="https://pl.wikipedia.org/wiki?curid=2150222" title="USS Lloyd Thomas (DE-374)">
USS Lloyd Thomas (DE-374)

USS Lloyd Thomas (DE-374) - amerykański niszczyciel eskortowy typu "John C. Butler". Nigdy nie ukończony.
Jego patronem był Lieutenant, junior grade Lloyd Thomas (1912-1942), oficer US Navy odznaczony Navy Cross.
Okręt został przydzielony do budowy stoczni Consolidated Steel Corporation w Orange w czasie II wojny światowej. Kontrakt na budowę został anulowany 6 czerwca 1944.
Nazwa "Lloyd Thomas" została następnie przydzielona niszczycielowi USS "Lloyd Thomas" (DD-764).

</doc>
<doc id="2150223" url="https://pl.wikipedia.org/wiki?curid=2150223" title="USS Keppler (DE-375)">
USS Keppler (DE-375)

USS Keppler (DE-375) amerykański niszczyciel eskortowy typu "John C. Butler". Nigdy nie ukończony.
Jego patronem był Boatswain's Mate First Class Reinhardt J. Keppler (1918-1942) odznaczony Navy Cross.
Okręt został przydzielony do budowy stoczni Consolidated Steel Corporation w Orange w czasie II wojny światowej. Kontrakt na budowę został anulowany 6 stycznia 1944, zanim okręt został zwodowany.
Nazwa "Keppler" została następnie przydzielona niszczycielowi USS "Keppler" (DD-765).

</doc>
<doc id="2150224" url="https://pl.wikipedia.org/wiki?curid=2150224" title="USS Kleinsmith (DE-376)">
USS Kleinsmith (DE-376)

USS Kleinsmith (DE-376) amerykański niszczyciel eskortowy typu "John C. Butler". Nigdy nie ukończony.
Jego patronem był Chief Watertender Charles Kleinsmith (1904–1942) odznaczony Navy Cross za bohaterstwo w czasie bitwy o Midway.
Okręt został przydzielony do budowy stoczni Consolidated Steel Corporation w Orange 31 maja 1944. Kontrakt na budowę został anulowany 6 czerwca 1944.
Nazwa "Kleinsmith" została następnie przydzielona niszczycielowi eskortowemu USS "Kleinsmith" (DE-718), który w czasie budowy został przebudowany na szybki transportowiec typu "Crosley" USS "Kleinsmith" (APD-134).

</doc>
<doc id="2150225" url="https://pl.wikipedia.org/wiki?curid=2150225" title="USS Henry W. Tucker (DE-377)">
USS Henry W. Tucker (DE-377)

USS Henry W. Tucker (DE-377) – amerykański niszczyciel eskortowy typu "John C. Butler". Nigdy nie ukończony.
Jego patronem był Pharmacist's Mate Third Class Henry W. Tucker (1919-1942) odznaczony Navy Cross.
Okręt został przydzielony do budowy stoczni Consolidated Steel Corporation w Orange w czasie II wojny światowej. Kontrakt na budowę został anulowany 6 czerwca 1944.
Nazwa "Henry W. Tucker" została następnie przydzielona niszczycielowi USS "Henry W. Tucker" (DD-875).

</doc>
<doc id="2150226" url="https://pl.wikipedia.org/wiki?curid=2150226" title="USS Weiss (DE-378)">
USS Weiss (DE-378)

USS Weiss (DE-378) amerykański niszczyciel eskortowy typu "John C. Butler". Nigdy nie ukończony.
Jego patronem był sierżant Carl Walter Weiss, który został zabity w walce 1 listopada 1942 w czasie walk na Guadalcanal. Został odznaczony pośmiertnie Navy Cross.
Okręt został przydzielony do budowy stoczni Consolidated Steel Corporation w Orange w czasie II wojny światowej. Kontrakt na budowę został anulowany 5 czerwca 1944.
Nazwa "Weiss" została następnie przydzielona USS "Weiss" (DE-719) - niszczycielowi eskortowemu typu "Rudderow". Został on przerobiony w trakcie budowy na szybki transportowiec USS "Weiss" (APD-135).

</doc>
<doc id="2150227" url="https://pl.wikipedia.org/wiki?curid=2150227" title="USS Francovich (DE-379)">
USS Francovich (DE-379)

USS Francovich (DE-379) amerykański niszczyciel eskortowy typu "John C. Butler". Nigdy nie ukończony.
Jego patronem był Aviation Machinist`s Mate First Class Albert A. Francovich (1920-1942) odznaczony Navy Cross.
Okręt został przydzielony do budowy stoczni Consolidated Steel Corporation w Orange 31 maja 1944. Kontrakt na budowę został anulowany 6 czerwca 1944.
Nazwa "Francovich" została następnie przydzielona niszczycielowi eskortowemu USS "Francovich" (DE-606). Został on przerobiony w trakcie budowy na szybki transportowiec USS "Francovich" (APD-116).

</doc>
<doc id="2150228" url="https://pl.wikipedia.org/wiki?curid=2150228" title="Axel F (singel Crazy Froga)">
Axel F (singel Crazy Froga)

"Axel F" – debiutancki singel Crazy Froga, wydany przez Ministry of Sound w 2005 roku. Singel znalazł się na albumie "Crazy Frog Presents Crazy Hits".
Singel został wykonany na podstawie singla "Axel F" Harolda Faltermeyera.
Lista utworów.
Źródło: "Discogs"

</doc>
<doc id="2150232" url="https://pl.wikipedia.org/wiki?curid=2150232" title="Hrabstwo Washburn">
Hrabstwo Washburn

Hrabstwo Washburn (ang. "Washburn County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 1018 mil² (2636 km²). Według szacunków United States Census Bureau w roku 2009 miało 16,666 mieszkańców. Jego siedzibą administracyjną jest Shell Lake.
Hrabstwo powstało w 1883.

</doc>
<doc id="2150234" url="https://pl.wikipedia.org/wiki?curid=2150234" title="Luksemburg na Zimowych Igrzyskach Olimpijskich 1998">
Luksemburg na Zimowych Igrzyskach Olimpijskich 1998

Luksemburg na Zimowych Igrzyskach Olimpijskich 1998 reprezentował 1 zawodnik. Był to szósty start Luksemburgu na zimowych igrzyskach olimpijskich.

</doc>
<doc id="2150239" url="https://pl.wikipedia.org/wiki?curid=2150239" title="Kutná (Karkonosze)">
Kutná (Karkonosze)

Kutná (niem. "Quetschenstein") – szczyt w Karkonoszach w obrębie masywu Rýchory, będącego przedłużeniem ku południowi Lasockiego Grzbietu.
Opis.
Kutná położona jest na północno-zachodnim krańcu Rýchor. Wszystkie zboocza poza południowo-wschodnim są strome i długie. Na północnym wschodzie łączy się ze szczytem Mravenečník, a na południowym wschodzie z masywem Dvorský les. Ku północnemu zachodowi i ku południowemu zachodowi odchodzą boczne grzbiety. W tym drugim, południowym zaznaczaj się wzniesienie Černý vrch.
Wody.
Masyw odwadniany jest przez lewe dopływy Úpy. Wschodnie i północne zbocza odwadnia Albeřický potok i jego dopływ Suchý potok, zachodnie Maxův potok. Jego źródło (Rýchorská studánka) znajduje się 300 m na południe od wierzchołka Kutné, obok zielonego szlaku.
Roślinność.
Wierzchołek i stoki porośnięte lasami, z przewagą świerka. Na części wschodnich zboczy rozciągają się łąki.
Ochrona przyrody.
Cały masyw leży w obrębie Parku Narodowego ("Krkonošský národní park, KRNAP").
Turystyka.
Na szczyt prowadzą szlaki turystyczne:
Na wierzchołku znajdują się pozostałości spalonego schroniska Maxova bouda. Jest to miejsce widokowe ze wspaniałą panoramą wschodnich Karkonoszy. W miejscu tym planowano w latach 2013-2014 budowę wieży widokowej.
100 m na południe stoi schronisko Rýchorská bouda.
Na północno-zachodnich zboczach znajduje się kilka lekkich schronów – rzopików.

</doc>
<doc id="2150240" url="https://pl.wikipedia.org/wiki?curid=2150240" title="Urugwaj na Zimowych Igrzyskach Olimpijskich 1998">
Urugwaj na Zimowych Igrzyskach Olimpijskich 1998

Urugwaj na Zimowych Igrzyskach Olimpijskich 1998 reprezentował 1 zawodnik. Był to pierwszy i zarazem jedyny do tej pory start Urugwaju na zimowych igrzyskach olimpijskich.

</doc>
<doc id="2150242" url="https://pl.wikipedia.org/wiki?curid=2150242" title="VBB">
VBB



</doc>
<doc id="2150243" url="https://pl.wikipedia.org/wiki?curid=2150243" title="Lowiaceae">
Lowiaceae

Lowiaceae – monotypowa rodzina roślin jednoliściennych z jednym rodzajem Orchidantha. Do rodzaju należą 32 gatunki. Zasięg geograficzny rodzaju obejmuje obszar od południowych Chin poprzez Półwysep Indochiński do Borneo w południowo-wschodniej Azji. Rośliny te rosną w runie nizinnych lasów tropikalnych, zwykle nad strumieniami i przy wodospadach, porastają także czasem poręby po wycince lasu.
Rośliny te bywają uprawiane jako ozdobne, zwłaszcza "Orchidantha maxillarioides" spotykana jest często w europejskich szklarniach. Liście "Orchidantha fimbriata" są wykorzystywane do owijania żywności. Roślina stosowana jest także jako lecznicza przy bólach klatki piersiowej i pleców.
Systematyka.
Klad okrytonasienne, klad jednoliścienne ("monocots"), rząd imbirowce ("Zingiberales"), rodzina "Costaaceae". Rodzina "Lowiaceae" stanowi grupę siostrzaną dla strelicjowatych ("Streliziaceae"):

</doc>
<doc id="2150244" url="https://pl.wikipedia.org/wiki?curid=2150244" title="Hechi">
Hechi

Hechi (chiń. 河池; pinyin: "Héchí") – miasto o statusie prefektury miejskiej w południowych Chinach, w regionie autonomicznym Kuangsi. W 2010 roku liczba mieszkańców miasta wynosiła 107 288. Prefektura miejska w 1999 roku liczyła 3 756 119 mieszkańców.

</doc>
<doc id="2150246" url="https://pl.wikipedia.org/wiki?curid=2150246" title="Zhang Liangliang">
Zhang Liangliang

Zhang Liangliang (; ur. 1 października 1982) – chiński florecista, mistrz i wicemistrz świata.
Podczas odbywających się mistrzostw świata w Paryżu (2010) zdobył złoty medal w turnieju drużynowym. Rok później, w Katanii, wraz z drużyną obronił tytuł. W 2005 roku, w Lipsku, został wicemistrzem świata w turnieju indywidualnym.

</doc>
<doc id="2150248" url="https://pl.wikipedia.org/wiki?curid=2150248" title="Bitwa morska przy porcie Okpo">
Bitwa morska przy porcie Okpo



</doc>
<doc id="2150249" url="https://pl.wikipedia.org/wiki?curid=2150249" title="Schweriner SC">
Schweriner SC

Schweriner SC – niemiecki żeński klub siatkarski. Został założony w 1957 roku z siedzibą w mieście Schwerin. Obecnie występuje w Bundeslidze.
Sukcesy.
Mistrzostwo Niemiec: 
Tytuł mistrzowski został odebrany drużynie USC Münster w 1998 roku po tym, jak Amerykanka Wendy Stammer, która grała dla Westfalczyków, otrzymała pozytywny wynik testu podczas kontroli antydopingowej.
Puchar Niemiec:
Liga Mistrzyń:
Superpuchar Niemiec:

</doc>
<doc id="2150253" url="https://pl.wikipedia.org/wiki?curid=2150253" title="Zespół Mayera-Rokitansky'ego">
Zespół Mayera-Rokitansky'ego



</doc>
<doc id="2150255" url="https://pl.wikipedia.org/wiki?curid=2150255" title="Sobekhotep III">
Sobekhotep III

Sobekhotep III – władca starożytnego Egiptu, 21. król XIII dynastii z czasów Drugiego Okresu Przejściowego.
Prawdopodobnie panował w latach 1708-1705 p.n.e. Według Kanonu Turyńskiego panował trzy lata i dwa miesiące. Dzięki kilku zabytkom, które przetrwały do naszych czasów znane są koligacje rodzinne Sobekhotepa. Zabytki te to m.in. skarabeusze genealogiczne, ołtarz na wyspie Sahel oraz inskrypcje skalne w okolicach Armant. Sobekhotep był synem "Boskiego Ojca" Mentuhotepa i Juhetibu, którzy oprócz niego mieli dwóch synów - Seneba i Chau. Znane są także imiona dwóch żon Sobekhotepa. Były to Senebhenaes i Neni, ze związku z którą narodziły się dwie córki Juhetibu i Dedetanket. Władca znany jest także dzięki rozbudowie świątyni Senusereta III w Medamud oraz działalności budowlanej w Tod i Elkab oraz być może także z Karnaku.

</doc>
<doc id="2150257" url="https://pl.wikipedia.org/wiki?curid=2150257" title="Wanda Jadwiga Sarnowska">
Wanda Jadwiga Sarnowska



</doc>
<doc id="2150258" url="https://pl.wikipedia.org/wiki?curid=2150258" title="Zespół Küstera">
Zespół Küstera



</doc>
<doc id="2150263" url="https://pl.wikipedia.org/wiki?curid=2150263" title="Agenezja przewodów Müllera">
Agenezja przewodów Müllera



</doc>
<doc id="2150264" url="https://pl.wikipedia.org/wiki?curid=2150264" title="Mount Ishbel">
Mount Ishbel

Mount Ishbel – szczyt w prowincji Alberta, w Kanadzie, w paśmie Sawback Range. Jego wysokość wynosi 2908 m n.p.m. Po raz pierwszy został zdobyty w 1933 roku. Nazwę nadano w 1956 roku od imienia Ishbel MacDonald, najstarszej córki Ramsaya MacDonalda, byłego premiera Wielkiej Brytanii.

</doc>
<doc id="2150265" url="https://pl.wikipedia.org/wiki?curid=2150265" title="USCGC Tampa (WMEC-902)">
USCGC Tampa (WMEC-902)

USCGC Tampa (WMEC-902) – amerykański okręt Straży Wybrzeża klasyfikowany jako "medium endurance cutter".
Zbudowany w Tacoma Boatbuilding Company. Do służby wszedł 16 marca 1984. Nosił nazwę pochodzącą od kutra "Tampa", w którego zatonięciu 18 września 1918 zginęło 131 osób.
"Tampa" jest uniwersalną jednostką – może pełnić misje poszukiwawczo-ratunkowe, kontroli imigracyjnej, antynarkotykowe, ochrony strefy ekonomicznej.
By utrzymać wojskową gotowość bojową "Tampa" uczestniczy w ćwiczeniach z US Navy. Trening ten dotyczy uzbrojenia okrętu, ćwiczeń kontroli uszkodzeń oraz ćwiczeń nawigacyjnych. W 2000 roku "Tampa" otrzymała przydział na wody południowoamerykańskie i wspierała U.S. Southern Command. W 2004 okręt był przydzielony na obszar Morza Śródziemnego i Czarnego, gdzie wspierał U.S. European Command.

</doc>
<doc id="2150267" url="https://pl.wikipedia.org/wiki?curid=2150267" title="Chongzuo">
Chongzuo

Chongzuo (chiń. 崇左; pinyin: "Chóngzuǒ") – miasto o statusie prefektury miejskiej w południowych Chinach, w regionie autonomicznym Kuangsi, przy granicy z Wietnamem. Prefektura miejska została utworzona w 2004 roku.

</doc>
<doc id="2150270" url="https://pl.wikipedia.org/wiki?curid=2150270" title="Turcja na Zimowych Igrzyskach Olimpijskich 1998">
Turcja na Zimowych Igrzyskach Olimpijskich 1998

Turcję na Zimowych Igrzyskach Olimpijskich 1998 reprezentował 1 zawodnik. Był to dwunasty start Turcji na zimowych igrzyskach olimpijskich.

</doc>
<doc id="2150275" url="https://pl.wikipedia.org/wiki?curid=2150275" title="List biskupa Mateusza do św. Bernarda z Clairvaux">
List biskupa Mateusza do św. Bernarda z Clairvaux

List biskupa Mateusza do św. Bernarda z Clairvaux – średniowieczny list biskupa krakowskiego Mateusza, skierowany do św. Bernarda z Clairvaux.
List powstał prawdopodobnie w 1147 r. po wizycie w Polsce Acharda z Clairvaux, bliskiego współpracownika św. Bernarda, który przekazał pytania dotyczące zorganizowania misji religijnej na Rusi. W liście zawarta jest odpowiedź dotycząca perspektyw tego przedsięwzięcia, a także zaproszenie Bernarda do złożenia wizyty w Polsce i stanięcia na czele misji, wystosowane razem z komesem Piotrem Włostowicem.
Tekst utworu znany jest tylko z przekazu drukowanego z 1729 r. Opublikował go austriacki benedyktyn Bernard Pez w VI tomie dzieła "Codex diplomatico-historico-epistolaris", opierając się na rękopiśmiennym oryginale lub odpisie, znalezionym w 1717 r. w opactwie premonstrantów w Windeberg.
List jest świadectwem polsko-francuskich związków kulturowych w XII w. Stanowi też źródło wiedzy o stanie chrześcijaństwa na Rusi, a także o poziomie religijności w Polsce i innych krajach słowiańskich. Liczne nawiązania do Biblii i innych utworów chrześcijańskich, a także literatury antycznej, świadczą o dobrym poziomie wykształcenia ówczesnej elity intelektualnej polskiego kleru. 
List jest też ciekawym przykładem pojmowania tożsamości słowiańskiej i Słowiańszczyzny przez autora, który pisze o tym, że do ziem nazywanych "Sclauonia" należy wiele prowincji, w tym takich jak Ruś, Polska i Czechy oraz nazywa Rusinów Słowianami. 

</doc>
<doc id="2150279" url="https://pl.wikipedia.org/wiki?curid=2150279" title="Zuk Musbih">
Zuk Musbih

Zuk Musbih (arab. ذوق مصبح, "Zūq Muṣbiḥ") – miejscowość w Libanie, w kadzie Kasarwan, na północnym brzegu Nahr al-Kalb. Zuk Musbih, podobnie jak Zuk Mikajil, powstało na początku XIV wieku jako jeden z sieci posterunków strażniczych ("Zuk" lub "Azwak"), chroniących posiadłości mameluckie w Kasarwanie przed szyitami i chrześcijanami. Zamieszkiwane jest obecnie głównie przez maronitów.

</doc>
<doc id="2150281" url="https://pl.wikipedia.org/wiki?curid=2150281" title="Listeria monocytogenes">
Listeria monocytogenes

Listeria monocytogenes – gatunek względnie beztlenowej, wewnątrzkomórkowo żyjącej bakterii, która jest czynnikiem etiologicznym listeriozy. Jest jednym z najbardziej zjadliwych patogenów przenoszonych przez żywność (20 do 30 procent infekcji kończy się śmiercią), na przykład w Stanach Zjednoczonych jest ona odpowiedzialna za około 2500 zachorowań i 500 zgonów rocznie (9,7 przypadków zachorowań na milion mieszkańców), powodując tym samym większą śmiertelność niż salmonella czy "Clostridium botulinum".
"L. monocytogenes" jest Gram-dodatnią bakterią nazwaną od nazwiska Josepha Listera. Bakteria korzystając ze swojego urzęsienia wykonuje ruchy w temperaturze 30 °C lub niższej (zazwyczaj nie wykazuje ruchu w 37 °C).
Objawy kliniczne choroby związane z "L. monocytogenes" są coraz częściej rozpoznawane przez lekarzy weterynarii, szczególnie w przypadku zapalenia opon mózgowych i mózgu u przeżuwaczy.
Badania sugerują, że nawet co dziesiąty ludzki przewód pokarmowy może być zasiedlony przez "L. monocytogenes".
Ze względu na chorobotwórczość "L. monocytogenes" związaną z zapaleniem opon mózgowych u noworodków (zakażenie drogą transwaginalną) nie zaleca się kobietom w ciąży spożywania miękkich serów takich jak brie, camembert bądź feta, które mogą być skażone tymi bakteriami. Jest to trzecia z najczęstszych przyczyn zapalenia opon mózgowych u noworodków.
Charakterystyka.
"L. monocytogenes" jest Gram-dodatnią, niesporującą, względnie beztlenową, wykazującą ruch pałeczką. Jest katalazo-dodatnia, oksydazo-ujemna i beta-hemolityczna, przez co niszczy czerwone ciałka krwi. Bakteria oglądana w mikroskopie świetlnym wykazuje charakterystyczny, koziołkowaty ruch.
Do rodzaju "Listeria" zalicza się 6 różnych gatunków ("L. monocytogenes", "L. ivanovii", "L. innocua", "L. welshimeri", "L. seeligeri" i "L. grayi"). Zarówno "L. monocytogenes", jak i "L. ivanovii", są chorobotwórcze dla myszy, jednak tylko "L. monocytogenes" jest bezpośrednio związana z występowaniem choroby u ludzi. Istnieje 13 serotypów "L. monocytogenes", które mogą być przyczyną choroby u człowieka, jednak ponad 90% ludzkich izolatów należy jedynie do jednego z trzech serotypów: 1/2a, 1/2b, oraz 4b. Szczepy "L. monocytogenes" serotypu 4b są odpowiedzialne za 33 do 50% przypadków zachorowań ludzi na świecie oraz za wszystkie główne ogniska choroby w Europie i Stanach Zjednoczonych od lat 80. XX wieku.
Historia badań.
"L. monocytogenes" opisał po raz pierwszy E.G.D. Murray w 1926 roku opierając się na sześciu przypadkach nagłych zgonów wśród młodych królików. Zanim J.H. Harvey Pirie zmienił w 1940 roku nazwę rodzaju na "Listeria", Murray odnosił się do swojego odkrycia jako "Bacterium monocytogenes". Pomimo że kliniczne przypadki zakażenia "L. monocytogenes" u ludzi i zwierząt zostały opisane w latach 20. XX wieku, do 1952 roku w NRD nie były one uznawane za istotną przyczynę sepsy i zakażenia opon mózgowych u noworodków. Występowanie listeriozy u osób dorosłych było następnie kojarzone z obniżoną odpornością wynikającą np. z przyjmowania leków immunosupresyjnych bądź kortykosteroidów oraz u osób zakażonych HIV.
Dopiero w 1981 roku "L. monocytogenes" została uznana za przyczynę chorób przenoszonych drogą pokarmową. Wybuch ogniska listeriozy w Halifaksie w Nowej Szkocji będący powodem zachorowania 41 osób i śmierci 18 (głównie kobiet w ciąży i noworodków) był epidemiologicznie powiązany ze spożyciem surówki z białej kapusty, która była nawożona surowym, zanieczyszczonym listeriami owczym obornikiem. Od tego czasu liczba przypadków zachorowań na listeriozę jest monitorowana, a "L. monocytogenes" jest obecnie uznawana jako ważne zagrożenie w przemyśle spożywczym.
Patogeneza.
Zakażenie bakterią "L. monocytogenes" powoduje listeriozę. Jej główne objawy to sepsa, zapalenie opon mózgowo-rdzeniowych, zapalenie mózgu, wrzód rogówki, zapalenie płuc oraz infekcje macicy u ciężarnych kobiet, które mogą prowadzić do poronień (drugi trymestr ciąży) bądź wewnątrzmacicznego obumarcia płodu. Noworodki, które przetrwają matczyną listeriozę mogą cierpieć z powodu upośledzenia fizycznego oraz ziarniniakowatości ("granulomatosis infantiseptica") obejmującej całe ciało. Powyższe zaburzenia zazwyczaj poprzedzone są objawami grypopodobnymi, w tym utrzymującą się gorączką. Zaburzenia żołądkowo-jelitowe takie jak nudności, wymioty i biegunka mogą poprzedzać poważniejsze formy listeriozy, lecz mogą być również jedynymi wyrażonymi objawami tej choroby. U około 10% pacjentów patogen atakuje mięsień sercowy, przy czym prawdopodobnie zjadliwość zależy tu od szczepu, a nie od wrażliwości pacjenta. Czas wystąpienia poważnych objawów nie jest dokładnie znany, ale może wahać się od kilku dni do trzech tygodni. Podejrzewa się, że czas po jakim występują dolegliwości ze strony układu pokarmowego nie przekracza 12 godzin. Dawka infekcyjna "L. monocytogenes" zależy od szczepu i podatności organizmu i waha się od 100 do 1000 komórek. Zakłada się, że w przypadku surowego mleka do wywołania choroby u osoby wrażliwej wystarczy mniej niż 1000 bakterii. Mogą one wnikać do nabłonka jelit, a następnie zasiedlając makrofagi, monocyty bądź granulocyty dostają się do krwi, którą są roznoszone po całym organizmie (sepsa). Obecność bakterii wewnątrz komórek fagocytarnych sprawia, iż mogą się one przedostawać do mózgu oraz prawdopodobnie przenikać poprzez łożysko do płodu ciężarnej kobiety. Patogeneza "L. monocytogenes" opiera się głównie o zdolność bakterii do przetrwania i namnażania się w komórkach fagocytarnych gospodarza.
W przypadku wewnątrzkomórkowej lokalizacji bakterii dochodzi do indukcji produkcji interferonów typu I w wyniku wytwarzania przez "Listerię" cyklicznych dwunukleotydów GMP-AMP.
Regulacja patogenezy.
"L. monocytogenes" w zależności od warunków środowiskowych w których występuje, może funkcjonować jako organizm saprofityczny bądź patogenny. Gdy bakteria jest obecna w organizmie gospodarza, dzięki mechanizmowi quorum sensing następuje ekspresja kilku genów wirulencji. W zależności od lokalizacji bakterii w organizmie, geny wirulencji regulowane są poprzez różne czynniki. SigB, alternatywny czynnik sigma reguluje geny Vir w jelitach, podczas gdy PrfA (pozytywny regulator transkrypcji A) reguluje ekspresję genów, kiedy bakterie obecne są we krwi. Jak dotąd niewiele wiadomo na temat mechanizmu przełączania się bakterii między aktywnością saprofityczną a patogenną, jednak uważa się, że do wywołania tej zmiany niezbędnych jest kilka niekodujących RNA.
Leczenie.
W przypadku wystąpienia zapalenia opon mózgowych i mózgu ogólna śmiertelność może sięgać 70%, przy sepsie 50%, przy zakażeniach okołoporodowych i noworodków powyżej 80%. Zakażenia podczas ciąży są dla matki zazwyczaj niezagrażające życiu. Leczenie obejmuje parenteralne podawanie penicyliny bądź ampicyliny. U osób uczulonych na penicylinę z powodzeniem stosuje się kotrimoksazol.
Użycie jako wektor do transfekcji.
Z racji tego, że "L. monocytogenes" jest bakterią wewnątrzkomórkową, w niektórych badaniach została ona wykorzystana jako wektor do dostarczania genów in vitro. Aktualna skuteczność transfekcji pozostaje dość niska. Jednym z przykładów pomyślnego użycia "L. monocytogenes" w technologii in vitro jest realizacja terapii genowej w przypadkach zwłóknienia torbielowatego.
Szczepionka na raka szyjki macicy.
Aktualnie szczepionka na raka szyjki macicy pod nazwą ADXS11-001 z żywych, atenuowanych szczepów "L. monocytogenes" jest w fazie rozwoju jako potencjalna forma leczenia raka szyjki macicy u kobiet.

</doc>
<doc id="2150284" url="https://pl.wikipedia.org/wiki?curid=2150284" title="Laibin">
Laibin

Laibin (chiń. 来宾; pinyin: "Láibīn") – miasto o statusie prefektury miejskiej w południowych Chinach, w regionie autonomicznym Kuangsi. W 2010 roku liczba mieszkańców miasta wynosiła 59 201. Prefektura miejska w 2017 roku liczyła 2 681 100 mieszkańców.
Laibin jest miastem na poziomie prefektury założonym w rejonie Liuzhou, dnia 28 grudnia 2002 roku
Gospodarka.
Laibin leży w regionie o wielowiekowej tradycji, bogatej historii i różnorodności kulturowej. Samo miasto jest jednak młode, ale rozwija się bardzo dynamicznie. Laibin stanowi prężny ośrodek przemysłowy obejmujący ponad 600 branż, wśród których do największych należą przetwórnie trzciny cukrowej, elektrownie, fabryki materiałów budowlanych, przemysł górniczy i przemysł związany z medycyną chińską. Laibin to także ważny węzeł komunikacyjny obejmujący regionalne i krajowe autostrady, linie kolejowe i drogi wodne wzdłuż rzeki Hongshui.

</doc>
<doc id="2150286" url="https://pl.wikipedia.org/wiki?curid=2150286" title="Dmitrij Tarasow (piłkarz)">
Dmitrij Tarasow (piłkarz)

Dmitrij Aleksiejewicz Tarasow (ros. Дмитрий Алексеевич Тарасов, ur. 18 marca 1987 w Moskwie) – piłkarz rosyjski grający na pozycji środkowego pomocnika.
Kariera klubowa.
Karierę piłkarską Tarasow rozpoczął w Spartaku Moskwa. Grał w juniorskich drużynach i drużynie rezerw, a w 2006 roku stał się członkiem pierwszego zespołu, w którym jednak nie zdołał zadebiutować. Następnie jeszcze w tym samym roku odszedł do Tomu Tomsk. Debiut w Premier Lidze zanotował 15 października 2006 w przegranym 1:2 wyjazdowym spotkaniu z FK Rostów. W latach 2007-2008 był podstawowym zawodnikiem zespołu z Tomska.
Na początku 2009 roku Tarasow przeszedł z Tomu do FK Moskwa. W drużynie FK po raz pierwszy wystąpił 21 marca 2009 w zremisowanym 0:0 domowym spotkaniu z Terekiem Grozny. W FK Moskwa grał do końca sezonu, po którym zespół został rozwiązany.
W 2010 roku Tarasow został piłkarzem innego moskiewskiego klubu, Lokomotiwu. W nim zadebiutował 14 marca 2010 w wyjazdowym meczu z Rubinem Kazań (0:2). Z Lokomotiwem wywalczył mistrzostwo Rosji w sezonie 2017/2018 i wicemistrzostwo w sezonie 2018/2019. Zdobył też trzy Puchary Rosji w sezonach 2014/2015, 2016/2017 i 2018/2019.
W sezonach 2019/2020 i 2020/2021 Tarasow grał w Rubinie Kazań, w którym zadebiutował 5 lipca 2020 w wygranym 1:0 domowym meczu z FK Orenburg. Z kolei w sezonie 2021/2022 grał w klubie Wiełes Moskwa.
Kariera reprezentacyjna.
W latach 2007-2008 Tarasow rozegrał 2 mecze w reprezentacji Rosji U-21. W październiku 2009 roku został powołany przez selekcjonera Guusa Hiddinka do dorosłej reprezentacji na mecz eliminacji Mistrzostw Świata 2010 z Azerbejdżanem, jednak nie wystąpił w nim. 15 listopada 2013 ostatecznie zaliczył debiut w kadrze narodowej, w zremisowanym 1:1 towarzyskim meczu z Serbią.

</doc>
<doc id="2150287" url="https://pl.wikipedia.org/wiki?curid=2150287" title="Mi Todo">
Mi Todo



</doc>
<doc id="2150288" url="https://pl.wikipedia.org/wiki?curid=2150288" title="Puchar Świata w narciarstwie dowolnym 1985/1986">
Puchar Świata w narciarstwie dowolnym 1985/1986

Puchar Świata w narciarstwie dowolnym 1985/1986 rozpoczął się 10 grudnia 1985 we francuskim Tignes, a zakończył 9 marca 1986 w norweskim Voss. Była to siódma edycja Pucharu Świata w narciarstwie dowolnym. Puchar Świata rozegrany został w 7 krajach i 8 miastach na 2 kontynentach. Najwięcej zawodów odbyło się w Stanach Zjednoczonych po 8 dla mężczyzn i kobiet.
Obrońcą Pucharu Świata wśród mężczyzn był Kanadyjczyk Alain LaRoche, a wśród kobiet Szwajcarka Conny Kissling. W tym sezonie wśród mężczyzn triumfował Francuz Éric Laboureix, a Conny Kissling obroniła tytuł wywalczony w poprzednim sezonie. Dla Kissling był to czwarty tytuł z rzędu.

</doc>
<doc id="2150289" url="https://pl.wikipedia.org/wiki?curid=2150289" title="Ligier JS25">
Ligier JS25

Ligier JS25 – bolid francuskiego zespołu Ligier przeznaczony na 1985 rok. Kierowcami bolidu w sezonie 1985 byli, Włoch Andrea de Cesaris oraz Francuzi Jacques Laffite i Philippe Streiff. Ten ostatni zastąpił de Cesarisa w drugiej połowie sezonu.

</doc>
<doc id="2150291" url="https://pl.wikipedia.org/wiki?curid=2150291" title="Geobukseon">
Geobukseon

Geobukseon lub Kŏbuksŏn (kor. 거북선), znany również jako „okręt-żółw” – typ okrętu wojennego, używany przez Królewską Marynarkę Wojenną koreańskiej dynastii Joseon od XV do XIX wieku. Za prototyp pancernika uchodzi statek, użyty przez flotę koreańską w czasie japońskiej inwazji w roku 1592.
Powstanie okrętu.
Oficjalnie za twórcę tego okrętu uchodzi sam głównodowodzący floty koreańskiej z czasów wojny japońsko-koreańskiej (1592–1598), admirał Yi Sun-sin (1545–1598). Admirał Yi jest bohaterem narodowym Korei. Dzięki jego taktycznym zdolnościom zadano japońskiej flocie duże straty, co w efekcie walnie przyczyniło się do klęski Cesarstwa w tej wojnie. Spektakularne sukcesy na morzu flota królestwa Joseon zawdzięczała przede wszystkim użyciu "geobukseonów".
Jednak prawdopodobnie główną rolę w ich zbudowaniu odegrał słynny uczony i konstruktor, Na Daeyong. Wspólnie z Yi Sun-sinem (także pisownia Yi Sun-shin) unowocześnił on istniejące wcześniej, bo już w XV wieku plany i zbudował prototyp, którego wodowanie i próbny rejs miał miejsce w kwietniu 1592 roku, zaledwie kilka tygodni przed japońską inwazją.
Budowa.
W chwili japońskiego ataku we flocie koreańskiej pływały zaledwie trzy „okręty-żółwie”. Po raz pierwszy wykorzystano je w bitwie na północ od wyspy Namhae, pod koniec czerwca 1592 roku. Geobukseon pomyślany był od początku jako okręt ofensywny. Jego długość w górnej części dochodziła do 37 m (w dolnej części do 20 m), szerokość do 8,5 m (w dolnej części 4,5 m), a wysokość do 3,65 m. Kadłub wzorowano na konstrukcji istniejących statków handlowych i okrętów wojennych.
Za model służyła tradycyjna płaskodenna barka bez stępki. Pokład umieszczano na wysokości około 2,5 m; znajdowały się na nim stanowiska dla minimum 20 wioślarzy (po dziesięć stanowisk na burcie), pracujących na dwie zmiany. Wiosła, innego kształtu niż europejskie, specjalnie profilowano, co pozwalało uzyskiwać większe prędkości, a także – podobno – przy odpowiednim użyciu wywołać falę, zdolną wywrócić statek przeciwnika.
W burtach znajdowały się otwory na 12 dużych dział i 22 mniejszych. Kamienne i metalowe pociski różnego kalibru pozwalały razić wroga na odległość dochodzącą nawet do 4 km. Dodatkowe działka znajdowały się na rufie i dziobie, oraz w głowie wieńczącego dziób żółwia, od którego statek wziął swą nazwę. Nad statkiem powiewała bandera z chińskim znakiem oznaczającym żółwia. W późniejszym okresie pojawiły się statki z wizerunkiem głowy smoka lub demona.
Na pokładzie znajdowały się 24 przedziały (12 po każdej stronie), z których trzy służyły jako zbrojownie i magazyny amunicji, dwa zaś – jako składy narzędzi oraz kajuty dla wypoczywających wioślarzy i załogi. Pomieszczenie dla kapitana znajdowało się z lewej strony górnego pokładu, z prawej zaś usytuowano pomieszczenie dla oficerów.
Załogę, liczącą do 160 osób, wyposażano w: szable, pałasze, muszkiety i łuki, a także bosaki i kotwice służące do abordażu obcych jednostek.
Wartość bojowa i rola okrętów w wojnie japońsko-koreańskiej 1592–1598.
Zaletami geobukseonów była ochrona załogi uzyskana dzięki pancerzowi, wiosła – uniezależniające od siły wiatru – oraz siła ognia. Główne wady stanowiły powolność i mała zwrotność, spowodowane zbyt ciężką w stosunku do kadłuba budową nadburcia, co utrudniało manewrowanie. Te niedoskonałości nie przeszkadzały jednak w odnoszeniu spektakularnych zwycięstw nad liczebniejszą flotą japońską. Najsłynniejsze zwycięstwa Koreańczycy odnieśli w 1592 roku pod Okp’o, w czerwcu pod Dangpo, Hansan i Busan, zatapiając, uszkadzając lub przejmując ponad 200 wrogich jednostek.
W tym samym czasie flota koreańska straciła zaledwie jednego wiceadmirała i kilkudziesięciu marynarzy, nie tracąc żadnego okrętu. Przewaga na morzu pozwoliła zablokować drogę japońskim posiłkom, zmierzającym na kontynent i ostatecznie – wypędzić agresorów z Półwyspu Koreańskiego.
Współczesne próby rekonstrukcji.
Mimo podejmowanych wcześniej prób, dopiero w 1979 roku dokonano udanej rekonstrukcji geobukseonu, którego kopię naturalnej wielkości można obecnie zwiedzać w dawnej bazie morskiej Yi Sun-sina, mieście Yeosu w prowincji Gyeongsang Południowy.

</doc>
<doc id="2150293" url="https://pl.wikipedia.org/wiki?curid=2150293" title="Krążowniki liniowe typu Ersatz Yorck">
Krążowniki liniowe typu Ersatz Yorck

Krążowniki liniowe typu Ersatz Yorck – typ krążowników liniowych zamówionych przez Kaiserliche Marine w kwietniu 1915 roku. Nazwa pochodzi od planów niemieckich, według których pierwsza jednostka nowego typu miała zastąpić (niem. "ersatz") krążownik pancerny SMS „Yorck”, który zatonął po wpłynięciu na minę w 1914 roku. Nowe okręty były nieznacznie powiększoną wersją krążowników liniowych typu "Mackensen". Miały mieć główne uzbrojenie składające się z dział kal. 380 mm, w przeciwieństwie do poprzedników, które planowano uzbroić w działa kal. 350 mm. Spaliny z kotłowni miały być odprowadzane przez jeden masywny komin. Trzy okręty zostały zamówione początkowo jako część typu "Mackensen", ale projekt zmieniono, gdy szczegóły charakterystyk technicznych brytyjskich krążowników liniowych typu "Admiral" zostały zdobyte przez niemiecki wywiad. Zamówione jednostki otrzymały prowizoryczne nazwy „Ersatz Yorck”, „Ersatz Gneisenau” i „Ersatz Scharnhorst”. Miały zastąpić krążowniki pancerne: SMS „Yorck”, który zatonął na własnym polu minowym w 1914 roku, oraz SMS „Gneisenau” i SMS „Scharnhorst”, które zostały zatopione w czasie bitwy koło Wysp Falklandzkich, także w 1914 roku.
Podobnie jak jednostki typu "Mackensen", także okręty typu "Ersatz Yorck" nie zostały ukończone. Głównym powodem były zmiany w priorytetach wojennych dowództwa Kaiserliche Marine: za najważniejsze uznano prowadzenie nieograniczonej wojny podwodnej i skoncentrowano się na budowie U-Bootów, wstrzymując lub spowalniając prace nad innymi klasami okrętów. Okręt prototypowy „Ersatz Yorck” był jedynym, nad którego budową prace się rozpoczęły, ale na ponad dwa lata przed planowanym terminem ukończenia zostały przerwane. Nieukończony kadłub krążownika nie mógł zostać zwodowany i przeholowany do stoczni złomowej, został więc rozebrany na pochylni.
Projekt.
Charakterystyka ogólna.
Typ "Ersatz Yorck" był powiększoną wersją krążowników liniowych typu "Mackensen". Miały mieć długość całkowitą 227,8 m – o 4,8 m więcej od poprzedników. Szerokość całkowita i zanurzenie miały być takie same jak we wcześniejszym projekcie i wynosić odpowiednio 30,4 m i 9,3 m. Planowano, że okręty będą miały wyporność konstrukcyjną 33 500 ton, zaś pełną 38 000 ton metrycznych. Było to ok. 2500 ton więcej od poprzedników. Konstrukcja kadłuba nowych krążowników miała opierać się na stalowych wzdłużnicach, z przynitowanymi do nich elementami poszycia i pancerza. Planowana załoga okrętów miała wynosić 1227 osób, w tym 47 oficerów.
Maszynownia.
Podobnie jak wszystkie inne wcześniejsze niemieckie krążowniki liniowe, także jednostki typu "Ersatz Yorck" miały być wyposażone w dwa podwójne zestawy turbin parowych Parsonsa, z których każda napędzała trójpłatową śrubę napędową o średnicy 4,2 m. Turbiny miały być zasilane w parę z 32 kotłów parowych typu Schulz-Thornycroft, z których 8 było opalanych mazutem, zaś pozostałe 24 węglem. „Ersatz Yorck” i „Ersatz Gneisenau” miały być wyposażone w przekładnie hydrauliczne dla prędkości marszowej, opracowane przez Hermanna Föttingera z AG Vulcan Stettin, z kolei na „Ersatz Scharnhorst” projekt przewidywał bezpośrednie napędzanie wałów przez obracające się turbiny. Instalacja elektryczna na okrętach miała być zasilana z generatorów dieslowskich. Planowano wyposażyć krążowniki w dwa równoległe stery zamontowane na rufie po obydwu burtach, co miało poprawić sterowność.
Planowana łączna moc turbin wynosiła 90 000 KM przy 295 obrotach na minutę, tak samo jak na poprzednikach. Większa wyporność redukowała jednak prędkość maksymalną z 28 węzłów, jakie miały osiągać okręty typu "Mackensen", do 27,3 węzła dla nowych jednostek. Zasobnie węglowe mogły pomieścić 850 ton węgla, a zbiorniki mazutu 250 ton. Do przewozu paliwa wykorzystywano także przestrzeń pomiędzy grodzią torpedową a burtą. Ta dodatkowa przestrzeń dawała możliwość załadowania 4000 ton węgla i 2000 ton mazutu. Z pełnym zapasem okręty miały mieć zasięg 5500 mil morskich przy prędkości 14 węzłów.
Uzbrojenie.
Artyleria główna okrętów miała się składać z ośmiu dział kal. 380 mm SK L/45 zamontowanych w czterech wieżach Drh LC/1913 umieszczonych w superpozycji przed i za nadbudówką. Były to takie same działa, określane jako „Langer Max”, jakie zostały zamontowane na pancernikach typu "Bayern". Początkowo działa mogły obniżyć się do -8 stopni i podnieść do 16 stopni, co dawało donośność maksymalną 20 400 m. Zmodyfikowanie podstaw pozwoliło na podniesienie dział o 20 stopni, przez co donośność zwiększyła się do 23 200 m. Wieże mogły się obracać o 150 stopni na każdą burtę w stosunku do linii centralnej. Zapas pocisków do wszystkich dział wynosił 720 sztuk – 90 na działo. Szybkostrzelność wynosiła około 2,5 wystrzału na minutę. Powojenne testy przeprowadzone przez brytyjską Royal Navy pokazały, że działa na pancerniku „Baden” mogły strzelać co 23 sekundy. Był to znacznie lepszy wynik od brytyjskich odpowiedników – 381 mm dział z krążowników liniowych typu "Renown", w których czas przeładowania dział sięgał 36 sekund. Działa mogły wystrzelić pociski przeciwpancerne o wadze 750 kg przy pomocy ładunku prochowego RPC/12 o wadze 277 kg z prędkością początkową 800 metrów na sekundę. Każda lufa miała żywotność 300 strzałów.
Artyleria średniego kalibru składała się z dwunastu szybkostrzelnych dział kalibru 150 mm SK L/45 zamontowanych w opancerzonych kazamatach wzdłuż centralnej nadbudówki. Każde działo miało w zapasie 160 pocisków i mogło strzelać na odległość 13 500 m, później zwiększono ją do 16 800 m. Działa miały szybkostrzelność od 5 do 7 strzałów na minutę. Pociski ważyły 45,3 kg i były wystrzeliwane przy użyciu 13,7 kg ładunku prochowego RPC/12 z prędkością początkową 835 metrów na sekundę. Żywotność luf była oceniana na 1400 strzałów.
Okręt był także uzbrojony w osiem dział przeciwlotniczych kal. 88 mm L/45 zamontowanych na pojedynczych podstawach. Cztery z nich były ustawione w pobliżu tylnych dział artylerii głównej, kolejne cztery były zamontowane w pobliżu przedniej wieży dowodzenia. Działa były zamontowane na podstawach MPL C/13, które pozwalały na operowanie działami od -10 do +70 stopni. Działa strzelały 9-kilogramowymi pociskami i miały skuteczną donośność pionową 9150 m przy maksymalnym kącie podniesienia.
Podobnie jak większość okrętów tej klasy z okresu I wojny światowej, typ "Ersatz Yorck" był także wyposażony w wyrzutnie torped umieszczone poniżej linii wodnej. Były to trzy wyrzutnie kal. 600 mm: jedna na dziobie i po jednej na każdej burcie. W odróżnieniu od wcześniejszych typów, zrezygnowano z rufowej wyrzutni torpedowej. Torpedy należały do typu H8, miały długość 8 metrów i były uzbrojone w głowicę zawierającą 210 kg hexanitu. Miały zasięg 6000 m z prędkością 36 węzłów i 14 000 m z prędkością 30 węzłów. Zapas torped miał wynosić 24 sztuki.
Pancerz.
Pancerz okrętów typu "Ersatz Yorck" był wykonany ze stali cementowanej Kruppa, co było typowym rozwiązaniem dla dużych okrętów niemieckich tego okresu. Rozmieszczenie i grubości projektowanej ochrony były bardzo zbliżone do zastosowanych na typie "Mackensen". Dokładne dane dla typu "Ersatz Yorck" są nieznane. Według niepełnych informacji krążowniki miały posiadać burtowy pas pancerny o grubości maksymalnej 300 mm, tworzący cytadelę pancerną, gdzie były umieszczone najważniejsze mechanizmy. Mieściły się tam także komory amunicyjne i maszynownia. Cytadela była na obydwu końcach zamknięta poprzecznymi grodziami pancernymi o grubości do 250 mm. Pas był zredukowany w mniej ważnych obszarach: do 120 mm z przodu okrętu i do 100 mm na rufie, w sekcjach krańcowych zmniejszał się do 30 mm na samym dziobie, natomiast rufa nie była opancerzona wcale. Wzdłużna gródź przeciwtorpedowa o grubości 45 mm miała biec wzdłuż całego kadłuba kilka metrów poniżej głównego pasa pancernego. Pancerz poziomy stanowił pokład pancerny o grubości 20 do 30 mm, w najbardziej wrażliwych miejscach zwiększonej do maksymalnie 80 mm.
Główna wieża dowodzenia, zlokalizowana w dziobowej nadbudówce, miała mieć pancerz o maksymalnej grubości ścian 300 mm, zaś dachu 130 mm. Tylna wieża dowodzenia miała być lżej opancerzona: odpowiednio do 200 i 50 mm. Wieże artylerii głównej miały być chronione płytami pancernymi o grubości do 300 mm od frontu, 270 mm po bokach i do 150 mm od góry. Barbety miały mieć maksymalną grubość 300 mm. Kazamaty dział artylerii średniego kalibru miały mieć pancerz grubości 150 mm, dodatkowo działa miały być wyposażone w osłony przeciwodłamkowe grubości 70 mm.
Budowa i jej przerwanie.
Zamówienie obejmowało trzy okręty nowego typu. „Ersatz Yorck”, zastępujący krążownik pancerny SMS „Yorck”, został zamówiony w firmie AG Vulcan w Hamburgu. Jego stępkę położono w lipcu 1916 roku, otrzymał numer stoczniowy 63. Po 1917 roku prace nad okrętem kontynuowano tylko po to, by zapewnić pracę stoczniowcom. Budowa została wstrzymana na 26 miesięcy przed planowanym terminem zakończenia, by firma mogła się skoncentrować na budowie U-bootów. Fragmenty kadłuba, które zostały zmontowane do tego czasu, zostały później rozebrane na pochylni. Łączna waga zużytych na konstrukcję elementów stalowych nie przekroczyła 1100 ton.
„Ersatz Gneisenau”, zastępujący SMS „Gneisenau”, został zamówiony w stoczni Germaniawerft w Kilonii. Tam otrzymał numer stoczniowy 250. Prace nie zostały rozpoczęte z powodu zmiany priorytetów, choć niektóre części zostały zbudowane. Silniki diesla, które już zostały wyprodukowane, zamontowano na pierwszych czterech U-bootach typu U 151: U-151, U-152, U-153 i U-154.
„Ersatz Scharnhorst”, zastępujący krążownik pancerny SMS „Scharnhorst”, został zamówiony w stoczni Blohm &amp; Voss w Hamburgu. Tam otrzymał numer stoczniowy 246. Budowa także nigdy się nie rozpoczęła z powodu zmiany priorytetów. Jednak projekt był podstawą dla okrętów typu "Scharnhorst" zbudowanych dla Kriegsmarine w latach 30. XX wieku.
Przewidywany całkowity koszt budowy każdej jednostki miał wynosić około 66 000 000 marek.

</doc>
<doc id="2150295" url="https://pl.wikipedia.org/wiki?curid=2150295" title="Guigang">
Guigang

Guigang (chiń. 贵港; pinyin: "Guìgǎng") – W październiku 1995 r. został zatwierdzony przez Radę Państwa jako miasto na poziomie prefektury w południowych Chinach, w regionie autonomicznym Kuangsi. W 2019 roku liczba mieszkańców miasta wynosiła w przybliżeniu 864 577. Prefektura miejska w 2017 roku liczyła 5 557 100 mieszkańców, a gęstość zaludnienia wynosi w przybliżeniu 413 osoby na kilometr kwadratowy. Od starożytności Guigang sadził kwiaty lotosu i stąd się wzięła nazwa Guigang, „rodzinne miasto kwiatów lotosu”. Guigang uzyskało certyfikat niemiecko-chińskiego eko-miasta w 2019 roku.
Geografia i klimat.
Guigang znajduje się we wschodniej części Guangxi. Znajduje się pomiędzy pięcioma głównymi miastami Guangxi: Nanning, Guilin, Liuzhou, Beihai i Wuzhou. Jego lokalizacja sprawia, że jest ważnym węzłem komunikacyjnym i biznesowym, łączącym środkowe Chiny z południem, szczególnie Hongkong i Makau. Guigang ma linię kolejową, kilka głównych autostrad, drogę ekspresową, a przede wszystkim duży port na rzece Xi.
Klimat jest subtropikalny i monsunowy. Klimat w mieście Guigang jest umiarkowanie ciepły. Średnia roczna temperatura w mieście Guigang wynosi 21,9 °C. Lipiec jest najcieplejszym miesiącem roku. Średnia temperatura w lipcu wynosi 29,0 °C. Styczeń ma najniższą średnią temperaturę w ciągu roku. Wynosi ona 12,9 °C.
W mieście Guigang występują znaczne opady deszczu przez cały rok. Roczna suma opadów wynosi 1469 mm. Najsuchszym miesiącem jest listopad, średnia opadów wynosi 38 mm. największe opady występują w maju, średnia opadów wynosi 258 mm.
Administracja.
Guigang ma 1 miasto na poziomie powiatu, 3 dzielnice miejskie i 1 hrabstwo.
Dzielnice miejskie:
Dzielnica Gangbei (港北区)
Dzielnica Gangnan (港南区)
Dystrykt Qintang (覃塘区)
Miasto na poziomie powiatu:
Guiping (桂平市)
Hrabstwo:
Pingnan (平南县)
Transport.
Transport publiczny.
Transport publiczny jest jednym z powszechnych środków transportu dla ludności miasta Guigang.
Po mieście Guigang pierwsze autobusy rozpoczynają jeździć o 6:40, a ostatnie autobusy kończą o 22:00. Po ukończeniu zmiany rannych autobusów zaczynają jeździć wieczorne w godzinach od 20:30 do 23:30.
W mieście znajduje się również autobus dojeżdżający bezpośrednio na lotnisko w Nanning, czas dojazdu z Guigang na lotnisko Nanning zajmuje średnio 2 godziny i 30 minut.
Transport kolejowy.
Ważnym węzłem komunikacyjnym Guigang jest kolej szybkich prędkości z Nanning do Guangzhou, oddana do użytku w 2014 roku. Podróż z Guigang do Nanning trwa zaledwie 1 godzinę, a z Guigang do Guangzhou można dojechać w niespełna 2,5 godziny.
Transport wodny.
Port Guigang znajduje się w środkowej części magistrali żeglugowej Xijiang. Jest podzielony na trzy porty: Port Centralny, Port Guiping i Port Pingnan. W 2020 roku przeładunki portu Guigang przekroczyły 100 mln ton, osiągając 105,52 mln ton. Obecnie port jest obsługiwany przez 3000 tonowych statków przez cały rok, a statek kontenerowy realizuje „codzienną zmianę”. Z pomocą „wodnej autostrady” Xijiang logistyka portu Guigang obejmuje deltę Rzeki Perłowej, Yungui i inne miejsca oraz przeładowuje towary do Dalian, Szanghaju, Fuzhou i innych głównych portów w kraju i Azji Południowo-Wschodniej.
Środowisko.
Woda.
Zgodnie z monitoringiem departamentu ochrony środowiska jakość wody w Guigang jest bardzo dobra. Według jurysdykcji wydanej w 2018 w Guigang znajduje się 5 sekcji oceny jakości wód powierzchniowych, które są lepsze od standardów klasy III.
Gospodarka.
W 2015 r. Guigang ustanowił koncepcję „Silnego przemysłowego miasta”. W tym samym roku również wprowadzono 176 nowych projektów, a największa kontraktowa inwestycja wyniosła 57,95 mld juanów.
PKB w roku 2015 wynosił 86,530 miliardów CNY
PKB w roku 2016 wynosił 95,876 miliardów CNY
PKB w roku 2017 wynosił 108,218 miliarda CNY
PKB w roku 2018 wynosił 116,988 miliarda CNY
PKB w roku 2019 wynosił 125,753 miliarda CNY
PKB w roku 2020 wynosił 135,273 miliarda CNY&lt;graph&gt;{
 "version": 2,
 "width": 400,
 "height": 200,
 "data": [
 "name": "table",
 "values": [
 "x": 2015,
 "y": 86.53
 {
 "x": 2016,
 "y": 95.876
 {
 "x": 2017,
 "y": 108.218
 {
 "x": 2018,
 "y": 116.988
 {
 "x": 2019,
 "y": 125.753
 {
 "x": 2020,
 "y": 135.273
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;

</doc>
<doc id="2150296" url="https://pl.wikipedia.org/wiki?curid=2150296" title="Statek-żółw">
Statek-żółw



</doc>
<doc id="2150297" url="https://pl.wikipedia.org/wiki?curid=2150297" title="Alard Seneszal">
Alard Seneszal

Alard Seneszal (zm. po 865) – hrabia Paryża, seneszal króla Franków i cesarza Ludwika I Pobożnego.
W latach 850–856 Alard pełnił funkcję opata w klasztorze w Echternach. W 855 występował również w źródłach jako zakonnik w monasterze Świętego Maksymina. Zgodnie z przekazem "Annales Bertiniani", w 865 hrabia walczył przeciw wikingom. Dalsze losy hrabiego Paryża nie są znane. Z nieznanej małżonki pozostawił najprawdopodobniej troje dzieci:

</doc>
<doc id="2150298" url="https://pl.wikipedia.org/wiki?curid=2150298" title="TV Fischbek Hamburg">
TV Fischbek Hamburg

TV Fischbek Hamburg - żeński klub piłki siatkowej z Niemiec. Został założony w 1957 roku z siedzibą w mieście Hamburg. Od sezonu 2011/2012 do 2012/2013 w klubie występowała Polka - Paulina Bryś. Po sezonie 2015/16 z powodów finansowych drużyna została wycofana z Bundesligi. W sezonie 2020/21 drużyna występuje pod nazwą Volleyball-Team Hamburg w Regionallidze (3. poziom).

</doc>
<doc id="2150299" url="https://pl.wikipedia.org/wiki?curid=2150299" title="Kobukson">
Kobukson



</doc>
<doc id="2150300" url="https://pl.wikipedia.org/wiki?curid=2150300" title="Geany">
Geany

Geany – lekki, wieloplatformowy, oparty na GTK+ edytor tekstu bazowany na Scintilli i zawierający podstawowe cechy zintegrowanego środowiska programistycznego. Jednym z celów przy tworzeniu Geany jest ograniczenie zależności od innych pakietów oraz skrócenie czasu ładowania. Geany jest dostępny na szeroką gamę systemów operacyjnych, takich jak BSD, Linux, Mac OS X, Solaris i Windows. Wśród wspieranych języków programowania są: C, Java, JavaScript, PHP, HTML, CSS, Python, Perl, Ruby, Pascal i Haskell.
Geany jest wolnym oprogramowaniem licencjonowanym na warunkach GNU GPL wersji 2 lub późniejszych.

</doc>
<doc id="2150301" url="https://pl.wikipedia.org/wiki?curid=2150301" title="Douglas Ete">
Douglas Ete

Douglas Ete (ur. 4 sierpnia 1964) – salomoński polityk.
Studiował na University of South Pacific i Massey University. Był dyrektorem naczelnym National Referral Hospital. 4 sierpnia 2010 dostał się do Parlamentu Narodowego z okręgu wyborczego East Honiara. Otrzymał 3178 głosów. 27 sierpnia 2010 objął funkcję ministra robót publicznych w rządzie Danny’ego Philipa. Pełnił ją do grudnia 2010, gdy przejął kierownictwo resortu leśnictwa. 20 stycznia 2011 zrezygnował ze stanowiska i przeszedł do opozycji.
Przewodniczy SIPEU ("Solomon Islands Public Employees Union").

</doc>
<doc id="2150302" url="https://pl.wikipedia.org/wiki?curid=2150302" title="Motocyklowe Grand Prix Katalonii 2000">
Motocyklowe Grand Prix Katalonii 2000

Motocyklowe Grand Prix Katalonii 2000 - siódma eliminacja Motocyklowych Mistrzostw Świata, rozegrana 9 - 11 czerwca 2000 na torze Circuit de Catalunya w Barcelonie.

</doc>
<doc id="2150304" url="https://pl.wikipedia.org/wiki?curid=2150304" title="Monako na Zimowych Igrzyskach Olimpijskich 1998">
Monako na Zimowych Igrzyskach Olimpijskich 1998

Monako na Zimowych Igrzyskach Olimpijskich 1998 reprezentowało 4 zawodników. Był to piąty start Monako na zimowych igrzyskach olimpijskich.

</doc>
<doc id="2150309" url="https://pl.wikipedia.org/wiki?curid=2150309" title="Wuzhou">
Wuzhou

Wuzhou (chiń. 梧州; pinyin: "Wúzhōu") – miasto o statusie prefektury miejskiej w południowych Chinach, w regionie autonomicznym Kuangsi, port nad rzeką Xi Jiang. W 2010 roku liczba mieszkańców miasta wynosiła 859 815. Prefektura miejska w 1999 roku liczyła 2 820 977 mieszkańców. Ośrodek przemysłu chemicznego, drzewnego, spożywczego, stoczniowego i nowoczesnych technologii. Miasto posiada własny port lotniczy.
Katastrofa.
21 marca 2022 samolot Boeing 737-89P rozbił się w górzystych regionach w Hrabstwie Teng, 26,4 kilometrów od centrum miasta. Zginęły wszystkie 132 osoby.

</doc>
<doc id="2150310" url="https://pl.wikipedia.org/wiki?curid=2150310" title="Historia Żydów w Kłodzku">
Historia Żydów w Kłodzku

Historia Żydów w Kłodzku – historii Żydów na Dolnym Śląsku towarzyszyły okresy wzmożonych prześladowań i względnej tolerancji ze strony aktualnie panujących. Żydzi na Śląsku pojawili się w średniowieczu, co wiązało się z rozkwitem gospodarczym tego regionu Polski. Wpłynęło na to także pogarszające się warunki wobec tej mniejszości narodowej w Europie Zachodniej.
Żydzi niemieccy.
Kłodzko było jednym z pierwszych śląskich miast, w którym pojawiła się społeczność żydowska, ponieważ przybyli oni tu już w XIV w. Ich pobyt udokumentowały księgi miejskie z tego okresu. Dowodzą one, iż Żydzi bardzo mocno wpisali się w społeczeństwo Kłodzka. Byli właścicielami domów, posiadali własną szkołę, prowadzili swoje interesy, a przy tym cieszyli się tolerancją i przychylnością miejscowych władz.
Na zmianę tego stanowiska wpłynęły cieszące się ogromną popularnością na Śląsku, w tym na ziemi kłodzkiej kazania Jana Kapistrana, które doprowadziły do wystąpień antysemickich. Zmusiły one kłodzkich Żydów do opuszczenia miast w XV w. Nie byli oni mile widziani w hrabstwie kłodzkim, a jeśli tu się pojawiali, to tylko przejazdem w celach handlowych.
Oficjalnie Żydzi wrócili do Kłodzka po 1812 r. na mocy wydanego przez Fryderyka Wilhelma III Hohenzollerna edyktu emancypacyjnego, który dawał im pełnię praw obywatelskich w Prusach. Ponadto mogli żyć zgodnie z własną tradycją, gdzie niezbędna do funkcjonowania społeczności żydowskiej jest gmina (gmina żydowska) o kompetencjach społeczno-religijnych. Gmina utrzymywała zbudowaną w 1885 r. synagogę, cmentarz, mykwę i bractwo pogrzebowe Chewra Kadisza. Mimo tego społeczność żydowska zaczęła asymilować się z resztą mieszkańców, co wpłynęło na rozwój intelektualny i status majątkowy mniejszości żydowskiej. Żydzi – obywatele Niemiec walczyli podczas I wojny światowej w obronie swojej ojczyzny. Kres odradzającemu się po wojnie kłodzkiemu żydostwu położyły rządy nazistowskie.
Antyżydowskie uchwały (ustawy norymberskie), propaganda oraz wydarzenia "nocy kryształowej" 9 listopada 1938 r., w tym spalenie synagogi, skłoniły część żydowskich mieszkańców do emigracji. Z kolei ci, którzy nie uciekli, wkrótce zostali deportowani do obozów koncentracyjnych.
Żydzi polscy.
Po zakończeniu II wojny światowej do Kłodzka przybyli kolejni żydowscy osadnicy, tym razem ze środkowej Polski, pisząc swoisty epilog do dziejów ludności żydowskiej w Rzeczypospolitej. Trudno jednak mówić o odrodzeniu żydowskiego skupiska, ponieważ tylko nieliczni znaleźli dla siebie tu miejsce. Większość z nich nie czuła się tu bezpiecznie. Świadomość, że mieliby żyć w miejscu kaźni współbraci, w obcym otoczeniu wśród w większości nieprzyjaznych repatriantów zza Bugu kazała im opuszczać te strony, gdy tylko nadarzyła się taka możliwość. Jednak nie wszyscy Żydzi przybywający na Ziemie Odzyskane chcieli emigrować. Ci, którzy zdecydowali się tu pozostać, stworzyli dla siebie podstawy życia społecznego, politycznego i gospodarczego. Dziś w Kłodzku i okolicach pozostało zaledwie parę osób, które utożsamiają się z żydowskim pochodzeniem, działając w żydowskich organizacjach.
Upamiętnienie.
W 1995 roku upamiętniono kłodzką synagogę, odsłaniając w miejscu, gdzie stała, kamień pamiątkowy z jej wizerunkiem oraz treścią w trzech językach polskim, niemieckim i hebrajskim:
"Tu znajdowała się kłodzka synagoga zbezczeszczona i spalona przez nazistów nocą 9 listopada 1938 podczas wielkiego pogromu Żydów w Niemczech."
Od kilku lat osoby zainteresowane dziedzictwem kulturowym i historią Kłodzka, organizują upamiętnienia rocznicy „nocy kryształowej”.
W latach 2015–2016 niemiecki artysta rzeźbiarz Gerhard Roese wykonał model synagogi z odlewu aluminium. Zebrane materiały, plany i szkice, wraz z opisem i zdjęciami z dnia spalenia obiektu opublikował w albumie "Decalogue on Fire". Zostały one także eksponowane w 2018 na wystawie w muzeum Topografia Terroru w Berlinie oraz opublikowane w katalogu wystawy „Kristallnacht”. Artysta założył na Facebooku grupę "Glatz – Der Dekalog in Flammen", mającą polski odpowiednik "Kłodzka synagoga. Dekalog w płomieniach".
W maju 2018 artysta przekazał rzeźbę w darze miastu Kłodzku. Jest ona eksponowana w Muzeum Ziemi Kłodzkiej. W przeddzień 80. rocznicy „nocy pogromu” 8 listopada 2018 w MZK odbyło się upamiętnienie synagogi pod nazwą "Synagoga reviva".

</doc>
<doc id="2150312" url="https://pl.wikipedia.org/wiki?curid=2150312" title="Kościół Bernardynek w Warszawie">
Kościół Bernardynek w Warszawie

Kościół Bernardynek w Warszawie – kościół i klasztor bernardynek z XVI/XVII wieku, który znajdował się w Warszawie. Rozebrany w latach 1843–1844, a w jego miejscu wybudowano Trasę W-Z.
Historia.
Bernardynki w Warszawie działały od roku 1522, jednak dopiero kiedy król Zygmunt III dał im dwa tysiące dukatów w złocie na budowę kościoła, a Stanisław Warszycki podskarbi koronny i wojewoda podlaski 10 000 złotych polskich, w roku 1609 rozpoczęto stawiać budynek według planu Mikołaja Duchnowskiego, starszego budowniczego królewskiego, który ukończono i poświęcono w roku 1617. Kościół pod wezwaniem św. Klary wzniesiono w stylu gotycko-renesansowym, obok zaś w 1634 ukończono budowę budynków klasztoru.
W kościele znajdowały się nagrobki Zygmunta Kazanowskiego podkomorzego koronnego, przeniesiony do katedry św. Jana oraz Stanisława Warszyckiego i żony jego Zofii z Górskich h. Nałęcz, po którym zostały tylko napisy. Kościół posiadał wysoką dzwonnicę, ogrody na skarpie od strony Wisły, a całe założenie otoczone było murem. W klasztorze oprócz zakonnic przebywały także osoby świeckie, często chroniąc je przed karą czy publicznym zniesławieniem. Zgromadzenie Bernardynek w Warszawie posiadało też drugi drewniany klasztor na Pradze, praktycznie zlikwidowany po Rzezi Pragi w 1794 roku.
W roku 1818 zespół klasztorny został zlikwidowany, a w 1819 Bernardynki przeniesiono do Przasnysza. Kościół zamknięto, a klasztor został zamieniony na magazyny wojskowe. W listopadzie klasztor przeznaczono na konserwatorium muzyczne, kościół zaś na salę koncertową (Szkoła Główna Muzyki). Rektorem konserwatorium był Józef Elsner i mieściło się ono tutaj do roku 1831, nauki pobierał tu m.in. Fryderyk Chopin.
Po roku 1831 gmach klasztoru przeznaczono na koszary wojskowe i w 1843 przystąpiono do jego rozbiórki. W 1844 zakończono rozbiórkę całego zespołu budynków z przeznaczeniem pod zjazd wytyczoną wtedy ulicą Nowy Zjazd biegnącą początkowo wiaduktem Pancera ku Wiśle i ul. Dobrej, a od 1864 roku – do mostu Kierbedzia.

</doc>
<doc id="2150317" url="https://pl.wikipedia.org/wiki?curid=2150317" title="Spreuerhofstraße">
Spreuerhofstraße

Spreuerhofstraße – ulica położona w Reutlingen, w kraju związkowym Badenia-Wirtembergia w Niemczech. Jest oficjalnie wpisana do Księgi rekordów Guinnessa jako najwęższa ulica na świecie (choć niektóre źródła tytuł ten przypisują Parliament Street) i zarejestrowana w urzędowym spisie gruntów jako Ulica Miejska Numer 77. Jej szerokość wynosi od 31 cm w najwęższym punkcie do 50 cm w najszerszym. Ulica została zbudowana w 1727 podczas odbudowy miasta, które strawił wielki pożar w 1726. Odbudowa przebiegała w szybkim tempie, lecz bez koncepcji, w wyniku czego nowo wybudowane budynki pozostawiały miejsce jedynie na wąskie uliczki.

</doc>
<doc id="2150321" url="https://pl.wikipedia.org/wiki?curid=2150321" title="Lista hrabstw w stanie Oklahoma">
Lista hrabstw w stanie Oklahoma

Lista hrabstw w stanie Oklahoma – stan Oklahoma podzielony jest na 77 hrabstw (counties). Jest to 20 miejsce pod względem liczebności wśród stanów USA.
Oklahoma początkowo, do roku 1890, gdy miała jeszcze status Terytorium Oklahoma (przed połączeniem z Terytorium Indiańskim) składała się z siedmiu hrabstw. Mają one obecnie numerację od 1 do 7. Z tym, że ówczesne siódme położone na "rączce stanu" (północno-wschodnia część) zostało podzielone na trzy nowe. Kolejne przyłączane miały jako numerację kolejne litery alfabetu i dopiero konstytucja stanowa z 1907 uporządkowała ten stan nadając im nazwy obowiązujące współcześnie

</doc>
<doc id="2150323" url="https://pl.wikipedia.org/wiki?curid=2150323" title="Fangchenggang">
Fangchenggang

Fangchenggang () – miasto o statusie prefektury miejskiej w południowych Chinach, w regionie autonomicznym Kuangsi. Prefektura miejska w 1999 roku liczyła 770 931 mieszkańców.
Do miasta należy port morski Fangcheng.
Handel zagraniczny.
Magazyn China Customs opublikował listę "100 najlepszych miast zagranicznego handlu w Chinach" 2018 Fangchenggang zajęło 45 miejsce z całkowitym wynikiem 71,4/100 punktów, co oznacza wzrost o 48 miejsc w porównaniu z ubiegłym rokiem.
W pierwszej połowie 2019 roku rozwój handlu zagranicznego miasta Fangchenggang był stabilny, a struktura handlu zagranicznego była nadal optymalizowana, a jakość i efektywność nadal się poprawiała. Łączna wartość importu i eksportu handlu zagranicznego wyniosła 37,19 mld juanów, co stanowi wzrost o 14,2% w porównaniu z ubiegłym rokiem.
Transport.
Kolej towarowa.
Fangchenggang po raz pierwszy uruchomił pociąg kontenerowy z gipsem do Litang. 17 sierpnia 21-wagonowy pociąg kontenerowy został wysłany ze stoczni towarowej dworca kolejowego Huangchengyu do miejscowości Litang w prowincji Syczuan. Wcześniej większość produktów, takich jak kamień gipsowy, była transportowana drogą do miejscowości Litang.

</doc>
<doc id="2150324" url="https://pl.wikipedia.org/wiki?curid=2150324" title="Ourania">
Ourania



</doc>
<doc id="2150326" url="https://pl.wikipedia.org/wiki?curid=2150326" title="Szkoła Główna Muzyki">
Szkoła Główna Muzyki



</doc>
<doc id="2150328" url="https://pl.wikipedia.org/wiki?curid=2150328" title="Jelení hora (Karkonosze)">
Jelení hora (Karkonosze)

Jelení hora (niem. "Löwenberg") – szczyt w Karkonoszach w obrębie masywu Czarnego Grzbietu.
Opis.
Jelení hora położona jest w bocznym odgałęzieniu odchodzącym ku południowi od wierzchołka Czarnej Kopy. Oddziela on Lví důl i Jelení důl na zachodzie od doliny Male Úpy.
Wody.
Masyw odwadniany jest przez lewe dopływy Úpy. Północne zbocza odwadnia Seidlova strouha, prawy dopływ Male Úpy, wschodnie Malá Úpa, zachodnie Jelení potok, również jej prawy dopływ.
Roślinność.
Wierzchołek i stoki porośnięte lasami, głównie monokulturą świerkową. Ostatnimi laty zostały one w znacznej mierze wycięte. Resztki lasu pozostały w okolicy wierzchołka.
Ochrona przyrody.
Cały masyw leży w obrębie czeskiego Karkonoskiego Parku Narodowego ("Krkonošský národní park, KRNAP").
Turystyka.
Szczyt i cały masyw jest niedostępny dla turystów.
Niedawno wokół niego wyznaczono żółty szlak turystyczny z przysiółka Dolní Malá Úpa do przysiółka Horní Malá Úpa, będących częściami miejscowości Malá Úpa, ale wkrótce go zamknięto.

</doc>
<doc id="2150329" url="https://pl.wikipedia.org/wiki?curid=2150329" title="Wybory parlamentarne w Jordanii w 2010 roku">
Wybory parlamentarne w Jordanii w 2010 roku

Wybory parlamentarne w Jordanii w 2010 roku – wcześniejsze wybory do Izby Reprezentantów przeprowadzone 9 listopada 2010. Zorganizowane po zmianie prawa wyborczego, w rok po rozwiązaniu parlamentu przez króla, przyniosły zwycięstwo kandydatom niezależnym popierającym politykę Abd Allaha II. Islamska opozycja zbojkotowała głosowanie. 
Organizacja wyborów.
Zgromadzenie Narodowe Jordanii składa się z mianowanego przez władcę Senatu oraz Izby Reprezentantów, liczącej od 2010 roku 120 członków wybieranych na 4-letnią kadencję. 108 deputowanych wybieranych jest w głosowaniu powszechnym w jednomandatowych okręgach. Wśród nich 12 miejsc przeznaczonych jest dla mniejszości etnicznych i religijnych (9 dla chrześcijan oraz 3 dla Czerkiesów). Pozostałych 12 mandatów zarezerwowanych jest dla kobiet (kandydatki z największą procentową liczbą głosów, które nie dostały się do parlamentu w głosowaniu powszechnym). 
Poprzednie wybory odbyły się w listopadzie 2007. Jednakże w listopadzie 2009, w połowie kadencji parlamentu, król Abd Allah II rozwiązał izbę, przejmując rządy bezpośrednie. Nie podał do wiadomości publicznej powodów swej decyzji, niemniej jednak parlament krytykowany był przez część społeczeństwa, mediów i opozycję za nieefektywność i nadmierne skupianie się na sprawach lokalnych. Choć zgodnie z prawem wcześniejsze wybory powinny odbyć się w ciągu kilku miesięcy, król odłożył głosowanie do czasu opracowania nowego prawa wyborczego. W połowie czerwca 2010 rząd jako datę wyborów wyznaczył 9 listopada 2010. 
Sytuacja przed wyborami.
Główna partia opozycyjna Islamski Front Działań, wywodząca się z umiarkowanego odłamu Bractwa Muzułmańskiego, skrytykowała nową ordynację wyborczą, faworyzującą jej zdaniem przy podziale mandatów wiejską ludność beduińską popierającą politykę króla nad ludność miejską, mającą w dużej mierze palestyńskie pochodzenie i stanowiącą potencjalny elektorat islamistów. 
Do udziału w wyborach zarejestrowanych zostało 763 kandydatów, w tym 134 kobiety. Niemalże wszyscy z nich startowali jako kandydaci niezależni. Wywodzili się jednak w większości z plemion beduińskich przychylnych polityce rządzącej dynastii haszymidzkiej. 
Islamski Front Działań we wrześniu 2010 ogłosił bojkot wyborów w proteście przeciwko nowemu prawu wyborczemu. Tylko nieliczni jego członkowie zdecydowali się na start jako kandydaci niezależni. W październiku 2010 Amnesty International doniosła o przypadkach zastraszania opozycji politycznej i aresztowaniach działaczy islamskich. Premier Samir ar-Rifa’i zadeklarował, że władze zamierzają przeprowadzić uczciwe wybory zgodnie z prawem.
Głosowanie i wyniki.
Uprawnionych do głosowania było ponad 2,6 mln osób spośród 6,3 mln obywateli. W czasie głosowania dochodziło do starć różnych grup przeciwników politycznych. W wymianie ognia w pobliżu Karak zginęła jedna osoba. W Ammanie policja do rozpędzenia ścierającego się tłumu użyła gazu łzawiącego. 
Według oficjalnych wyników większość miejsc w parlamencie zdobyli kandydaci lojalni w stosunki do króla lub wywodzący się z takichże plemion. Mandaty objęło 78 deputowanych zasiadających w izbie po raz pierwszy. Frekwencja wyborcza wyniosła 53%. 17 mandatów objęli kandydaci wywodzący się z opozycyjnych partii politycznych. Do parlamentu dostał się również jeden spośród 7 kandydatów niezależnych, którzy złamali bojkot ogłoszony przez islamistów.
Według międzynarodowych obserwatorów głosowanie przebiegło w wiarygodny sposób. Obserwatorzy skrytykowali jednak prawo wyborcze faworyzujące ludność wiejską.

</doc>
<doc id="2150330" url="https://pl.wikipedia.org/wiki?curid=2150330" title="Wilhelm Plüschow">
Wilhelm Plüschow



</doc>
<doc id="2150336" url="https://pl.wikipedia.org/wiki?curid=2150336" title="Qinzhou">
Qinzhou

Qinzhou (chiń. 钦州; pinyin: "Qīnzhōu") – miasto o statusie prefektury miejskiej w południowych Chinach, w regionie autonomicznym Kuangsi. W 2010 roku liczba mieszkańców miasta wynosiła 104 940. Prefektura miejska w 1999 roku liczyła 3 147 958 mieszkańców.

</doc>
<doc id="2150337" url="https://pl.wikipedia.org/wiki?curid=2150337" title="Erik Jan Hanussen">
Erik Jan Hanussen

Erik Jan Hanussen, właśc. Hermann Steinschneider (ur. 2 czerwca 1889 w Wiedniu, zm. 25 marca 1933 w Berlinie) – austriacki iluzjonista i mentalista pochodzenia żydowskiego, uznawany za jasnowidza, utrzymujący kontakty z nazistami. Trafnie przepowiedział dojście Adolfa Hitlera do władzy w styczniu 1933 i pożar Reichstagu w lutym 1933; przez prasę lewicową nazwany „prorokiem Hitlera”. Zamordowany w niewyjaśnionych okolicznościach.
Życiorys.
Hanussen miał opowiadać o dzieciństwie spędzonym w wędrownej trupie aktorskiej, do której należeli jego rodzice. Jednocześnie miał utrzymywać, że był duńskim arystokratą. W rzeczywistości był Austriakiem pochodzenia żydowskiego.
W 1914 po wybuchu I wojny światowej wstąpił do wojska i walczył na froncie wschodnim. Przebywając ranny w szpitalu zabawiał innych pacjentów pokazami hipnozy czy stawianiem horoskopów. Po zakończeniu wojny stworzył objazdowy spektakl.
Od 1929 przybywał w Berlinie, gdzie występował w seansach hipnozy i czytania myśli, pracował również dla klientów indywidualnych. W swojej pracy miał używać podsłuchów. Założył własne pismo okultystyczne "Hanussens B. W. Hellseher Zeitung", w którym publikował analizy astrologiczne politycznego życia Niemiec, a także porady indywidualne. Niektóre prognozy polityczne Hanussena okazywały się trafne – np. we wrześniu 1932 Hanussen prawidłowo przepowiedział tryumf nazistów, a 1 stycznia 1933 obwieścił, że Hitler dojdzie do władzy 30 stycznia – co zyskało mu przydomek „proroka Hitlera” nadany przez dziennikarzy prasy lewicowej. Hanussen utrzymywał kontakty z przywódcami SA i miał im często udzielać pożyczek (m.in. szefowi berlińskiej policji von Helldorfowi).
Hanussen czasami współpracował z medium Marią Paudler, która podczas seansu spirytystycznego miała wizję pożaru zidentyfikowanego jako płonący Reichstag. 26 lutego 1933 prasa donosiła, że Hanussen przepowiedział pożar wywołany przez komunistów.
Prawie miesiąc po pożarze gmachu Reichstagu, 24 marca 1933, Karl Ernst wydał rozkaz aresztowania Hanussena. Hanussen został zabity w niewyjaśnionych okolicznościach, a jego ciało odnaleziono później w lesie pod Berlinem. Według jednej z teorii Hitler miał zlecić zabójstwo Hanussena, według innej Ernst działał na własną rękę lub na zlecenie von Helldorfa, a zabójstwo Hanussena miało tak wzburzyć Hitlera, że ten wydał rozkaz zabicia Ernsta.

</doc>
<doc id="2150338" url="https://pl.wikipedia.org/wiki?curid=2150338" title="Trynidad i Tobago na Zimowych Igrzyskach Olimpijskich 1998">
Trynidad i Tobago na Zimowych Igrzyskach Olimpijskich 1998

Trynidad i Tobago na Zimowych Igrzyskach Olimpijskich 1998 reprezentowało 2 zawodników. Był to drugi start Trynidadu i Tobago na zimowych igrzyskach olimpijskich.

</doc>
<doc id="2150342" url="https://pl.wikipedia.org/wiki?curid=2150342" title="Grand Prix San Marino 1990">
Grand Prix San Marino 1990

Grand Prix San Marino 1990 (oryg. Gran Premio di San Marino) – trzecia runda Mistrzostw Świata Formuły 1 w sezonie 1990, która odbyła się 13 maja 1990, po raz 10. na torze Imola.
10. Grand Prix San Marino, 10. zaliczane do Mistrzostw Świata Formuły 1.
Lista startowa.
Źródło: Wyprzedź Mnie!
Wyniki.
Kwalifikacje.
Źródło: Wyprzedź Mnie!
Wyścig.
Źródło:Wyprzedź Mnie!
Najszybsze okrążenie.
Źródło: Wyprzedź Mnie!

</doc>
<doc id="2150345" url="https://pl.wikipedia.org/wiki?curid=2150345" title="Hale's Tours">
Hale's Tours

Hale's Tours (również Hale's Tours and Scenes of the World lub Hale's Tours Cars of the World) – atrakcja wymyślona przez George'a C. Hale'a, łącząca efekty dźwiękowe z projekcją filmową. Była to symulacja podróży, rozgrywająca się w wagonie kolejowym, w którym na ekranie wyświetlano krajobrazy, nakręcone z okna jadącego pociągu. Widzowie słyszeli ponadto dźwięki jadącego pociągu.
George C. Hale zaprezentował pierwsze tego typu urządzenie w 1904 roku na wystawie w Saint Louis, opatentował je natomiast 14 marca 1905 roku. Wiosną tego samego roku po raz pierwszy Hal wykorzystał urządzenie komercyjnie, ustawiając je w Kansas City Electric Park. Urządzenie cieszyło się bardzo dużym powodzeniem, w kolejnych latach Hale i jego wspólnik Fred Gifford sprzedali wiele licencji na korzystanie ze swojego patentu, również za granicą (m.in. w Hawanie, Berlinie, Johannesburgu i Hongkongu).
Typowe urządzenie składało się z od jednego do trzech wagonów kolejowych, liczących po 72 miejsca siedzące. Na przedniej ścianie wagonu umieszczony był ekran, na którym wyświetlano film, przedstawiający widok z przedniego lub tylnego okna jadącego pociągu. Dodatkowo symulację wzmacniały urządzenia powodujące drgania i inne ruchy wagonu, dźwięki oraz inne efekty (np. powietrze wydmuchiwane w twarze widzów). Program trwał ok. 20 minut. Podczas niektórych pokazów uczestniczył w nim lektor, komentujący oglądane krajobrazy, a bilety publiczności mógł sprawdzać mężczyzna w przebraniu konduktora. Program zmieniano zazwyczaj co tydzień.

</doc>
<doc id="2150347" url="https://pl.wikipedia.org/wiki?curid=2150347" title="Roche Ronde">
Roche Ronde

Roche Ronde – szczyt w prowincji Alberta, w Kanadzie, w paśmie Bosche Range, na terenie Parku Narodowego Jasper, niedaleko rzeki Athabaska. Jego wysokość wynosi 2138 m n.p.m. Nazwa wzięła się od kształtu szczytu (ronde po francusku znaczy okrągły).

</doc>
<doc id="2150348" url="https://pl.wikipedia.org/wiki?curid=2150348" title="Yulin (Kuangsi)">
Yulin (Kuangsi)

Yulin (chiń.: 玉林; pinyin: "Yùlín") – miasto o statusie prefektury miejskiej w południowych Chinach, w regionie autonomicznym Kuangsi, nad rzeką Lian Jiang. W 2010 roku liczba mieszkańców miasta wynosiła 146 914. Prefektura miejska w 1999 roku liczyła 5 632 997 mieszkańców. Ośrodek przemysłu spożywczego, elektromaszynowego i chemicznego.
Od 2009 w mieście odbywa się co roku festiwal psiego mięsa. Wywołuje on spore kontrowersje wśród obrońców praw zwierząt oraz miłośników psów na całym świecie, którzy protestują przeciwko jego organizacji.

</doc>
<doc id="2150352" url="https://pl.wikipedia.org/wiki?curid=2150352" title="Panamericansaurus">
Panamericansaurus

Panamericansaurus – rodzaj zauropoda z grupy tytanozaurów żyjącego w późnej kredzie w Ameryce Południowej. Został opisany w 2010 roku przez Jorgego Calvo i Juana Porfiriego w oparciu o niekompletny szkielet (MUCPv-417) obejmujący pięć kręgów ogonowych, jeden krzyżowy, lewą kość ramienną, łuki naczyniowe i fragmenty żebra. Skamieniałości te odnaleziono około 3 km na zachód od miasta San Patricio del Chañar w argentyńskiej prowincji Neuquén. Osady formacji Allen, z których je wydobyto, datowane są na późny kampan. "Panamericansaurus" to pierwszy dinozaur odkryty w tej formacji na terenie Neuquén. Według autorów jest on zaawansowanym tytanozaurem należącym do rodziny Titanosauridae (inni autorzy rzadko używają tej nazwy), a wewnątrz niej – do kladu Aeolosaurini, obejmującego również rodzaje "Aeolosaurus" i "Gondwanatitan". "Panamericansaurus" wykazuje wszystkie synapomorfie tego kladu z wyjątkiem nieskierowanej przednio-grzbietowo przedniej krawędzi przednich i środkowych kręgów ogonowych. Późniejsza analiza filogenetyczna przeprowadzona przez Santucciego i de Arrudę-Camposa (2011) potwierdziła przynależność "Panamericansaurus" do Aeolosaurini. Kość ramienna holotypu mierzy 123 cm długości, co na podstawie porównania z gondwanatytanem pozwala oszacować jego długość na około 11 m.
Nazwa "Panamericansaurus" odnosi się do firmy Pan American Energy, która finansowo wspierała Proyecto Dino, zajmujący się pracami paleontologicznymi. Nazwa gatunkowa gatunku typowego honoruje rodzinę Schroederów, na posesji których odnaleziono holotyp, i którzy współpracowali z paleontologami w trakcie wydobywania skamieniałości.

</doc>
<doc id="2150353" url="https://pl.wikipedia.org/wiki?curid=2150353" title="Hanussen">
Hanussen

Osoby o nazwisku "Hanussen":
Inne:

</doc>
<doc id="2150354" url="https://pl.wikipedia.org/wiki?curid=2150354" title="Panamericansaurus schroederi">
Panamericansaurus schroederi



</doc>
<doc id="2150356" url="https://pl.wikipedia.org/wiki?curid=2150356" title="Hanguanaceae">
Hanguanaceae

Hanguanaceae – monotypowa rodzina roślin jednoliściennych z pojedynczym rodzajem Hanguana Blume in Enum. Pl. Javae 15. Oct-Dec 1827 (syn. "Susum" Blume). Należy tu 10 gatunków występujących na wyspie Cejlon, w Azji południowo-wschodniej sięgając do północnej Australii i wysp Palau. Gatunkiem typowym jest "H. kassintu" Blume. Są to rośliny lądowe i wodne, występujące na mokradłach, wzdłuż brzegów rzek i jezior, czasem tworzące pływające wyspy. "Hanguana malayana" ma jadalne łodygi, ale spożywane są rzadko.
Systematyka.
Klad okrytonasienne, klad jednoliścienne ("monocots"), rząd komelinowce ("Commelinales"), rodzina "Hanguanaceae". Rodzina "Hanguanaceae" jest siostrzaną dla komelinowatych ("Commelinaceae"), wraz z którą tworzy klad bazalny w obrębie rzędu.
Pozycja rodziny w rzędzie komelinowców:

</doc>
<doc id="2150360" url="https://pl.wikipedia.org/wiki?curid=2150360" title="Szikka">
Szikka

Szikka (arab. شكا, "Šikkā") – przemysłowe miasto w północnym Libanie, w kadzie Al-Batrun, położone na wybrzeżu Morza Śródziemnego, 65 km od Bejrutu. W lipcu 1976 roku miejscowość została zajęta przez Palestyńczyków i ich sojuszników, którzy dokonali masakry miejscowych chrześcijan. Dopiero wsparcie lokalnej samoobrony przez prawicowe milicje, sprowadzone z innych części kraju, umożliwiło wyparcie napastników i uratowanie miasta przed całkowitym zniszczeniem.

</doc>
<doc id="2150365" url="https://pl.wikipedia.org/wiki?curid=2150365" title="Jalle Jungnell">
Jalle Jungnell

Jalle Jungnell (ur. 6 stycznia 1954 w Sztokholmie) – szwedzki curler, wózkarz, dwukrotny brązowy medalista paraolimpijski, trener.
Jungnell zaczął grać w curling w 1999, do 2010 był skipem drużyny z Södertälje Curlingklubb. Pierwszy raz na mistrzostwach świata w curlingu na wózkach wystąpił w 2002 roku.
W 2006 zespół pod przewodnictwem Jungnella wystąpił na paraolimpiadzie. Szwedzi awansowali do fazy play-off, przegrali 3:7 mecz półfinałowy przeciwko Brytyjczykom (Frank Duffy) i w małym finale wysoko pokonali Norwegów (Geir Arne Skogstad).
W rozgrywanych na olimpijskim obiekcie Mistrzostwa Świata 2009 przyniosły kolejny sukces zespołowi Jugnella. Szwedzi zdobyli srebrne medale przegrywając 2:9 finał z Kanadyjczykami (Jim Armstrong). Rok później zespół z Södertälje po barażu z Włochami awansował do fazy play-off. Jugnell przegrał półfinał z Kanadą (Jim Armstrong) 5:10, jednak udało mu się obronić brązowe medale, w ostatnim meczu zwyciężył 7:5 nad Amerykanami (Augusto Jiminez Perez).
Podczas MŚ 2011 Jungnell pełnił rolę trenera zespołu, funkcję skipa przejął Glenn Ikonen, Szwedzi zajęli 8. miejsce. Rok później Jalle znów był skipem, wygrywając 3 mecze Szwedzi uplasowali się na 6. pozycji.
Szwedzi swój drugi medal mistrzostw świata zdobyli ponownie na rok przed zimowymi igrzyskami paraolimpijskimi. Wygrali rundę grupową Mistrzostw Świata 2013, w górnym meczu Page play-off pokonali 6:5 Kanadę (Jim Armstrong). Z tą samą drużyną rywalizowali o tytuł mistrzowski, tym razem to przeciwnicy wygrali 4:3.

</doc>
<doc id="2150366" url="https://pl.wikipedia.org/wiki?curid=2150366" title="Mikaszewo">
Mikaszewo

Mikaszewo – jezioro na Równinie Augustowskiej. Jest częścią systemu wodnego Kanału Augustowskiego. 
Powierzchnia jeziora wynosi 128 ha, długość 3,8 km, a szerokość do 6 km. Lustro wody na wysokości 114 m n.p.m.
Nad jeziorem leży wieś Mikaszówka.
Jezioro leży na szlaku kajakowym od jeziora Wigry do Augustowa.

</doc>
<doc id="2150367" url="https://pl.wikipedia.org/wiki?curid=2150367" title="Červený vrch">
Červený vrch

Červený vrch (niem. "Rotenberg") – szczyt w Karkonoszach, we wschodniej części masywu.
Opis.
Červený vrch położony jest na zakończeniu bocznego grzbietu odchodzącego od Śnieżki na południe i południowy wschód i rozdzielającego dorzecza Úpy i Male Úpy, zwanego Růžohorská hornatina.
Wody.
Od zachodu i południowego zachodu Červený vrch odwadniany jest przez Úpę, natomiast od południa i wschodu przez jej lewy dopływ Malą Úpę.
Roślinność.
Wierzchołek i stoki porośnięte lasami, głównie świerkowymi.
Ochrona przyrody.
Cały masyw leży w obrębie Parku Narodowego ("Krkonošský národní park, KRNAP").
Turystyka.
Szczyt jest niedostępny dla turystów. Na zachód od niego przebiega żółty szlak turystyczny prowadzący z krzyżówki dróg do Peca pod Sněžkou i do Male Úpy na Śnieżkę.

</doc>
<doc id="2150371" url="https://pl.wikipedia.org/wiki?curid=2150371" title="Diecezja kołobrzeska">
Diecezja kołobrzeska

Diecezja kołobrzeska – diecezja rzymskokatolicka z siedzibą w Kołobrzegu, obejmująca swym zasięgiem Pomorze, podporządkowana metropolii gnieźnieńskiej. Powstała w 1000 roku a w wyniku nawrotu rodzimej wiary upadła pomiędzy rokiem 1007 a 1015. Jedynym jej ordynariuszem był Reinbern. Do diecezji kołobrzeskiej nawiązuje utworzona w 1972 roku diecezja koszalińsko-kołobrzeska.
Historia.
Powstała w 1000 roku w wyniku układów zawartych na tzw. zjeździe gnieźnieńskim między księciem polskim Bolesławem, a cesarzem rzymskim Ottonem III. Na mocy tych postanowień powołano arcybiskupstwo w Gnieźnie oraz biskupstwa w Krakowie, Wrocławiu i Kołobrzegu (obok istniejącego już biskupstwa poznańskiego). Pierwszym biskupem kołobrzeskim został Reinbern, który, jak podaje Thietmar z Merseburga, zniszczył ośrodki rodzimej wiary Słowian i oczyścił morze ze „złych duchów”, wrzucając weń pokropione wodą kamienie. Po, zapewne, początkowych sukcesach chrystianizacyjnych, w ciągu kilku lat nastąpił na Pomorzu nawrót rodzimej wiary, który doprowadził do faktycznej likwidacji biskupstwa.Reinbern opuścił Pomorze, po czym z ramienia Bolesława udał się w poselstwie do Kijowa, gdzie zmarł ok. 1013 roku. 
Po podboju Pomorza przez Bolesława Krzywoustego wznowiono działalność misjonarską, której podjął się biskup bamberski Otton z Bambergu (dwie wyprawy z 1124 i 1128 roku). W tej sytuacji obszar Pomorza stał się częścią diecezji bamberskiej. W momencie odbudowy organizacji kościelnej na Pomorzu w 1140 roku powstała diecezja pomorska, na stolicę biskupią wybrany został Wolin. Sprawował on tę funkcję do roku 1176, gdy tamtejszy biskup zmuszony został do opuszczenia miasta i przenosin do Kamienia, z którego mieli już nie powrócić. 
28 czerwca 1972 papież Paweł VI powołał do istnienia diecezję koszalińsko-kołobrzeską, wchodzącą w skład metropolii szczecińsko-kamieńskiej. Nowa diecezja odwołuje się do pierwszego biskupstwa kołobrzeskiego.

</doc>
<doc id="2150372" url="https://pl.wikipedia.org/wiki?curid=2150372" title="Addax Team">
Addax Team

Barwa Addax Team – hiszpański zespół startujący w wyścigach samochodowych, powstały na bazie zespołu Campos Racing założonego przez Adriána Camposa. Obecnie zespół jest własnością Alejandro Agaga. W historii startów ekipa pojawiała się w stawce serii GP2, Azjatyckiej serii GP2 oraz serii GP3.

</doc>
<doc id="2150373" url="https://pl.wikipedia.org/wiki?curid=2150373" title="Motocyklowe Grand Prix Katalonii 1999">
Motocyklowe Grand Prix Katalonii 1999

Motocyklowe Grand Prix Katalonii 1999 - szósta eliminacja Motocyklowych Mistrzostw Świata, rozegrana 18 - 19 czerwca 1999 na torze Circuit de Catalunya w Barcelonie.

</doc>
<doc id="2150374" url="https://pl.wikipedia.org/wiki?curid=2150374" title="Barwa Addax Team">
Barwa Addax Team



</doc>
<doc id="2150376" url="https://pl.wikipedia.org/wiki?curid=2150376" title="Portoryko na Zimowych Igrzyskach Olimpijskich 1998">
Portoryko na Zimowych Igrzyskach Olimpijskich 1998

Portoryko na Zimowych Igrzyskach Olimpijskich 1998 reprezentowało sześciu zawodników, którzy wystartowali w konkurencjach bobslejowych i narciarstwie alpejskim.
Był to piąty w historii start Portoryko na zimowych igrzyskach olimpijskich.

</doc>
<doc id="2150378" url="https://pl.wikipedia.org/wiki?curid=2150378" title="Czerwończyk uroczek">
Czerwończyk uroczek

Czerwończyk uroczek ("Lycaena tityrus", syn. "Heodes tityrus") − gatunek motyla z rodziny modraszkowatych (Lycaenidae).
Wygląd.
Rozpiętość skrzydeł od 27 do 30 mm. Dymorfizm płciowy wyraźny.
Siedlisko.
Suche murawy, polany, ugory, przydroża, przytorza, wilgotniejsze kwieciste łąki, tereny ruderalne.
Biologia i rozwój.
Najczęściej wykształca dwa pokolenia w roku (maj-czerwiec, lipiec-sierpień) Na południu Polski często spotyka się trzecią generację (koniec sierpnia-wrzesień). Rośliny żywicielskie: szczaw polny i szczaw zwyczajny.
Rozmieszczenie geograficzne.
Gatunek zachodniopalearktyczny, w Polsce rozprzestrzeniony i pospolity, zwłaszcza na nizinach.

</doc>
<doc id="2150380" url="https://pl.wikipedia.org/wiki?curid=2150380" title="Portoryko na Zimowych Igrzyskach Olimpijskich 1994">
Portoryko na Zimowych Igrzyskach Olimpijskich 1994

Portoryko na Zimowych Igrzyskach Olimpijskich 1994 reprezentowało pięciu zawodników, którzy wystartowali w konkurencjach bobslejowych.
Był to czwarty w historii start Portoryko na zimowych igrzyskach olimpijskich.

</doc>
<doc id="2150381" url="https://pl.wikipedia.org/wiki?curid=2150381" title="Klasztor Bernardynek na Pradze">
Klasztor Bernardynek na Pradze

Klasztor Bernardynek na Pradze – klasztor bernardynek, który znajdował się na terenie dzisiejszego parku Praskiego na warszawskiej Pradze. Zniszczony w 1794 roku.
Historia.
W roku 1655 na Pradze, w części nazywanej Praszką, zamieszkały sprowadzone z warszawskiego klasztoru zakonnice. Pierwsze zabudowania klasztorne uległy zniszczeniu w czasie potopu szwedzkiego w roku 1656 i dopiero w 1675 wzniesiono tu nowy klasztor z małym kościołem. Budynki zbudowane zostały z drewna, a przykryte dachówką dopiero w 1754 roku. Budynki te zostały spalone w czasie Rzezi Pragi w 1794 roku i już ich nie odbudowano. W roku 1807 większość zabudowy historycznej Pragi uległa rozbiórce pod budowę napoleońskich umocnień praskiego przedmościa – ołtarze trafiły do kościoła w Grodzisku, a zakonnice przeniosły się na Marywil do sióstr kanoniczek, a stamtąd częściowo do Łowicza, a częściowo do Warszawy.
Śladem obecności sióstr bernardynek na Pradze jest dziś ul. Panieńska.

</doc>
<doc id="2150382" url="https://pl.wikipedia.org/wiki?curid=2150382" title="Škoda 81-71M">
Škoda 81-71M

Škoda 81-71M – zmodernizowana wersja wagonów serii 81-71 eksploatowana w praskim metrze. Wagony w latach 1996–2011 modernizowały zakłady Škoda Transportation w Pilźnie.
Historia.
Po aksamitnej rewolucji było oczywiste, że tabor praskiego metra jest bardzo wysłużony. Eksploatowano przestarzałe radzieckie składy serii 81-71 lub jeszcze starsze Ečs, które nie sprawdzały się na pochyłościach trasy. Zaistniała potrzeba wymiany wagonów na nowsze, jednak przekraczało to możliwości finansowe Stołecznego Praskiego Przedsiębiorstwa Komunikacyjnego ("Dopravní podnik hlavního města Prahy"). Rozwiązaniem kompromisowym była decyzja o modernizacji części eksploatowanych pojazdów. W 1994 roku odwieziono do zakładów Škoda Transportation pierwszy pięciowagonowy skład. W uproszczeniu modernizacja polegała na zdemontowaniu całego składu i włożeniu nowych części w miejsce zużytych. Pierwszy zmodernizowany skład przyjechał z Pilzna do Pragi 1 maja 1996 r. i po jazdach próbnych został skierowany do regularnego ruchu na linii C.
Malowanie.
Wagony 81-71 były pomalowane na szaro i miały czerwone drzwi z żółtymi strzałkami. Był to schemat, na którym oparto się również przy malowaniu modernizowanych pojazdów. Pierwszy był biały, a nowością było pomalowanie tym kolorem części drzwi. Wkrótce jednak przedsiębiorstwo komunikacyjne zdecydowało się na zmianę i od tej pory wszystkie wagony malowane są na szaro-biało: dolna część wagonu jest biała, reszta szara, a górna część drzwi czerwona; pod dachem i na białej części wzdłuż wagonu biegną czerwone pasy.
Eksploatacja.
Na linii C pierwszych 7 składów 81-71M zastąpiono w kwietniu 2005 nowymi składami M1. 81-71M są używane także na linii A (25 składów modernizowanych w latach 2001–4), a od maja 2006 również na linii B (w latach 2005–7 22 składy oraz 7 zmodernizowanych z linii C), gdzie pojazdy wyposażone są w system bezpieczeństwa ARS produkcji radzieckiej (81-71 MARS i 81-71 BARS). Wszystkie wagony 81-71, jeżdżące na linii B, zostały wycofane z regularnej eksploatacji 2 lipca 2009 r.
W roku 2006 na liniach metra w Tbilisi w Gruzji pojawiły się bardzo podobne składy, z identycznymi czołami i o bardzo podobnym malowaniu, jednak z zupełnie innym wnętrzem.

</doc>
<doc id="2150383" url="https://pl.wikipedia.org/wiki?curid=2150383" title="Cmentarz wojenny nr 379 – Mała Wieś">
Cmentarz wojenny nr 379 – Mała Wieś

Cmentarz wojenny nr 379 – Mała Wieś – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie i znajdujący się na terenie jego okręgu XI Twierdza Kraków. Cmentarz został zlikwidowany w 1923, a prochy przeniesiono na cmentarz w Strumianach.
Cmentarz znajdował się w zachodniej części miejscowości Ochmanów, w powiecie wielickim, w gminie Niepołomice, po lewej stronie drogi wojewódzkiej nr 964 z Wieliczki do Niepołomic.
Pochowano na nim 6 żołnierzy austro-węgierskich z 22 pułku piechoty Landwehry poległych 23 listopada 1914 roku.
Pierwotny wygląd cmentarza nie jest znany, gdyż w 1923 roku prochy żołnierzy ekshumowano i przeniesiono na cmentarz parafialny w Strumianach a nekropolię zlikwidowano. Zachował się tylko pomnik centralny w formie obelisku z figurą sokoła (lub orła) na szczycie. Nie jest także znany projektant cmentarza.

</doc>
<doc id="2150384" url="https://pl.wikipedia.org/wiki?curid=2150384" title="Miłakówka (dopływ Pasłęki)">
Miłakówka (dopływ Pasłęki)

Miłakówka – rzeka na Pojezierzu Iławskim, lewy dopływ Pasłęki o długości 26,12 km i powierzchni dorzecza 178,7 km².
Przebieg.
Rzeka początek bierze w Miłakowie, w miejscu gdzie Warkalska Struga łączy się z przepływającą przez jezioro Mildzie rzeką Narie, u podnóża wzniesienia 182 m n.p.m. Przed Miłakowem rzekę zasilają wody prawego dopływu, Narienki, odwadniającej jezioro Narie. Kilka kilometrów za Miłakowem rzekę zasila kolejny dopływ, pozbawiony nazwy. Dotąd rzeka jest wąska i płytka. Od młyna w Miłakowie nurt staje się bardziej wartki. Dno pokryte jest piaskiem i żwirem. Od lewej strony wpływa kilka drobnych cieków i rowów melioracyjnych. Przed Głodówkiem Miłakówka przepływa pod drogą wojewódzką nr 528. Po wpłynięciu w las, aż do ujścia, płynie wyraźną doliną, przybierającą miejscami formę głęboko wciętego jaru. Na tym odcinku znajdują się ruiny spiętrzenia, w obrębie którego funkcjonowały kiedyś turbiny elektryczne. Leżą tu liczne drzewa, a w nurcie znajdują się głazy. Rzeka meandruje, pojawiają się bystrza i szypoty. Kilkadziesiąt metrów przed ujściem przepływa pod mostem lokalnej drogi do Stolna. Uchodzi do Pasłęki koło wsi Sportyny.
Przyroda.
Na ichtiofaunę rzeki składają się: pstrąg, kleń, jelec, okoń, a także, w mniejszym zakresie, miętus i głowacz.

</doc>
<doc id="2150385" url="https://pl.wikipedia.org/wiki?curid=2150385" title="Mołdawia na Zimowych Igrzyskach Olimpijskich 1998">
Mołdawia na Zimowych Igrzyskach Olimpijskich 1998

Mołdawię na Zimowych Igrzyskach Olimpijskich 1998 reprezentowało 2 zawodników. Był to drugi start Mołdawii na zimowych igrzyskach olimpijskich.

</doc>
<doc id="2150386" url="https://pl.wikipedia.org/wiki?curid=2150386" title="Portoryko na Zimowych Igrzyskach Olimpijskich 1992">
Portoryko na Zimowych Igrzyskach Olimpijskich 1992

Portoryko na Zimowych Igrzyskach Olimpijskich 1992 reprezentowało sześciu zawodników, którzy wystartowali w konkurencjach bobslejowych i narciarstwie dowolnym.
Był to trzeci w historii start Portoryko na zimowych igrzyskach olimpijskich.

</doc>
<doc id="2150388" url="https://pl.wikipedia.org/wiki?curid=2150388" title="Portoryko na Zimowych Igrzyskach Olimpijskich 1984">
Portoryko na Zimowych Igrzyskach Olimpijskich 1984

Portoryko na Zimowych Igrzyskach Olimpijskich 1984 reprezentował jeden zawodnik - George Tucker, który wystartował w saneczkarstwie.
Był to pierwszy w historii start Portoryko na zimowych igrzyskach olimpijskich.

</doc>
<doc id="2150393" url="https://pl.wikipedia.org/wiki?curid=2150393" title="Portoryko na Zimowych Igrzyskach Olimpijskich 1988">
Portoryko na Zimowych Igrzyskach Olimpijskich 1988

Portoryko na Zimowych Igrzyskach Olimpijskich 1988 reprezentowało dziewięcioro zawodników, którzy wystartowali w narciarstwie alpejskim, biathlonie i saneczkarstwie.
Był to drugi w historii start Portoryko na zimowych igrzyskach olimpijskich.
Bibliografia.
ę

</doc>
<doc id="2150397" url="https://pl.wikipedia.org/wiki?curid=2150397" title="Philydraceae">
Philydraceae

Philydraceae – rodzina roślin z rzędu komelinowców. Należą tu 3 rodzaje z 6 gatunkami. Zasięg tych roślin obejmuje Azję południowo-wschodnią i Australię. Rośliny zielne z lancetowatymi liśćmi i owłosionymi, grzbiecistymi kwiatami. Okwiat zróżnicowany na dwa okółki, z których zewnętrzny jest okazały, znacznie większy od wewnętrznego. Pręcik pojedynczy.
Systematyka.
Klad okrytonasienne, klad jednoliścienne ("monocots"), rząd komelinowce ("Commelinales"), rodzina "Philydraceae". Rodzina "Philydraceae" jest siostrzana dla kladu obejmującego rozpławowate "Pontederiaceae" i "Haemodoraceae".

</doc>
<doc id="2150400" url="https://pl.wikipedia.org/wiki?curid=2150400" title="Kada Babda">
Kada Babda

Kada Babda (arab. قضاء بعبدا) – jednostka administracyjna w Libanie, należąca do Muhafazie Dżabal Lubnan, położona na południe od Bejrutu. Popularnie nazywany jest także Południowym Al-Matin. Dystrykt zamieszkiwany jest głównie przez maronitów, szyitów i druzów. 
Wybory parlamentarne.
Na okręg wyborczy, obejmujący dystrykt Babda, przypada 6 miejsc w libańskim Zgromadzeniu Narodowym (3 maronitów, 2 szyitów, 1 druz).

</doc>
<doc id="2150406" url="https://pl.wikipedia.org/wiki?curid=2150406" title="Czerwończyk zamgleniec">
Czerwończyk zamgleniec

Czerwończyk zamgleniec ("Lycaena alciphron") − gatunek motyla z rodziny modraszkowatych (Lycaenidae).
Rozprzestrzeniony od Półwyspu Iberyjskiego i północno-zachodniej Afryki przez większą część Europy, Turcję, Kaukaz, Iran, Syberię po Koreę

</doc>
<doc id="2150409" url="https://pl.wikipedia.org/wiki?curid=2150409" title="Trynidad i Tobago na Zimowych Igrzyskach Olimpijskich 1994">
Trynidad i Tobago na Zimowych Igrzyskach Olimpijskich 1994

Trynidad i Tobago na Zimowych Igrzyskach Olimpijskich 1994 reprezentowało dwóch zawodników, którzy wystartowali w zawodach bobslejowych. Był to pierwszy start Trynidadu i Tobago na zimowych igrzyskach olimpijskich.

</doc>
<doc id="2150410" url="https://pl.wikipedia.org/wiki?curid=2150410" title="Arboretum w Trstenie">
Arboretum w Trstenie

Arboretum w Trstenie – ogród botaniczny, najstarszy w Chorwacji oraz jeden z najstarszych, a w przeszłości uważany również za jeden z najpiękniejszych, w Europie.
Arboretum powstało na przełomie XV i XVI wieku z inicjatywy rodziny Gučetić (Gozze). W 1502 wybudowała ona tutaj swoją letnią rezydencję, otoczoną dużym ogrodem, w którym sadzono rośliny przywożone z podróży morskich statków kupieckich z Dubrownika. Wcześniej, już w 1492 miał powstać akwedukt, zasilający ogród wodą. Ogród do dzisiaj zachował wiele cech renesansowych oraz z późniejszych epok. W 1945 (lub w 1948) został przejęty przez państwo, a od 1950 zarządza nim Chorwacka Akademia Nauki i Sztuki. W 1966 arboretum zostało uznane za zabytek krajobrazowy.
Miejscowość Trsteno poważnie ucierpiała podczas wojny w Chorwacji. W październiku 1991 Jugosłowiańska Armia Ludowa rozpoczęła ostrzał z morza oraz powietrza – zniszczeniu uległa najstarsza część parku i letnia rezydencja szlachecka. Proces powolnej odbudowy ogrodu spowolnił pożar podczas suszy w 2000 roku – spaleniu uległo 120 tys. m² (na ogólną powierzchnię 255 tys. m²).
W parku jest obecnie około 400 gatunków roślin, głównie palm, eukaliptusów, cedrów, platanów wawrzynów oraz kaktusów; rośliny pochodzą ze wszystkich kontynentów. Oprócz roślinności znajduje się w nim rezydencja z 1502 roku, kilka pseudo antycznych rzeźb, stary młyn, kaplica św. Hieronima z XVII wieku oraz fontanna z 1736, do której wodę doprowadza XIV-ny akwedukt. Z punktu widokowego rozciąga się widok na Adriatyk oraz wyspę Lopud.
Poza granicą arboretum, przy drodze prowadzącej z Dubrownika do Neum, znajdują się dwa 500-letnie platany, przywiezione tutaj znad Bosforu. Mają po około 60 metrów wysokości, 13 obwodu i 6 średnicy.
Arboretum posłużyło za scenografię ogrodów Królewskiej Przystani w amerykańskim serialu fantasy Gra o tron.

</doc>
<doc id="2150412" url="https://pl.wikipedia.org/wiki?curid=2150412" title="Grand Prix Stanów Zjednoczonych 1990">
Grand Prix Stanów Zjednoczonych 1990

Grand Prix Stanów Zjednoczonych 1990 (oryg. Iceberg United States Grand Prix) – pierwsza runda Mistrzostw Świata Formuły 1 w sezonie 1990, która odbyła się 11 marca 1990, po raz drugi na torze Phoenix Circuit.
Lista startowa.
Źródło: Wyprzedź Mnie!
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!

</doc>
<doc id="2150413" url="https://pl.wikipedia.org/wiki?curid=2150413" title="Jackson Fiulaua">
Jackson Fiulaua

Jackson Fiulaua (ur. 13 października 1957) – salomoński polityk.
Przed zaangażowaniem się w politykę pracował jako budowlaniec. 4 sierpnia 2010 dostał się, jako kandydat niezależny, do Parlamentu Narodowego z okręgu wyborczego Central Kwara’ae. Otrzymał 2936 głosów. 27 sierpnia 2010 objął funkcję ministra infrastruktury w rządzie Danny’ego Philipa. Zachował to stanowisko w powołanym w listopadzie 2011 gabinecie Gordona Darcy Lilo.

</doc>
<doc id="2150419" url="https://pl.wikipedia.org/wiki?curid=2150419" title="Bukowiec (powiat radomski)">
Bukowiec (powiat radomski)

Bukowiec – wieś w Polsce położona w województwie mazowieckim, w powiecie radomskim, w gminie Kowala.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii Parafia św. Andrzeja Boboli w Bardzicach.

</doc>
<doc id="2150422" url="https://pl.wikipedia.org/wiki?curid=2150422" title="Giacomo Antonio Cortuso">
Giacomo Antonio Cortuso

Giacomo Antonio Cortuso (też: Jacopo Antonio Cortuso, Jacob Anton Cortuso, Jacobus Antonius Cortusus; ur. w 1513 w Padwie, zm. 21 czerwca 1603 tamże) – włoski patrycjusz z Padwy, z zamiłowania botanik.
Był właścicielem jednego z najznamienitszych prywatnych ogrodów ówczesnej Italii, w którym hodował i obserwował różne gatunki roślin. Korespondował z wybitnym botanikiem tego okresu, Pierandreą Matthiolim; m.in. wysłał mu w 1563 roku jeden z pierwszych rysunków i zapewne opis, przedstawiające nieznanego jeszcze wówczas w europejskiej botanice kasztanowca. W 1568 roku z kolei przesłał Matthioli'emu swój opis sprowadzonego niedawno z Ameryki Południowej słonecznika – opis ten (wraz z uwagą o nadążaniu położenia kwiatu za ruchem słońca) znalazł się w nowej edycji jego "De materia medica".
Z polecenia doży weneckiego Pasquala Cicogni od 1590 roku do swej śmierci był dyrektorem (prefektem) ogrodu botanicznego (zwanego wówczas "Horto medicinale") przy padewskim uniwersytecie – najstarszego istniejącego do dziś ogrodu botanicznego na świecie (założony w 1545 roku). Był autorem katalogu roślin w tym ogrodzie, który wyliczał 1168 gatunków. Katalog ten pod tytułem "L'Horto de i Semplici di Padova" został wydany przez Girolamo Porro w Wenecji w 1591 roku. W tym czasie Cortuso korespondował z innym wybitnym botanikiem drugiej połowy XVI wieku, Kluzjuszem, któremu dostarczał nasiona i sadzonki roślin do nowo założonego przez niego w 1590 roku ogrodu botanicznego w Lejdzie.
Dla uczczenia pamięci padewskiego botanika włoski naturalista Pierandrea Matthioli, nadał nazwę rodzajową Cortusa zarzyczce z rodziny pierwiosnkowatych (inne źródła podają, że uczynił to dopiero pod koniec XVII wieku Charles Plumier).
W Rzymie istnieje ulica via Giacomo Antonio Cortuso.

</doc>
<doc id="2150426" url="https://pl.wikipedia.org/wiki?curid=2150426" title="Franciszek Malewski">
Franciszek Malewski

Franciszek Hieronim Malewski (ur. 21 sierpnia 1800 w Wilnie, zm. 10 kwietnia 1870 w Sankt Petersburgu) − polski prawnik, członek Towarzystwa Filomatów, przyjaciel Adama Mickiewicza i jego towarzysz na zesłaniu w Rosji, w 1830 roku współzałożyciel „Tygodnika Petersburskiego” i jego redaktor do 1835 roku. Na zlecenie władz rosyjskich przeprowadził kodyfikację praw litewskich.
Był synem Szymona Malewskiego, rektora Uniwersytetu Wileńskiego. Ożenił się z Heleną Szymanowską (córką pianistki Marii i siostrą Celiny, żony Adama Mickiewicza). Miał z nią córkę Marię, z którą ożenił się później Władysław Mickiewicz. To on ocalił część rękopisów Malewskiego.
Franciszek Malewski był dla młodego Mickiewicza autorytetem w kwestiach moralnych i literackich i jednym z pierwszych czytelników jego pierwszych poezji. Obaj ściśle współpracowali nad zasadami działania tajnych związków studenckich.

</doc>
<doc id="2150435" url="https://pl.wikipedia.org/wiki?curid=2150435" title="Emiliano Zapata (gmina)">
Emiliano Zapata (gmina)

Emiliano Zapata – gmina we wschodniej części meksykańskiego stanu Tabasco, położona u podstawy półwyspu Jukatan, w odległości około 150 km od wybrzeża Zatoki Meksykańskiej. Jest jedną z 17 gmin w tym stanie. Siedzibą władz gminy jest miasto Emiliano Zapata. Nazwa gminy została nadana na cześć meksykańskiego rewolucjonisty, przywódcy chłopskiej partyzantki Emiliano Zapaty. 
Ludność gminy Benito Juárez w 2005 roku liczyła 26 576 mieszkańców, co czyni ją jedną z najmniej liczebnych gmin w stanie Tabasco.
Geografia gminy.
Powierzchnia gminy wynosi 437,40 km² zajmując tylko 1,78% powierzchni stanu, co czyni ją jedną z najmniejszych w stanie Tabasco. Obszar gminy jest równinny, a położenie u nasady półwyspu sprawia, że powierzchnia jest wyniesiona ponad poziom morza tylko o 30 m. Teren w dużej części pokryty jest lasami, które mają charakter lasów deszczowych. Klimat jest ciepły (rekordowa najniższa zanotowana temperatura wynosi 14 °C) ze średnią roczną temperaturą wynoszącą 26,6 °C oraz z niewielką roczną amplitudą, gdyż średnia najcieplejszego miesiąca (maj) wynosi 30,9 °C, podczas gdy średnia najchłodniejszego (styczeń) wynosi 22,7 °C. Wiatry znad Morza Karaibskiego przynoszą dużą ilość gwałtownych opadów (głównie w lecie), czyniąc klimat wilgotnym opadami na poziomie 1864 mm rocznie.
Gospodarka.
Gmina ze względu na położenie i słabą infrastrukturę należy do uboższych w stanie Tabasco. Ludność gminy jest zatrudniona wg ważności w następujących gałęziach: rolnictwie, hodowli, rybołówstwie, usługach i turystyce. Najczęściej uprawia się kukurydzę, ryż, sorgo, fasolę i arbuzy. Z hodowli najpowszechniejsza jest hodowla bydła mlecznego oraz bydła mięsnego. Rybołówstwo rozwija się dzięki położeniu nad jedną z największych rzek Meksyku – Río Usumacintą.

</doc>
<doc id="2150436" url="https://pl.wikipedia.org/wiki?curid=2150436" title="Centrum Wyszkolenia Pancernego i Technicznego">
Centrum Wyszkolenia Pancernego i Technicznego

Centrum Wyszkolenia Pancernego i Technicznego – szkolna jednostka pancerna Polskich Sił Zbrojnych.
Centrum Wyszkolenia Broni Pancernej.
W lutym 1940 r. sformowano we Francji Centrum Wyszkolenia Broni Pancernej z miejscem postoju w Serignan. Centrum szkoliło oficerów i podofacerów 10 Brygady Kawalerii. W końcu maja 1940 rozwiązano kursy, a uczniowie skierowani zostali do macierzystych pododdziałów.
Komenda centrum
Po klęsce Francji centrum ewakuowano do Wielkiej Brytanii i dyslokowano początkowo w Crawford w Szkocji. Jednak dopiero po przeniesieniu oddziałów pancernych do Blairgowrie Centrum wznowiło swoją działalność.
Szkolenie obejmowało początkowo kursy samochodowe i kursy mechaników. Kurs trwał 6 tygodni. Szkolono 50 oficerów i 150 szeregowych.
Centrum Wyszkolenia Pancernego i Technicznego.
W lipcu 1943 r. Centrum przeniesiono do Catterick Camp (Yorkshire) w Anglii. Zmieniono też nazwę na Centrum Wyszkolenia Pancernego i Technicznego. Kadrę Centrum stanowiło 152 oficerów, 284 podoficerów i 235 szeregowych. Stan uczniów wynosił 796 żołnierzy. Na mundurach żołnierze nosili z lewego ramienia plecione, błyszczące czarne sznury, przetykane pomarańczową nicią.
Centrum dzieliło się na dwie sekcje:
Pododdziały centrum
Centrum Szkolenia Technicznego i Zawodowego.
W marcu 1946 r. Centrum zostało przeniesione do Fraserburgh.
W 1946 r. Centrum, w ramach Polskiego Korpusu Przysposobienia i Rozmieszczenia, zostało przemianowane na Centrum Szkolenia Technicznego i Zawodowego.
Organizacja:

</doc>
<doc id="2150442" url="https://pl.wikipedia.org/wiki?curid=2150442" title="Ciborów">
Ciborów

Ciborów – wieś w Polsce położona w województwie mazowieckim, w powiecie radomskim, w gminie Kowala.
W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii Matki Boskiej Częstochowskiej w Pelagowie.

</doc>
<doc id="2150443" url="https://pl.wikipedia.org/wiki?curid=2150443" title="Formula One Grand Prix">
Formula One Grand Prix

Formula One Grand Prix (w Stanach Zjednoczonych znana jako World Circuit) – gra traktująca o mistrzostwach świata w Formule 1. Wyprodukowana i wydana przez amerykańskie studio MicroProse.
Rozgrywka.
"Formula One Grand Prix" oferuje 16 dokładnie odwzorowanych torów wyścigowych z sezonu 1991, wszystkich kierowców z sezonu 1991 (bez prawdziwych nazwisk). Gra została stworzona z myślą dla początkujących jak i zaawansowanych graczy. W grze dostępnych jest kilka trybów rozgrywki: pojedynczy wyścig, mistrzostwa świata w sezonie 1991 (treningi, kwalifikacje, wyścig), w trakcie mistrzostw gracz może zmienić ustawienia bolidu, opony, czas trwania kwalifikacji, ilość okrążeń, jeden z pięciu poziomów trudności. W grze zawarto dużą ilość ułatwień: automatyczna skrzynia biegów, pomoc przy hamowaniu oraz niezniszczalność.
Odbiór gry.
Polski serwis Gry-Online stwierdził, że gra jest bardzo dobrze dopracowana, zawiera doskonały model jazdy, wysoki realizm, dobrze wykonaną oprawę wizualną oraz bardzo dobry system rejestracji powtórek.

</doc>
<doc id="2150445" url="https://pl.wikipedia.org/wiki?curid=2150445" title="World Circuit">
World Circuit



</doc>
<doc id="2150446" url="https://pl.wikipedia.org/wiki?curid=2150446" title="Zygmunt legnicki">
Zygmunt legnicki

Zygmunt (ur. 31 stycznia 1632, zm. 14 lipca 1664) – baron legnicki, syn piastowskiego księcia Jana Chrystiana i jego drugiej małżonki Anny Jadwigi von Sitzsch.
Życiorys.
Imię barona nawiązywało najprawdopodobniej do dynastii Hohenzollernów, pojawiło się wśród Piastów legnicko–brzeskich po raz pierwszy. 1 października 1659 w Osieku Zygmunt poślubił baronównę Ewę Eleonorę von Bibran und Model, córkę barona Henryka. Małżeństwo barona legnickiego pozostało bezpotomne, a po śmierci męża Eleonora wyszła za mąż za Jana Fryderyka von Maltzahn. Zygmunt Piastowicz został najprawdopodobniej pochowany w Osieku.

</doc>
<doc id="2150447" url="https://pl.wikipedia.org/wiki?curid=2150447" title="Adam Wodarczyk">
Adam Wodarczyk

Adam Wodarczyk (ur. 3 stycznia 1968 w Tarnowskich Górach) – polski duchowny rzymskokatolicki, doktor nauk teologicznych, biskup pomocniczy katowicki od 2015.
Życiorys.
Urodził się 3 stycznia 1968 w Tarnowskich Górach. W 1982 związał się z Ruchem Światło-Życie. W 1988 rozpoczął studia w Wyższym Śląskim Seminarium Duchownym w Katowicach. Święceń prezbiteratu udzielił mu 14 maja 1994 w archikatedrze Chrystusa Króla w Katowicach miejscowy arcybiskup metropolita Damian Zimoń. Inkardynowany został do archidiecezji katowickiej. Magisterium z teologii uzyskał na Papieskim Fakultecie Teologicznym w Krakowie. Dalsze studia odbył na Katolickim Uniwersytecie Lubelskim, gdzie w 1998 otrzymał licencjat z liturgiki, a w 2000 licencjat z teologii pastoralnej. W latach 2000–2001 studiował w Studium Kanonizacyjnym przy Kongregacji Spraw Kanonizacyjnych w Rzymie, które ukończył z licencją kongregacji. W 2007 na Wydziale Teologicznym Uniwersytetu Śląskiego w Katowicach uzyskał doktorat z nauk teologicznych w zakresie teologii pastoralnej na podstawie dysertacji "Ksiądz Franciszek Blachnicki (1921–1987) – życie i działalność".
W latach 1994–1998 pracował jako wikariusz w parafii św. Jadwigi Śląskiej w Chorzowie. Był katechetą w Zespole Szkół Mechanicznych w Chorzowie, a także rezydentem w parafii św. Jana Nepomucena w Bytomiu. Związany z Ruchem Światło-Życie, pełnił funkcje animatora i moderatora grup różnych stopni formacji i moderatora diakonii różnych poziomów diecezjalnych. W 2007 z ramienia Konferencji Episkopatu Polski został wybrany moderatorem generalnym Ruchu. W 2001 został postulatorem procesu beatyfikacyjnego ks. Franciszka Blachnickiego, założyciela Ruchu Światło-Życie. W Konferencji Episkopatu Polski był ponadto w latach 2008–2013 konsultorem Rady ds. Duszpasterstwa Młodzieży, wszedł również w skład Zespołu ds. Nowej Ewangelizacji (działającego przy Komisji Duszpasterstwa) i Krajowej Rady Misyjnej.
13 grudnia 2014 papież Franciszek mianował go biskupem pomocniczym archidiecezji katowickiej ze stolicą tytularną Pomezania. Święcenia biskupie otrzymał razem z Markiem Szkudłą 6 stycznia 2015 w archikatedrze Chrystusa Króla w Katowicach. Udzielił mu ich Wiktor Skworc, arcybiskup metropolita katowicki, w asyście Damiana Zimonia, emerytowanego arcybiskupa metropolity katowickiego, i Stefana Cichego, emerytowanego biskupa diecezjalnego legnickiego. Na dewizę biskupią wybrał słowa „Światło-Życie”. 25 czerwca 2015 odbył ingres do konkatedry św. Jana w Kwidzynie, dawnej katedry jego tytularnej diecezji. W archidiecezji katowickiej objął urząd wikariusza generalnego, wszedł w skład rady kapłańskiej i kolegium konsultorów. Powierzone mu zostały sprawy formacji wspólnot parafialnych, zwłaszcza Ruchu Światło-Życie i Domowego Kościoła.
W ramach prac Konferencji Episkopatu Polski został w 2018 delegatem ds. Ruchów Katolickich i Stowarzyszeń Katolickich, wszedł w skład Rady ds. Kultury i Ochrony Dziedzictwa Kulturowego oraz Zespołu ds. Nowej Ewangelizacji (w ramach Komisji Duszpasterstwa), a ponadto został członkiem Krajowej Rady Misyjnej.
Wyróżnienia.
W 2016 nadano mu honorowe obywatelstwo Tarnowskich Gór.

</doc>
<doc id="2150456" url="https://pl.wikipedia.org/wiki?curid=2150456" title="Hemodorowate">
Hemodorowate

Hemodorowate ("Haemodoraceae") – rodzina roślin z rzędu komelinowców. Należy tu 13 rodzajów ze 116 gatunkami. Zasięg tych roślin obejmuje Australię, południową Afrykę oraz Amerykę Środkową, północną część Ameryki Południowej i południowo-wschodnią część Ameryki Północnej. Rośliny kłączowe, z liśćmi lancetowatymi i okazałymi, często owłosionymi kwiatami. Z korzeni "Haemodorum" Aborygeni pozyskują czerwony barwnik stosowany przy wytwarzaniu napojów, zresztą barwniki wykorzystywane są także z innych rodzajów. Przypisywane są im właściwości lecznicze, a niektóre rodzaje, zwłaszcza "Anigozanthos" uprawiane są jako rośliny ozdobne, także na kwiaty cięte.
Systematyka.
Klad okrytonasienne, klad jednoliścienne ("monocots"), rząd komelinowce ("Commelinales"), rodzina "Haemodoraceae". Rodzina jest siostrzana dla rozpławowatych ("Pontederiaceae").
podrodzina: "Haemodoroideae" 
podrodzina "Conostylidoideae" 

</doc>
<doc id="2150459" url="https://pl.wikipedia.org/wiki?curid=2150459" title="George C. Hale">
George C. Hale

George C. Hale (ur. 28 października 1849 w Colton w hrabstwie St. Lawrence, zm. 14 lipca 1923 w Kansas City) – amerykański inżynier, wynalazca, pomysłodawca symulatora podróży kolejowej o nazwie Hale's Tours, pomysłodawca wielu urządzeń służących ochronie przeciwpożarowej.
Urodził się 28 października 1849 w Colton w hrabstwie St. Lawrence. Jego pierwszą posadą była praca sprzedawcy dla firmy Lloyd and Leland w Kansas City (od 1863). Następnie nadzorował maszyny podczas budowy mostu na rzece Missouri (1866–1869) oraz pracował dla Great Western Manufacturing Co. w Leavenworth (1869–1871/1873). Od 1871 roku pracował jako strażak w Kansas City, z czasem został szefem tego oddziału straży pożarnej. Opatentował ponad 60 wynalazków mających usprawnić pracę strażaków, m.in. automatyczny alarm przeciwpożarowy, uprząż pozwalającą na sprawne zaprzęgnięcie koni, rozcinacz do dachów i in. W 1900 roku wraz ze swoimi podwładnymi brał udział w międzynarodowym kongresie strażackim w Paryżu. W 1902 roku został zwolniony przez burmistrza Jamesa A. Reeda, jednak aż do śmierci projektował urządzenia przeciwpożarowe.
1904 roku na wystawie w Saint Louis zaprezentował po raz pierwszy symulator podróży kolejowej, tzw. Hale's Tours. Urządzenie takie składało się z wagonu kolejowego, w którym na ekranie wyświetlano krajobrazy nakręcone wcześniej w jadącym pociągu; symulację wzmacniały efekty dźwiękowe oraz ruchy wagonu. Urządzenie, opatentowane w 1905, stało się niezwykle popularne i Hale wraz ze swoim wspólnikiem sprzedał wiele licencji na korzystanie ze swojego patentu, również za granicą (m.in. w Hawanie, Berlinie, Johannesburgu i Hongkongu).
George C. Hale zmarł w 1923 roku w Kansas City.

</doc>
<doc id="2150461" url="https://pl.wikipedia.org/wiki?curid=2150461" title="Rondo Starołęka">
Rondo Starołęka

Rondo Starołęka – rondo w Poznaniu, na osiedlu samorządowym Starołęka-Minikowo-Marlewo, w pobliżu Rataj i Starołęki, od której pochodzi nazwa. Rondo jest częścią II ramy komunikacyjnej. Przed otwarciem Wschodniej Obwodnicy miasta przez rondo przebiegała droga krajowa nr 5 oraz trasa europejska E261. Do 19 grudnia 2014 r. przez rondo przebiegała droga krajowa nr 11, która obecnie jest poprowadzona Zachodnią Obwodnicą miasta. Rondo Starołęka jest skrzyżowaniem ulic:
 W 2004 r. zostało przebudowane.
Obszar na północ od ronda Starołęka należy do osiedla Rataje.
W sierpniu 2021 roku w sąsiedztwie ronda doszło do wypadku tramwajowego, w wyniku którego rannych zostało około 30 osób.

</doc>
<doc id="2150464" url="https://pl.wikipedia.org/wiki?curid=2150464" title="Szkoła Podchorążych Broni Pancernej">
Szkoła Podchorążych Broni Pancernej

Szkoła Podchorążych Broni Pancernej - szkolna jednostka pancerna Polskich Sił Zbrojnych.
We Francji.
Szkoła Podchorążyoh Broni Pancernej w Ohateau de St. Esteve rozpoczęła swą działalność w marcu 1940. Pierwszy trzymiesięczny kurs objął 42 uczniów. Absolwenci kursu uzyskali tytuły podchorążych i awanse podoficerskie. 
Komenda szkoły
Po promocji Szkoła Podchorążych została przeniesiona do Cairanne i utworzono Batalion Szkolny Broni Pancernej. W jego skład weszły dwie kompanie szkolne po ok. 90 uczniów. Skład jednej kompania stanowili żołnierze z pełną maturą, w drugiej - z małą. 
Dowództwo batalionu
19 czerwca 1940 r. w porcie St. Jean-de-Luz szkoła załadowana została na statki i po kilku godzinach przybyła do portu Plymouth.
W Wielkiej Brytanii.
Powstała we Francji szkoła przybyła 24 czerwca 1940 r. do portu Plymouth w Wielkiej Brytanii. Początkowo została dyslokowana w Crawford w Szkocji. Tu w listopadzie został ukkończony kurs rozpoczęty we Francji. szkoliło się ok. 180 podchorążych. Tak we Francji jak i w Szkocji zajęcia były przeważnie tylko teoretyczne, gdyż czołgów szkolnych nie było. Sprzęt szkolny w Szkocji stanowiły 2 samochody ciężarowe, 2 motocykle i 2 ciągniki Cheni1ette. Po ukończeniu kursu podchorążowie otrzymali przydziały do jednostek liniowych, gdzie odbyli praktykę na sprzęcie i otrzymali stopnie oficerskie. 
Dalsze kursy Szkoły Podchorążych zostały czasowo przerwane. 
Kadra szkoły
Szkołą podchorążych w ramach Centrum.
Szkołę odtworzono w strukturach Centrum Wyszkolenia Pancernego i Technicznego. Pierwszy kurs zrealizowano jeszcze w 1944 r. Przeznaczony był wyłącznie przez żołnierzy 1 Dywizji Pancernej, którzy mieli za sobą doświadczenia bojowe. Kurs ukończyło 30 podchorążych. na kolejnych kursach szkolono szeregowyoh z cenzusem, Polaków z armii niemieckiej. Szkolenie trwało osiem miesięcy i podzielone było na pięć okresów. W sumie dawało to 1408 godzin szkoleniowych. Od grudnia 1944 do 1 marca 1946, szkołę wypuściło osiem promocji.
Kadra szkoły
Komendanci poszczególnych klas:

</doc>
<doc id="2150468" url="https://pl.wikipedia.org/wiki?curid=2150468" title="Nadzieja powszechnego zbawienia">
Nadzieja powszechnego zbawienia

Nadzieją powszechnego zbawienia – nurt refleksji teologicznej, w katolicyzmie oraz prawosławiu, żywiący nadzieję na powszechne zjednoczenie wszystkich rozumnych istot z Bogiem. 
W przeciwieństwie do apokatastazy nadzieja powszechnego zbawienia znajduje potwierdzenie w oficjalnym nauczaniu Kościoła, zarówno na poziomie teologii spekulatywnej, jak i w kościelnej liturgii. Mimo to jej właściwy kształt wciąż pozostaje przedmiotem dyskusji. Jej przedstawicielami byli m.in. Ambroży z Mediolanu, a współcześnie Karl Rahner, Hans Urs von Balthasar, a w Polsce – Wacław Hryniewicz.
Refleksja teologii współczesnej.
W Kościele katolickim.
Jan Paweł II zalecał chrześcijanom modlitwę o zbawienie wszystkich ludzi:
Ta pełna nadziei perspektywa przeważa w przepowiadaniu chrześcijańskim. Jest trafnie wyrażona w liturgicznej Tradycji Kościoła (...). «Ty bez nas samych nie mogłeś nas zbawić i bez nas samych nie możesz nas potępić». Módlmy się bardzo o to, ażeby ta wola człowieka, który odrzuca zbawczą wolę Boga, nie ucieleśniała się w nikim i nigdzie. Módlmy się o zbawienie wszystkich ludzi, o wieczne zbawienie dla każdego człowieka.
Nauczanie Papieża na temat problemu zbawienia wskazuje na napięcie, jakie zachodzi pomiędzy ewangelicznym przekazem o piekle a wiarą w dobroć Boga. Jego sens należy do depozytów tajemnic wiary. Jednocześnie Papież podkreśla, iż dla chrześcijan zasadniczą prawdę o życiu wiecznym powinny nieść słowa św. Pawła: "Bóg pragnie, by wszyscy ludzie zostali zbawieni i doszli do poznania prawdy" [1 Tym 2, 4]. Przestrzega on przy tym przed irracjonalnym strachem, jaki wywołać mogą źle interpretowane obrazy biblijne. Tę linię rozumowania, opartą na ufności, iż "Bóg pragnie, by wszyscy ludzie zostali zbawieni", podkreśla inna jego katecheza:
Chrystus jest dobrym pasterzem, bo zna człowieka: każdego i wszystkich. Zna ich przez swoją jedyną wiedzę paschalną. Zna nas, ponieważ nas odkupił. Zna nas, ponieważ "zapłacił za nas": jesteśmy zakupieni za ogromną cenę. Zna nas znajomością i wiedzą bardziej "wewnętrzną", z tą samą wiedzą, którą on, Syn, zna i obejmuje Ojca i w Ojcu obejmuje nieskończoną prawdę i miłość. I przez udział w tej prawdzie i miłości, czyni nowych nas, w sobie takich samych, synów Jego przedwiecznego Ojca; uzyskuje raz na zawsze zbawienie człowieka: każdego człowieka i wszystkiego, tych, których nikt nie wyrwie z jego ręki. Rzeczywiście, kto mógłby mu ich odebrać? (...) Kościół ogłasza nam dziś paschalną pewność odkupienia. Pewność zbawienia.
Nadzieja powszechnego zbawienia a Biblia.
"Księga Jonasza".
Chrześcijańska teologia biblijna znajduje podstawy dla nadziei powszechnego zbawienia w prorockiej Księdze Jonasza. W Jon 1, 4-14 wyrażona została prawda o tym, iż Bóg pragnie zbawienia wszystkich ludzi, nawet pogan i grzeszników. Przywołane perykopy opowiadają o statku miotanym przez morską nawałnicę. Jonasz, uciekając przed Bogiem, znalazł się na nim pośród pogan. Kiedy w obliczu niebezpieczeństwa Jonasz zasnął, oni obudzili go i pouczyli, aby modlił się do swojego Boga. Jest to jedyna księga Starego Testamentu, która potępia postawę Izraela, za wzór stawiając postawę pogan. Autor księgi wychwala bałwochwalców właśnie dlatego, że – choć nie znali Boga Jahwe – okazali się ludźmi gorliwszymi w poszukiwaniu prawdy. Choć nie uznawali Boga Izraela, przynaglali Jonasza do modlitwy oraz odczuli wzburzenie, kiedy dowiedzieli się, że Jonasz uciekł przed wolą Stwórcy, w którego wierzył. Uczciwość pogan doprowadza ich do ocalenia i poznania Boga. Całą tę scenę chrześcijaństwo interpretuje jako alegorię mówiącą o zbawieniu.
Nadzieja powszechnego zbawienia a apokatastaza.
Nadzieja powszechnego zbawienia różni się od teorii apokatastazy oficjalnie potępionej przez Kościół. W przeciwieństwie do niej nie stara się formułować dogmatu czy też pewnej wiedzy o zbawieniu wszystkich ludzi, lecz pozostawia to w kwestii ufności i modlitwy. Nie dopuszcza również myśli o niejako automatycznym powrocie wszelkiego stworzenia do pierwotnej doskonałości, uważając, iż teoria taka godzi w chrześcijańskie rozumienie osoby. Jak pisał o tym Wacław Hryniewicz:
Przedmiotem naszych rozważań jest nadzieja powszechnego zbawienia. Powszechne zbawienie nie może być doktrynalnym pewnikiem. Powinno pozostać przede wszystkim sferą nadziei, duchowego zmagania i modlitwy. Nie opowiadam się za nauką o apokatastazie, rozumianej jako konieczność zbawienia powszechnego.
Nadzieja ta respektuje wolną wolę człowieka mogącego odrzucić Boga, lecz równocześnie opiera się na ufności, iż taka decyzja nie stanie się udziałem żadnego z ludzi. Choć świadome trwanie w grzechu kieruje osobę ku rzeczywistości piekła, czyli dobrowolnego odrzucenia Boga, Jan Paweł II podkreślał potrzebę wiary w Jego moc, rozumianą jako "wydobywanie dobra spod wszelkich nawarstwień zła, które jest w świecie i w człowieku".
Kontrowersje, krytyka i obrona.
Problematyczną stroną nadziei powszechnego zbawienia jest nie tyle sam jej fakt, ile sposób jej głoszenia. Niektórzy jej przedstawiciele nie ograniczają się bowiem tylko do wyrażenia ufności, ale starają się możliwość powszechnego zbawienia poprzeć licznymi teologiczno-moralnymi argumentami. Takie podejście jednak zbliża nadzieję do pewności i czyni z niej nie tyle płaszczyznę modlitwy i ziemskiego zaangażowania, ile system teologiczny, a w konsekwencji apokatastazę. Zatem sposób głoszenia nadziei zbawienia dla wszystkich podlega ciągłej dyskusji.

</doc>
<doc id="2150470" url="https://pl.wikipedia.org/wiki?curid=2150470" title="Agencje zatrudnienia">
Agencje zatrudnienia



</doc>
<doc id="2150472" url="https://pl.wikipedia.org/wiki?curid=2150472" title="Zofia Magdalena Piastówna">
Zofia Magdalena Piastówna

Zofia Magdalena (ur. 14 czerwca 1624 w Brzegu, zm. 8 kwietnia 1660) – księżniczka legnicka, córka piastowskiego księcia Jana Chrystiana i jego pierwszej małżonki Doroty Sybilli.
Życiorys.
2 grudnia 1642 we Wrocławiu Zofia Magdalena została drugą żoną księcia ziębicko–oleśnickiego Karola Fryderyka Podiebrada. Małżeństwo Zofii i Karola było bezpotomne. Księżniczka zmarła 8 kwietnia 1660 i została pochowana w mauzoleum książęcym w Brzegu.

</doc>
<doc id="2150476" url="https://pl.wikipedia.org/wiki?curid=2150476" title="Anaerob fakultatywny">
Anaerob fakultatywny

Anaerob fakultatywny, względny beztlenowiec – typ organizmu anaerobowego, zwykle bakterii, który rośnie zarówno w środowisku zawierającym tlen, jak i pozbawionym tlenu. Wyróżniane są dwa typy względnych beztlenowców. Pierwszy to organizmy, które rozwijają się w obecności tlenu, wytwarzając energię metaboliczną przez fermentację, i nie korzystają z tlenu w swoim metabolizmie; takie organizmy nazywane są aerotolerancyjnymi. Druga grupa w zależności od dostępu tlenu pozyskuje energię dzięki oddychaniu tlenowemu lub fermentacji, w zależności od warunków, w jakich się znajduje.
Do anaerobów fakultatywnych należy wiele drożdży, bakterie denitryfikacyjne i inne.

</doc>
<doc id="2150482" url="https://pl.wikipedia.org/wiki?curid=2150482" title="Joanna Elżbieta Piastówna">
Joanna Elżbieta Piastówna

Joanna Elżbieta (ur. 8 czerwca 1636 w Toruniu, zm. 30 października 1673 w Świątnikach) – księżniczka legnicka, córka piastowskiego księcia Jana Chrystiana i jego drugiej małżonki Anny Jadwigi von Sitzsch.
Życiorys.
3 listopada 1651 w Oławie wyszła za mąż za pochodzącego z Lipy barona Zdenka Howory. Księżniczka zmarła 30 października 1673 w Świątnikach. Została pochowana 14 grudnia tegoż roku w Księginicach Małych. Po jej śmierci Zdenko ożenił się z Bibianą von Promnitz.

</doc>
<doc id="2150485" url="https://pl.wikipedia.org/wiki?curid=2150485" title="Donovan Ruddock">
Donovan Ruddock

Donovan Ruddock (ur. 21 grudnia 1963 w Saint Catherine na Jamajce) – zawodowy bokser przez całą swoją karierę reprezentujący kanadyjskie barwy. Były mistrz świata federacji IBC.
Kariera zawodowa.
W swojej profesjonalnej karierze mierzył się między innymi z takimi zawodnikami jak Mike Tyson (dwukrotnie), Lennox Lewis czy też Tommy Morrison, za każdym razem schodząc z ringu jako pokonany. Mistrz świata federacji IBC, kiedy to w 1992 roku w Cleveland, Ohio pokonał przez nokaut w czwartej rundzie Phila Jacksona, który w dniu walki szczycił się znakomitym rekordem (25-0, 23 KO).
Dalsza kariera.
28 marca 2015 w kanadyjskim Ontario po czternastu latach od ostatniego pojedynku zmierzył się na dystansie sześciu rund z Nigeryjczykiem Raymondem Olubowalem (10-6-1, 7 KO), wygrywając przez techniczny nokaut piątej rundzie.
22 maja 2015 w Quebecu w Kanadzie pokonał niejednogłośnie na punkty 57:57 i dwukrotnie 58:56 Kanadyjczyka Erica Barraka (8-3, 6 KO).

</doc>
<doc id="2150488" url="https://pl.wikipedia.org/wiki?curid=2150488" title="Sybilla Małgorzata">
Sybilla Małgorzata

Sybilla Małgorzata (ur. 20 czerwca 1620, zm. 26 czerwca 1657 w Gdańsku) – księżniczka legnicka, córka piastowskiego księcia Jana Chrystiana i jego pierwszej małżonki Doroty Sybilli.
Życiorys.
Imiona Sybilli Małgorzaty nawiązują do drugiego imienia matki księżniczki oraz imienia siostry jej matki. 23 sierpnia 1637, Sybilla Małgorzata została żoną wojewody pomorskiego Gerarda Denhoffa.
Wspierała śląskich emigrantów w Prusach.
Z małżeństwa Sybilli i Gerarda pochodziło kilkoro dzieci. Księżniczka zmarła 26 czerwca 1657 w Gdańsku i została pochowana w tamtejszym kościele Mariackim.

</doc>
<doc id="2150491" url="https://pl.wikipedia.org/wiki?curid=2150491" title="Jan Bedřich z Valdštejna">
Jan Bedřich z Valdštejna

Jan Bedřich z Valdštejna, znany także jako "Johann Friedrich reichsgraf von Waldstein" (ur. 18 sierpnia 1642 w Wiedniu; zm. 3 czerwca 1694 w Duchcovie) – czeski duchowny kościoła katolickiego, biskup ordynariusz hradecki w latach 1668–1675, arcybiskup metropolita praski i prymas Czech od 1675 roku.
Życiorys.
Edukacja i początki kariery.
Urodził się w 1642 roku jako młodszy syn hrabiego Maximilian z Valdštejna i jego żony Polyxeny z domu Thalenberg. Po śmierci ojca w 1654 roku jego wychowaniem zajął się Ferdinand Arnošt z Valdštejna. Studiował filozofię u jezuitów w Pradze, a następnie teologię w Rzymie, gdzie poznał m.in. Jeana Baptiste Matheya. Jeszcze przed otrzymaniem święceń kapłańskich w 1665 roku papież Aleksander VII mianował go honorowym prałatem cesarza Leopolda I i nadał mu godność kanonika w Ołomuńcu, a następnie wrocławskiej kolegiaty Św. Krzyża i św. Bartłomieja. W 1668 roku został wybrany wielkim mistrzem Zakonu Krzyżowców z Czerwoną Gwiazdą.
Biskup hradecki.
W 1668 roku został wybrany także na biskupa ordynariusza hradeckiego, dzięki poparciu cesarza Leopolda I po przejściu na stolicę prymasowską w Pradze jej dotychczasowego biskupa Matouša Ferdinanda Sobeka z Bílenberka. Z powodu konfliktu z władzami miasta Hradec Králové przebywał poza swoją rezydencją biskupią. Nie otrzymał także prowizji papieskiej na to stanowisko. W 1671 roku przeniósł się do Wrocławia, gdzie został dziekanem dekanatu katedralnego. Dzięki staraniom swojego brata Franciszka, otrzymał przyrzeczenie objęcia biskupstwa wrocławskiego po śmierci Sebastiana von Rostocka. Zbiegło się to w czasie z uzyskaniem prowizji na diecezję hradecką. W marcu 1675 roku został konsekrowany na biskupa w katedrze św. Wita w Pradze.
Arcybiskup praski.
Za sprawą swojej wpływowej rodziny został wybrany arcybiskupem metropolitą praskim przez tamtejszą kapitułę katedralną po śmierci abpa Sobeka z Bilenberka 6 maja 1675 roku. Następnie uzyskał zatwierdzenie cesarskie i papieskie, mogąc 14 marca 1676 roku dokonać uroczystego ingresu. Jako arcybiskup praski zmierzał do odnowienia życia religijnego w Czechach oraz do ujednolicenia obrzędów religijnych. W tym celu wydał "Proper Bohemiae" i "Rituale Romano-Pragense". Dosyć istotnym problemem była, będąca skutkiem wojny trzydziestoletniej, mała liczba kapłanów w parafiach, w tym celu sprowadzał on duchownych z ościennych diecezji. Chcąc wzmocnić lokalny patriotyzm starał się szerzyć kult czeskich patronów.
Wspierał budowę barokowych kościołów. Mieszkał w pałacu arcybiskupim na Hradczanach wybudowanym według projektów Jeana Baptiste Matheya.
Posiadacz ziemski i śmierć.
W swoich dobrach rodowych w Duchovie finansował budowę miejscowego kościoła oraz sprowadził zakon kapucynów, którzy mieli dokonać rekatolicyzacji miejscowej ludności. Swoich ubogich poddanych wspierał także ekonomicznie.
Prowadził ascetyczne życie umierając w swojej posiadłości w 1694 roku. Przez swoich poddanych uważany był za świętego, ze względu na swoją działalność duszpasterską i społeczną. Został pochowany na Hradczanach w katedrze św. Wita w kaplicy rodowej Valdštejnów.

</doc>
<doc id="2150493" url="https://pl.wikipedia.org/wiki?curid=2150493" title="Mapa w orientacji południowej">
Mapa w orientacji południowej

Mapa w orientacji południowej – mapa, na której kierunek południowy wykreślony jest w górę, północny w dół, kierunek wschodni w lewo, a zachodni w prawo. W ten sposób półkula południowa znajduje się u góry mapy zamiast w jej dolnej części.
Jest to typ mapy o wiele mniej popularny niż mapa w orientacji północnej. Tego typu mapy są tak samo dokładne jak mapy powszechnie stosowane, ponieważ kierunek północny na mapie jest kierunkiem umownym. Mapy z orientacją południową stosowane były w wielu kulturach na przestrzeni lat. W Europie jeszcze w XVII wieku tak orientowano mapy wojskowe (np. mapy Beauplana). Konwencja, według której północ na większości współczesnych map jest oznaczona w górę (południe w dół itd.) została zastosowana przez astronoma Ptolemeusza i szeroko przyjęta przez innych kartografów.
W czasach współczesnych, mapy w orientacji południowej służą np. do nauki. Nie są to zwyczajnie odwrócone o 180° tradycyjne mapy, gdyż orientacja tekstu musi zostać zachowana. Urugwajski konstruktywista, Joaquín Torres García jest autorem mapy Ameryki Południowej, gdzie kierunek południowy zorientowany jest w górę.
Przykładem orientacji południowej jest fotografia Ziemi – The Blue Marble, wykonana z pokładu statku kosmicznego Apollo 17. Pierwotnie, na zdjęciu biegun południowy znajdował się u góry, wyspa Madagaskar na lewo od środka, a po prawej Afryka. Jednakże zdjęcie zostało odwrócone o 180° tak, aby dopasować je do tradycyjnej perspektywy.

</doc>
<doc id="2150496" url="https://pl.wikipedia.org/wiki?curid=2150496" title="Anaerob obligatoryjny">
Anaerob obligatoryjny

Anaerob obligatoryjny, bezwzględny beztlenowiec, ścisły beztlenowiec – typ organizmu anaerobowego, zwykle bakterii, który rozwija się i przeprowadza swoje procesy metaboliczne jedynie w środowisku bez dostępu tlenu.
Przykładem anaerobów obligatoryjnych są między innymi bakterie acetogenne i metanogenne.

</doc>
<doc id="2150502" url="https://pl.wikipedia.org/wiki?curid=2150502" title="Rogóźno (jezioro)">
Rogóźno (jezioro)

Rogóźno – jezioro krasowe na Pojezierzu Łęczyńsko-Włodawskim, koło wsi Rogóźno (Rogóżno).
Powierzchnia jeziora wynosi 57 ha, długość 938 m, szerokość 850 m, głębokość 24,5 m. Lustro wody leży na wysokości 167 m n.p.m.
Jezioro bezodpływowe, ma kształt leja. Brzegi strome.

</doc>
<doc id="2150505" url="https://pl.wikipedia.org/wiki?curid=2150505" title="Bezpartyjny Związek Zawodowy Maszynistów Kolejowych">
Bezpartyjny Związek Zawodowy Maszynistów Kolejowych

Bezpartyjny Związek Zawodowy Maszynistów Kolejowych (BZZMK), jedna z działających w okresie międzywojennym w środowisku pracowników kolejowych organizacji związkowych, powstała w 1930 z Tymczasowego Komitetu Związku Zawodowego Maszynistów Kolejowych w Polsce w Opozycji. Określany był organizacją prorządową.
Media.
Organem związku był mies. "Głos Maszynisty" z siedzibą redakcji w Poznaniu (1930-1932) i (1935-1939), w Warszawie (1933-1934).
Siedziba.
Związek z siedzibą w Poznaniu do 1932, ul. Wybickiego 1, i w dzielnicy Górna Wilga. W Warszawie z siedzibą przy ul. Targowej 27 (1936-1939).

</doc>
<doc id="2150506" url="https://pl.wikipedia.org/wiki?curid=2150506" title="Najwyższe Zgromadzenie Ludowe">
Najwyższe Zgromadzenie Ludowe



</doc>
<doc id="2150509" url="https://pl.wikipedia.org/wiki?curid=2150509" title="Orientacja południowa">
Orientacja południowa



</doc>
<doc id="2150516" url="https://pl.wikipedia.org/wiki?curid=2150516" title="Antegnati">
Antegnati

Antegnati – włoska rodzina organmistrzów i muzyków, działająca we Włoszech od XV do XVII wieku.
Pierwszym przedstawicielem rodu muzyków był Bartolomeo (ur. ok. 1445 w Bresci, zm. ok. 1501 w Bergamo), działający w Cremonie, Bergamo, Como i Mantui. Jego dzieło kontynuowali jego synowie: Giovan Francesco, Gian Giacomo (odbudował organy w katedrze mediolańskiej – 1532) oraz Giovanni Battista.
Najsłynniejszym przedstawicielem tego rodu był syn Giovanniego Battisty – Graziadio. Budowane przez niego organy miały perfekcyjnie wykonaną mechanikę oraz czysty, miękki dźwięk. Był wykonawcą m.in. organów w katedrze w Chiari oraz w kościele Santa Maria Maggiore w Bergamo i San Giuseppe w Bresci. Graziadio od 1570 pracował wraz ze swoim synem Costanzo (ur. 1549, zm. 16 lutego 1624).
Costanzo Antegnati był autorem i budowniczym organów w kościołach:
Costanzo Antegnati swoje metody pracy oraz zdobyte doświadczenie opublikował w pracy "Die Kunst des Orgelbaus" (1607). Był również kompozytorem (m.in. canzon) i organistą. Jego wnuk – Graziadio był ostatnim przedstawicielem rodu.

</doc>
<doc id="2150534" url="https://pl.wikipedia.org/wiki?curid=2150534" title="Wysoke (rejon ochtyrski)">
Wysoke (rejon ochtyrski)

Wysoke (ukr. Високе) - wieś na Ukrainie, w rejonie ochtyrskim obwodu sumskiego. 
Założona w pierwszej połowie XVIII wieku. Wieś liczy 461 mieszkańców.

</doc>
<doc id="2150538" url="https://pl.wikipedia.org/wiki?curid=2150538" title="Gallus Anonymus">
Gallus Anonymus



</doc>
<doc id="2150540" url="https://pl.wikipedia.org/wiki?curid=2150540" title="Dziennik Dolnośląski">
Dziennik Dolnośląski

Dziennik Dolnośląski – pierwsza w Polsce pełnokolorowa gazeta codzienna (początkowo wychodząca pięć razy w tygodniu), drukowana w technologii offsetowej. Pismo utworzone w 1990 roku we Wrocławiu dzięki osobistemu poparciu Władysława Frasyniuka (i wraz z nim – Zarządu Regionu Dolny Śląsk NSZZ „Solidarność”) oraz kapitałowi norweskiemu (wprowadzonemu przez firmę Orkla).
__SPIS__
Siedziba wydawcy oraz redakcji dziennika mieściła się w kamienicy przy ul. Podwale 64. Trzonem zespołu redakcyjnego była grupa dziennikarzy publikujących wcześniej, w okresie stanu wojennego, w dolnośląskich wydawnictwach podziemnych; współpracowali oni z kilkorgiem dziennikarzy, którzy zdecydowali się przejść do „Dziennika” z gazet należących do RSW. Latem 1990, jeszcze przed ukazaniem się pierwszego wydania „Dziennika” wydawca podjął kampanię promocyjną nowego tytułu, m.in. poprzez nowatorską na owe czasy metodę reklamy na burtach tramwajów. Gazeta wychodziła od września 1990 roku, pierwszym redaktorem naczelnym był Włodzimierz Suleja (w zespole redakcyjnym znaleźli się m.in. Piotr Adamczyk, Wanda Dybalska, Paweł Kocięba, Barbara Piegdoń, Krzysztof Uściński; rysunki satyryczne zamieszczał Tadeusz Kuranda, zajmował się również opracowaniem makiety i przygotowaniem do druku); po zmianie na stanowisku szefa Zarządu Regionu NSZZ „Solidarność” (Frasyniuka zastąpił na przełomie 1990/1991 Tomasz Wójcik) gazeta zaczęła być przez środowisko związkowe postrzegana jako „organ prasowy ROAD” i nie uzyskała zgody na kolportowanie jej w dolnośląskich zakładach pracy. Wkrótce z gazety odszedł Włodzimierz Suleja i przez pierwszą połowę 1991 na stanowisku redaktora naczelnego gazety był wakat; w tym czasie też sprzedaż dziennika była już znacznie niższa niż początkowo (szybko spadła z ponad 20 do ok. 10 tysięcy) i pomimo istnienia w nazwie określenia „dziennik” jego cykl wydawniczy wydłużono w kwietniu 1991 do tygodnika dodając do tytułu „Dziennik Dolnośląski” określenie „magazyn”.
W czerwcu 1991 redakcja była już pod silnym wpływem sympatyków i działaczy ZChN (trafili do niej m.in. Tadeusz Łączyński i Ryszard Czarnecki, ten drugi na stanowisko p.o. redaktora naczelnego, od lipca redaktora naczelnego). W wydaniu nr 78 (145) z 12 lipca 1991 wydawca zamieścił informację, że „poglądy prezentowane w „Dzienniku Dolnośląskim” nie są podzielane przez kierownictwo firmy Norpol-Press i większość zespołu redakcyjnego”, a po tym wydaniu część redakcji podjęła nawet kilkudniowy strajk. „Dziennik Dolnośląski” w drugiej połowie 1991 przekształcił się w organ propagandowy ZChN w kampanii przed wyborami do Sejmu. Po wyborach w październiku 1991 ukazał się już tylko jeden numer gazety (datowany 31.X.-6.XI.1991); „Dziennik Dolnośląski” nie mogąc utrzymać się na rynku został trwale zawieszony, a Orkla po dalszych paru latach odsprzedała swoje udziały w spółce Norpol-Press prywatnym inwestorom. Dziennikarze „Dziennika Dolnośląskiego” trafili po jego rozwiązaniu do dolnośląskiej „Gazety Wyborczej” (spośród nich m.in. Barbara Piegdoń pełniła w niej funkcję redaktora naczelnego), a także do „Słowa Polskiego” (tam również redaktorem naczelnym został dziennikarz z „Dziennika” – Piotr Adamczyk), „Wieczoru Wrocławia”, „Gazety Robotniczej” (przekształconej wkrótce w „Robotniczą Gazetę Wrocławską”, a następnie w „Gazetę Wrocławską”) oraz do tygodnika „Popo”.

</doc>
<doc id="2150543" url="https://pl.wikipedia.org/wiki?curid=2150543" title="Andrij Kucenko">
Andrij Kucenko

Andrij Serhijowycz Kucenko (ukr. Андрій Сергійович Куценко; ur. 30 maja 1979 w Kupiańsku, Ukraińska SRR, zm. 2 października 2007 we wsi Wysoke, obwód sumski) – ukraiński piłkarz, grający na pozycji pomocnika, a wcześniej obrońcy.
Kariera piłkarska.
Kariera klubowa.
Wychowanek klubu Metałurh Kupiańsk. W 1996 rozpoczął karierę piłkarską w podstawowym składzie Metalista Charków. W 1998 został piłkarzem amatorskiego zespołu Oskił Kupiańsk. Na początku 2000 podpisał kontrakt z Arsenałem Charków. Zimą 2003 przeszedł do klubu Naftowyk-Ukrnafta Ochtyrka. W rundzie jesiennej sezonu 2006/07 bronił barw FK Charków. 23 lipca 2006 roku debiutował w Wyszczej Lidze w meczu z Zorią Ługańsk (2:2). Potem powrócił do ochtyrskiej drużyny, z którą awansował do Wyszczej lihi. 2 października 2007 razem z żoną rozbił się w wypadku samochodowym we wsi Wysoke na drodze Charków-Sumy.

</doc>
<doc id="2150548" url="https://pl.wikipedia.org/wiki?curid=2150548" title="Aerob obligatoryjny">
Aerob obligatoryjny

Aerob obligatoryjny (bezwzględny tlenowiec, ścisły tlenowiec) – rodzaj aeroba, organizm, który rośnie jedynie w obecności tlenu. Organizmy te pozyskują energię utleniając takie związki jak cukry bądź tłuszcze w procesie oddychania komórkowego do czego wykorzystują tlen z otaczającego je środowiska.
Taką strategię metaboliczną przyjmuje większość zwierząt, rośliny, część grzybów, pierwotniaki, sinice oraz część bakterii. Przykładem bakterii są m.in. bakterie nitryfikacyjne, bakterie przeprowadzające fermentację octową, "Nocardia" (G+), "Pseudomonas aeruginosa" (G-), "Mycobacterium tuberculosis" (kwasooporna), większość laseczek z rodzaju "Bacillus" (G+).

</doc>
<doc id="2150552" url="https://pl.wikipedia.org/wiki?curid=2150552" title="Języki sko">
Języki sko

Języki sko, także języki skou – papuaska rodzina językowa, używana wzdłuż północnego wybrzeża Papui-Nowej Gwinei. Wyróżnia się tu 16 języków. Posługuje się nimi ok. 7 tys. osób. Języki cechuje tonalność (w przeciwieństwie do pozostałych z grupy papuaskich), nietypowy zasób spółgłosek czy też duża liczba samogłosek.
Język sko (tumawo) używany jest w prowincji Papua w indonezyjskiej części Nowej Gwinei.
Klasyfikacja.
Wyróżnia się dwie gałęzie w obrębie tej rodziny językowej:

</doc>
<doc id="2150576" url="https://pl.wikipedia.org/wiki?curid=2150576" title="Ołeksandr Tiehajew">
Ołeksandr Tiehajew

Ołeksandr Wjaczesławowicz Tiehajew (ukr. Олександр В'ячеславович Тєгаєв; ur. 5 września 1975) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek Szkoły Sportowej Dnipro-75 Dniepropetrowsk. Pierwszy trener – Ihor Wietrohonow. W 1992 w wieku 15 lat rozpoczął karierę piłkarską w podstawowym składzie Dnipra Dniepropetrowsk. 7 maja 1992 roku debiutował w Wyszczej Lidze w meczu z Dynamem Kijów (0:1). Nieczęsto wychodził na boisko, dlatego przeszedł do Szachtara Pawłohrad, a potem do Wiktora Zaporoże. W 1996 zakończył karierę piłkarską w Metałurhu Nowomoskowsk.

</doc>
<doc id="2150602" url="https://pl.wikipedia.org/wiki?curid=2150602" title="Wilhelm Backhaus">
Wilhelm Backhaus

Wilhelm Backhaus (ur. 26 marca 1884 w Lipsku, zm. 5 lipca 1969 w Villach w Austrii) – niemiecki pianista, wirtuoz.
W latach 1891–1898 pobierał nauki u Aloisa Reckendorfa oraz studiował w Konserwatorium w Lipsku (1894–1899). Studia uzupełnił u Eugena d’Alberta we Frankfurcie nad Menem (1899). Pierwszy wielki sukces pianistyczny (jednocześnie swój debiut zagraniczny) odniósł w 1900 w Londynie. W tym samym roku został profesorem w Royal College w Manchesterze. W 1905 otrzymał w Paryżu nagrodę Antona Rubinsteina zdobywając światową sławę wybitnego interpretatora dzieł Ludwiga van Beethovena oraz Johannesa Brahmsa. Wykładał w Curtis Institute of Music (1925–1926). W 1930 osiadł w Szwajcarii. 
Backhaus był jednym z pierwszych pianistów nagrywających na płyty. Pierwszych rejestracji dokonał w 1908. Styl Backhausa charakteryzuje się doskonałością techniczną oraz czystością wykonania, która łączy się z siłą i sztuką frazowania. Uważany jest za jednego z największych pianistów wszech czasów.

</doc>
<doc id="2150604" url="https://pl.wikipedia.org/wiki?curid=2150604" title="Phil Jackson (bokser)">
Phil Jackson (bokser)

Phil Jackson (ur. 11 maja 1964 w Miami Beach, Floryda) – amerykański zawodowy bokser. Były trzykrotny pretendent do tytułów mistrza świata federacji WBC, IBO oraz IBC.
Swoją zawodową karierę rozpoczął w 1988 roku. Przez pierwsze cztery lata walczył z mało znaczącymi bokserami by osiągać coraz lepszy bokserski rekord. W czerwcu 1992 otrzymał szansę walki o tytuł mistrzowski federacji IBC. Dysponował w tym czasie wspaniałym rekordem (25-0, 23 KO). Przegrał przez nokaut w czwartej rundzie z niezwykle solidnym Donovanem Ruddockiem. Dwa lata później otrzymał kolejną szansę walki o mistrzowski pas, tym razem federacji WBC. Lennox Lewis nie dał mu najmniejszych szans wygrywając w ósmej rundzie pojedynku w Atlantic City, New Jersey przez TKO. W 1996 roku przegrał w swoim trzecim podejściu do mistrzowskiego tytułu z Duńczykiem Brianem Nielsenem w walce o pas federacji IBO.
Do końca swojej sportowej kariery Jackson toczył wiele pojedynków z naprawdę uznanymi rywalami wagi ciężkiej, takimi jak: Chris Byrd (1995 rok), Jeremy Williams, Keith McKnight (obaj 1997), Władimir Kliczko, Monte Barrett, Fres Oquendo (1999) czy choćby w ostatniej walce swej kariery kiedy skrzyżował rękawice z Dominickiem Guinnem w 2004 roku. Przegrał każdą z tych walk.

</doc>
<doc id="2150605" url="https://pl.wikipedia.org/wiki?curid=2150605" title="Cygler">
Cygler

Osoby o tym nazwisku:

</doc>
<doc id="2150606" url="https://pl.wikipedia.org/wiki?curid=2150606" title="Huta Dolna (województwo mazowieckie)">
Huta Dolna (województwo mazowieckie)

 
Huta Dolna alias Huta Mazowszańska Dolna – kolonia w Polsce położona w województwie mazowieckim, w powiecie radomskim, w gminie Kowala.
W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii Matki Bożej Różańcowej w Mazowszanach.

</doc>
<doc id="2150608" url="https://pl.wikipedia.org/wiki?curid=2150608" title="Ralph Myerz and the Jack Herren Band">
Ralph Myerz and the Jack Herren Band

Ralph Myerz and the Jack Herren Band – norweski zespół electro, założony w 1997 roku. W 2002 roku zespół wydał pierwszy album "A Special EP".

</doc>
<doc id="2150609" url="https://pl.wikipedia.org/wiki?curid=2150609" title="Względny beztlenowiec">
Względny beztlenowiec



</doc>
<doc id="2150610" url="https://pl.wikipedia.org/wiki?curid=2150610" title="Bezwzględny tlenowiec">
Bezwzględny tlenowiec



</doc>
<doc id="2150611" url="https://pl.wikipedia.org/wiki?curid=2150611" title="Bezwzględny beztlenowiec">
Bezwzględny beztlenowiec



</doc>
<doc id="2150612" url="https://pl.wikipedia.org/wiki?curid=2150612" title="Beztlenowiec">
Beztlenowiec



</doc>
<doc id="2150613" url="https://pl.wikipedia.org/wiki?curid=2150613" title="MF Stena Germanica">
MF Stena Germanica



</doc>
<doc id="2150614" url="https://pl.wikipedia.org/wiki?curid=2150614" title="Staurotypinae">
Staurotypinae

Staurotypinae – podrodzina żółwi skrytoszyjnych z rodziny mułowcowatych (Kinosternidae). 
Zasięg występowania.
Podrodzina obejmuje gatunki występujące od Meksyku do Hondurasu. 
Podział systematyczny.
W 1983 Bickham i Carr na podstawie badań DNA podnieśli status tej podrodziny do rangi rodziny krzyżopiersiowatych (Staurotypidae), ponieważ DNA tych żółwi znacząco różni się od żółwi z rodziny mułowcowatych. W pełnej systematyce żółwi rodzinę Staurotypidae umieścili King i Burke w 1989 roku, ale późniejsi autorzy nie uznają tej rodziny.
Czasami podrodzina Staurotypinae zaliczana jest do rodziny skorpuchowatych (Chelydridae). 
Do podrodziny należą następujące rodzaje:

</doc>
<doc id="2150617" url="https://pl.wikipedia.org/wiki?curid=2150617" title="Krzyżopiersiowate">
Krzyżopiersiowate



</doc>
<doc id="2150618" url="https://pl.wikipedia.org/wiki?curid=2150618" title="Staurotypidae">
Staurotypidae



</doc>
<doc id="2150619" url="https://pl.wikipedia.org/wiki?curid=2150619" title="Francois Libois">
Francois Libois



</doc>
<doc id="2150620" url="https://pl.wikipedia.org/wiki?curid=2150620" title="Francois Hennebique">
Francois Hennebique



</doc>
<doc id="2150621" url="https://pl.wikipedia.org/wiki?curid=2150621" title="Szew czaszkowy">
Szew czaszkowy



</doc>
<doc id="2150622" url="https://pl.wikipedia.org/wiki?curid=2150622" title="Szwy czaszkowe">
Szwy czaszkowe



</doc>
<doc id="2150624" url="https://pl.wikipedia.org/wiki?curid=2150624" title="Home Box Office">
Home Box Office



</doc>
<doc id="2150625" url="https://pl.wikipedia.org/wiki?curid=2150625" title="Sątopy-Samulewo (stacja kolejowa)">
Sątopy-Samulewo (stacja kolejowa)

Sątopy-Samulewo – stacja kolejowa we wsi/osadzie Sątopy-Samulewo, w województwie warmińsko-mazurskim, powiecie bartoszyckim, w gminie Bisztynek, w Polsce. Według klasyfikacji PKP ma kategorię dworca lokalnego.
Budynek stacyjny zlokalizowany jest w centrum miejscowości. Jest częściowo zamieszkany. Nieopodal, w kierunku Olsztyna znajduje się zdewastowana i nieużywana wieża ciśnień, a dalej przejazd kolejowo-drogowy w ciągu drogi wojewódzkiej nr 594. To obecnie jedyna stacja kolejowa w gminie. Używa się na niej semaforów kształtowych.
W roku 2017 stacja obsługiwała 150–199 pasażerów na dobę.
Połączenia.
Na stacji zatrzymują się tylko pociągi osobowe. Przejeżdżają przez nią również pociągi kategorii IC.

</doc>
<doc id="2150627" url="https://pl.wikipedia.org/wiki?curid=2150627" title="François Guerrier">
François Guerrier



</doc>
<doc id="2150647" url="https://pl.wikipedia.org/wiki?curid=2150647" title="M-1978 Koksan">
M-1978 Koksan

M-1978 Koksan – samobieżne działo polowe, zaprojektowane i wyprodukowane przez Koreę Północną. Ze względu na niepublikowanie przez rząd KRL-D jakichkolwiek informacji na temat produkowanego sprzętu wojskowego, o broni tej wiadomo bardzo niewiele. Zebrane informacje są fragmentaryczne i niepewne. Ustalono, że działo ma kaliber 170 mm, jest samobieżne i ma otwartą wieżyczkę, bez nadbudowy.
Nazwa Koksan pochodzi od miejscowości, w której po raz pierwszy dostrzeżono nowy typ działa w 1978. Jednak po raz pierwszy publicznie armia Korei Północnej pokazała Koksan na paradzie wojskowej dopiero w 1985 roku.
Przypuszcza się, że system artyleryjski M-1978 Koksan bazuje na chińskim czołgu Typ 59, czyli wersji licencyjnej radzieckiego czołgu T-54. Broń jest stabilizowana w ziemi przez dwie piki. Nowsza jej wersja to działo M-1989 Koksan, mogące przenosić 12 sztuk amunicji. Oba rodzaje dział wchodzą w skład pułków artylerii liczących po 36 sztuk dział. Jednostki te są rozmieszczone głównie wzdłuż strefy zdemilitaryzowanej przy granicy obu Korei.
Jedyny otwarty konflikt zbrojny, w którym użyto działa M-1978, to wojna między Iranem a Irakiem w latach 1980-1988. Pod koniec wojny broń ułatwiła Irańczykom niszczenie irackich, solidnie bronionych pozycji. Z drugiej strony wiadomo, że Irak odbił Iranowi kilka sztuk haubicy Koksan w latach 1987-1988.

</doc>
<doc id="2150648" url="https://pl.wikipedia.org/wiki?curid=2150648" title="Titanic (film 2010)">
Titanic (film 2010)



</doc>
<doc id="2150649" url="https://pl.wikipedia.org/wiki?curid=2150649" title="Wodospad Wielki">
Wodospad Wielki

Wodospad Wielki – wodospad w miejscowości Obidza w gminie Łącko w województwie małopolskim. Znajduje się na Majdańskim Potoku spływającym głęboką doliną w Paśmie Radziejowej w Beskidzie Sądeckim.
Wodospad znajduje się na osiedlu Majdan w odległości ok. 2,5 km od kościoła w Obidzy, zaraz przy asfaltowej szosie, prowadzącej w górę doliną Majdańskiego Potoku. Przejść do niego można drewnianą kładką. Jest to naturalny wodospad o wysokości 5 m na progu skalnym. Spadająca woda wybiła pod progiem banior.

</doc>
<doc id="2150653" url="https://pl.wikipedia.org/wiki?curid=2150653" title="Prawo fizyki">
Prawo fizyki



</doc>
<doc id="2150657" url="https://pl.wikipedia.org/wiki?curid=2150657" title="Czerniawa (dopływ Obidzkiego Potoku)">
Czerniawa (dopływ Obidzkiego Potoku)

Czerniawa – potok będący prawobrzeżnym dopływem Majdańskiego Potoku w Paśmie Radziejowej w Beskidzie Sądeckim. Jego górna część to Zimny Potok mający źródło na wysokości ok. 1000 m n.p.m. po północnej stronie Jasiennika. Spływa on w północno-zachodnim kierunku głęboką, wąską i zalesioną doliną pomiędzy bocznym grzbietem Jasiennika i Spadziami z jednej strony, a bocznym grzbietem Będzikówki z drugiej strony. W dolnej części tej doliny przepływa przez należące do Obidzy duże osiedle Nowa Wieś, gdzie zmienia kierunek na zachodni i nazwę na Czerniawa. Uchodzi do Majdańskiego Potoku na osiedlu Majdan na wysokości ok. 500 m n.p.m. w miejscu o współrzędnych .
Nieco poniżej ujścia Czarniawy do Majdańskiego Potoku znajduje się Wodospad Wielki.

</doc>
<doc id="2150661" url="https://pl.wikipedia.org/wiki?curid=2150661" title="Yellow Submarine (singel)">
Yellow Submarine (singel)

Yellow Submarine – piosenka zespołu The Beatles, napisana przez Paula McCartneya (oficjalnie Lennon/McCartney), zaśpiewana przez Ringo Starra. Utwór został umieszczony na płycie Revolver oraz na albumie o tej samej nazwie – Yellow Submarine.
Singel został wydany 5 sierpnia 1966 pt. "„Yellow Submarine” / „Eleanor Rigby”". Piosenka 18 sierpnia 1966 osiągnęła 1. miejsce na liście przebojów w Wielkiej Brytanii, gdzie utrzymywała się przez cztery tygodnie.

</doc>
<doc id="2150662" url="https://pl.wikipedia.org/wiki?curid=2150662" title="Yellow Submarine">
Yellow Submarine



</doc>
<doc id="2150663" url="https://pl.wikipedia.org/wiki?curid=2150663" title="Studio Kobart">
Studio Kobart

Studio Kobart – polskie studio dźwiękowe, dubbingowe (dubbing do: Leśna rodzina, Wesoła siódemka, Diplodo, Poszukiwacze zaginionej Gwiazdki) i filmowe (produkcja filmu Jeden dzień bliżej kina). Założone w 1999 roku. Siedziba firmy znajduje się w Warszawie, a jej właścicielem i kierownikiem produkcji jest Ewa Borek. Reżyserami dubbingu w studiu są Miriam Aleksandrowicz i Dorota Kawęcka, dialogistami Dariusz Dunowski, Dorota Kawęcka, Zbigniew Borek, Maria Etienne, a dźwiękowcami Andrzej Kowal i Sławomir Czwórnóg.

</doc>
<doc id="2150665" url="https://pl.wikipedia.org/wiki?curid=2150665" title="Lukas Papadimos">
Lukas Papadimos

Lukas Dimitrios Papadimos (; ur. 11 października 1947 w Atenach) – grecki ekonomista i nauczyciel akademicki. Prezes Banku Grecji w latach 1994–2002 oraz wiceprezes Europejskiego Banku Centralnego od 2002 do 2010. Premier Grecji w latach 2011–2012.
Życiorys.
W 1970 ukończył fizykę na Massachusetts Institute of Technology, a w 1972 uzyskał tam magisterium z zakresu elektrotechniki. W 1978 obronił doktorat w dziedzinie ekonomii. W latach 1975–1984 wykładał ekonomię na Columbia University, a następnie od 1988 do 1993 na Uniwersytecie Narodowym im. Kapodistriasa w Atenach. W 1980 pracował w Banku Rezerw Federalnych w Bostonie. W 1985 rozpoczął pracę w Banku Grecji (greckim banku centralnym), najpierw jako główny ekonomista, od 1993 jako wiceprezes, a od 1994 do 2002 jako prezes. W okresie tym doszło w Grecji do znacznego obniżenia inflacji. Nadzorował w tym czasie również proces przystępowania Grecji do strefy euro.
W 2002 został mianowany wiceprezesem Europejskiego Banku Centralnego. Stanowisko zajmował do 2010 w czasie prezesury Jeana-Claude’a Tricheta. W latach 2010–2011 pełnił funkcję doradcy ekonomicznego premiera Jorgosa Papandreu. W tym czasie uczestniczył w negocjacjach dotyczących przyznania Grecji kolejnych pakietów pomocy finansowej przez Komisję Europejską, Europejski Bank Centralny oraz Międzynarodowy Fundusz Walutowy w celu uniknięcia przez ten kraj bankructwa.
Od 2006 członek Akademii Ateńskiej, greckiej akademii nauk. Został w międzyczasie profesorem Uniwersytetu Narodowego im. Kapodistriasa w Atenach oraz Uniwersytetu Harvarda w Stanach Zjednoczonych. Autor artykułów naukowych z zakresu makroekonomii i finansów.
Na początku listopada 2011, po ogłoszeniu przez premiera Jorgosa Papandreu planu organizacji referendum w sprawie akceptacji zagranicznej pomocy finansowej i krytyce tego pomysłu ze strony opozycji, część rządu i krajów strefy euro, został jednym z kandydatów na nowego premiera. W wyniku porozumienia urzędującego premiera z liderem opozycji Andonisem Samarasem stanął na czele tymczasowego rządu jedności narodowej, który sprawować miał władzę do czasu organizacji przedterminowych wyborów parlamentarnych planowanych początkowo na luty 2012. 10 listopada 2011, po złożeniu dymisji przez Jorgosa Papandreu, prezydent Karolos Papulias desygnował go na stanowisko premiera. 11 listopada 2011 Lukas Papadimos wraz ze swoim gabinetem został uroczyście zaprzysiężony. W skład rządu weszli przedstawiciele PASOK-u, Nowej Demokracji i partii LAOS.
Rząd Lukasa Papadimosa funkcjonował do czasu wyborów parlamentarnych, które ostateczne odbyły się 6 maja 2012. W ich wyniku Nowa Demokracja i PASOK zmniejszyły swoją reprezentację w parlamencie. Liderzy trzech największych partii politycznych nie zdołali wówczas sformować w trzech próbach nowej koalicji, w związku z czym 16 maja 2012 prezydent rozpisał na 17 czerwca 2012 kolejne wybory, a na stanowisko premiera tymczasowego rządu mianował Panajotisa Pikramenosa. Nowy rząd został oficjalnie powołany 17 maja 2012.

</doc>
<doc id="2150666" url="https://pl.wikipedia.org/wiki?curid=2150666" title="Edmund Heines">
Edmund Heines

Edmund Heines (ur. 21 lipca 1897 w Monachium, zm. 30 czerwca 1934 w monachijskim więzieniu Stadelheim) – niemiecki wojskowy i polityk, gauleiter NSDAP, poseł do Reichstagu (1930–1933), oficer SA, prezydent policji we Wrocławiu. Zamordowany podczas nocy długich noży.
Życiorys.
Uczestniczył jako ochotnik w I wojnie światowej a po jej zakończeniu wstąpił najpierw do Freikorpsu Oberland a następnie do Freikorpsu Gerharda Roßbacha. W 1920 dowodził oddziałami Roßbacha, które stacjonowały w powiecie gryfińskim. Po otrzymaniu informacji, że jeden z pracowników rolnych zamierza zdradzić policji szczegóły nielegalnego transportu broni, Heines wraz z towarzyszami zabił podejrzanego o zdradę. Następnie zbiegł do Bawarii, gdzie nie sięgał pruski wymiar sprawiedliwości. 
Heines uczestniczył w puczu monachijskim. Aresztowany w 1923. 2 września 1926 bawarski oddział Freikorpsu Roßbacha pod dowództwem Heinesa został wcielony do SA. W opisie policyjnego informatora, Heines był najbardziej przedsiębiorczym i gorliwym dowódcą w strukturach monachijskiego SA. 
W maju 1927 Heines był jednym z przywódców rebelii monachijskiego SA przeciwko polityce prowadzenia NSDAP i niedostatecznym funduszom na finansowanie SA. Wraz z zaprzyjaźnionym dowódcą oddziału szturmowego Nr 1 Hansem Rauscherem dążył do obalenia szefa SA w Monachium. Pod koniec maja 1927 Heines został wykluczony z SA i z NSDAP a Rauscher opuścił partię dobrowolnie. Heines założył własne struktury, do których z sukcesem werbował SA-manów – do nowych oddziałów Heinesa przeszło ok. jednej trzeciej z trzystu członków SA. W 1929 Heines został zrehabilitowany i od sierpnia tego roku sprawował funkcję dowódcy SA-Standarte w powiecie monachijskim.
W 1928 Heines został pociągnięty do odpowiedzialności za zabójstwo z 1920 i skazany przez sąd w Szczecinie na pięć lat więzienia – dzięki amnestii wyszedł na wolność już rok później. 
W latach 1930–1933 poseł do Reichstagu z ramienia NSDAP. Od 1930 członek najwyższych władz SA a od 1931 dowódca SA na tereny Śląska – zastąpił na tym stanowisku Waltera Stennesa po reorganizacji SA na terenach wschodnich przeprowadzonej przez Ernsta Röhma. Od 1933 prezydent policji we Wrocławiu. W tej funkcji odpowiedzialny za powstanie obozu koncentracyjnego KZ Dürrgoy, który był nazywany jego prywatnym obozem. 
Zastrzelony w 1934 podczas nocy długich noży – zaskoczony przez członków Leibstandarte Hitlera w łóżku z przyjacielem, co było później wykorzystywane przez propagandystów Josepha Goebbelsa w przedstawianiu moralnego upadku SA.

</doc>
<doc id="2150674" url="https://pl.wikipedia.org/wiki?curid=2150674" title="Andrei Bărbulescu">
Andrei Bărbulescu

Andrei Bărbulescu (ur. 16 października 1909 w Slatinie, zm. 30 lipca 1987 w ?) – rumuński piłkarz, grywał na pozycji pomocnika. Uczestnik mistrzostw świata z roku 1938. Reprezentant Rumunii.
Kariera.
Karierę rozpoczął jako junior w amatorskim klubie FC Argeș Pitești. Następnie w 1924 r. wraz z rodziną, przeniósł się do Bukaresztu gdzie trafił do Venusu Bukareszt. W 1927 r. trafił do Juventusu Bukareszt. Pięciokrotnie sięgał po tytuły mistrza Rumunii (1x z Juventusem Bukareszt w 1930 oraz 4x z Venusem Bukareszt w latach 1934–1940). Kolejno w roku 1932 przeszedł ponownie do Venusu, gdzie w ciągu 8 lat wystąpił 117 razy, strzelając zaledwie 8 bramek. W kadrze narodowej zadebiutował 25 sierpnia 1935 w meczu przeciwko reprezentacji Niemiec. Następnie został powołany do kadry przez Alexandra Săvulescu i Costela Radulescu na mundial 1938, który odbywał się we Francji. W 1952 r. został trenerem reprezentacji narodowej na igrzyskach olimpijskich, które odbywały się w Helsinkach.

</doc>
<doc id="2150678" url="https://pl.wikipedia.org/wiki?curid=2150678" title="Puma Peak">
Puma Peak

Puma Peak – szczyt w prowincji Alberta, w Kanadzie, w paśmie Palliser Range. Jego wysokość wynosi 3120 m n.p.m.

</doc>
<doc id="2150679" url="https://pl.wikipedia.org/wiki?curid=2150679" title="Jan Apell">
Jan Apell

Jan Apell (ur. 4 listopada 1969 w Göteborgu) – szwedzki tenisista, zdobywca Pucharu Davisa.
Kariera tenisowa.
Jako zawodowy tenisista Apell startował w latach 1988–1999.
W grze pojedynczej najlepszym wynikiem Szweda jest finał rozgrywek ATP World Tour w Stuttgarcie z roku 1995. W finale nie sprostał jednak Thomasowi Musterowi. Najwyższą pozycję w rankingu singlistów Apell osiągnął pod koniec lipca 1995 roku – nr 62.
W grze podwójnej Szwed wygrał 9 turniejów rangi ATP World Tour, w tym kończący sezon turniej Tennis Masters Cup rozgrywany w Dżakarcie w 1994 roku. Wspólnie z Jonasem Björkmanem pokonali po drodze czołowe pary świata, m.in. Jacco Eltingha i Paula Haarhuisa, a w finale Todda Woodbridge’a oraz Marka Woodforde’a. Ponadto Apell był uczestnikiem 6 deblowych finałów. Jednym z nich był wielkoszlemowy Roland Garros z 1994 roku, gdzie wraz z Björkmanem przegrali w pojedynku finałowym z duetem Byron Black–Jonathan Stark. W zestawieniu deblistów Apell najwyżej był na 10. pozycji w czerwcu 1994 roku.
Jako reprezentant Szwecji Apell zdobył wraz z drużyną w 1994 roku Puchar Davisa, rozgrywając po drodze 4 zwycięskie pojedynki (wszystkie z Björkmanem). W finale Szwedzi pokonali 4:1 Rosję, a Apell wraz ze swoim partnerem pokonali parę Jewgienij Kafielnikow–Andriej Olchowski. Ponadto w 1995 roku Apell przyczynił się do triumfu Szwedów w drużynowym pucharze świata rozgrywanym w Düsseldorfie.

</doc>
<doc id="2150682" url="https://pl.wikipedia.org/wiki?curid=2150682" title="Sałatka grecka taramosalata">
Sałatka grecka taramosalata



</doc>
<doc id="2150683" url="https://pl.wikipedia.org/wiki?curid=2150683" title="Harrachovy kameny">
Harrachovy kameny

Harrachovy kameny (niem. "Harrachsteine", 1421 m n.p.m.) – wzniesienie w czeskiej części Karkonoszy.
Położenie.
Szczyt położony w Czeskim Grzbiecie. Na południowym zachodzie wznosi się Kotel, na południowym wschodzie Krkonoš. Na północy rozciąga się szerokie spłaszczenie - Labská louka. Od południa podcięty jest stromymi ścianami karu Kotelní jámy. Na wierzchołku występują niewielkie skałki.
Budowa geologiczna.
Zbudowany jest z granitu karkonoskiego.
Roślinność.
Masyw pokryty jest łąkami górskimi i zaroślami kosodrzewiny.
Ochrona przyrody.
Wzniesienie położone na obszarze czeskiego Karkonoskiego Parku Narodowego ("Krkonošský národní park, KRNAP").
Czechosłowackie fortyfikacje.
Na zboczach znajdują się lekkie schrony (czes. "lehke opevnĕní") - rzopiki.
Turystyka.
Przez szczyt przechodzi:
Północno-wschodnim zboczem przechodzi:

</doc>
<doc id="2150685" url="https://pl.wikipedia.org/wiki?curid=2150685" title="Cristian Maidana">
Cristian Maidana

Cristian Oscar Maidana (ur. 24 stycznia 1987 w Nueve de Abril) – piłkarz argentyński grający na pozycji prawego obrońcy lub pomocnika. Od 2016 roku jest zawodnikiem klubu Houston Dynamo.
Kariera klubowa.
Karierę piłkarską Maidana rozpoczął w Banfield. W 2006 roku awansował do kadry pierwszego zespołu. Debiut w argentyńskiej Primera División zanotował 5 marca 2006 w przegranym 0:1 domowym spotkaniu z Arsenalem Sarandí. W latach 2006-2007 rozegrał w barwach Banfield 41 spotkań ligowych.
Na początku 2008 roku Maidana przeszedł z Banfield do Spartaka Moskwa. W drużynie tej po raz pierwszy wystąpił 16 marca 2008 w zremisowanym 0:0 wyjazdowym spotkaniu z Zenitem Petersburg. W sezonie 2008 był podstawowym zawodnikiem Spartaka. Na początku 2009 roku został wypożyczony do hiszpańskiego Recreativo Huelva, w którym zadebiutował 25 stycznia w meczu z Betisem (1:0). Na koniec sezonu 2008/2009 spadł z Recreativo do Segunda División i po spadku wrócił do Spartaka.
W 2010 roku Maidana został wypożyczony do Huracánu Buenos Aires. W 2011 przeszedł do CSD Rangers, z którego był wypożyczany do Atlante i Argentinos Juniors. W latach 2014-2015 występował w Philadelphia Union, a w 2016 został zawodnikiem Houston Dynamo.

</doc>
<doc id="2150688" url="https://pl.wikipedia.org/wiki?curid=2150688" title="Zamieszki w Kosowie w 2004 roku">
Zamieszki w Kosowie w 2004 roku

Zamieszki w Kosowie w 2004 roku – zamieszki na tle etnicznym, do których doszło w Kosowie w dniach 17–19 marca 2004, najkrwawszy incydent w regionie od czasu zakończenia wojny domowej z lat 90. Ich bezpośrednią przyczyną było rozprzestrzenienie się ostatecznie niepotwierdzonej pogłoski o utopieniu przez Serbów dwóch albańskich chłopców, co rozpoczęło falę ataków Albańczyków na miejsca zamieszkania mniejszości serbskiej w Kosowie. Zamieszki wpisują się równocześnie w szerszy kontekst wieloletniego sporu między obydwiema społecznościami o status polityczny Kosowa.
Wskutek serii ataków na serbskie enklawy zginęło co najmniej 19 osób, zaś ok. 4000 opuściło swoje domy. Od około 800 do 935 budynków mieszkalnych zostało zniszczonych. Oprócz napadów na enklawy, doszło do starć Albańczyków z siłami KFOR. Kosowscy Albańczycy zniszczyli lub zdewastowali również 35 cerkwi Serbskiego Kościoła Prawosławnego. Według danych KFOR, w zamieszkach wzięło udział co najmniej 50 tys. osób. Skala przemocy skłoniła NATO do czasowego zwiększenia sił stabilizacyjnych KFOR.
Tło wydarzeń.
Etniczny konflikt serbsko-albański należy do najbardziej zadawnionych sporów międzynarodowych na Bałkanach. W historii najnowszej do jego zaostrzenia w szczególności przyczyniły się wydarzenia okresu II wojny światowej oraz ożywienie albańskiego ruchu separatystycznego po 1967. W 1974 na mocy konstytucji Socjalistycznej Federacyjnej Republiki Jugosławii powstała Socjalistyczna Prowincja Autonomiczna Kosowo. 
W 1990 konstytucja Serbii poważnie ograniczyła kompetencje krajów autonomicznych (Kosowa i Wojwodiny), następnie zaś formalnie istniejąca nadal autonomia została zawieszona. Decyzja ta spotkała się z gwałtownymi protestami kosowskich Albańczyków. 2 lipca 1990 albańscy członkowie parlamentu Kosowa ogłosili prowincję republiką, co nie miało podstaw prawnych i stało się przyczyną decyzji parlamentu serbskiego o rozwiązaniu kosowskich organów władzy. Kosowscy politycy albańscy przystąpili wówczas do organizacji alternatywnych wobec oficjalnych, nielegalnych struktur władzy. W okresie między 1992 a 1997 separacja między serbskimi i albańskimi mieszkańcami Kosowa pogłębiła się ostatecznie. Od 1998 albańscy separatyści zmienili taktykę działania, rezygnując z metody bojkotu na rzecz walki zbrojnej (według władz Jugosławii – terroryzmu), w której główną siłą stała się istniejąca od 1992 Armia Wyzwolenia Kosowa
Narastający konflikt doprowadził ostatecznie do wybuchu wojny w Kosowie w latach 1998–1999. Między 24 marca 1999 a 10 czerwca 1999 lotnictwo NATO prowadziło bombardowanie Jugosławii, które według oficjalnych deklaracji NATO miało doprowadzić do zakończenia działań wojennych i łamania praw człowieka na terytorium Kosowa. 
W rezultacie bombardowania Kosowo znalazło się pod tymczasowym zarządem ONZ. Skutkiem bombardowań była również ucieczka z prowincji ponad 164 tys. Serbów (od czerwca 1999) i bliżej nieokreślonej liczby Romów. Serbowie, którzy pozostali w zdominowanym przez Albańczyków Kosowie, zamieszkiwali w chronionych przez siły stabilizacyjne KFOR enklawach. Według raportu Human Rights Watch byli wielokrotnie celem ataków, w tym ze skutkiem śmiertelnym, ze strony przeważającej ludności albańskiej.
Przebieg zamieszek.
Wybuch.
Za bezpośrednią przyczynę wybuchu zamieszek uważa się odnalezienie przez policję UNMIK ciał dwóch albańskich chłopców (według podanych w pierwszej chwili informacji – trzech), którzy utonęli w rzece Ibar we wsi Čabra w północnej części Kosowa. 16 marca na łamach kosowskiej prasy ukazał się wywiad z albańskim chłopcem, który twierdził, że jako jedyny przeżył incydent w Čabrze. Twierdził on, że dzieci zostały zapędzone do rzeki przez dwóch Serbów z psem. W Kosovskiej Mitrovicy wybuchły masowe protesty Albańczyków, którzy oskarżyli kosowskich Serbów o zamordowanie dzieci. Rozruchy przeniosły się następnie również w inne regiony Kosowa. Celem ataków byli Serbowie, Romowie i Aszkalowie.
Według prokuratora Petera Tinsleya, prowadzącego po zamieszkach międzynarodowe dochodzenie w sprawie wydarzenia w Čabrze, wersja podana przez kosowską prasę po odnalezieniu ciał pozostaje wątpliwa. Twierdził on, że mimo znacznych wysiłków poczynionych w tym kierunku nie udało się postawić nikomu zarzutów spowodowania śmierci dzieci. Również Neeraj Sigh szef policji z sił ONZ stwierdził, iż badanie odnalezionych ciał wykazało, iż przyczyną śmierci było utonięcie, bez śladów przemocy ze strony osób trzecich. Podkreślił jednak, iż śledztwo zostało zahamowane przez wybuch przemocy w okolicy. Jeszcze w czasie trwania zamieszek, 17 marca, rzecznik prasowy policji UNMIK Derek Čepel stwierdził, że albańskie dzieci nie zginęły, uciekając przed Serbami, zaś wystąpienie antyserbskie było planowane wcześniej.
17 marca.
17 marca doszło do napaści na serbskie enklawy w miejscowościach Obilić, Čaglavica, Zubin Potok, Laplje Selo i Lipljan. W Čaglavicy kilka tysięcy Albańczyków z Prisztiny zaatakowało Serbów blokujących od 15 marca drogę z Prištiny do Skopje. Dziesięciu Serbów zostało rannych. Z tej i sąsiednich miejscowości zostały ewakuowane kobiety, dzieci i starcy. Według informacji podawanych przez KFOR przyczyną organizacji blokady było zastrzelenie dziewiętnastoletniego Serba. Inne źródło informuje o zastrzeleniu w Čaglavicy, 15 marca 2004, osiemnastoletniego Serba Ivicy Jovicia.
W zamieszkach w Kosovskiej Mitrovicy zginęło 4 Albańczyków i 3 Serbów, dwieście osób zostało rannych. Wśród nich było jedenastu francuskich żołnierzy KFOR. Do godz. 19, po wprowadzeniu godziny policyjnej, sytuacja w mieście uległa poprawie. W Lipljanie zginęło czterech Serbów; wszystkie serbskie domy zostały podpalone. Siły KFOR ewakuowały ich mieszkańców. 
Oprócz napadów na serbskie enklawy, doszło do starć Albańczyków z siłami KFOR. Kierujący UNMIK Harri Holkeri zaapelował do mieszkańców Kosowa o spokój. Potwierdzono również, że do Kosowa zostaną przerzucone niektóre jednostki SFOR. Dwa tysiące Albańczyków przemaszerowało przed siedzibą UNMIK w Prisztinie.
18 marca.
Około godz. 11:00 UNMIK podała, iż liczba ofiar zamieszek po obydwu stronach wzrosła do 22. Komendant KFOR Holger Kammerhoff rozkazał podległym sobie jednostkom używać "siły koniecznej" w celu zapewnienia bezpieczeństwa wszystkim obywatelom Kosowa. Z dowództwem KFOR kontaktował się sztab armii Serbii i Czarnogóry, postawionej w stan gotowości.
Kosowskie źródła informacji podały, że w miejscowości Obilić nie było już Serbów. Doszło również do napadów na domy Serbów w Kosowskiej Mitrowicy, Uroševcu, Plemetinie i Ugljari. Równocześnie przedstawiciele największych partii politycznych w Kosowie stwierdzili w czasie obrad parlamentu, iż jedyną drogą do uspokojenia sytuacji w prowincji jest ogłoszenie przez nią niepodległości. 
Wieczorem doszło do ataków bombowych na posterunki policji w Obiliciu i Lipljanie. Tysiąc uzbrojonych Albańczyków otoczyło i podpaliło monaster Devič. Przebywające w nim prawosławne mniszki zostały ewakuowane przez KFOR. Według ogłoszonych ok. godz. 21 danych UNMIK liczba ofiar śmiertelnych wyniosła 31. Godzinę później dowódca AFSOUTH admirał Gregory G. Johnson stwierdził, iż wystąpienia albańskie mają charakter zorganizowany. Podobną opinię wygłosił następnego dnia gen. Virgil Packett, komendant SFOR.
Bilans zamieszek.
Zamieszki w marcu 2004 były najkrwawszym tego rodzaju wydarzeniem od czasu bombardowań Jugosławii przez siły NATO w 1999. Według Marka Waldenberga udział w nich wzięło ok. 50 tys. osób, w ocenie KFOR było to od 50 tys. do 70 tys. ludzi, zaś policja kosowska podała liczbę 51 tys. Ich skala skłoniła NATO do czasowego zwiększenia sił KFOR. W czasie dwudniowych zamieszek odnotowano 629 podpaleń i 12 przypadków podłożenia ładunków wybuchowych.
W toku dwudniowych zamieszek napastnicy zniszczyli 800 (według innego szacunku – 935) domów, zaś 4000 (według innego szacunku – 4012 lub 3600) kosowskich Serbów zostało wypędzonych. Zniszczonych zostało również dziesięć budynków użyteczności publicznej. 19 marca 2004 rzecznik prasowy UNMIK podał liczbę 28 ofiar śmiertelnych starć i ponad 600 rannych. W źródłach spotykana jest też liczba 19 zabitych (8 Serbów i 11 Albańczyków), 30 zabitych Serbów lub 31 ofiar bez podania narodowości. 1100 spośród wypędzonych przeniosło się do obozów KFOR. Siedem serbskich enklaw zostało całkowicie zniszczonych. Urzędnicy ONZ zostali czasowo ewakuowani z północnej części prowincji. Rannych zostało 63 żołnierzy KFOR i 123 policjantów.
Według informacji KFOR część albańskich ofiar zajść zginęła z rąk żołnierzy sił pokojowych, działających w obronie własnej lub w obronie mniejszości zamieszkujących Kosowo. Przeciwko zachowaniu żołnierzy KFOR nie zostały wniesione żadne skargi.
Zdaniem Waldenberga zamieszki w Kosowie miały charakter zorganizowany, zaś ich prowodyrzy stawiali sobie za cel usunięcie ostatniej grupy Serbów z prowincji, sprawdzenie, na ile zdecydowanie w ich obronie wystąpią siły międzynarodowe, zaś poprzez uzyskanie etnicznie jednorodnego obszaru wzmocnienie przekonania, iż jedynym rozwiązaniem problemu kosowskiego jest nadanie prowincji niepodległości.
Ataki na kosowskie mniejszości etniczne powtarzały się na mniejszą skalę jeszcze po wygaśnięciu zamieszek. W celu zapewnienia bezpieczeństwa Serbom, Romom i Aszkalom KFOR nadal obejmował ochroną ich enklawy, zaś w niektórych regionach wprowadził godzinę policyjną i ograniczenia w przemieszczaniu się.
Zniszczenia prawosławnych obiektów sakralnych.
W czasie zamieszek Albańczycy zniszczyli 35 cerkwi i monasterów Serbskiego Kościoła Prawosławnego. 
W Prizrenie i okolicach.
W Prizrenie zniszczony został również pałac biskupów prawosławnych oraz seminarium duchowne Świętych Cyryla i Metodego. W mieście tym żadna z istniejących do tej pory cerkwi nie pozostała nieuszkodzona.
W innych miejscowościach Kosowa.
Część zniszczonych świątyń została w kolejnych latach odbudowanych i do 2010 r. przywrócono je do użytku liturgicznego.
Śledztwo.
Ponad 260 osób zostało po zamieszkach aresztowanych pod zarzutami od podpalenia do zabójstwa. Sądy kosowskie rozpatrywały łącznie 400 spraw związanych z zamieszkami. W 2005 sześciu Albańczyków z Gnjilane zostało skazanych na 38 lat więzienia za zabójstwo Serbów Slobodana Pericia i jego matki. Łącznie kosowskie sądy skazały 143 Albańczyków, z czego 67 otrzymało karę surowszą niż rok pozbawienia wolności.
Reakcje.
W Serbii.
Od 17 marca na ulicach serbskich miast rozpoczęły się wielotysięczne protesty przeciwko wydarzeniom w Kosowie. W czasie manifestacji demonstranci podpalili meczety w Belgradzie i Nišu. Zaatakowana została również siedziba gminy muzułmańskiej w Nowym Sadzie. Demonstranci zdemolowali 13 piekarni i 4 sklepy, których właścicielami byli Albańczycy lub inni wyznawcy islamu. Belgradzki meczet Bajrakli został zaatakowany mimo interwencji prawosławnego metropolity Czarnogóry i Przymorza Amfilochiusza, który wezwał manifestujących do rozejścia się. Następnego dnia zniszczenie meczetu potępił również biskup szumadijski Jan (Mladenović). 
18 marca premier Serbii i Czarnogóry Vojislav Koštunica stwierdził, że jedynym ratunkiem dla serbskiej społeczności Kosowa byłoby wprowadzenie na jego terenie stanu wyjątkowego. Oznajmił, iż atak na serbskie enklawy był katastrofą humanitarną i nosił znamiona czystki etnicznej. Tego samego dnia władze Serbii i Czarnogóry, wspólnie z najwyższymi hierarchami Serbskiego Kościoła Prawosławnego, wezwały obywateli kraju do okazania swojej solidarności z Serbami z Kosowa poprzez udanie się do soboru św. Sawy w Belgradzie i zapalenie świec. W odprawionym w soborze nabożeństwie wzięło udział kilka tysięcy osób, zaś premier zapowiedział, iż Serbia nigdy nie odda Kosowa. Z kolei minister spraw zagranicznych Serbii i Czarnogóry Goran Svilanović stwierdził, iż przemoc wymierzona w kosowskich Serbów była sygnałem, iż Albańczycy żądają od nich opuszczenia prowincji, zaś siły międzynarodowe nie kontrolują panującej w niej sytuacji. Zaapelował o zwiększenie ochrony kosowskich Serbów oraz oskarżył o organizację zamieszek „albański ekstremizm i terroryzm”. 
Serbski Kościół Prawosławny wydał osobny komunikat, w którym zażądał położenia kresu atakom na Serbów od władz Rosji, USA oraz od ONZ. Skrytykował również KFOR za niedostateczną reakcję na zaobserwowane napady na Serbów. 
20 marca rząd Serbii ogłosił 21 marca dniem żałoby narodowej. Z kolei prezydent Kosowa Ibrahim Rugova wyznaczył dzień żałoby na 22 marca. Dwa dni później ten sam polityk stwierdził, iż jedyną drogą do zakończenia serbsko-albańskiego antagonizmu w prowincji jest nadanie jej niepodległości.
Związek Serbów Kosowa i Metochii, liczący 127 tys. członków, skierował do władz Serbii i Rosji, jak również do serbskich instytucji kulturalnych i mediów oraz do patriarchów Serbii Pawła i Moskwy i całej Rusi Aleksego II list otwarty, w którym określił antyserbskie wystąpienie Albańczyków jako ludobójstwo i stwierdził, iż sytuacja kosowskich Serbów jest gorsza niż w czasie okupacji hitlerowskiej.
Na świecie.
Sekretarz generalny ONZ Kofi Annan 17 marca po raz pierwszy zaapelował do uczestników zamieszek o zaprzestanie stosowania przemocy. Przemawiając na specjalnej sesji Rady Bezpieczeństwa ONZ, stwierdził, iż mimo postępu, jaki dokonał się w tym zakresie, poszczególne społeczności żyjące w Kosowie nie są jeszcze w stanie zaakceptować wieloetniczności. Zaapelował również do wszystkich mieszkańców prowincji o współpracę z siłami pokojowymi.
Rada Bezpieczeństwa ONZ potępiła przemoc, do jakiej doszło w Kosowie. W oświadczeniu Rady znalazło się stwierdzenie, iż atak Albańczyków na siły pokojowe jest w istocie atakiem na całą społeczność międzynarodową, zaś polityczny ekstremizm nie ma przyszłości.
Rada Europejska mocno potępiła akty przemocy, do jakich doszło w Kosowie. Zaapelowała również do wszystkich przywódców zaangażowanych stron, zwłaszcza Albańczyków z Kosowa, o zapewnienie, by podobne wydarzenia już się nie powtórzyły. Rada podkreśliła konieczność ich współpracy z międzynarodowymi instytucjami pokojowymi oraz stwierdziła, iż zamieszki mogły zagrozić dotychczasowym osiągnięciom w zakresie poprawy sytuacji w prowincji.
17 marca o zaprzestanie aktów przemocy apelował prezydent Stanów Zjednoczonych George W. Bush. 
19 marca sekretarz generalny NATO Jaap de Hoop Scheffer oznajmił, iż Albańczycy z Kosowa są w błędzie, jeśli uważają, że poprzez stosowanie przemocy otrzymają oczekiwane korzyści polityczne. Zaapelował również do kosowskich Serbów o niestosowanie przemocy. 
Prezydent Federacji Rosyjskiej Władimir Putin określił zamieszki w Kosowie jako czystkę etniczną i wezwał do obrony mniejszości serbskiej na terytorium prowincji. 
22 marca przewodniczący UNMIK Harri Holkeri, występując w zaatakowanym w czasie zamieszek mieście Lipljan oznajmił, iż wszyscy, którzy opuścili swoje domy w czasie wydarzeń marcowych będą mogli bezpiecznie do nich wrócić. W tym samym dniu premier Kosowa Bajram Rexhepi zapowiedział, iż władze prowincji uzyskają środki na pokrycie kosztów zniszczeń dokonanych w czasie zamieszek. Ten sam polityk stwierdził, iż Kosowianie nie mogą pozwolić sobie na utratę międzynarodowego zaufania poprzez „nieodpowiedzialne działania”; przyznał, iż zaufanie to mogło zostać nadwątlone przez zamieszki. 
Harri Holkeri określił ataki na Serbów jako zbrodnię przeciw ludzkości. Skrytykował również przywódców społeczności albańskiej za to, iż nie potępili od razu ataków na serbskie enklawy, a nawet upowszechniali fałszywe informacje o ich przyczynach. Holkeri stwierdził, iż ONZ „popełniło błędy” w Kosowie i stwierdził, że rozumie niezadowolenie, jakie wzbudza wolne tempo poprawy sytuacji w prowincji. Ponownie wezwał jednak serbską i albańską społeczność w Kosowie do pokojowego współżycia. 
Określenia „czystka etniczna” w odniesieniu do wydarzeń użył gen. Gregory Johnson. Z kolei gen. H. Kammerhof stwierdził osiem miesięcy po zamieszkach, że skuteczna obrona Serbów i Romów przez KFOR była niemożliwa z powodu zbyt małej liczby żołnierzy. Twierdził również, iż nawet po zwiększeniu kontyngentu liczba ta nadal była niewystarczająca. Zaprzeczył natomiast, by wywiad niemiecki wiedział o przygotowywaniu pogromu Serbów na trzy tygodnie przed wybuchem zamieszek, jaką to informację podała telewizja niemiecka.
Organizacja Human Rights Watch zaapelowała do sił pokojowych w Kosowie, by zaczęły traktować jako priorytet obronę żyjących w prowincji mniejszości. 
Europejskie media, komentując wydarzenia w Kosowie, uznały je za dowód porażki dotychczasowej polityki ONZ, NATO i Unii Europejskiej wobec problemu kosowskiego.

</doc>
<doc id="2150694" url="https://pl.wikipedia.org/wiki?curid=2150694" title="Network Access Server">
Network Access Server

NAS (ang. "Network Access Server") – pojedyncze urządzenie pracujące jako brama udostępniająca/blokująca dostęp użytkownikom do różnego rodzaju strzeżonych zasobów.
Klienci łączą się do serwera NAS. Ten z kolei łączy się do odpowiedniego serwera zasobów (NFS, HTTP, FTP, RADIUS itp.) pytając czy dany klient ma uprawnienia do skorzystania z tych zasobów. Na tej podstawie NAS zezwala lub odmawia klientowi dostępu do danych zasobów.

</doc>
<doc id="2150697" url="https://pl.wikipedia.org/wiki?curid=2150697" title="Palermo AC">
Palermo AC

Palermo Athletic Club - argentyński klub piłkarski z siedzibą w mieście Buenos Aires.
Historia.
"Palermo Athletic" w 1896 roku awansował do pierwszej ligi. W 1897 roku zajął 5 miejsce, a w 1898 przedostatnie 6 miejsce i utracił prawo gry w pierwszej lidze. Jeszcze w tym samym roku klub "Palermo Athletic" zakończył swą działalność.

</doc>
<doc id="2150702" url="https://pl.wikipedia.org/wiki?curid=2150702" title="Ryżyn (przystanek kolejowy)">
Ryżyn (przystanek kolejowy)

Ryżyn – nieczynny przystanek osobowy, na trasie zawieszonej linii kolejowej nr 368, we wsi Ryżyn, w województwie wielkopolskim, w gminie Chrzypsko Wielkie.

</doc>
<doc id="2150705" url="https://pl.wikipedia.org/wiki?curid=2150705" title="Stowarzyszenie Lekarzy Kolejowych R.P.">
Stowarzyszenie Lekarzy Kolejowych R.P.

Stowarzyszenie Lekarzy Kolejowych R.P., jedna z działających w okresie międzywojennym w środowisku pracowników kolejowych organizacji związkowych, powstała w 1929 jako Zrzeszenie Lekarzy Kolejowych.
Siedziba.
Mieściła się w kamienicy Wsiewołoda Istomina w al. Jerozolimskich 6, obecnie al. Jerozolimskie 30, ul. Chmielnej 38 (1938), ostatnio przy ul. Służewskiej 7 (1939).
Media.
Organem związku był kwart. "Lekarz Kolejowy" (1928-1939), z adresem redakcji przy ul. Chmielnej 38 (1932-1933). W latach 1947-1949 kwartalnik wydawany był przez ówczesny Związek Zawodowy Kolejarzy.

</doc>
<doc id="2150708" url="https://pl.wikipedia.org/wiki?curid=2150708" title="Chrzypsko Wielkie (stacja kolejowa)">
Chrzypsko Wielkie (stacja kolejowa)

Chrzypsko Wielkie – nieczynna stacja kolejowa w Chrzypsku Wielkim, w województwie wielkopolskim, w Polsce.

</doc>
<doc id="2150709" url="https://pl.wikipedia.org/wiki?curid=2150709" title="Bagnet M1917">
Bagnet M1917

Bagnet M1917 – bagnet zaprojektowany, jako broń kłująca do karabinu M1917 Enfield, oraz strzelb: Winchester Model 1897 oraz 1912. Długość głowni wynosiła 16 cali (406 mm). Jego zamontowanie nie było możliwe w przypadku karabinów M1 Garand czy Springfield M1903, ze względu na różne średnice pierścieni oraz różne typy szyn mocujących bagnet.
Wyrobem M1917 zajęły się firmy Remington Arms, Winchester Arms oraz Eddystone Arms. Jego produkcja odbywała się w latach 1910-1930. Przez ten okres wytworzonych zostało około 2 000 000 sztuk.
Historia.
Bagnet M1917, po raz pierwszy ten model został użyty podczas I wojny światowej przez wojska amerykańskie, kanadyjskie oraz brytyjskie w okopach frontu zachodniego. M1917 został zaprojektowany na bazie brytyjskiego bagnetu P1907.
Używano ich podczas wojen bananowych. Na początku II wojny światowej Stany Zjednoczone (w związku z tym, że w magazynach znajdowały duże ilości bagnetów M1917, które nie zostały użyte podczas I wojny światowej) postanowiły wysłać część z posiadanych bagnetów do Wielkiej Brytanii, jako wyposażenie dla brytyjskich oddziałów Home Guard. Oddziały te zostały wyposażone w bagnety podczas trwania bitwy o Anglię, jednak ze względu na to, że była to kampania powietrzna, żaden z otrzymanych bagnetów nie został użyty w walce. W grudniu 1941, oraz na początku roku 1942, amerykańskie oddziały wojskowe stacjonujące na Filipinach oraz w innych rejonach działań w obrębie Oceanu Spokojnego, nadal posiadały i używały bagnetów M1917, walcząc przeciwko Japonii. Stosowano je, dopóki nie zostały zastąpione przez bagnety M1942, a później przez M1. II wojna światowa była ostatnim konfliktem zbrojnym, podczas którego użyto ten model, na znaczną skalę.

</doc>
<doc id="2150711" url="https://pl.wikipedia.org/wiki?curid=2150711" title="Hrabstwo Waukesha">
Hrabstwo Waukesha

Hrabstwo Waukesha (ang. "Waukesha County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 580,48 mil² (1503,44 km²). Według szacunków United States Census Bureau w roku 2009 miało 383 154 mieszkańców. Jego siedzibą administracyjną jest Waukesha.
Hrabstwo powstało w 1846.

</doc>
<doc id="2150718" url="https://pl.wikipedia.org/wiki?curid=2150718" title="Lista odcinków serialu Glee">
Lista odcinków serialu Glee

Glee – muzyczny serial komediowy nadawany w stacji Fox. Został stworzony przez Ryana Murphy'ego, Brada Falchuka oraz Iana Brennana. Stacja Fox początkowo zamówiła trzynaście odcinków serialu, którego odcinek pilotażowy serialu miał premierę 19 maja 2009 roku, natomiast reszta odcinków pierwszego sezonu rozpoczęła nadawanie 9 września 2009 roku. Po rozpoczęciu emisji serial okazał się hitem, dlatego 21 września 2009 został zamówiony pełny sezon, czyli dziewięć kolejnych odcinków. Druga część pierwszego sezonu nadawana była od 13 kwietnia do 8 czerwca 2010 roku. Z czasem stacja Fox zamawiała kolejne sezony, aż do szóstego.
Serial skupia się na szkolnym chórze, znanym również jako glee, który działa w fikcyjnym William McKinley High School w Lima, Ohio. Will Schuester (Matthew Morrison) przejmuje chór po byłym nauczycielu (Stephen Tobolowsky), który został zwolniony za niestosowne zachowywanie się. Will z kilkorgiem nastolatków próbuje przywrócić chór do jego dawnej sławy.
Serial składał się ze 121 odcinków zawartych w sześciu sezonach.
Lista odcinków.
Sezon 4: 2012–2013.
W Polsce premierowe odcinki 4. sezonu "Glee" emitowane były od 1 września 2013 roku na kanale Fox Polska.
Sezon 5: 2013–2014.
19 kwietnia 2013 stacja Fox przedłużyła serial o piąty i szósty sezon jednocześnie.

</doc>
<doc id="2150721" url="https://pl.wikipedia.org/wiki?curid=2150721" title="Hrabstwo Waushara">
Hrabstwo Waushara

Hrabstwo Waushara (ang. "Waushara County") – hrabstwo w stanie Wisconsin w Stanach Zjednoczonych.
Obszar całkowity hrabstwa obejmuje powierzchnię 637,39 mil² (1650,83 km²). Według szacunków United States Census Bureau w roku 2009 miało 24 606 mieszkańców. Jego siedzibą administracyjną jest Wautoma.
Hrabstwo powstało w 1851.

</doc>
<doc id="2150722" url="https://pl.wikipedia.org/wiki?curid=2150722" title="Cmentarz wojenny nr 380 – Kokotów">
Cmentarz wojenny nr 380 – Kokotów

Cmentarz wojenny nr 380 – Kokotów – był to austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie i znajdujący się na terenie jego okręgu XI Twierdza Kraków.
Znajdował się w miejscowości Kokotów, w powiecie wielickim, w gminie Wieliczka.
Był to grób jednego austro-węgierskiego żołnierza. Nie jest znany wygląd cmentarza i jego dokładna lokalizacja, został zlikwidowany prawdopodobnie po 1945 roku. Nieustalony jest też jego projektant.

</doc>
<doc id="2150723" url="https://pl.wikipedia.org/wiki?curid=2150723" title="Suchy Groń (Beskid Sądecki)">
Suchy Groń (Beskid Sądecki)

Suchy Groń (855 m) – mało wybitny szczyt w Paśmie Radziejowej w Beskidzie Sądeckim. Znajduje się w zachodnim końcu tego pasma, pomiędzy Koziarzem (943 m) a Wojakówką (834 m). Zachodnie stoki Suchego Gronia opadają do Dunajca. Należą do miejscowości Tylmanowa i są zalesione mieszanym lasem z przewagą buka. Znajdujące się na nich polany obecnie zarastają już lasem. W kierunku zachodnim, do Dunajca, odchodzi od Suchego Gronia krótki grzbiet z kulminacją Sobla Tylmanowskiego (713 m). Po południowej stronie tego grzbietu, z przełęczy między Suchym Groniem a Koziarzem spływa do Dunajca Potok Bar. Zachodnie stoki Suchego Gronia znajdują się na obszarze Popradzkiego Parku Krajobrazowego, którego granica przebiega w tym miejscu przez grzbiet. Wschodnie stoki Suchego Gronia opadają do potoku Kąty. Znajdują się poza obszarem tego parku i dużą ich część zajmuje polana należąca do miejscowości Brzyna. Użytkowana jest tylko dolna jej część, górna stopniowo zarasta lasem. Z rzadkich roślin na polanie tej występuje koniczyna pannońska, w Polsce występująca tylko na kilku stanowiskach w Beskidzie Sądecki.
Ze szlaku turystycznego poprowadzonego przez duże otwarte przestrzenie po wschodniej stronie Suchego Gronia rozciąga się szeroka panorama widokowa.

</doc>
<doc id="2150726" url="https://pl.wikipedia.org/wiki?curid=2150726" title="Michael Grätzel">
Michael Grätzel

Michael Grätzel (ur. 11 maja 1944 w Dorfchemnitz, Saksonia) – szwajcarski chemik niemieckiego pochodzenia.
Jest profesorem w École Polytechnique Fédérale w Lozannie.
Za odkrycie i rozwój nowego typu ogniwa słonecznego, tzw. ogniwa Grätzela, otrzymał nagrody: Nagrodę Balzana w 2009 roku i Millennium Technology Prize w 2010.

</doc>
<doc id="2150727" url="https://pl.wikipedia.org/wiki?curid=2150727" title="Puchar Świata w narciarstwie dowolnym 1986/1987">
Puchar Świata w narciarstwie dowolnym 1986/1987

Puchar Świata w narciarstwie dowolnym 1986/1987 rozpoczął się 8 grudnia 1986 we francuskim Tignes, a zakończył 27 marca 1987 we francuskim La Clusaz. Była to ósma edycja Pucharu Świata w narciarstwie dowolnym. Puchar Świata rozegrany został w 6 krajach i 9 miastach na 2 kontynentach. Najwięcej zawodów odbyło się we Francji, po 9 dla mężczyzn i kobiet.
Obrońcą Pucharu Świata wśród mężczyzn był Francuz Éric Laboureix, a wśród kobiet Szwajcarka Conny Kissling. W tym sezonie zarówno Laboureix jak i Kissling obronili tytuły wywalczone w poprzednim sezonie. Dla Kissling był to piąty tytuł z rzędu.

</doc>
<doc id="2150729" url="https://pl.wikipedia.org/wiki?curid=2150729" title="Konrad Pokojski">
Konrad Pokojski

Konrad Tomasz Pokojski OFM (ur. 29 grudnia 1809 w Mikołajki koło Nowego Miasta Lubawskiego, zm. 13 marca 1885 w Jutrosinie) − polski kapłan, franciszkanin, minister prowincjalny Prowincji Niepokalanego Poczęcia NMP w Prusach i w Wielkim Księstwie Poznańskim w latach 1861-1864.
Życiorys.
O. Konrad Pokojski przyszedł na świat we wsi Mikołajki pod Nowym Miastem Lubawskim 29 grudnia 1809. Podstawowe wykształcenie przed wstąpieniem do franciszkanów zdobył w Nowym Mieście Lubawskim. Do Zakonu Braci Mniejszych − franciszkanów − wstąpił w lutym 1829 w klasztorze w Żurominie (Pruska Prowincja Reformatów pw. Wniebowzięcia NMP). Tam też odbył nowicjat i złożył pierwsze śluby zakonne. Wykształcenie średnie uzupełnił w Zarębach Kościelnych. Następnie studiował filozofię we Włocławku oraz teologię w Płocku (1831-1835). Śluby uroczyste złożył w Płocku 20 stycznia 1832, święcenia kapłańskie przyjął tego samego dnia w 1833.
Następnie pracował duszpastersko we Włocławku i Zarębach Kościelnych. W latach 1843-1845 był kaznodzieją katedralnym we Włocławku. Później pracował w Płocku i Żuraminie. W latach 1846-1849 był sekretarzem prowincji. Od 1849-1853 był członkiem wspólnoty konwentu w Łąkach Bratiańskich. Od 1853 był magistrem nowicjatu w Miejskiej Górce na Goruszkach. W 1854 został przełożonym klasztoru w Poznaniu. Gdy dekretem "In regimine universi Ordinis" z 12 maja 1855 generał zakonu Wenanty z Celano powołał do istnienia Prowincję Niepokalanego Poczęcia NMP w Prusach i w Wielkim Księstwie Poznańskim, o. Laskowski został ustanowiony jednym z jej definitorów prowincjalnych. Pełnił ten urząd aż trzykrotnie: 1855-1858, 1858-1861 i 1870-1873. W latach 1855-1857 należał do wspólnoty minoryckiej klasztoru wejherowskiego, w 1856 zostając jego gwardianem. W następnych latach był w klasztorach w Miejskiej Górce, Łąkach Bratiańskich i ponownie w Wejherowie.
Kapituła prowincjalna 2 września 1861 wybrała go prowincjałem. Rezydował w Wejherowie. W czerwcu 1862 uczestniczył w kapitule generalnej w Rzymie. Od 1865 do 1871 przebywał w klasztorze w Osiecznej. W latach 1971-1975 mieszkał w Miejskiej Górce na Goruszkach, będąc archiwistą prowincjalnym.
Po kasacie zakonów w Prusach w 1875 opuścił klasztor i zamieszkał w Jutrosinie, gdzie zmarł 13 marca 1885.

</doc>
<doc id="2150730" url="https://pl.wikipedia.org/wiki?curid=2150730" title="Hromovka (Karkonosze)">
Hromovka (Karkonosze)

Hromovka (niem. "Tannenstein", 1031 m n.p.m.) – niezbyt wybitne wzniesienie w czeskiej części Karkonoszy.
Położenie.
Wzniesienie położone jest w centralnej części Karkonoszy, ok. 1,5 km na południe od centrum Szpindlerowego Młyna, w grzbiecie Černohorská hornatina. Stanowi niezbyt wyraźną kulminację ramienia opadającego ku północnemu zachodowi od szczytu Přední planiny. Ma strome zbocza o wysokości powyżej 300 m.
Wody.
Na zboczach znajdują się źródła kilku niewielkich potoków, które są lewymi dopływami Łaby. U zachodnich podnóży znajduje się sztuczny zbiornik na Łabie ("Vodní nádrž Labská").
Roślinność.
Masyw pokryty jest lasami świerkowymi, obecnie częściowo wyrąbanymi. Przecinają je liczne drogi leśne. Na północno-zachodnim zboczy znajduje się hala z zabudowaniami.
Ochrona przyrody.
Wzniesienie położone na obszarze czeskiego Karkonoskiego Parku Narodowego ("Krkonošský národní park, KRNAP"), który nie obejmuje dolnych partii zboczy.
Turystyka.
W pobliżu koty przechodzi:
Niżej przechodzą:
Północne zbocza Hromovki, podobnie jak i całej Přední planiny pokrywają liczne wyciągi narciarskie i trasy narciarskie.

</doc>
<doc id="2150734" url="https://pl.wikipedia.org/wiki?curid=2150734" title="Bagnet M1942">
Bagnet M1942

Bagnet M1942 – bagnet zaprojektowany, do użycia z karabinem M1 Garand. Długość głowni wynosiła 16 cali (406 mm), rękojeści natomiast 4 cale (101 mm).
M1942 był dokładną kopią bagnetu M1905, który mocowany był do karabinu M1903 Springfield kalibru 7,62 mm.
Możliwość montowania bagnetu do każdej z wersji karabinu M1903, a także do karabinu M1 Garand, czyniło go bardzo użytecznym. Później bagnety M1905/M1942 były produkowane na bieżąco, równolegle z produkcją karabinów M1 Garand.
W 1943 roku US Army zdecydowało, że krótsze bagnety będą lepsze, więc produkcję dostosowano do nowych wytycznych, a przy wyprodukowanych już M1905/1942 skrócono ostrze do 10 cali (254 mm). Bagnety ze skróconą głownią, wraz z nowo wyprodukowanymi 10-calowymi bagnetami, nazwano M1.

</doc>
<doc id="2150735" url="https://pl.wikipedia.org/wiki?curid=2150735" title="Cee Lo Green">
Cee Lo Green

Cee Lo Green, właśc. Thomas DeCarlo Callaway (ur. 30 maja 1975 w Atlancie) – amerykański wokalista, raper, producent muzyczny i autor tekstów. Działalność rozpoczął w grupie Goodie Mob, tworzącej southern hip hop. W kolejnych latach rozwinął karierę solową, a także w duecie z producentem Danger Mouse utworzył zespół Gnarls Barkley.
Cee Lo międzynarodową popularność zyskał w 2006 roku, za sprawą sukcesu, jaki osiągnął utwór „Crazy” nagrany przez Gnarls Barkley. Piosenka dotarła na szczyt brytyjskiej listy UK Singles Chart oraz do 2. miejsca "Billboard" Hot 100. Album, z którego pochodziła – "St. Elsewhere", uplasował się na 1. pozycji UK Albums Chart, a także 4. miejscu "Billboard" 200. Drugi album Gnarls Barkley, "The Odd Couple", ukazał się w 2008 roku.
Robiąc przerwę w działalności w Gnarls Barkley, w sierpniu 2010 roku Cee Lo wydał jako solowy artysta singel "Fuck You!". Utwór okazał się międzynarodowym hitem, zajmując 1. miejsce UK Singles Chart, a także 2. pozycję amerykańskiego notowania "Billboard" Hot 100. Trzeci w karierze album solowy Cee Lo, "The Lady Killer", miał premierę w listopadzie 2010 roku i uzyskał status platynowej płyty w Wielkiej Brytanii, rozchodząc się w ponad 300 tysiącach egzemplarzy w tym państwie.
Obecnie Cee Lo pełni rolę jurora w programie rozrywkowym "The Voice", nadawanym od 2011 roku przez telewizję NBC.
Wczesne życie.
Thomas DeCarlo Callaway urodził się w Atlancie, w stanie Georgia i ukończył szkołę średnią Benjamin E. Mays High School. Jako że jego rodzice byli bardzo religijni, początki muzyczne młodego Thomasa sięgają aktywności w kościelnym chórze. Ojciec Cee Lo zmarł, gdy ten miał dwa lata. Z kolei jego matka była strażakiem – jak przyznał sam wokalista, była ona jedną z pierwszych Afroamerykanek w Atlancie, które wykonywały ten zawód. Gdy Cee Lo miał szesnaście lat, jego matka uczestniczyła w poważnym wypadku samochodowym, w wyniku którego została sparaliżowana; dwa lata później zmarła. Jej śmierć zbiegła się w czasie z okresem, kiedy osiemnastoletni Cee Lo rozpoczynał karierę z zespołem Goodie Mob. Utrata matki doprowadziła go do silnej depresji, która odzwierciedla się w wielu piosenkach nagranych przez wokalistę na przestrzeni lat, a w tym "Free" Goodie Mob i w utworach z "St. Elsewhere" oraz "The Odd Couple" (m.in.: "She Knows" i "A Little Better"). Z kolei w piosence "Guess Who" z albumu "Soul Food" Goodie Mob, Cee Lo śpiewa o swojej miłości do matki.
Kariera muzyczna.
Goodie Mob.
Wraz z Big Gippem, T-Mo i Khujo, Cee Lo był jednym z oryginalnych członków grupy hip hopowej Goodie Mob. Wchodzi ona w skład „rodziny” muzyków Dungeon Family, do której zalicza się również między innymi OutKast. W 1995 roku premierę miał debiutancki album Goodie Mob, "Soul Food", który zdobył pozytywne recenzje krytyków i określany był mianem pionierskiego na scenie southern rapu. Produkcją płyty zajął się zespół Organized Noize, odpowiedzialny ponadto za pierwszy album OutKast, "Southernplayalisticadillacmuzik".
Drugi album studyjny Goodie Mob, "Still Standing", ukazał się w 1998 roku i również spotkał się z pozytywnym odbiorem środowiska muzycznego. Mimo to, pod względem komercyjnym poradził sobie gorzej niż debiutancka płyta grupy. Jednocześnie sam Cee Lo w tym samym okresie skupił się przede wszystkim na rapowaniu kosztem tradycyjnego wokalu. Ponadto, przejął on większą kontrolę kreatywną nad kolejnym albumem Goodie Mob, wydanym w 1999 roku "World Party". Różnił się on od wcześniejszych płyt grupy, odchodząc nieco od liryzmu świadomego społecznie.
W trakcie kompletowania "World Party", Cee Lo opuścił grupę, by skupić się na rozwoju kariery solowej i współpracy z wytwórnią Arista. Oficjalnie nie przestał być jej członkiem, jednak od tego czasu nie brał udziału w żadnych projektach, w jakie angażowała się Goodie Mob. Jedynym wyjątkiem była ponowna wspólna praca nad piosenkami na album "Even in Darkness" Dungeon Family. Mimo że tytuł kolejnej płyty Goodie Mob, nagranej już bez udziału Cee Lo – "One Monkey Don't Stop No Show", pozornie wrogo odnosił się do jego osoby, pozostali członkowie grupy wytłumaczyli, że słowa te odnoszą się do działalności Aristy i całego przemysłu muzycznego, a nie bezpośrednio do Greena.
Santana.
W 1999 roku Cee Lo, jako „Cee-Lo”, był jednym ze słynnych dziesięciu muzyków, którzy nagrywali z zespołem Santana album "Supernatural".
Gnarls Barkley.
Wraz z DJ–em i producentem Danger Mouse, Cee Lo powołał do życia grupę Gnarls Barkley. Dwójka spotkała się po raz pierwszy w 1998 roku podczas koncertu OutKast i Goodie Mob na University of Georgia; Danger Mouse, który zajął drugie miejsce w lokalnym konkursie talentów, stanowił support dla obu zespołów. Po występie, Danger Mouse wręczył Cee Lo swoje instrumentalne demo. W 2003 roku Danger Mouse i raper Jemini skontaktowali się z Greenem i zaprosili go do nagrania remiksu ich utworu "What U Sittin' On?", wydanego na albumie "Ghetto Pop Life". Dwa lata później Cee Lo pojawił się gościnnie w piosence "Benzi Box" duetu Danger Doom, który tworzyli Danger Mouse i MF Doom.
Pierwszy album Gnarls Barkley, "St. Elsewhere", miał premierę 24 kwietnia 2006 roku i zadebiutował na szczycie UK Albums Chart. Zgodnie z danymi Nielsen SoundScan, płyta rozeszła się w sumie w ponad 3 milionach kopii w Stanach Zjednoczonych. Promujący album singel "Crazy" stał się pierwszym utworem w historii UK Singles Chart, który zadebiutował na 1. miejscu listy wyłącznie w oparciu o sprzedaż w formie digital download. "Crazy" został również wyróżniony przez magazyn "Rolling Stone" jako najlepsza piosenka dekady 2000–2009. W marcu 2008 roku wydany został drugi album Gnarls Barkley, zatytułowany "The Odd Couple".
Kariera solowa.
Współpraca Cee Lo z Aristą okazała się niepodziewanie krótka – wytwórnia zerwała kontrakt z wokalistą, uznając sprzedaż jego dwóch albumów solowych za zbyt niską. Pierwszy z nich, "Cee-Lo Green and His Perfect Imperfections", utrzymany był w klimacie wydawnictw Dungeon Family; jako że Cee Lo odpowiadał za produkcję utworów, nadał im charakter southern soulowy, funkowy i jazzowy. Poza tym w nagrywaniu poszczególnych utworów gościnny udział wzięli członkowie Dungeon Fam, Big Gipp i Backbone.
Na drugim albumie solowym Cee Lo, "Cee-Lo Green... Is the Soul Machine", dominował jeden gatunek muzyczny – southern hip hop. Płyta zawierała efekty współpracy z gwiazdami sceny rapowej: Ludacrisem, T.I. i Pharrellem, a za produkcję odpowiadali m.in.: Timbaland, The Neptunes oraz Jazze Pha. Jednocześnie jedynym członkiem Dungeon Family, który pojawił się na płycie był Big Rube. Rozczarowana wynikami sprzedaży obu albumów, Arista zakończyła współpracę z Greenem.
Jednak podążając za sukcesem, jaki osiągnęła formacja Gnarls Barkley, wytwórnia wydała album kompilacyjny "", złożony z 17 utworów Cee Lo i Goodie Mob, które nagrali w przeszłości, i które pozostawały w archiwach Aristy.
Formując wraz z producentem Danger Mouse grupę Gnarls Barkley, Cee Lo odsunął na dalszy plan karierę solową, skupiając się na działalności zespołu.
W 2008 roku Cee Lo nagrał nową wersję piosenki "Kung Fu Fighting" na potrzeby filmu animowanego "Kung Fu Panda".
Po kilkuletniej przerwie, Cee Lo powrócił jako artysta solowy w sierpniu 2010 roku, publikując w serwisie YouTube utwór "Fuck You!". Zgodnie z "The New York Timesem", "okazał się on miażdżącym hitem", generując ponad 2 miliony odsłuchań w czasie kilku pierwszych dni od premiery. Dwa tygodnie później ukazał się oficjalny wideoklip towarzyszący piosence. "Fuck You!" zadebiutował na szczycie UK Singles Chart, a także dotarł do 2. miejsca "Billboard" Hot 100. Od tego czasu, singel uzyskał status czterokrotnej platyny w Stanach Zjednoczonych za sprzedaż powyżej czterech milionów kopii w tym państwie, a także platynowy status w Wielkiej Brytanii. "Fuck You!" otrzymał cztery nominacje do nagród Grammy, ostatecznie wygrywając jedną statuetkę, w kategorii Best Urban/Alternative Performance.
W listopadzie 2010 roku premierę miał trzeci album solowy Cee Lo, "The Lady Killer", który uzyskał status platynowej płyty w Wielkiej Brytanii za sprzedaż powyżej 300 tysięcy egzemplarzy. W Stanach Zjednoczonych album uplasował się na 9. miejscu "Billboard" 200; w sumie płyta znalazła w tym państwie ponad 330 tysięcy nabywców. "Myślę, że jest to bardziej jasny, zwięzły, spójny, koncepcyjny, stanowiący pewną całość album. To kompletna myśl. Ta płyta miała być filmem, wiesz? Nigdy wcześniej nie przyjmowałem takiego podejścia przy tworzeniu albumów.", powiedział sam artysta, pytany o "The Lady Killer".
Podczas 53. ceremonii wręczenia nagród Grammy w 2011 roku, Cee Lo zaśpiewał "Forget You" ("oczyszczoną" wersję "Fuck You!") wraz z Gwyneth Paltrow i kilkoma maskotkami The Jim Henson Company.
Według wstępnych ustaleń, latem 2011 roku Green miał kilkakrotnie otwierać koncerty Rihanny podczas północnoamerykańskiego etapu jej trasy Loud Tour. Jednak ostatecznie musiał zrezygnować, argumentując to zbyt napiętym grafikiem, na który składała się jego rola w "The Voice", pisanie nowej książki, a także prace nad kolejnym albumem.
5 lutego 2012 roku Cee Lo wystąpił gościnnie u boku Madonny w ramach jej halftime show podczas Super Bowl XLVI.
12 lutego 2012 roku na 54. gali wręczenia nagród Grammy Cee Lo Green uhonorowany został dwiema statuetkami, wygrywając w kategoriach Best Traditional R&amp;B Performance i Best R&amp;B Song za utwór "Fool for You".
Przyszłe projekty.
Cee Lo pracuje obecnie z producentem Jazze Pha nad albumem "Happy Hour", który miałby ukazać się nakładem wytwórni Jazze'a. Pochodzące z niego piosenki "Happy Hour" (i jej remiks z Bun B, Snoop Doggem i Tone Tone), "Man of the Hour" i "Disco Bitch" (z The Pussycat Dolls) zostały oficjalnie opublikowane. Jazze Pha dotychczas współpracował z innymi artystami; ten projekt będzie jego wokalnym i rapowym debiutem. Jednocześnie Cee Lo zajmuje się aktualnie produkcją nowej płyty Melody Thornton. Ponadto, zgodnie z niepotwierdzonymi informacjami, Green wraz z Red Hot Chili Peppers i Ryanem Tedderem mają pojawić się na przyszłym albumie brytyjskiego DJ–a Paula Oakenfolda.
Kariera aktorska.
Cee Lo, wraz z pozostałymi artystami Goodie Mob, pojawił się w filmie "Superbohaterowie" (1999) jako członek Not So Goodie Mob.
Green podejmował się również dubbingu, podkładając głos pod postaci: Prime Cut Miggity-Mo' Macdaddy Gizzabang Doggy Dog Dog w serialu "Brak Show" (2002), Franka i Buddy'ego Z w "Klasa 3000" (2007), Godzilli w "Robot Chicken" (2007) oraz Rollo Goodlove'a w "Boondocks" (2008). Ponadto, użyczył głosu postaci Light Skin w filmie telewizyjnym "" wyprodukowanym przez T-Paina.
15 stycznia 2011 roku Cee Lo wystąpił oraz zaśpiewał w programie NBC "Saturday Night Live", w odcinku prowadzonym przez Gwyneth Paltrow.
Green pełni obecnie rolę jurora, a zarazem nauczyciela śpiewu w programie telewizji NBC "The Voice".
Cee Lo użyczył swojego głosu jednej z postaci serialu animowanego "American Dad!", pojawiając się gościnnie w odcinku "Hot Water" z 25 września 2011 roku.
W 2012 roku premierę będzie miał film animowany "Hotel Transylwania", w którym w postać mumii Murraya wcieli się Green.
Życie osobiste.
Cee Lo pozostawał w związku małżeńskim z Christiną Johnson do 2005 roku, kiedy to para rozwiodła się. Mają oni jednego syna – Kingstona; Green był przyrodnim ojcem dla dwóch córek Johnson, Sierry i Kalah.
Kontrowersje związane z Twitterem.
16 czerwca 2011 roku dziennikarz Andrea Swensson negatywnie ocenił jeden z występów Greena, pisząc, że "nie zdołał dorównać poziomowi radości i zabawy, jaką posiada jego nagrany w studio materiał. Green spędził większość czasu siedząc przed mikrofonem na środku sceny, poruszając się o ledwie cale. Towarzyszyło mu dwóch niezapadających w pamięć wokalistów pobocznych i DJ, ukryty za gigantycznym wyświetlaczem LCD." Następnego dnia Green zamieścił na swoim profilu w serwisie Twitter odpowiedź na recenzję Swenssona: "Szanuję twoją krytykę, ale bądź sprawiedliwy! Ludzie świetnie się bawili zeszłej nocy! Domyślam się, że jesteś gejem? A moja męskość obraziła cię? Pie... się!" Cee Lo spotkał się z ostrymi reakcjami ze strony osób śledzących go na Twitterze; w komentarzu na to, napisał: "Przeprosiny dla społeczności gejowskiej! Co było w tym [moich słowach] homofobicznego?" W wywiadzie dla "US Weekly" Green stwierdził, że jego odpowiedzi nie miały być agresywne, dodając: "nie przejawiam żadnych negatywnych uczuć wobec społeczności gejowskiej" i "myślę, że jestem jednym z najbardziej liberalnych artystów, jakich kiedykolwiek spotkasz, i jestem z tego dumny". Cee Lo usunął ze swojego profilu wszystkie "tweety" związane z tą sprawą.

</doc>
<doc id="2150736" url="https://pl.wikipedia.org/wiki?curid=2150736" title="Michał Filek">
Michał Filek

Michał Filek (ur. 25 sierpnia 1916 w Nowych Dworach, koło Wadowic, zm. 6 sierpnia 2003) – polski piłkarz, pomocnik i obrońca.
Przez wiele lat był piłkarzem Wisły Kraków, debiutował jeszcze przed wojną. W 1947 jedyny raz wystąpił w reprezentacji Polski. 11 czerwca zagrał w meczu - pierwszym powojennym Polaków - z Norwegią.

</doc>
<doc id="2150737" url="https://pl.wikipedia.org/wiki?curid=2150737" title="Leiolepis ngovantrii">
Leiolepis ngovantrii

Leiolepis ngovantrii – gatunek jaszczurki z rodziny agamowatych (Agamidae), który składa się wyłącznie z samic, rozmnażających się na drodze partenogenezy. Jaszczurkę po raz pierwszy odkryto w wietnamskim barze w prowincji Bà Rịa-Vũng Tàu. Nazwa gatunku pochodzi od herpetologa Ngô Văn Trí z Wietnamskiej Akademii Nauki i Technologii.

</doc>
<doc id="2150738" url="https://pl.wikipedia.org/wiki?curid=2150738" title="United Banks Buenos Aires">
United Banks Buenos Aires

United Banks Football Club - argentyński klub piłkarski z siedzibą w mieście Lomas de Zamora będącym częścią zespołu miejskiego Buenos Aires.
Historia.
Klub "United Banks" w 1897 roku awansował do pierwszej ligi. W 1898 roku klub zajął 5 miejsce i utracił prawo gry w pierwszej lidze.

</doc>
<doc id="2150741" url="https://pl.wikipedia.org/wiki?curid=2150741" title="Paweł Orzechowski">
Paweł Orzechowski



</doc>
<doc id="2150746" url="https://pl.wikipedia.org/wiki?curid=2150746" title="Jak chcę gwizdać, to gwiżdżę">
Jak chcę gwizdać, to gwiżdżę

Jak chcę gwizdać, to gwiżdżę (rum. "Eu când vreau să fluier, fluier") – rumuńsko-szwedzki dramat filmowy z 2010 roku w reżyserii Florina Şerbana. Adaptacja powieści pod tym samym tytułem autorstwa Andreei Vălean.
Obraz zaprezentowany został premierowo w konkursie głównym na 60. MFF w Berlinie, gdzie otrzymał drugą nagrodę, czyli Grand Prix Jury, jak również Nagrodę im. Alfreda Bauera za innowacyjność. Film został wyselekcjonowany jako oficjalny kandydat Rumunii do Oscara dla najlepszego filmu nieanglojęzycznego podczas 83. ceremonii wręczenia Oscarów. Ostatecznie nie zdobył nominacji.
Opis fabuły.
Młody Rumun Silviu (George Piştereanu), został skazany za kradzież na cztery lata więzienia. Kilka dni przed uwolnieniem, dowiaduje się powrotu swojej matki, który znalazł pracę we Włoszech i zamierza wyjechać tam z młodszym synem. Dla Silviu, który sam wychowywał brata, jest to cios w serce. Bohater postanawia temu zapobiec. W międzyczasie Silviu zakochuje się w Anie (Ada Condeescu), studentce socjologii. Aby osiągnąć swój cel, Silviu decyduje się porwać Anę.

</doc>
<doc id="2150747" url="https://pl.wikipedia.org/wiki?curid=2150747" title="Wiesna Dołonc">
Wiesna Dołonc

Wiesna Dołonc (nazwisko panieńskie: Manasijewa) (ur. 21 lipca 1989 w Moskwie) – serbska tenisistka, do maja 2012 roku reprezentująca Rosję.
Kariera tenisowa.
Tenisistka rozpoczęła rozgrywki tenisowe niedługo po tym jak skończyła szesnaście lat, biorąc udział w turnieju rangi ITF we wrześniu 2005 roku. W zawodach WTA nie odniosła żadnych zwycięstw, ale osiągnęła jeden finał w deblu. Ponadto ma na swoim koncie trzy zwycięstwa singlowe i pięć deblowych w turniejach ITF. Najwyższy ranking w karierze (84. pozycja), osiągnęła w lipcu 2013 roku.

</doc>
<doc id="2150750" url="https://pl.wikipedia.org/wiki?curid=2150750" title="SMS Yorck">
SMS Yorck

SMS Yorck − niemiecki krążownik pancerny (w nomenklaturze niemieckiej wielki krążownik − "Großer Kreuzer") z pierwszych lat XX wieku, jeden z dwu okrętów typu "Roon", nazwany na cześć Johanna Ludwiga Yorcka von Wartenburg, pruskiego feldmarszałka z okresu wojen napoleońskich. Wcielony do służby w Kaiserliche Marine w listopadzie 1905 roku, siedem lat później został odstawiony do rezerwy. Reaktywowany po wybuchu I wojny światowej, 4 listopada 1914 roku wszedł na skutek błędu nawigacyjnego na własne pole minowe na podejściu do Wilhelmshaven i zatonął z dużymi stratami wśród załogi.
Zamówienie i budowa.
„Yorck” został zamówiony w ramach tzw. drugiej ustawy o flocie ("Flottengesetz") w hamburskiej stoczni koncernu Blohm &amp; Voss (numer stoczniowy 167), jako druga i ostatnia jednostka typu "Roon". Stępkę pod krążownik położono w lutym 1903 roku. Na czas budowy nadano mu, zwyczajem panującym w Kaiserliche Marine, prowizoryczną nazwę „Ersatz Deutschland”, jako następcy planowanej do wycofania z linii fregaty pancernej „Deutschland”. Zwodowany 14 maja 1904 roku, został nazwany na cześć pruskiego feldmarszałka Ludwiga Yorcka von Wartenburg, a ceremonii nadania imienia dokonała potomkini patrona hrabina Yorck. Całkowity koszt budowy okrętu wyniósł 16 241 000 ówczesnych marek. Budowę ukończono 3 marca, zaś do służby w cesarskiej flocie wszedł 21 listopada 1905 roku. Podczas uroczystości podniesienia bandery przemawiał między innymi feldmarszałek Wilhelm von Hahnke, były szef cesarskiego gabinetu wojennego.
Opis konstrukcji.
„Yorck” miał długość całkowitą 127,8 m (na konstrukcyjnej linii wodnej 127,3 m; między pionami 123 m), szerokość 20,23 m i zanurzenie projektowane 7,33 m (faktyczne przy pełnym obciążeniu 7,76 m na dziobie i 7,73 m na rufie). Wyporność normalna wynosiła 9533 tony, pełna 10 266 ton metrycznych.
Napęd okrętu stanowiły trzy stojące trzycylindrowe maszyny parowe potrójnego rozprężania o łącznej projektowanej mocy indykowanej 19 000 KM (faktycznej na próbach 20 031 KM), napędzające trzy śruby o średnicy 4,5 (środkowa) oraz 4,8 m (zewnętrzne). Parę do maszyn dostarczało 16 kotłów opalanych węglem, o maksymalnym ciśnieniu roboczym 15,5 at. Spaliny z kotłowni odprowadzane były przez cztery kominy. Projektowana prędkość maksymalna wynosiła 21 węzłów, na próbach uzyskano 21,43 węzła. Maksymalny zapas paliwa: 1570 ton, pozwalał osiągnąć zasięg 4200 mil morskich. Okręt posiadał pojedynczy ster. Energię elektryczną dla instalacji o napięciu 110 V dostarczały cztery turbogeneratory o łącznej mocy 260 kW.
Główne uzbrojenie krążownika składało się z czterech dział 21 cm SK L/40, umieszczonych w dwóch podwójnych wieżach artyleryjskich, na pokładach dziobowym i rufowym, oraz dziesięciu dział 15 cm SK L/40 zgrupowanych na dwóch pokładach bateryjnych śródokręcia, z dwoma jednodziałowymi wieżami na górnym i trzema działami w kazamatach na dolnym na każdej z burt. Artylerię uzupełniało 14 dział szybkostrzelnych 8,8 cm SK L/35 i cztery karabiny maszynowe kal. 8 mm na marsach. Ponadto okręt dysponował czterema wyrzutniami torped kal. 450 mm. Zapas amunicji wynosił 380 sztuk kal. 210 mm, 1600 sztuk kal. 150 mm, 2100 sztuk kal. 88 mm, 10 000 nabojów karabinowych oraz 11 torped. Załoga krążownika dysponowała również działem desantowym kal. 60 mm na lawecie kołowej i bronią ręczną dla oddziału desantowego: 297 karabinami i 80 pistoletami.
Opancerzenie krążowników wykonano w całości ze stali Kruppa. Jego głównym elementem był burtowy pas pancerny na linii wodnej o grubości maksymalnej 100 mm, chroniący najważniejsze mechanizmy okrętowe. Główny pokład pancerny miał grubość od 40 do 60 mm w części poziomej i od 40 do 50 mm na skosach łączących go z pasem burtowym. W rejonie kazamat dział kal. 150 mm pokład pancerny został pogrubiony do maksymalnie 100 mm. Wieże artylerii głównego kalibru miały pancerz grubości 100–150 mm w partiach pionowych i 30 mm na dachach. Dziobowa wieża dowodzenia była opancerzona płytami 150 mm na ścianach i 30 mm na dachu, rufowa odpowiednio 80 i 20 mm.
Załogę okrętu stanowiło etatowo 35 oficerów oraz 598 podoficerów i marynarzy. W przypadku pełnienia funkcji okrętu flagowego przewidziano możliwość dodatkowego zaokrętowania 13 oficerów i 62 marynarzy.
Przebieg służby.
Krążownik wszedł w skład 3. Grupy Rozpoznawczej ("3. Aufklärungsgruppe") Hochseeflotte, służąc jako jej okręt flagowy. W latach 1911−1912 jego dowódcą był późniejszy admirał Franz von Hipper. Do ważniejszych wydarzeń podczas służby okrętu w okresie przed wybuchem I wojny światowej należała kolizja z torpedowcem S 178, do której doszło podczas manewrów na Morzu Północnym 4 marca 1913 roku. W jej wyniku S 178 zatonął wraz z 69 członkami załogi, jedynie 15 udało się uratować. Wkrótce potem, 21 maja 1913 roku, „Yorck” został odstawiony do rezerwy, a jego załoga przeznaczona do obsadzenia nowo zbudowanego krążownika liniowego „Seydlitz”. Ponownie wcielony do linii wkrótce po rozpoczęciu działań wojennych, 12 sierpnia 1914 roku, „Yorck” powrócił do 3. Grupy Rozpoznawczej. Sześć dni później został wysłany w rejon Zatoki Helgolandzkiej, na wiadomość o operujących tam lekkich jednostkach Royal Navy. Do starcia jednak nie doszło, Brytyjczycy wycofali się pomimo swej liczebnej przewagi.
W pierwszych dniach listopada 1914 roku okręt stacjonował w rejonie ujścia Jade, pozostając w gotowości bojowej dla udzielenia ewentualnego wsparcia siłom Hochseeflotte przeprowadzającym atak na Yarmouth. Powracający z akcji zespół admirała Hippera został 4 listopada zatrzymany na podejściach do kotwicowiska przez gęstą mgłę. Jednak pomimo niej „Yorck” został skierowany do Wilhelmshaven, gdzie miał być odstawiony do stoczni. Na skutek błędu nawigacyjnego okręt wypłynął poza przetrałowany bezpieczny tor wodny i wszedł na własne pole minowe. Po eksplozji dwóch min przewrócił się do góry stępką i zatonął ze znacznymi stratami wśród załogi. Zginęło 336 oficerów i marynarzy (inne źródła podają liczby 235 zabitych, 330 zabitych spośród 712 marynarzy, bądź 127 uratowanych spośród 629 obecnych na pokładzie).
Wrak krążownika pocięto i w większości wydobyto w latach 1929–1930. Pozostałości usunięto z dna dopiero po zakończeniu II wojny światowej, w 1965 i 1982 roku. Niewielkie resztki okrętu wciąż tkwią w grubej warstwie namułu pokrywającego dno morskie w okolicach Wilhelmshaven.

</doc>
<doc id="2150753" url="https://pl.wikipedia.org/wiki?curid=2150753" title="Přední planina">
Přední planina

Přední planina (niem. "Planur", 1195 m n.p.m.) – szczyt w czeskiej części Karkonoszy, w zachodniej części Černohorskiej hornatiny.
Położenie.
Přední planina położona jest w centralnej części Karkonoszy, ok. 2,5 km na południe od centrum Szpindlerowego Młyna. Stanowi kulminację grzbietu odchodzącego ku zachodowi od Zadní planiny. Grzbiet ten skręca tu ku południowi. Od znajdującego się na północnym wschodzie Stohu oddziela ją niezbut głęboka przełęcz. Ku północnemu zachodowi odchodzi krótkie, boczne ramię z Hromovką. Ku południowi odchodzi długi grzbiet, kończący się nad Vrchlabí. Północne zbocza, opadające w stroną przysiółka Svatý Petr są długie i strome.
Wody.
Północne i zachodnie zbocza odwadniane są przez dopływy Łaby, a południowe Malé Labe.
Roślinność.
Zbocza masywy porastają lasy świerkowe. Przecinają je liczne drogi leśne. Partie wokół wierzchołka zostały pozbawione lasu.
Ochrona przyrody.
Wzniesienie położone na obszarze czeskiego Karkonoskiego Parku Narodowego ("Krkonošský národní park, KRNAP").
Turystyka.
Przez szczyt przechodzi:
Na zachód od szczytu biegnie:
Na południe od wierzchołka znajdują się polany z zabudowaniami. W jednym z nich znajduje się schronisko Bouda Na Pláni.
Północne zbocza Přední planiny pokrywają liczne wyciągi narciarskie i trasy narciarskie.

</doc>
<doc id="2150756" url="https://pl.wikipedia.org/wiki?curid=2150756" title="Paweł Orzechowski (piłkarz)">
Paweł Orzechowski (piłkarz)

Paweł (Werner) Orzechowski (ur. 15 grudnia 1941, zm. 14 listopada 2016) – polski piłkarz, obrońca. Długoletni piłkarz Polonii Bytom.
W pierwszym zespole Polonii grał w latach 1961-1975. W tym czasie w I lidze rozegrał 328 spotkań, co jest klubowym rekordem. W 1962 po skróconym - wiosennym - sezonie został mistrzem Polski. W reprezentacji Polski debiutował 7 października 1964 w meczu ze Szwecją, ostatni raz zagrał w 1966. Łącznie w biało-czerwonych barwach rozegrał 4 oficjalne spotkania.

</doc>
<doc id="2150758" url="https://pl.wikipedia.org/wiki?curid=2150758" title="Szkoła rodzenia">
Szkoła rodzenia

Szkoła rodzenia – to zajęcia organizowane dla kobiet ciężarnych i ich partnerów, przygotowujące do porodu, w tym do porodu rodzinnego. Pierwsze szkoły rodzenia powstały po II wojnie światowej w Wielkiej Brytanii, a w Polsce funkcjonują one od 1956 roku. Patronat nad polskimi szkołami rodzenia sprawuje warszawski Instytut Matki i Dziecka.
Typowy program realizowany w szkole rodzenia obejmuje m.in. ćwiczenia oddechowe, gimnastyczne i relaksacyjne, a także naukę karmienia piersią i podstawowych zajęć przy noworodku, jak przewijanie czy kąpanie.
W szkołach rodzenia przyszły ojciec może otrzymać zaświadczenie uprawniające do udziału w porodzie rodzinnym.

</doc>
<doc id="2150760" url="https://pl.wikipedia.org/wiki?curid=2150760" title="Gordon Hill">
Gordon Hill



</doc>
<doc id="2150763" url="https://pl.wikipedia.org/wiki?curid=2150763" title="Siergiej Parszywluk">
Siergiej Parszywluk

Siergiej Wiktorowicz Parszywluk (ros. Сергей Викторович Паршивлюк, ur. 18 marca 1989 w Moskwie) – rosyjski piłkarz grający na pozycji prawego obrońcy. Od 2019 gra w Dinamie Moskwa.
Kariera klubowa.
Karierę piłkarską Parszywluk rozpoczął w Spartaku Moskwa. Do 2006 roku występował w drużynach juniorskich, a w tamtym roku rozegrał swoje pierwsze spotkania w rezerwach Spartaka. W 2007 roku awansował do pierwszej drużyny. Zadebiutował w niej 21 lipca 2007 roku w wygranym 3:1 domowym spotkaniu z Zenitem Petersburg, gdy w 51. minucie zmienił Martina Jiránka. W debiutanckim sezonie rozegrał 2 mecze ligowe, ale już w sezonie 2008 wystąpił w 18 spotkaniach. W sezonie 2011/2012 został ze Spartakiem wicemistrzem Rosji.
W 2016 roku Parszywluk przeszedł do Anży Machaczkała, w którym zadebiutował 17 września 2016 w wygranym 1:0 wyjazdowym meczu z Urałem Jekaterynburg. W Anży grał przez rok.
W 2017 roku Parszywluk został piłkarzem FK Rostów. Swój debiut w nim zaliczył 23 lipca 2017 w przegranym 0:1 domowym spotkaniu z Achmatem Grozny. W Rostowie spędził dwa sezony.
W 2019 roku Parszywluk przeszedł do Dinama Moskwa. Zadebiutował w nim 21 lipca 2019 w przegranym 0:1 domowym meczu z Rubinem Kazań.
Kariera reprezentacyjna.
W 2008 roku Parszywluk zadebiutował w reprezentacji Rosji U-21, z którą rywalizuje o awans na Mistrzostwa Europy U-21 w 2011 roku. 3 września 2014 zadebiutował w dorosłej reprezentacji Rosji w wygranym 4:0 towarzyskim meczu z Azerbejdżanem.

</doc>
<doc id="2150765" url="https://pl.wikipedia.org/wiki?curid=2150765" title="Romuald Garczewski">
Romuald Garczewski

Romuald Zygmunt Garczewski (ur. 7 lutego 1961 w Staszowie) – polski samorządowiec, poseł na Sejm VII kadencji.
Życiorys.
Ukończył studia na Wydziale Mechanicznym Politechniki Świętokrzyskiej w Kielcach oraz podyplomowe studia na Akademii Ekonomicznej w Krakowie z zakresu zarządzania audytem wewnętrznym w jednostkach finansów publicznych.
Zaangażował się w działalność stowarzyszenia Regionalne Forum Samorządowe. Był współtwórcą oraz prezesem Staszowskiej Izby Gospodarczej. Objął również funkcję prezesa zarządu powiatowego Związku Ochotniczych Straży Pożarnych RP.
W latach 1999–2002 był radnym powiatu staszowskiego i przewodniczącym komisji budżetowej. W 2002 zwyciężył w pierwszych bezpośrednich wyborach burmistrza Staszowa, pokonując w drugiej turze Andrzeja Iskrę. W wyborach w 2006 bez powodzenia ubiegał się o reelekcję, przegrywając w drugiej turze z tymże Andrzejem Iskrą. Zasiadł w radzie powiatu III kadencji, po czym został powołany na starostę staszowskiego. W 2010 został ponownie wybrany na urząd burmistrza Staszowa, ponownie pokonując w drugiej turze Andrzeja Iskrę. W wyborach samorządowych w 2014 bezskutecznie ubiegał się o reelekcję, przegrywając w drugiej turze głosowania z Leszkiem Kopciem. Równolegle, również bez powodzenia, startował do rady powiatu.
W wyborach parlamentarnych w 2011 kandydował do Sejmu z 8. pozycji listy Polskiego Stronnictwa Ludowego (pozostając osobą bezpartyjną) w okręgu świętokrzyskim, otrzymując 2870 głosów i nie zostając wówczas wybranym. Miejsce w Sejmie uzyskał jednak wskutek wygaśnięcia mandatu Jarosława Górczyńskiego i odmowy jego objęcia przez Kazimierza Kotowskiego. Ślubowanie poselskie złożył 13 stycznia 2015. W wyborach parlamentarnych w tym samym roku nie ubiegał się o reelekcję.
Życie prywatne.
Żonaty z Małgorzatą, mają dwoje dzieci: Wojciecha i Magdalenę.

</doc>
<doc id="2150767" url="https://pl.wikipedia.org/wiki?curid=2150767" title="Jak spędziłem koniec lata">
Jak spędziłem koniec lata

Jak spędziłem koniec lata (ros. "Как я провёл этим летом") − rosyjski dramat sensacyjny z 2010 roku w reżyserii i według scenariusza Aleksieja Popogrebskiego. 
Obraz miał swoją premierę w konkursie głównym na 60. MFF w Berlinie, gdzie otrzymał Srebrnego Niedźwiedzia za role męskie oraz za najlepsze zdjęcia.
Film przedstawia historię dwóch mężczyzn, którzy pracując w odizolowanej stacji meteorologicznej na wyspie Aarczym, stopniowo zaczynają tracić kontakt z rzeczywistością.

</doc>
<doc id="2150768" url="https://pl.wikipedia.org/wiki?curid=2150768" title="Bagnet M1">
Bagnet M1

M1 – bagnet zaprojektowany, do użycia z karabinem M1 Garand kalibru 7,62 mm. Długość głowni wynosiła 10 cali (254 mm).
Do roku 1943, M1 Garand oraz wszystkie warianty karabinu M1903 Springfield, jako broni kłującej mocowanej do lufy używały bagnetów M1905, a później M1942.
W 1943 roku US Army zdecydowało, że krótsze bagnety będą lepsze, więc postanowiono, że ostrza produkowanych do tej pory bagnetów zostaną skrócone do 10 cali (254 mm). W związku z tym tak dużo bagnetów M1905 oraz M1942, jak to tylko było możliwe, zostało wycofanych z wyposażenia żołnierzy, by zmniejszyć rozmiary głowni. Po tej modyfikacji, 10-calowe bagnety, nazwane M1 trafiły do ekwipunku żołnierzy amerykańskich.

</doc>
<doc id="2150773" url="https://pl.wikipedia.org/wiki?curid=2150773" title="Równanie Lorentza-Lorenza">
Równanie Lorentza-Lorenza



</doc>
<doc id="2150775" url="https://pl.wikipedia.org/wiki?curid=2150775" title="Grand Prix Portugalii 1989">
Grand Prix Portugalii 1989

Grand Prix Portugalii 1989 (oryg. Grande Premio de Portugal) – 13. runda Mistrzostw Świata Formuły 1 w sezonie 1989, która odbyła się 24 września 1989, po raz szósty na torze Autódromo do Estoril.
23. Grand Prix Portugalii, dziewiąte zaliczane do Mistrzostw Świata Formuły 1.
Klasyfikacja.
Wyścig.
Legenda:

</doc>
<doc id="2150779" url="https://pl.wikipedia.org/wiki?curid=2150779" title="Fontanna Kybele w Madrycie">
Fontanna Kybele w Madrycie

Fontanna Kybele (hiszp. "Fuente de Cibeles") – fontanna frygijskiej bogini płodności Kybele znajdująca się na Plaza de Cibeles w Madrycie. Fontanna ta została zaprojektowana przez Venturę Rodrígueza w 1777 roku za panowania króla Karola III. Przedstawia ona postać bogini płodności i urodzaju - Kybele, na rydwanie zaprzężonym w dwa lwy. Według mitologii lwy te przedstawiają Hippomenesa i Atalantę, ukaranych przez boginię Afrodytę na wieczne ciągnięcie rydwanu. Bogini i lwy zostały wyrzeźbione w marmurze pochodzącym z miejscowości Montesclaros, zaś pozostała część w kamieniu z Redueñi, miejscowości znajdującej się na północ od Madrytu w górach Sierra de Guadarrama. Fontanna ta pierwotnie w 1782 umieszczona została na "Paseo de Recoletos" obok Pałacu Buenavista, jednakże pod koniec XIX wieku w 1985 przeniesiona została na obecne miejsce. Współcześnie fontanna otaczana jest gmachami wielkich budynków takich jak m.in.: Pałac Buenavista, Bank Hiszpanii czy Palacio de Linares. Stąd rozprzestrzenia się widok na muzeum Prado oraz ulicę Alcalá.

</doc>
<doc id="2150780" url="https://pl.wikipedia.org/wiki?curid=2150780" title="Park im. kpt. Franciszka Stala, Kawalera Orderu Virtuti Militari w Raciborzu">
Park im. kpt. Franciszka Stala, Kawalera Orderu Virtuti Militari w Raciborzu

Park im. kpt. Franciszka Stala, Kawalera Orderu Virtuti Militari (potocznie "park Kolejowy") – park w Raciborzu, umiejscowiony między ulicami Głowackiego, Kolejową, Sejmową oraz osiedlem mieszkaniowym przy ul. Drzymały. Otrzymał nazwę po zmarłym w 2006 roku kpt. Franciszku Stalu.
Historia.
Teren dzisiejszego parku, leżącego niedaleko koryta Odry, był niegdyś silnie podmokły, porastał go las łęgowy. W 1856 roku działkę tę kupiło Górnośląskie Ziemstwo Książęce Opole-Racibórz i w ciągu trzech lat wybudowało na tym terenie swoją nową siedzibę. W pałacu w późniejszym okresie umieszczono urząd pracy. W 1945 roku został spalony przez Armię Czerwoną, a ruina po nim w latach 60. XX wieku rozebrana. Istniejący na tym terenie zadrzewiony park w 2007 roku Rada Miasta nazwała imieniem kpt. Franciszka Stala, kawalera Srebrnego Orderu Virtuti Militari, żołnierza Armii Krajowej, po wojnie uznanego działacza społecznego, długoletniego mieszkańca Raciborza i pracownika Polskich Kolei Państwowych.
Przyroda.
Park zdobią cztery okazy platana klonolistnego, uznane uchwałą Rady Miasta z 1992 roku za pomniki przyrody. Największy z nich liczy sobie około 240 lat i ma 730 cm obwodu, w czym znacznie ustępuje najgrubszemu w Polsce platanowi w Chojnie o obwodzie 950 cm, ale i tak zaliczany jest do najokazalszych w kraju i wymieniany jako najgrubszy w województwie śląskim i na Górnym Śląsku. Pozostałe trzy pomnikowe platany liczą sobie kolejno 200, 120 i 120 lat, a ich obwody wynoszą 574, 437 i 420 cm.
Osobliwością przyrodniczą parku jest również dziewięć sięgających dwustu lat okazów trzmieliny pospolitej, należących do największych i najstarszych krzewów tego gatunku rosnących w polskich miastach. Pokrojem przypominają niewielkie drzewka i stanowią pozostałość po dawnym lesie łęgowym rosnącym na tym terenie.

</doc>
<doc id="2150781" url="https://pl.wikipedia.org/wiki?curid=2150781" title="Park Kolejowy w Raciborzu">
Park Kolejowy w Raciborzu



</doc>
<doc id="2150782" url="https://pl.wikipedia.org/wiki?curid=2150782" title="Park Miejski w Zakopanem">
Park Miejski w Zakopanem

Park Miejski im. Marszałka Józefa Piłsudskiego − park w centrum Zakopanego, położony w ciągu deptaku S. Staszica. Środkiem parku przepływa Czarny Potok.
Granicami parku są ul. S. Staszica od południa, ul. Grunwaldzka od zachodu, pl. Niepodległości od północy oraz Hotel Litwor od wschodu.

</doc>
<doc id="2150783" url="https://pl.wikipedia.org/wiki?curid=2150783" title="Republika Cisreńska">
Republika Cisreńska

Republika Cisreńska () – satelicka republika Francji, utworzona 28 sierpnia 1797 po zachodniej stronie Renu, istniejąca do 28 sierpnia 1802.
Na mocy postanowień pokoju w Bazylei z 5 kwietnia 1795, Prusy zostały zobowiązane do scedowania na rzecz Francji wszystkich swych ziem na zachód od rzeki Ren. Owe terytoria – wraz z księstwem biskupim Trewiru, arcybiskupstwem Moguncji i elektoratem Kolonii, elektoratem Palatynatu, księstwami: Jülich i Kleve oraz wolnym miastem Akwizgran – weszły w skład efemerycznej Republiki Cisreńskiej, która została formalnie proklamowana 5 września 1797. Stolicę wyznaczono w Kolonii, a na jej czele stanął, z tytułem „protektora”, francuski generał Louis Lazare Hoche. 18 października 1797, na mocy pokoju w Campo Formio, w republice wprowadzono administrację francuską, a w listopadzie 1797 François Joseph Rudler podzielił kraj na 4 departamenty: Roer, Sarre, Rhin-et-Moselle i Mont-Tonnerre.

</doc>
<doc id="2150784" url="https://pl.wikipedia.org/wiki?curid=2150784" title="Zamach w Cytadeli Warszawskiej">
Zamach w Cytadeli Warszawskiej

Zamach w Cytadeli Warszawskiej – zamach, który miał miejsce w sobotę 13 października 1923 roku o godzinie 9 rano w warszawskiej Cytadeli. W wyniku eksplozji prochu do pocisków artylerii ciężkiej zginęło 28 osób i 89 zostało rannych, a uszkodzeniu uległy wszystkie budynki w Cytadeli i w okolicy.
Efekty wybuchu.
13 października 1923 roku o 9 rano na Cytadeli doszło do wybuchu prochowni, w której znajdowała się duża ilość wyprodukowanego we Włoszech nowoczesnego bezdymnego prochu miotającego do artylerii ciężkiego kalibru. Prochownia znajdowała się przy murze zewnętrznym Cytadeli blisko X Pawilonu, który w tym czasie zamieszkany był przez rodziny wojskowych, a o godzinie 9 rano przebywały tu głównie kobiety i dzieci. W wyniku eksplozji w miejscu prochowni powstał lej o głębokości kilkunastu metrów.
Dzięki temu, że murowany budynek prochowni zagłębiony był w ziemi i otoczony wałem ziemnym, to główna siła wybuchu skierowana była w górę. Eksplozja nie spowodowała detonacji setek ton pocisków artyleryjskich ulokowanych tuż obok, w forcie amunicyjnym okalającym prochownię. Zniszczeniom uległy także inne budynki Cytadeli: zewnętrzna ściana X Pawilonu legła w gruzach, a jego dach i większość ścian wewnętrznych – runęły . Stojący w pobliżu prochowni skład metalowych części zamiennych zniknął, budynki szwalni i magazyn mundurowy legły w ruinie. Brama cytadeli prowadząca nad Wisłę uległa zawaleniu, w gruzach legły także budynki stajni, wozowni i kuchni.
Eksplozja była odczuwalna nie tylko w całej Warszawie, ale również i w Otwocku, Rembertowie, Piasecznie czy Mińsku Mazowieckim. Na najbliżej położonym Cytadeli Żoliborzu Oficerskim podmuch zawalił dachy kilkudziesięciu domów, w wyniku czego obrażenia odnieśli cieśle i dekarze. W wielu budynkach Starego Miasta wypadły szyby raniąc przechodniów i wywołując panikę. Według doniesień prasowych szyby w oknach rozbiły się aż w Skierniewicach. Po eksplozji i podmuchu nad cytadelą pojawił się wielki grzyb dymu, który warszawskim strażakom pozwolił na lokalizację miejsca zdarzenia, bo pierwotnie przypuszczano, że był to wybuch w fabryce Wulkan.
Na miejscu od razu pojawiło się wojsko, żandarmeria i straż ogniowa, jednak do pierwszych ofiar wybuchu dokopano się dopiero około godziny 11. Ostatecznie doliczono się 28 osób zabitych (w tym 2 wojskowych) i 89 rannych. 
16 października 1923 odbył się w Warszawie zbiorowy pogrzeb 22 ofiar wybuchu. Zabici zostali pochowani na cmentarzu Wojskowym na Powązkach w kwaterze 18.
Już następnego dnia zaczęły napływać do Warszawy kondolencje z różnych części Polski i Europy, także z Watykanu od papieża Piusa XI, byłego nuncjusza w Polsce. Wydarzenie spotkało się także ze specjalnym oświadczeniem rządu Wincentego Witosa, potępiającym tego typu działania narażające na destabilizację kraju, który dopiero odzyskał niepodległość.
Sprawcy.
Pierwsze podejrzenia padły na komunistów i nacjonalistów ukraińskich, jednak aresztowanie ponad 200 osób w samej Warszawie i kilkudziesięciu w innych częściach kraju nie przyniosło rezultatów. Kilka miesięcy wcześniej minister spraw wewnętrznych Władysław Kiernik oświadczył w Sejmie, że została wykryta szpiegowsko-dywersyjna komunistyczna organizacja kierowana spoza kraju, której celem są zamachy na obiekty kolejowe i wojskowe.
W wyniku zeznań Józefa Cechowskiego, członka komunistycznej siatki terrorystycznej, który poszedł na współpracę z policją, o przygotowanie zamachu oskarżono dwóch sympatyzujących z komunistami wojskowych: porucznika Walerego Bagińskiego z Centralnej Izby Zbrojmistrzów w Warszawie i podporucznika Antoniego Wieczorkiewicza, pirotechnika. Przebywali oni od początku sierpnia w więzieniu przy ul. Dzielnej i jedynym dowodem na ich działalność było odśpiewanie pieśni „Czerwony Sztandar” w momencie zamachu. Bagiński miał także opowiadać, że jak zechce, to wysadzi Cytadelę w powietrze. Obaj byli członkami Komunistycznej Partii Polski, a Bagiński był szefem Wydziału Wojskowego odpowiedzialnego za agitację wśród żołnierzy. Obaj zostali aresztowani za działalność na rzecz obalenia ustroju i organizację ataków bombowych w kwietniu i maju 1923 w Warszawie i Krakowie. Choć dowody te były słabe, sąd wojskowy uznał je za wystarczające i skazał obu winnych na karę śmierci.
Wyrok w sprawie Bagińskiego i Wieczorkiewicza wywołał falę krytyki i ich sprawą zajęła się specjalna komisja sejmowa, której przewodniczył poseł PPS Adam Pragier. Komisja uznała zeznania Cechowskiego za niewiarygodne, a jego samego za policyjnego prowokatora. Według ustaleń Pragiera większość dowodów miał spreparować inspektor Piątkiewicz, odpowiedzialny za zwalczanie ruchu komunistycznego i oczekujący szybkiego awansu za wykrycie sprawców. W wyniku działań komisji prezydent Stanisław Wojciechowski zamienił domniemanym sprawcom wyrok śmierci na dożywocie.
W grudniu 1923 powstał nowy rząd Władysława Grabskiego, który zawarł porozumienie z ZSRR na wymianę dwóch innych Polaków więzionych tam z przyczyn politycznych – polskiego konsula w Gruzji i księdza, członka komisji rewindykacyjnej. 29 marca 1925 na granicznej stacji kolejowej Kołosowo w pobliżu miasteczka Stołpce miało dojść do wymiany więźniów. Gdy pociąg dojeżdżał do stacji obaj podejrzani zostali zastrzeleni z rewolweru przez członka eskorty, policjanta Józefa Muraszko, znanego ze skrajnie prawicowych poglądów. Muraszko za swój czyn został skazany na 2 lata więzienia, a wyrok sąd motywował tym, że działał on z pobudek patriotycznych „w stanie silnego wzburzenia duchowego”. Po odbyciu kary w więzieniu na Łukiszkach Muraszko zmienił nazwisko i służył w Korpusie Ochrony Pogranicza, a następnie w dyrekcji policji w Warszawie. W końcu lat 30. najprawdopodobniej został zwerbowany przez Gestapo, bowiem już jesienią 1939 jawnie występował jako jego oficer. Wkrótce potem podziemie wykonało na nim wyrok śmierci.
Do dziś nie ma pewności co do sprawców zamachu. Zabici oficerowie zostali uznani za sowieckich agentów, ale w okresie PRL byli traktowani jako ofiary zbrodni sądowej, a nazwiskami ich nazwano ulice (ul. Walerego Bagińskiego przemianowana została po 1989 na ul. gen. Michała Tokarzewskiego-Karaszewicza, a ul. Antoniego Wieczorkiewicza przemianowano na ul. gen. Antoniego Chruściela „Montera”). Doszło też do dwóch zamachów na Cechowskiego w 1925. Za pierwszy, nieudany, skazani zostali Władysław Hibner, Władysław Kniewski i Henryk Rutkowski, a wyrok na nich wykonano na stokach Cytadeli (imionami zamachowców nazwano w okresie PRL ulice Zgoda, Złota i Chmielna, po 1989 przywrócono stare nazwy). Kilkanaście dni później Cechowskiego zastrzelił Naftali Botwin, skazany za tę zbrodnię na karę śmierci i stracony we Lwowie.

</doc>
<doc id="2150789" url="https://pl.wikipedia.org/wiki?curid=2150789" title="Jimmy Lusibaea">
Jimmy Lusibaea

Jimmy Lusibaea (ur. 7 lipca 1970) – salomoński przedsiębiorca i polityk.
Pod koniec XX wieku był jednym z dowódców etnicznej grupy zbrojnej Malaita Eagle Force, działającej na wyspie Malaita. Za napad na siedzibę sądu spędził w areszcie i więzieniu 5 lat. Był również oskarżony o zabójstwo dwóch policjantów.
Przed zaangażowaniem się w politykę był dyrektorem zarządzającym Lion Heart Company. 4 sierpnia 2010 dostał się do Parlamentu Narodowego z okręgu wyborczego North Malaita. Otrzymał 3091 głosów. 27 sierpnia 2010 objął funkcję ministra rybołówstwa i zasobów morskich w rządzie Danny’ego Philipa.

</doc>
<doc id="2150790" url="https://pl.wikipedia.org/wiki?curid=2150790" title="Morgan 4/4">
Morgan 4/4

Morgan 4/4 – pierwszy czterokołowy pojazd marki Morgan. Nazwa "4/4" oznaczała to, że następca trójkołowego Morgana Typ F ma 4 koła i czterocylindrowy silnik.
Jego produkcję rozpoczęto w 1936 roku. Produkowany jest do dziś, jest więc prawdopodobnie najdłużej nieprzerwanie produkowanym samochodem na świecie. Jego zasadniczy wygląd nie uległ zmianie, zmieniano jedynie detale. Jedyne większe zmiany dotyczyły techniki, jednakże i tam podstawowe założenia techniczne nie zmieniły się.
Morgan 4/4 I Serii.
Morgan 4/4 I Serii nazywany początkowo był Morgan 4-4. Nazwę zmieniono dopiero podczas wprowadzania II Serii.
Morgan wprowadził do produkcji trzy wersje: 2-miejscową (Two-Seater, wprowadzona w 1936 roku), 4-miejscową (Four-Seater, wprowadzona w 1937 roku) i coupé (Drophead Coupé, wprowadzona w 1938 roku). Najpopularniejszy okazał się dwumiejscowy roadster, więc to on stał się podstawową wersją modelu 4/4.

</doc>
<doc id="2150794" url="https://pl.wikipedia.org/wiki?curid=2150794" title="Life in 1472">
Life in 1472

Life in 1472 jest drugim studyjnym albumem amerykańskiego rapera, producenta muzycznego, Jermaine Dupri. Został wydany 21 lipca, 1998 roku.

</doc>
<doc id="2150797" url="https://pl.wikipedia.org/wiki?curid=2150797" title="Prawo Gladstone’a-Dale’a">
Prawo Gladstone’a-Dale’a

Prawo Gladstone’a-Dale’a – prawo określające zależność bezwzględnego współczynnika załamania światła dla danego ośrodka od gęstości tego ośrodka. Prawo to jest konsekwencją przyjęcia przez jego twórców założenia, że względne spowolnienie prędkości światła w porównaniu z próżnią jest wprost proporcjonalne do liczby, masywności i koncentracji atomów ośrodka materialnego. A te trzy wymienione cechy mogą być opisane gęstością tego ośrodka. Prawo to może być zapisane równaniem
lub (po podstawieniu za formula_2)
gdzie:
Prawo to zostało sformułowane w roku 1858. Później zostało ono zastąpione prawem mającym mocniejsze podstawy teoretyczne, czyli tzw. wzorem Lorentza-Lorenza.

</doc>
<doc id="2150800" url="https://pl.wikipedia.org/wiki?curid=2150800" title="Thurlaston (Leicestershire)">
Thurlaston (Leicestershire)

Thurlaston – wieś w Anglii, w hrabstwie Leicestershire, w dystrykcie Blaby. Leży 10 km na południowy zachód od miasta Leicester i 143 km na północny zachód od Londynu.

</doc>
<doc id="2150803" url="https://pl.wikipedia.org/wiki?curid=2150803" title="DVSC-Korvex Debreczyn">
DVSC-Korvex Debreczyn

DVSC-Korvex Debreczyn – klub piłki ręcznej kobiet z Węgier, powstały w 1948 roku z siedzibą w Debreczynie. Klub występuje w rozgrywkach Nemzeti Bajnokság I.

</doc>
<doc id="2150804" url="https://pl.wikipedia.org/wiki?curid=2150804" title="Instructions">
Instructions

Instructions – trzeci studyjny album amerykańskiego rapera i producenta Jermaine’a Dupriego. Został wydany przez So So Def Recordings, w 2001 roku. Album zadebiutował na 15. miejscu na Billboard 200.

</doc>
<doc id="2150808" url="https://pl.wikipedia.org/wiki?curid=2150808" title="Aleh Dubicki">
Aleh Dubicki

Aleh Dubicki (biał. Алег Дубіцкі; ur. 19 października 1990) – białoruski lekkoatleta specjalizujący się w rzucie młotem.
W 2007 roku na mistrzostwach świata juniorów młodszych w Ostrawie zajął ósme miejsce. Rok później zdobył brązowy medal juniorskich mistrzostw globu. Na piątej pozycji zakończył start w czempionacie Europy juniorów w 2009. Reprezentant Białorusi w meczach międzypaństwowych. 
Rekord życiowy: młot seniorski – 76,67 (27 maja 2015, Brześć); młot juniorski o wadze 6 kg. – 77,60 (6 czerwca 2009, Mińsk).

</doc>
<doc id="2150811" url="https://pl.wikipedia.org/wiki?curid=2150811" title="Asfordby Hill">
Asfordby Hill

Asfordby Hill – wieś w Anglii, w hrabstwie Leicestershire, w dystrykcie Melton. Leży 21 km na północny wschód od miasta Leicester i 150 km na północ od Londynu.

</doc>
<doc id="2150812" url="https://pl.wikipedia.org/wiki?curid=2150812" title="Luis Lobo">
Luis Lobo

Luis Lobo (ur. 9 listopada 1970 w Buenos Aires) – argentyński tenisista, reprezentant w Pucharze Davisa, olimpijczyk z Atlanty (1996).
Kariera tenisowa.
Jako singlista Argentyńczyk nie odnosił większych sukcesów. Najlepszym jego wynikiem jest finał zawodów kategorii ATP Challenger Tour w brazylijskim Lins, gdzie w finale przegrał z Nicolásem Pereirą. Najwyżej w klasyfikacji singlistów był na 167. miejscu w październiku 1991 roku.
W rozgrywkach deblowych Lobo odniósł 12 turniejowych zwycięstw rangi ATP World Tour, głównie tworząc parę z Javierem Sánchezem. Ponadto Argentyńczyk był w 8 finałach zawodów ATP World Tour. W zestawieniu deblistów najwyżej był na 12. pozycji w lipcu 1997 roku.
W maju 1998 roku Lobo doszedł do finału wielkoszlemowego Rolanda Garrosa w grze mieszanej. Partnerką deblową Argentyńczyka była Serena Williams, a w pojedynku finałowym przegrali z parą Venus Williams i Justin Gimelstob 4:6, 4:6.
W latach 1995–1998 i 2001 Lobo reprezentował Argentynę w Pucharze Davisa. Rozegrał przez ten okres dla zespołu 12 meczów; w singlu przegrał 1 pojedynek, natomiast w deblu odniósł 8 zwycięstw i 3 porażki.
W 1995 roku Lobo wygrał złoty medal podczas igrzysk panamerykańskich w Mar del Plata w grze podwójnej, startując wspólnie z Javierem Franą.
Lobo wystąpił również w 1996 roku na igrzyskach olimpijskich w Atlancie w konkurencji debla. Odpadł z rywalizacji w 1 rundzie partnerując Javierowi Franie.
W roku 2003 Lobo zakończył karierę tenisową. Od tego czasu zajął się pracą trenerską, współpracując z Marcelem Ríosem, Carlosem Moyą, Juanem Mónaco i Davidem Nalbandianem.

</doc>
<doc id="2150815" url="https://pl.wikipedia.org/wiki?curid=2150815" title="Night Is Young">
Night Is Young

„Night Is Young” – singiel kanadyjskiej piosenkarki Nelly Furtado, promujący jej pierwszy album kompilacyjny, zatytułowany "The Best of Nelly Furtado". Twórcami tekstu utworu są Nelly Furtado, Salaam Remi oraz Hernst Bellevue, natomiast jego produkcją zajęli się Salaam Remi i StayBent Krunk-a-Delic. Singel swoją premierę miał 12 października 2010 roku. „Night Is Young” pod względem muzycznym łączy w sobie przede wszystkim muzykę electropop oraz dance-pop. Piosenka otrzymała pozytywne recenzje od krytyków muzycznych.
Tło.
Piosenka została skomponowana przez Nelly Furtado, Salaam Remi i Hernst Bellevue, natomiast za jej produkcję odpowiadają Remi oraz StayBent Krunk-a-Delic. „Night Is Young” jest jedną z dwóch piosenek, które wyciekły do internetu przed premierą. Utwór na początku 2010 roku znany był pod roboczym tytułem „Free”. Piosenka miała ukazać się na nowym albumie studyjnym Furtado, pod planowaną nazwą "Lifestyle" w maju 2010, jednak wydanie płyty odwołano, a artystka oświadczyła, że „Night Is Young” będzie głównym singlem na jej pierwszej składance "The Best of Nelly Furtado". 
Teledysk.
Teledysk do „Night Is Young” został wyreżyserowany przez Alana Fergusona i nakręcony w centrum największego miasta w Kanadzie – Toronto, w dniach 13, 14 października w 2010 roku. Jego oficjalna premiera odbyła się 1 listopada na portalu YouTube.

</doc>
<doc id="2150816" url="https://pl.wikipedia.org/wiki?curid=2150816" title="Jan Josef Breuner">
Jan Josef Breuner

Jan Josef Breuner, także Johann Joseph von Breuner (ur. 20 czerwca 1641 w Wiedniu, zm. 20 marca 1710 w Pradze) – czeski biskup kościoła katolickiego, biskup pomocniczy ołomuniecki w latach 1670-1694, arcybiskup metropolita praski i prymas Czech od 1694 r.
Życiorys.
Pochodzenie i początki kariery.
Urodził się w 1641 r. jako syn Ferdinanda Breunera i jego żony Polyxeny z domu Starhemberg. Wywodził się z arystokratycznego rodu Breunerów, który posiadał swoje korzenie w Holandii, a od XV w. osiedlił się w Styrii, a następnie Górnej Austrii, otrzymując w 1693 r. tytuł hrabiów Rzeszy.
Jan Josef Breuner wstąpił do stanu duchownego w 1659 r., pobierając pierwsze nauki przy rektoracie św. Anny w Ołomuńcu. Od 1659 r. był klerykiem w słynnym rzymskim Collegium Germanicum, po którego ukończeniu w 1664 r. otrzymał święcenia kapłańskie. Rok później otrzymał tytuł naukowy doktora filozfii, po czym wrócił do Ołomuńca. W 1666 r. został tam kanonikiem katedralnym, a trzy lata później scholastykiem. W 1689 r. awansował na dziekana dekanatu katedralnego. 15 grudnia 1670 r. został mianowany przez papieża Klemensa X biskupem pomocniczym diecezji ołomunieckiej z tytularną stolicą biskupią w Nicopolis ad Iaterum. Sakrę biskupią otrzymał w 1671 r. zostając jednocześnie wikariuszem generalnym diecezji ołomunieckiej i najbliższym współpracownikiem biskupa Karola II von Liechtensteina-Kastelkorna.
Arcybiskup praski.
Po śmierci arcybiskupa praskiego Jana Bedřicha z Valdštejna został nominowany przez cesarza Leopolda I Habsburga 23 grudnia 1694 r. jego następcą. Prowizję papieską na to stanowisku uzyskał 4 lipca 1695 r., a piętnaście dni później otrzymał paliusz. 6 listopada tego samego roku odbył uroczysty ingres do katedry św. Wita na Hradczanach.
Na początku swoich rządów poprzez swoich pełnomocników dokonał wizytacji kanonicznej wszystkich parafii z obszaru archidiecezji. W 1701 r. zredagował na nowo mszał "Rituale Romano-Pragense". W 1706 r. wprowadził nowe zasady dotyczące prowadzenia ksiąg metrykalnych w parafiach. Udało mu się zwiększyć liczbę kandydatów przyjmowanych do seminarium duchownego oraz ufundować dom dla księży emerytów na praskim Nowym Mieście. Udało mu się doprowadzić do odzyskania niektórych dób biskupich takich jak: zamek w Horšovským Týnie i dobra przerowskie. Dzięki hojności szlachty oraz miejscowych prałatów ufundował w Pradze nowicjat dla zakonu bartolomitów, a w 1705 r. trynitarzy. Zmarł w 1710 r. w Pradze i został pochowany w tamtejszym kościele św. Karola na Nowym Mieście.

</doc>
<doc id="2150817" url="https://pl.wikipedia.org/wiki?curid=2150817" title="Pogrzebany">
Pogrzebany

Pogrzebany (ang. "Buried") – hiszpańsko-amerykańsko-francuski film wyprodukowany w 2010 roku, w reżyserii Rodrigo Cortésa.
Szczegółowy opis fabuły.
Akcja toczy się w Iraku, w roku 2006.
Paul Conroy, amerykański kierowca ciężarówki, traci przytomność po tym, jak jego konwój został zaatakowany.
Budzi się związany i zakneblowany. Nic nie widzi, gdyż jest ciemno. Woła o pomoc, ale jego głos odbija się od desek. Nerwowo szuka zapalniczki by zobaczyć, gdzie jest. Okazuje się, że jest w trumnie i został żywcem pogrzebany. Ma przy sobie cztery rzeczy: nóż, telefon komórkowy, zapalniczkę Zippo i długopis, a tlenu wystarczy mu na około 90 minut.
Paul próbuje skontaktować się z pracodawcą i z żoną, jednak w obydwu przypadkach zastaje pocztę głosową. Postanawia zadzwonić do FBI, ci jednak rozłączają jego rozmowę, zanim ten zdąży wyjaśnić swoją sytuację. Chwilę później do Paula dzwoni porywacz. Domaga się pięciu milionów dolarów okupu za uwolnienie go z trumny, jednak ostatecznie cenę obniża do jednego miliona. Nagle trumna silnie się zatrzęsła i zaczął się do niej wsypywać piasek.
Po chwili Paul dostaje telefon od rządu, konkretnie od wydziału ds. porwań. Ten dowiaduje się, że jest na terenie, który kilka minut wcześniej został zbombardowany (właśnie wtedy zatrzęsła się trumna). Zrozpaczony Paul postanawia podciąć sobie gardło. Po zrobieniu niewielkiej rany zaczyna myśleć o rodzinie i to spowodowało, że zrezygnował z samobójstwa. Nagle piasek zaczyna się przesypywać do trumny w bardzo szybkim tempie. Paul - za pomocą telefonu komórkowego - zaczyna nagrywać treść testamentu.
Czas ucieka, a nikt nie planuje zapłacić okupu. Porywacz po raz kolejny dzwoni do Paula, tym razem chce zobaczyć jego krew. Każe mu obciąć sobie palec, nagrać to, a następnie wysłać ten plik telefonem komórkowym. Kidnaper obiecuje, że po spełnieniu jego prośby rodzinie pogrzebanego nic się nie stanie, a amerykański rząd dostanie informację, gdzie znajduje się poszukiwany. Paul spełnia prośbę porywacza i ucina sobie palec. Chwilę później Paul dostaje telefon od rządu. Dowiaduje się, że jego lokalizacja jest już znana. Kierowca, odzyskawszy nadzieję, dzwoni do żony i uspokaja ją mówiąc, że wszystko będzie w porządku.
Ekipa ratunkowa przybywa na miejsce. Paul słyszy kopanie przez telefon, ale ciągle sypiący się piasek zaczyna niemal całkowicie wypełniać trumnę dając pogrzebanemu coraz mniej czasu. Okazuje się, że ratownicy kopali jednak w zupełnie innym miejscu...

</doc>
<doc id="2150818" url="https://pl.wikipedia.org/wiki?curid=2150818" title="Margareten">
Margareten

Margareten () – piąta dzielnica Wiednia położona na obszarze tzw. wiedeńskiego Gürtel, czyli "pasa" ulic ciągnących się wokół śródmieścia, wybudowanych w miejscu dawnych murów miejskich. Dzielnica powstała w 1861 roku poprzez oddzielenie jej od dzielnicy Wieden. Sąsiaduje z czterema dzielnicami: od północy z Mariahilf (VI), od wschodu z Wieden (IV), od południa z Favoriten (X), a od zachodu z Meidling (XII).

</doc>
<doc id="2150819" url="https://pl.wikipedia.org/wiki?curid=2150819" title="Johann Friedrich von Waldstein">
Johann Friedrich von Waldstein



</doc>
<doc id="2150820" url="https://pl.wikipedia.org/wiki?curid=2150820" title="Young, Fly &amp; Flashy, Vol. 1">
Young, Fly &amp; Flashy, Vol. 1

Young, Fly &amp; Flashy, Vol. 1 – album kompilacyjny amerykańskiego rapera i producenta Jermaine’a Dupriego.
Historia notowań.
Single.
Gotta Getcha
Oh, I Think They Like Me

</doc>
<doc id="2150825" url="https://pl.wikipedia.org/wiki?curid=2150825" title="František Ferdinand Khünburg">
František Ferdinand Khünburg



</doc>
<doc id="2150827" url="https://pl.wikipedia.org/wiki?curid=2150827" title="Franz von Kuenburg">
Franz von Kuenburg



</doc>
<doc id="2150828" url="https://pl.wikipedia.org/wiki?curid=2150828" title="Bar (Barrois)">
Bar (Barrois)



</doc>
<doc id="2150836" url="https://pl.wikipedia.org/wiki?curid=2150836" title="67. Międzynarodowy Festiwal Filmowy w Wenecji">
67. Międzynarodowy Festiwal Filmowy w Wenecji

67. Międzynarodowy Festiwal Filmowy w Wenecji odbył się w dniach 1−11 września 2010 roku. Imprezę otworzył pokaz amerykańskiego filmu "Czarny łabędź" w reżyserii Darrena Aronofsky'ego. W konkursie głównym zaprezentowano 24 filmy pochodzące z 14 różnych krajów.
Jury pod przewodnictwem amerykańskiego reżysera Quentina Tarantino przyznało nagrodę główną festiwalu, Złotego Lwa, amerykańskiemu filmowi "Somewhere. Między miejscami" w reżyserii Sofii Coppoli. Drugą nagrodę w konkursie głównym, Nagrodę Specjalną Jury, przyznano polskiemu filmowi "Essential Killing" w reżyserii Jerzego Skolimowskiego.
Honorowego Złotego Lwa za całokształt twórczości odebrał hongkoński reżyser John Woo. Galę otwarcia i zamknięcia festiwalu prowadziła włoska aktorka Isabella Ragonese.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Lwa:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja "Horyzonty".
Następujące filmy zostały wyświetlone na festiwalu w ramach sekcji "Horyzonty":

</doc>
<doc id="2150851" url="https://pl.wikipedia.org/wiki?curid=2150851" title="Tadeusz Hiż">
Tadeusz Hiż

Tadeusz Leon Hiż (ur. 27 kwietnia 1883 w Warszawie, zm. 31 grudnia 1945 w Krakowie) − polski poeta, publicysta i tłumacz, postać cyganerii warszawskiej. Publikował w organach sanacyjnych: "Głosie Prawdy" i "Gazecie Polskiej".
Życiorys.
Był synem Józefa Tomasza Hiża (1848−1922) i Leontyny Kucz (1850−1920); wnukiem Karola Kucza (od strony matki) oraz Józefa Hiża; prawnukiem Jana Augusta Hiża (od strony ojca); bratankiem Tadeusza Hiża, współwłaściciela firmy wydawniczej „Turkułł i Hiż” w Warszawie.
Urodził się w 1883 roku w Warszawie. „Tradycje rodzinne, a zwłaszcza wzory dziadka [Karola Kucza]” miały wywrzeć na niego duży wpływ. Jako kilkuletni chłopiec wyjechał z rodzicami do Petersburga, gdzie jego ojciec zajmował wysokie stanowisko w rosyjskim syndykacie „Prodameta” (Prodaza metalov). Tam Tadeusz Hiż ukończył gimnazjum. Następnie w 1902 roku wstąpił na Wydział Prawny Uniwersytetu Petersburskiego. Brał udział w życiu polskiej młodzieży, był członkiem zarządu i gospodarzem polskiej kuchni studenckiej w Petersburgu. Został aresztowany za zorganizowanie wiecu w 1907 roku.
Pod koniec studiów, by złożyć egzamin państwowy, przeniósł się do Moskwy. Pozostał tam przez dwa lata. Zaprzyjaźnił się wówczas z Tadeuszem Micińskim, Zdzisławem Lechnickim i Remigiuszem Kwiatkowskim, z którym założył pismo literackie "Wzlot", a później "Głos Polski". Nie złożywszy egzaminu, powrócił do rodziców do Petersburga. Tam rozpoczął pracę w "Dzienniku Petersburskim", za redakcji Stefana Grosterna. Jednocześnie publikował w "Kraju", za redakcji Bohdana Kutyłowskiego. Pisywał głównie felietony i recenzje literackie.
W 1920 roku powrócił wraz z rodzicami do Warszawy. Podjął pracę w referacie prasowym Ministerstwa Przemysłu i Handlu jako radca prawny. Wkrótce potem powrócił do działalności dziennikarskiej. Dzięki znajomościom petersburskim rozpoczął pracę w "Kurierze Porannym". W maju 1926 roku przeszedł do sanacyjnego "Głosu Prawdy", prowadzonego przez Wojciecha Stpiczyńskiego.
Od 1929 roku publikował felietony, recenzje literackie i sprawozdania sądowe w sanacyjnej "Gazecie Polskiej", redagowanej przez Adama Koca. Prowadził tam stałą rubrykę "Niedole i smutki". W tym czasie „stał się popularną postacią wśród (...) cyganerii warszawskiej”, „też ze względu na swój charakterystyczny strój”. Przebywał w gronie poetów, intelektualistów, muzyków i malarzy, do którego należeli Kazimierz Tetmajer, Bolesław Leśmian, Julian Tuwim, Kazimierz Wierzyński, Emil Zegadłowicz i Franciszek Fiszer.
Przełożył na język polski z języka angielskiego książkę "16 zasad człowieka interesu" kanadyjskiego dziennikarza Herberta Newtona Cassona (1923), oraz z języka francuskiego powieść "Walka o ogień" J.-H. Rosny (wraz z Ignacym Mrozowskim, 1929).
Ostatnie wiersze napisał w czasie powstania warszawskiego. Dwa z nich, "Bezimienni" i "Barykada" znalazły się w "Antologii polskiej poezji podziemnej" Jana Szczawieja (1957). Po powstaniu Tadeusz Hiż osiadł w Krakowie. Tam zmarł 31 grudnia 1945. Został pochowany na cmentarzu Rakowickim 3 stycznia 1946.
W 1915 roku ożenił się z Emilią z domu Elżanowską, wówczas studentką Politechniki Petersburskiej. Mieli dwóch synów: Stanisława (1915−1999) i Henryka (1917−2006).

</doc>
<doc id="2150866" url="https://pl.wikipedia.org/wiki?curid=2150866" title="Niepełnosprawność ruchowa">
Niepełnosprawność ruchowa

Niepełnosprawność ruchowa – stan człowieka znajdującego się w sytuacji obniżonych możliwości motorycznych ciała. Zazwyczaj jest to związane z różnorakimi uszkodzeniami kończyn. Upośledzenie może wynikać ze zmian rozwojowych w okresie płodowym, chorób, wypadków oraz innych czynników mogących mieć wpływ na budowę ciała i działanie jego poszczególnych części.
Grupy niepełnosprawności ruchowych.
Niepełnosprawności ruchowe można podzielić na następujące podstawowe grupy:
Rehabilitacja i funkcjonowanie osób niepełnosprawnych.
Rehabilitacja.
W zależności od rodzaju niepełnosprawności stosowane są następujące metody przywracania możliwości funkcjonowania osobom niepełnosprawnym ruchowo:
Powyższe środki skierowane są na umożliwienie osobom niepełnosprawnym ruchowo całkowicie lub częściowo samodzielnego funkcjonowania dzięki kompensacji uszkodzeń środkami mechanicznymi bądź leczeniem.
Likwidacja barier.
Szczególnie ważną formą wspomagania osób niepełnosprawnych ruchowo w ich codziennym funkcjonowaniu jest dostosowanie przestrzeni publicznej do ich potrzeb, czyli likwidacja barier architektonicznych. Osoby niepełnosprawne ruchowo, a szczególnie te poruszające się na wózkach inwalidzkich nie mogą czasami dostać się do budynków ani poruszać się swobodnie poza nimi ze względu na obecność schodów, ostrych pochyłości i wysokich krawężników.
Akty prawne dotyczące likwidacji barier architektonicznych.
Prawo budowlane (Ustawa z dnia 7 lipca 1994 r. Dz.U. 1994 Nr 89 poz. 414) w art. 5 ustęp 1 pkt 4 przewiduje:
""Obiekt budowlany wraz ze związanymi z nim urządzeniami budowlanymi należy, biorąc pod uwagę przewidywany okres użytkowania, projektować i budować w sposób określony w przepisach, w tym techniczno-budowlanych, oraz zgodnie z zasadami wiedzy technicznej, zapewniając: (...)"
"niezbędne warunki do korzystania z obiektów użyteczności publicznej i mieszkaniowego budownictwa wielorodzinnego przez osoby niepełnosprawne, w szczególności poruszające się na wózkach inwalidzkich";"
Szczegółowe rozwiązania niezbędne do uznania danej budowli za odpowiednio dostosowaną dla osób niepełnosprawnych omówione są w rozporządzeniu Ministra Infrastruktury z dnia 12 kwietnia 2002 r. w sprawie warunków technicznych, jakim powinny odpowiadać budynki i ich usytuowanie (Dz. U. z 2002 r. Nr 75, poz. 690 z późn. zm.)
Rozporządzenie to dość dokładnie omawia warunki, jakie musi spełniać nowo budowany budynek, ale odnosi się również do sytuacji, w których budynek jest odbudowywany, rozbudowywany, nadbudowywany, przebudowywany oraz zmieniany jest sposób jego użytkowania.
Warto zauważyć, że zgodnie z art 29 ust 18 rozporządzenia, budowa pochylni podjazdowej dla osób niepełnosprawnych jest zwolniona z konieczności uzyskania zezwolenia na budowę.
Dostosowanie samochodu.
Osoby niepełnosprawne ruchowo najczęściej mogą prowadzić samochód po dostosowaniu go do ich specyficznych potrzeb i możliwości. W zależności od rodzaju inwalidztwa istnieją różne urządzenia dostosowujące samochód do prowadzenia przez osobę niepełnosprawną.
Ułatwienia w poruszaniu się samochodem.
Osoby niepełnosprawne i kierowcy, którzy je przewożą, nie muszą stosować się do niektórych znaków drogowych. Musi być jednak spełniony warunek: pod następującymi znakami nie ma tabliczki z symbolem wózka lub napisu „dotyczy także niepełnosprawnych”:
W niektórych miastach osoby niepełnosprawne poruszające się samochodami są zwolnione z opłat za parkowanie w strefach płatnego parkowania.

</doc>
<doc id="2150867" url="https://pl.wikipedia.org/wiki?curid=2150867" title="Rozpławowate">
Rozpławowate

Rozpławowate ("Pontederiaceae") – rodzina roślin z rzędu komelinowców. Należy tu 9 rodzajów z 33 gatunkami. Zasięg tych roślin obejmuje lądy w strefie tropikalnej i subtropikalnej, a także obszary w północno-wschodniej Azji i znaczną część Ameryki Północnej (bez Kanady). Kilka gatunków sadzonych jest jako rośliny ozdobne, zwłaszcza w akwariach. Eichornia gruboogonkowa ("Eichornia crassipes") zwana "hiacyntem wodnym" jest uciążliwym chwastem wodnym w strefie tropikalnej.
Biologia i ekologia.
Byliny lub rzadziej rośliny jednoroczne. Rośliny bagienne i wodne, pływające swobodnie po powierzchni lub zanurzone.
Systematyka.
Klad okrytonasienne, klad jednoliścienne ("monocots"), rząd komelinowce ("Commelinales"), rodzina "Haemodoraceae". Rodzina jest siostrzana dla "Haemodoraceae".

</doc>
<doc id="2150872" url="https://pl.wikipedia.org/wiki?curid=2150872" title="Dynastia Flawiuszów">
Dynastia Flawiuszów



</doc>
<doc id="2150873" url="https://pl.wikipedia.org/wiki?curid=2150873" title="Hiacynt wodny">
Hiacynt wodny



</doc>
<doc id="2150875" url="https://pl.wikipedia.org/wiki?curid=2150875" title="Pontederiaceae">
Pontederiaceae



</doc>
<doc id="2150876" url="https://pl.wikipedia.org/wiki?curid=2150876" title="Helmut Marko">
Helmut Marko

Helmut Marko – były austriacki kierowca wyścigowy, aktualnie pracuje w austriackim zespole Red Bull Racing w Formule 1.
Kariera.
Helmut Marko przed rozpoczęciem kariery wyścigowej studiował prawo. W 1971 roku stał się znany, gdy wygrał 24. godzinny wyścig Le Mans. Doprowadziło to do jego debiutu w brytyjskim zespole McLaren w Formule 1, podczas debiutanckiego wyścigu na pierwszym okrążeniu skończyło mu się paliwo w bolidzie. Dwa tygodnie później powrócił z zespołem BRM. Podczas jednego z wyścigów w barwach BRM na dziewiątym okrążeniu gdy Marko jechał na piątej pozycji, spod jednego z bolidów w powietrze uniósł się kamień, który uderzył w kask Marko, przebił się przez wizjer i uderzył w oczy Marko, Marko zjechał na pobocze toru. Po tym incydencie Marko stracił częściowo wzrok, musiał wycofać się z mistrzostw Formuły 1, nigdy nie powrócił do tego sportu.
Helmut Marko zajął się wyszukiwaniem i rozwijaniem karier młodych kierowców. W późniejszym czasie Marko stworzył zespół RSM Marko, który startował w mistrzostwach niemieckiej Formuły 3 oraz w mistrzostwach Formuły 3000 z kierowcami: Jörgiem Müllerem i Juanem Pablo Montoyą. Marko stworzył Red Bull Junior Team w Formule 3000, później sprzedał go i został konsultantem w Red Bull Racing w Formule 1. 
W 2010 roku Marko wypowiedział się kontrowersyjnie w stosunku wypadku pomiędzy Sebastianem Vettelem a Markiem Webberem podczas wyścigu o Grand Prix Turcji 2010. Marko stwierdził, że do wypadku doszło za sprawą Webbera, gdy inni pracownicy Red Bulla uważali, że to obaj kierowcy są winni wypadkowi. Okazało się, że to Marko nie znał wszystkich faktów dotyczących wypadku. Po wypadku Marko zmienił zdanie i podzielił opinię Christiana Hornera.

</doc>
<doc id="2150879" url="https://pl.wikipedia.org/wiki?curid=2150879" title="Pair of Kings">
Pair of Kings



</doc>
<doc id="2150880" url="https://pl.wikipedia.org/wiki?curid=2150880" title="Lista odcinków serialu Pair of Kings">
Lista odcinków serialu Pair of Kings



</doc>
<doc id="2150881" url="https://pl.wikipedia.org/wiki?curid=2150881" title="Mariahilf">
Mariahilf

Mariahilf () – szósta dzielnica Wiednia. 
Dzielnica powstała w 1850 roku po włączeniu do miasta pięciu gmin, pierwotnie weszły one w skład piątej dzielnicy. W 1861 roku po podziale dzielnicy Wieden stała się szóstą dzielnicą, a obecną formę przybrała w 1862 roku po wyłączniu z jej terenu dzisiejszej siódmej dzielnicy Wiednia – Neubau. Jest drugą w kolejności, najmniejszą dzielnicą stolicy Austrii.

</doc>
<doc id="2150882" url="https://pl.wikipedia.org/wiki?curid=2150882" title="Daniel Josef Mayer">
Daniel Josef Mayer

Daniel Josef Mayer, znany także jako "Daniel Joseph Mayer Edler von Mayern" (ur. 16 stycznia 1656 w Wartenbergu, zm. 10 kwietnia 1733 w Pradze) – czeski duchowny kościoła katolickiego, arcybiskup metropolita praski i prymas Czech od 1731 r.
Życiorys.
Urodził się w 1656 r. jako syn rzeźnika w Wartenbergu. Dorastał w ubóstwie. Po ukończeniu szkoły w Jičínie uczęszczał jako kleryk do Konwiktu św. Bartłomieja w Pradze, gdzie zdał baccalauréat z teologii w 1678 r. W tym samym roku otrzymał święcenia kapłańskie i został skierowany do pracy duszpasterskiej w Přebuzie, gdzie udało mu się dokonać konwersji na katolicyzm blisko 500 protestantów. W 1684 r. został proboszczem w Hroznětínie.
W 1693 r. został wybrany praskim kanonikiem katedralnym. Pełnił w katedrze św. Wita w Pradze rolę duszpasterza społeczności niemieckiej, a następnie od 1694 r. bibliotekarza. W 1701 r. awansował na proboszcza parafii katedralnej. Piastował także funkcję wikariusza generalnego archidiecezji praskiej.
W 1700 r. cesarz Karol VI Habsburg powierzył mu zarząd nad finansami krajowymi w Czechach, a później mianował jednym z członków tajnej rady cesarskiej nadając mu tytuł szlachecki. 17 kwietnia 1711 r. został mianowany biskupem tytularnym Tyberiady i biskupem pomocniczym Pragi. Jego konsekracja biskupia miała miejsce 9 października 1712 r. w Hradcu Králové, a sakrę biskupią przyjął z rąk tamtejszego ordynariusza Johanna Adama Wratislawa von Mitrowitza.
W okresie sedeswakancji w latach 1710-1712 po śmierci arcybiskupa von Kuenburga zarządzał archidiecezją praską jako wikariusz kapitulny. Następnie cesarz Karol VI mianował go nowym praskim metropolitą, na co uzyskał zgodę papieża Klemensa XII i 7 maja 1732 r. mógł odbyć uroczysty ingres do swojej stolicy biskupiej, mając wtedy 76 lat. Jego rządy trwały zaledwie siedem miesięcy. W tym czasie udało mu się dokonać wizytacji zakonów eremickich. Wiele uwagi poświęcił szerzeniu kultu czeskich patronów. Zmarł w 1733 r.

</doc>
<doc id="2150883" url="https://pl.wikipedia.org/wiki?curid=2150883" title="Tadeusz Hyż">
Tadeusz Hyż



</doc>
<doc id="2150889" url="https://pl.wikipedia.org/wiki?curid=2150889" title="Broń obuchowa miażdżąca">
Broń obuchowa miażdżąca

Broń obuchowa miażdżąca − typ broni obuchowej, przeznaczonej do niszczenia lekkich pancerzy wroga (kolczug, brygantyn, karacen itp.), bez powodowania otwartych ran, ale mający skutkować odniesieniem rozległych obrażeń wewnętrznych, co skutecznie miało eliminować wroga z walki.
Broń obuchowa miażdżąca obejmuje szeroki arsenał, zaczynając od prostych w budowie cepów i młotów bojowych, poprzez pochodzące od maczug wekiery, a kończąc na mających swój rodowód na Wschodzie buzdyganach i buławach.
Wykorzystanie w walce.
Ten typ oręża przeżywał swój rozkwit podczas starożytności i średniowiecza, kiedy to na szeroką skalę używano prostych pancerzy, które chronić miały przed ciosami zadawanymi bronią sieczną, jednak w starciu z bronią obuchową były już o wiele mniej efektywne. Dopiero wprowadzone w późnym średniowieczu sztywne zbroje płytowe zmniejszały ryzyko odniesienia obrażeń. To z kolei wpłynęło na wzmożone prace nad rozwojem broni miażdżącej.
Od XV-XVI wieku broń obuchowa miażdżąca zaczęła stopniowo zanikać. Wiązało się to z rozpowszechnieniem broni palnej, która spowodowała, że zaczęto wycofywać z użytku zbroje, przez co broń obuchowa stała się niepotrzebna, a do tego bardzo nieporęczna w starciu z lekką bronią sieczną, taką jak rapier czy szpada.
Broń miażdżąca przestała mieć jakiekolwiek znaczenie wojskowe z końcem średniowiecza, choć nadal była używana jako broń chłopska podczas powstań do XVIII a nawet XIX wieku. Niektóre rodzaje broni obuchowej (buława, buzdygan) przekształciły się w oznaki władzy wojskowej.
W dzisiejszych czasach, mimo całkowitego wycofania broni obuchowej z zastosowań militarnych, niektóre jej egzemplarze (np. pałka policyjna, pałka teleskopowa, nunchaku, kastet itp.) nadal są stosowane podczas walki.

</doc>
<doc id="2150893" url="https://pl.wikipedia.org/wiki?curid=2150893" title="Nina Bratczikowa">
Nina Bratczikowa

Nina Bratczikowa, ros. Нина Олеговна Братчикова (ur. 28 czerwca 1985 w Żukowskij) – rosyjska tenisistka.
Zawodniczka biorąca udział głównie w turniejach ITF. W zawodach tej rangi wygrała dziewięć turniejów singlowych i trzydzieści cztery deblowe. Najwyższe miejsce w rankingu singlowym osiągnęła w grudniu 2012 roku, plasując się na pozycji 79.
Bratczikowa w styczniu 2012 roku po raz pierwszy zagrała w turnieju głównym Wielkiego Szlema. Podczas Australian Open 2012 przeszła kwalifikacje bez straty seta, pokonując Karolinę Pliskovą, Melindę Cznik i Irinę Chromaczową. W pierwszej rundzie imprezy głównej wyeliminowała rozstawioną z numerem 19. Włoszkę Flavię Pennettę 6:3, 1:6, 6:2. Następnie pokonała Albertę Brianti 6:2, 6:1. W trzeciej rundzie turnieju w Melbourne uległa jednak Ivecie Benešovej 1:6, 3:6.
W następnym turnieju Wielkiego Szlema – Roland Garros, w Paryżu zagrała od razu w turnieju głównym, bez konieczności eliminacji. Już w pierwszej rundzie sprawiła niespodziankę, pokonując zawodniczkę rozstawioną, Monicę Niculescu w trzech setach. W drugiej rundzie, też po trzysetowym pojedynku, pokonała Claire Feuerstein a w trzeciej zagrała z zawodniczką nr 4 ówczesnego rankingu WTA, Petrą Kvitovą, z którą przegrała 2:6, 6:4, 1:6 i odpadła z turnieju.

</doc>
<doc id="2150894" url="https://pl.wikipedia.org/wiki?curid=2150894" title="Neubau (Wiedeń)">
Neubau (Wiedeń)

Neubau () – siódma dzielnica Wiednia. 
Od 1850 znajduje się w granicach miasta, utworzona jako samodzielna dzielnica w 1861 roku. Sąsiaduje z pięcioma dzielnicami: od północy z Josefstadt (VIII), od wschodu z Innere Stadt (I), od południa z Mariahilf (VI), a do zachodu z Rudolfsheim-Fünfhaus (XV) i Ottakringiem (XVI).
Na terenie dzielnicy znajduje się Dzielnica Muzeów (niem. "MuseumsQuartier") oraz Teatr Ludowy (niem. "Volkstheater").

</doc>
<doc id="2150896" url="https://pl.wikipedia.org/wiki?curid=2150896" title="Baker Street (piosenka)">
Baker Street (piosenka)

Baker Street – piosenka napisana i nagrana przez Gerry’ego Rafferty’ego, wydana w 1978 roku. Kompozycja znalazła się na drugim solowym albumie Rafferty’ego, "City to City". Singiel zawierający „Baker Street” wspiął się na 2. miejsce w Stanach Zjednoczonych, natomiast w Wielkiej Brytanii dotarł do pozycji 3. W rankingu czytelników z 2008 roku, prowadzonym przez amerykańskie czasopismo „Rolling Stone”, kompozycja znalazła się wśród „100 najlepszych gitarowych utworów wszech czasów” ("100 Greatest Guitar Songs of All Time").
Warstwa liryczna jest osobistą refleksją na temat ludzi, którzy popadli w rutynę i doznają głębokiego zawodu. Aranżacja tej softrockowej ballady znana jest szczególnie z fragmentu gry solowej na saksofonie. Tytuł utworu zaczerpnięty został od nazwy londyńskiej ulicy.
Album "City to City" był pierwszym wydawnictwem Rafferty’ego po rozwiązaniu problemów prawnych związanych z formalnym rozpadem grupy Stealers Wheel, w której muzyk występował do 1975 roku. W czasie kolejnych 3 lat Rafferty nie był w stanie opublikować żadnego materiału w związku ze sporem dotyczącym zobowiązań wynikających z umowy nagraniowej zespołu.
Solo na saksofonie.
Rzucający się w uszy ośmiotaktowy, saksofonowy fragment utworu został zagrany przez Raphaela Ravenscrofta. Początkowo solówka ta miała być nagrana z udziałem gitary. Ravenscroft znajdował się w studiu nagraniowym, by zarejestrować krótką część z saksofonem sopranowym, jednak gdy usłyszał, że gitarzysta nie jest w stanie zagrać tego na instrumencie, zasugerował, by to on nagrał tę partię, używając saksofonu altowego, który ma w swoim samochodzie. Solo wywołało – co stało się znane jako „fenomen Baker Street” – ponowny wzrost sprzedaży saksofonów, a także spowodowało chętne ich używanie w mainstreamowej muzyce popularnej oraz w reklamach telewizyjnych.
Pojawiły się jednak kontrowersje związane z autorstwem melodii na saksofon. Bardzo podobna linia pojawiła się 10 lat wcześniej w kompozycji amerykańskiego muzyka jazzowego Gary’ego Burtona – „Half a Heart”, która była wykonywana przez saksofonistę Steve’a Marcusa na jego albumie – "Tomorrow Never Knows". Inną wersję z tą samą linią melodyczną można znaleźć na różnych albumach kompilacyjnych Larry’ego Coryella (np. "Basics" (1976) i "Birdfingers" (2002)), gdzie Coryell zagrał linię na gitarze.
Solo to wykonane na saksofonie jest także tematem anegdoty ("urban myth") stworzonej w latach 80. przez pisarza i prezentera Stuarta Maconie’ego. Jako jeden ze sparodiowanych faktów stworzonych do stałej sekcji "Would You Believe It?" (tłum. Uwierzyłbyś temu?) w gazecie „New Musical Express”, Maconie stwierdził, że to brytyjski aktor i prezenter telewizyjny Bob Holness nagrał solo na saksofonie. Holness od tego momentu wtórował temu mitowi, potwierdzając go, choćby podczas wywiadu dla „STOIC” (Student Television of Imperial College) z 1993.
Solo na gitarze.
Legendarne solo w „Baker Street” zostało zagrane przez Hugh Burnsa. Łączy je niewielkie stylistyczne podobieństwo do linii melodyjnych gitary klasycznej pojawiającej się w przeboju George’a Michaela z 1984 – „Careless Whisper”.
Pozostałe wersje.
Oryginalna wersja – z albumu studyjnego "City to City" – trwa 6:01. Pochodząca z singla wersja wydana na rynku amerykańskim trwa natomiast niespełna 2 min krócej – 4:08; jej tempo zostało znacznie przyśpieszone, by dopasować je do warunków czasowych, podyktowanych przez komercyjne rozgłośnie radiowe. W 1988 roku, kiedy "City to City" po raz pierwszy wydany na płycie kompaktowej, albumowa wersja została samoczynnie trochę przyśpieszona, być może przez błąd w procesie masteringu. Alternatywna, nieucięta i zremiksowana wersja, wydana w 1991 (jako część kompilacji wyd. na CD, ""), zawiera ok. 30 s więcej końcowego materiału nie znajdującego się w wersji oryginalnej z 1978 roku. W owym nowym miksie, pogłos został podkreślony przez akcenty skrzyżowanych pałeczek na werblu, natomiast wokal Rafferty’ego został elektronicznie podwojony. Prędkość w wersji z 1991 roku jest właściwie wolniejsza od oryginału z 1978 roku. W 2006, australijska firma Raven Records wydała "Days Gone Down: The Anthology 1970–1982", z miksem z 1978 roku, który został przywrócony do prawidłowej szybkości, jaką można usłyszeć na "City to City", jednak nadal solo na saksofonie zanika przez kilka sekund.
Teledysk.
Wideoklip do „Baker Street” został nakręcony w czasie jego pierwszego wydania. Ścieżka dźwiękowa, użyta do synchronizacji z obrazem, została spowolniona tak bardzo, że ton głosu Rafferty’ego może być niewłaściwie odebrany jako pełna oktawa albo zbyt niski ton.
Wybrane covery.
W 1992 roku wydany został cover utworu, nagrany przez brytyjską grupę dance’ową Undercover, który pojawił się na albumie "Discover this Groove". Dotarł on do 2. miejsca w Wielkiej Brytanii. W tej wersji zastąpiono słowo "booze" (tłum. alkohol) wyrazem "crack" (tłum. narkotyk).
Pozostali muzycy, którzy przerobili utwór:

</doc>
<doc id="2150897" url="https://pl.wikipedia.org/wiki?curid=2150897" title="Transformers 3">
Transformers 3

Transformers 3, Transformers: Dark of the Moon – amerykański film fantastycznonaukowy z 2011 w reżyserii Michaela Baya. Produkcja jest sequelem ekranizacji z 2009, "". W rolach głównych występują m.in. Shia LaBeouf jako Sam Witwicky, Rosie Huntington Whiteley jako Carly, Josh Duhamel jako William Lennox oraz Tyrese Gibson jako Robert Epps.
W tej produkcji Michaela Baya i Stevena Spielberga nie grała Megan Fox, która wcześniej została zwolniona z obsady filmu.
Trzecia część serii filmowej "Transformers" jest w wersji trójwymiarowej – powstała z wykorzystaniem techniki realD 3D i IMAX 3D. W 2014 miała premierę kolejna część serii: "", również w reżyserii Michela Baya.
Film został negatywnie odebrany przez krytyków. Serwis Rotten Tomatoes przyznał mu wynik 35%.
Opis fabuły.
Pod koniec wojny na Cybertronie Autoboty decydują się na przetransportowanie swojej najpotężniejszej broni (tzw. Filarów) w bezpieczne miejsce, z dala od Decepticonów. Statek Arka, dowodzony przez Sentinela Prime'a, niestety rozbija się na Księżycu. Odnajdują go astronauci z misji Apollo 11. Kilkadziesiąt lat później Autoboty pod wodzą Optimusa Prime'a współpracują z armią Stanów Zjednoczonych, tak, jak robiły to w 2009 (wyłapując niedobitki Decepticonów). Podczas jednej z akcji dowiadują się o cybertrońskim statku rozbitym na Księżycu. Na pokładzie Arki odnajdują pięć Filarów i ich twórcę, Einsteina transformerów Sentinela Prime'a, który z powodu braku Energonu został wprowadzony w stan snu. Optimus „budzi” go za pomocą Matrycy Dowodzenia. Jednak okazuje się, że Sentinel współpracuje z Decepticonami. Chcą użyć Filarów do przetransportowania Cybertronu w okolice Ziemi i odbudowania go (przy tym niewoląc Ziemian). Lecz Autoboty nie chcą do tego dopuścić, gdyż uważają Ziemię za swój nowy dom. Rozpoczyna się ostateczna bitwa, w której Autobotom pomaga ich przyjaciel, Sam Witwicky.

</doc>
<doc id="2150898" url="https://pl.wikipedia.org/wiki?curid=2150898" title="Grand strategy wargame">
Grand strategy wargame

Grand strategy wargame (ang.) – gatunek gier komputerowych, będący odmianą gier strategicznych.
W globalnych grach strategicznych gracz kieruje państwem z najwyższego, politycznego szczebla zarządzania na najwyższym szczeblu w zakresie m.in. gospodarki, polityki, dyplomacji oraz działań wojskowych. Charakteryzują się one dużym skomplikowaniem rozgrywki, np. poprzez wielopłaszczyznowe skutki danej decyzji. Gry tego rodzaju dążą do jak najwierniejszego odwzorowania polityki wewnętrznej i zagranicznej, w przedstawionym świecie.
Przykładami gier z gatunku są serie "Hearts of Iron", "Europa Universalis" i "Hegemony".

</doc>
<doc id="2150899" url="https://pl.wikipedia.org/wiki?curid=2150899" title="Manfred Bleuler">
Manfred Bleuler

Manfred Eugen Bleuler (ur. 4 stycznia 1903 w Zurychu, zm. 4 listopada 1994 w Zollikon) – szwajcarski lekarz psychiatra, syn i uczeń Eugena Bleulera.
Życiorys.
Studiował medycynę w Genewie, Zurychu i Kilonii. Od 1933 do 1936 ordynariusz w zakładzie psychiatrycznym St. Pirminsberg. Od 1937 w klinice psychiatrycznej w Bazylei, w 1941 roku habilitował się. Od 1942 do 1969 profesor zwyczajny psychiatrii i dyrektor Kliniki Psychiatrii Uniwersytetu w Zurychu. Członek korespondent Royal College of Psychiatrists od 1952 roku. W 1979 roku otrzymał tytuł doktora honoris causa Akademii Medycznej w Łodzi.
Manfred Bleuler jako pierwszy opisał obraz kliniczny schizofrenii o późnym początku. Wprowadził do psychiatrii pojęcie zespołu psychoendokrynnego.

</doc>
<doc id="2150901" url="https://pl.wikipedia.org/wiki?curid=2150901" title="Josefstadt">
Josefstadt

Josefstadt () – ósma dzielnica Wiednia. Jest najmniejszą z wiedeńskich dzielnic, jej powierzchnia stanowi jedynie 0,26% terytorium stolicy Austrii. Zamieszkuje ją 23 742 mieszkańców.

</doc>
<doc id="2150902" url="https://pl.wikipedia.org/wiki?curid=2150902" title="George Schell">
George Schell



</doc>
<doc id="2150903" url="https://pl.wikipedia.org/wiki?curid=2150903" title="Metro w Santiago de Chile">
Metro w Santiago de Chile

Metro w Santiago (hiszp. "Metro de Santiago") – system metra w stolicy Chile - Santiago. Jest to nowoczesny system kolei, drugi pod względem wielkości i długości linii w Ameryce Łacińskiej po metrze w Meksyku. Składa się ze 101 stacji i 94,3 km torów. Codziennie korzysta z niego prawie 2,5 miliona osób. System zarządzany jest przez państwowe przedsiębiorstwo Metro S.A. Metro działa w godzinach 6-23.
Na niektórych stacjach dostępna jest bezpłatna usługa Wi-Fi. Ponadto niektóre stacje są wyposażone w punkty biblioteczne: można na nich bezpłatnie wypożyczać książki i oddawać na innych stacjach. Wraz z metrem w Valparaíso i siecią Biotrén w mieście Concepción, jest jednym z trzech systemów sieci metra w Chile.
Historia budowy.
Pierwsze plany budowy metra w Santiago de Chile sięgają roku 1944, kiedy to w związku z dynamicznym wzrostem liczby ludności w mieście postanowiono wybudować system szybkiej i sprawnej kolei miejskiej, budowę rozpoczęto dopiero w 1968 r. Pierwotny plan zakładał budowę pięciu linii:
15 września 1975 r., ówczesny prezydent Chile, Augusto Pinochet, otworzył pierwszy odcinek metra między stacjami San Pablo i La Moneda na linii nr 1. W 1978 r. została otwarta linia nr 2 na odcinku pomiędzy Los Heroes i Lo Ovalle. W 1980 r. przedłużono linię nr 1 do Escuela Militar, zaś w 1987 r. linia nr 2 została przedłużona od stacji Los Heroes do nowo wybudowanej Puente Cal y Canto. Począwszy od lat 70. XX wieku w wyniku masowego napływu mieszkańców do miasta zmieniły się jego granice administracyjne i nastąpił nierównomierny wzrost ludności. Dzielnica La Florida stała się najbardziej zaludnioną częścią Santiago, co skutkowało potrzebą budowy tam metra. Linia nr 5 została wówczas przedłużona od stacji Baquedano wzdłuż alei Vicuña Mackenna, nowy odcinek otwarto w 1997 r. W 2000 r. przedłużono linię nr 5 na zachód i do historycznego centrum miasta - stacja Plaza de Armas. W 2004 r. przedłużono linię nr 2 na północ i na południe o kolejne stacje oraz linię nr 5 w kierunku zachodnim. W 2002 r. rozpoczęła się budowa linii nr 4 i 4A w celu połączenia Puerto Alto i włączenia południowo-wschodniej części miasta do systemu metra.
Rozbudowa.
Pod koniec 2005 r. prezydent Ricardo Lagos zapowiedział, że rząd sfinansuje rozbudowę o kolejne stacje linii nr 5 do dzielnicy Maipú (stacja Plaza de Maipú), najdalej położonej dzielnicy od centrum Santiago. W grudniu 2009 r. Michelle Bachelet wraz z ministrem transportu René Cortázarem zapowiedziała budowę nowej linii nr 6. Linia ta ma połączyć osiem dzielnic, jej planowana długość to ponad 14,8 km, na jej trasie znajdzie się 12 stacji. W ramach projektu zostaną zrealizowane inwestycje o wartości ponad 957 milionów peso, które obejmą zarówno prace budowlane, budowę nowych stacji jak i m.in. zakup taboru kolejowego do obsługi nowej linii. Według wstępnych oszacowań linia nr 6 będzie gotowa w 2015 r. Rocznie ma przewozić ponad 105 milionów pasażerów. W październiku 2010 prezydent Sebastián Piñera wraz z przedstawicielem spółki Metro S.A. Raphaelem Bergoeingiem odwiedził budowę kolejnego odcinka linii nr 5, na którym znajdą się stacje: Barrancas, Laguna Sur, Las Parcelas, Monte Tabor, Del Sol, Santiago Bueras i Plaza de Maipú. Odcinek ten posiada 8,6 km torów, zaawansowanie prac wynosi obecnie 97%, otwarcie odcinka planowane jest pomiędzy grudniem 2010 a lutym 2011. Dodatkowo prezydent odniósł się do kwestii rozpoczęcia budowy linii nr 3 oraz postępów prac przy budowie nowej linii nr 6.
Linie i stacje metra.
 
 
 
 
 
Kultura i sztuka.
Wraz z rozwojem i rozbudową metra w stolicy Chile promowana jest kultura i sztuka. Na wielu stacjach wiszą plakaty informujące o aktualnych wydarzeniach kulturalnych, jest również promowana twórczość literacka i artystyczna. W celu koordynowania tych działań powołano specjalną fundację MetroArte, która na stacjach metra promuje m.in. twórczość Pabla Nerudy. Na stacji Universidad de Chile artysta Mario Toral namalował olbrzymi fresk, przedstawiający historię kraju, na innej stacji Baquedano widnieją freski z elementami sztuki współczesnej oraz tablice informujące o koncertach. Ponadto w 2005 r. perony stacji La Moneda były ozdobione reprodukcjami obrazów chilijskiego malarza Guillermo Muñoza Very.

</doc>
<doc id="2150910" url="https://pl.wikipedia.org/wiki?curid=2150910" title="The Time (The Dirty Bit)">
The Time (The Dirty Bit)

The Time (The Dirty Bit) (pol. „Czas (Nieprzyzwoity Kawałek)”) – pierwszy singel amerykańskiej grupy muzycznej Black Eyed Peas, pochodzący z jej szóstego albumu studyjnego "The Beginning". Piosenkę wydano 5 listopada 2010, przez Interscope. Zawiera ona sampel utworu „(I’ve Had) The Time of My Life”, użytego w filmie „Dirty Dancing”.

</doc>
<doc id="2150911" url="https://pl.wikipedia.org/wiki?curid=2150911" title="KMnO4">
KMnO4



</doc>
<doc id="2150912" url="https://pl.wikipedia.org/wiki?curid=2150912" title="Walki w Karenie (2010)">
Walki w Karenie (2010)

Walki w Karenie – starcia między armią Mjanmy a 5 Brygadą Demokratycznej Armii Buddyjskich Karenów (DKBA) i Narodową Armii Wyzwolenia Karenów (KNLA), rozpoczęte 7 listopada 2010 w dniu wyborów powszechnych w Mjanmie. Walki toczyły się w stanie Karen przy granicy z Tajlandią. Rozejm między rebeliantami i rządem podpisany został 12 stycznia 2012.
Tło.
Wojska birmańskie prowadziły liczne ataki na mniejszości etniczne w kraju, także na Karenów. W czerwcu 2010 ataki wojska i wspieranej przez rząd Demokratycznej Armii Buddyjskiej Karenów spowodowały przesiedlenie tysięcy cywilów należących do mniejszości etnicznej Karenów oraz ucieczkę 4800 uchodźców do Tajlandii. Podczas ataków DKBA dokonywała plądrowania wiosek, a w opuszczonych osadach podkładała miny. W sierpniu 2010 miały miejsce najbardziej intensywne ataki od 10 lat, skierowane przeciwko uzbrojonej opozycyjnej Armii Prowincji Shan, w wyniku czego przesiedlonych zostało 10 tys. cywili. W czasie grabieży dokonywano egzekucji cywili, a także wykorzystywano seksualnie kobiety. Także w sierpniu 2010 wojsko dokonało ataku na Birmańską Krajową Demokratyczną Armię Przymierza, co spowodowało ucieczkę do Chin ponad 30 000 osób, głównie z mniejszości etnicznej Kokang. Wewnętrzne przesiedlenia w 2010 objęły łącznie ponad 500 tys. osób.
7 listopada 2010 w Mjanmie miały pierwsze od 20 lat wybory powszechne. Jednak nie spełniały one standardów demokratycznych.
Walki.
W trakcie przeliczania głosów birmańscy żołnierze ponowili działania przeciwko Karenom. 8 listopada rozpoczęły się główne walki w mieście Myawaddy, gdzie wojsko posłużyło się ciężką artylerią. Co najmniej trzy osoby zginęły, a dwudziestu zostało rannych, gdy birmańskie pociski artyleryjskie eksplodowały na rynku Myawaddy. Żołnierze mieli strzelać także do cywilów, którzy nie brali udziału w głosowaniu Starcia miały też miejsce w Przełęczy Trzech Pagód. Co najmniej pięć tajskich cywilów zostało rannych, kiedy pocisk granatnika wybuchł w mieście Mae Sot, na granicy Tajlandii i Mjanmy.
W wyniku przemocy do Tajlandii uciekło ok. 20 tys. cywilów. 9 listopada miasto Myawaddy zdobyli rebelianci (DKBA) i zostało zamknięte przed siłami rządowymi. Od tej pory z miasta nie docierały żadne informacje. Według źródeł tajskich, wieczorem 9 listopada siły birmańskie podjęły szturm na miasto, a po nocnych walkach, rebelianci kontrolowali zaledwie kilka sektorów miasta.
10 listopada siły rządowe w liczbie ok. 500 żołnierzy odbiły miasto, a rebelianci zostali zepchnięci do lasu. Wojska tajlandzkie nadzorowały uchodźców i wysłały ich z powrotem do Mjanmy, gdy sytuacja uspokoiła się. W walkach o miasto zginęło ok. 5-10 cywili, jednak żołnierze, ani rebelianci DKBA nie przyznali się do strat w cywilach.
10 listopada ponowione zostały walki w Przełęczy Trzech Pagód. Wymiana ognia toczyła się tam z 10 na 11 listopada. W wyniku walk kolejnych 2,5 tys. cywilów uciekło do Tajlandii. Tamtej nocy rebelianci DKBA zajęli na krótko miasto Phayathonzu, które nad ranem odbili żołnierze. Podczas potyczki między 4 a 6 rano obie strony wystrzeliły łącznie co najmniej 30 rakiet. Siły rządowe po bombardowaniu artylerii zniszczyły bazę rebeliantów w Waw Lay.
12 listopada Demokratyczna Armia Buddyjskich Karenów zawiązała sojusz z Narodową Armii Wyzwolenia Karenów przeciwko siłom rządowym. Po tym wydarzeniu, ponownie wybuchły walki. Obie strony wystrzeliwały rakiety. Jeden z granatników RPG ranił w Tinetayar Monastery trzech cywilów.
Następstwa.
Po sporadycznych walkach w 2011 rebelianci przystąpili do rokowań z rządem. Dwustronne rozmowy zakończyły się podpisaniem rozejmu w Ba'an 12 stycznia 2012, kończąc niemal 64-letni konflikt.

</doc>
<doc id="2150914" url="https://pl.wikipedia.org/wiki?curid=2150914" title="Club Irapuato">
Club Irapuato



</doc>
<doc id="2150916" url="https://pl.wikipedia.org/wiki?curid=2150916" title="Wojakówka">
Wojakówka

Wojakówka (834 m) – szczyt w Paśmie Radziejowej w Beskidzie Sądeckim. Na mapie Geoportalu opisany jest jako Sobel. 
Wojakówka znajduje się w zachodnim końcu tego pasma, pomiędzy Suchym Groniem (855 m) a Okrąglicą Północną (785 m). Zachodnie stoki Wojakówki opadają do Dunajca. Należą do miejscowości Tylmanowa i są zalesione mieszanym lasem z przewagą buka. Znajdują się na obszarze Popradzkiego Parku Krajobrazowego, którego granica przebiega w tym miejscu przez grzbiet. Wschodnie stoki Suchego Gronia opadają do potoku Kąty i należą do miejscowości Brzyna. Znajdują się poza obszarem tego parku. Pomiędzy Wojakówką i Okrąglicą Południową jest polana z jednym gospodarstwem
Szlak turystyczny omija wierzchołek Wojakówki, trawersując go po wschodniej stronie. Widoki tylko z polany po północno-wschodniej stronie Wojakówki.

</doc>
<doc id="2150918" url="https://pl.wikipedia.org/wiki?curid=2150918" title="Gmina Jēkabpils">
Gmina Jēkabpils

Jēkabpils novads - jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Jēkabpils.

</doc>
<doc id="2150920" url="https://pl.wikipedia.org/wiki?curid=2150920" title="Zamek w Kamieńcu Podolskim">
Zamek w Kamieńcu Podolskim



</doc>
<doc id="2150923" url="https://pl.wikipedia.org/wiki?curid=2150923" title="Gmina Jełgawa">
Gmina Jełgawa

Gmina Jełgawa - jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Jełgawa.

</doc>
<doc id="2150924" url="https://pl.wikipedia.org/wiki?curid=2150924" title="Gmina Kandava">
Gmina Kandava

Kandavas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Kandava.

</doc>
<doc id="2150927" url="https://pl.wikipedia.org/wiki?curid=2150927" title="Crysis 2">
Crysis 2

Crysis 2 – gra komputerowa z gatunku sci-fi first person shooterów stworzona przez niemieckie studio Crytek i opublikowana przez Electronic Arts. Została wydana na platformy Microsoft Windows, PlayStation 3 i Xbox 360 w marcu 2011. Gra jest sequelem "Crysis" i "Crysis Warhead".
Scenariusz gry został napisany przez Richarda Morgana. Jest to pierwsza gra oparta na silniku CryEngine 3. Gra została wydana w pełnej polskiej wersji językowej.
W wyniku zamknięcia serwerów GameSpy Arcade od 31 maja 2014 roku rozgrywka wieloosobowa na komputerach osobistych jest niemożliwa.
Fabuła.
Akcja gry toczy się trzy lata po zakończeniu pierwszej części. Na Manhattanie zaczął się rozwijać tajemniczy wirus, najprawdopodobniej pochodzenia pozaziemskiego. W mieście wybucha panika. Sprawę miała rozwiązać korporacja CryNet. Mimo prób i testów nie udało się stworzyć skutecznego antidotum, więc jedynym wyjściem była eksterminacja zarażonych. W mieście panuje stan wojenny, pojawili się tam również obcy. Gracz wciela się w postać Alcatraza – marine, który wraz z resztą oddziału miał za cel ochronę i ratunek Nathana Goulda, dawnego naukowca w firmie Hargreave Rasch Corp. Posiadał on sporą wiedzę na temat tego, co dzieje się w Nowym Jorku. Jednak nie wszystko poszło tak, jak powinno. W wyniku ataku obcych ciężko ranny bohater otrzymuje Nanokombinezon 2.0 od Proroka – jednego z bohaterów pierwszej części, który w tajemniczych okolicznościach pojawił się w Nowym Jorku. Okazuje się, że Prorok został zarażony wirusem, w związku z czym nakazano jego likwidację. Poruszając się po mieście gracz walczy z oddziałami zbrojnego ramienia CryNetu – C.E.L.L, którzy myślą, że w kombinezonie znajduje się Prorok. W późniejszych fazach gry gracz mierzy się z obcymi, otrzymuje także wsparcie oddziałów United States Marine Corps.
Kontynuacją historii ukazanej w grze są wydarzenia przedstawione w części trzeciej pt. "Crysis 3", wydanej 19 lutego 2013 roku. Akcja również toczy się w zniszczonym Nowym Jorku, 24 lata później. Gracz wciela się już tym razem w Proroka, bohatera znanego z poprzednich części. Wykorzystanie tej postaci ma bezpośredni związek z finałową akcją części drugiej. Prorok wciąż dysponuje Nanokombinezonem, ale zmodyfikowanym obcą technologią, która pozwala mu skuteczniej walczyć z siłami pozaziemskiej rasy Ceph.
Polska wersja językowa.
Wystąpili:
oraz Jacek Bończyk, Tomasz Steciuk, Wojciech Paszkowski, Grzegorz Pawlak.

</doc>
<doc id="2150933" url="https://pl.wikipedia.org/wiki?curid=2150933" title="Gmina Kārsava">
Gmina Kārsava

Kārsavas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Kārsava.

</doc>
<doc id="2150935" url="https://pl.wikipedia.org/wiki?curid=2150935" title="Gmina Koknese">
Gmina Koknese

Kokneses novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Koknese.

</doc>
<doc id="2150936" url="https://pl.wikipedia.org/wiki?curid=2150936" title="Mike Büskens">
Mike Büskens



</doc>
<doc id="2150939" url="https://pl.wikipedia.org/wiki?curid=2150939" title="Gmina Krimulda">
Gmina Krimulda

Krimuldas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Krimulda.

</doc>
<doc id="2150941" url="https://pl.wikipedia.org/wiki?curid=2150941" title="Gmina Krustpils">
Gmina Krustpils

Krustpils novads - jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Jēkabpils.

</doc>
<doc id="2150947" url="https://pl.wikipedia.org/wiki?curid=2150947" title="Gmina Kuldyga">
Gmina Kuldyga

Kuldyga – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Kuldyga.

</doc>
<doc id="2150949" url="https://pl.wikipedia.org/wiki?curid=2150949" title="Lactobacillus rhamnosus">
Lactobacillus rhamnosus

Lactobacillus rhamnosus, Lactobacillus GG – probiotyczna bakteria uważana dawniej za podgatunek "L. casei", ale późniejsze badania genetyczne dowiodły, że jest oddzielnym gatunkiem. "L. rhamnosus" hamuje rozwój większości szkodliwych bakterii w jelicie. Należy do bakterii Gram dodatnich. Jest używany jako naturalny środek konserwujący w jogurtach i innych produktach mlecznych przedłużający ich okres przydatności do spożycia. Niektóre badania przeprowadzone in vivo wykazały korzystne skutki ich działania w układzie
pokarmowym. Mimo to wykazano, że w pewnych okolicznościach "L. rhamnosus" może być patogenem.
Lactobacillus rhamnosus GG (ATCC 53103).
"Lactobacillus rhamnosus" GG (ATCC 53103), zwany także jako Lactobacillus GG albo LGG, jest szczepem, który po raz pierwszy został wyizolowany w 1983 roku z przewodu pokarmowego zdrowego człowieka, a 17 kwietnia 1985 roku Sherwood Gorbach i Barry Goldin złożyli wniosek patentowy. To właśnie od pierwszych liter ich nazwisk pochodzi nazwa „GG”. Patent odnosi się do szczepu "Lactobacillus acidophilus" GG, któremu w Amerykańskiej Kolekcji Rodzajów Kultur nadano numer 53103. Później został on przekwalifikowany jako szczep "Lactobacillus rhamnosus".
W twierdzeniu patentowym znajduje się informacja, że szczep jest odporny na kwasy żółciowe i wykazuje duże powinowactwo do ludzkich komórek śluzówki jelita, dzięki czemu ma zdolność kolonizowania przewodu pokarmowego. Wytwarza również kwas mlekowy.
Od momentu jego odkrycia szczep został bardzo dokładnie przebadany pod kątem korzyści zdrowotnych. Dzięki temu jest najlepiej przebadanym szczepem bakterii probiotycznych. Poświęconych mu zostało ponad 800 badań naukowych. Zdekodowano także sekwencję genomu "Lactobacillus rhamnosus" GG (ATCC 53103).
Badania medyczne i wykorzystanie.
Zakłada się, że "Lactobacillus rhamnosus" GG ma zdolność przeżywania w przewodzie pokarmowym i kolonizowania go, dzięki czemu przywraca równowagę mikroflory jelitowej. Istnieją jednak dowody, że działanie to jest przemijające i LGG nie jest gatunkiem autochtonicznym. Mimo wszystko zakłada się, że szczep ten jest bardzo użyteczny i pomaga w leczeniu różnych chorób, ponieważ działa na różnych poziomach. Niestety, większość mechanizmów nie jest do końca znana.
Biegunka.
Wykazano korzystny wpływ "Lactobacillus rhamnosus" GG w profilaktyce biegunki rotawirusowej. Zdolność zapobiegania i leczenia różnych rodzajów biegunki wykazano zarówno u dzieci, jak i dorosłych. W szczególności wykazano skuteczność "Lactobacillus rhamnosus" w zapobieganiu biegunki związanej ze stosowaniem antybiotyków. "Lactobacillus rhamnosus" może być suplementowany w celu prewencji wystąpienia biegunek podróżnych. Stosowany także w zapobieganiu biegunkom u dzieci niedożywionych, szczególnie niekarmionych piersią.
Nadwaga i otyłość.
Metaanaliza przeprowadzona przez Mekkesa, Weenena, Brummera i Claassena wykazała, że "Lactobacillus rhamnosus" ATCC 53103 może być pomocny w leczeniu otyłości, ponieważ prowadzi do zmniejszania masy ciała. Podobne wyniki uzyskano w badaniach przeprowadzonych przez Ilmonena i innych. Wykazano w nich, że LGG może być środkiem zapobiegającym i leczącym otyłość. Badania przeprowadzone na myszach sugerują dodatkowo, że LGG może poprawiać wrażliwość na insulinę i zmniejszać akumulację tłuszczu. Badania przeprowadzone przez Luoto i innych wykazały dodatkowo, że wczesna modulacja mikroflory jelitowej za pomocą szczepu LGG może zapobiegać nadmiernej masie ciała w ciągu pierwszych lat życia dziecka w przypadku, gdy matka przyjmowała probiotyk w czasie ciąży. Dodatkowo u kobiet tych zmniejszyło się o 13% ryzyko zachorowania na cukrzycę ciążową, która wiąże się z nadmierną masą ciała. Sanchez i in. wykazali korzystny wpływ Lactobacillus rhamnosus na odczuwanie apetytu i sposobu spożywanie pokarmu w przebiegu realizacji programu zmniejszania otyłości.
Z tego powodu szczep ten został zgłoszony do opatentowania jako środek przeciwko otyłości. Numer zgłoszenia patentowego to: EP20120189236.
Zakażenia układu oddechowego.
LGG zmniejsza ryzyko zakażeń dróg oddechowych u dzieci.
Atopowe zapalenie skóry.
Wykazano również potencjał w profilaktyce i leczeniu pierwotnego atopowego zapalenia skóry, ale wyniki badań interwencyjnych nie są jednoznaczne. Badanie kliniczne trwające 7 lat wykazało, że LGG jest przydatny w zapobieganiu atopowemu zapaleniu skóry u dzieci w grupie wysokiego ryzyka alergii.
Przepuszczalność jelitowa.
"L. rhamnosus" GG zmniejsza przepuszczalność jelitową u dzieci, które cierpią na zespół jelita drażliwego i przeciwdziała przepuszczalności jelitowej wywołanej przez alkohol.
VRE.
W 2005 roku po raz pierwszy z powodzeniem zastosowano LGG do eliminacji nosicielstwa enterokoków wankomycynoopornych u pacjentów z chorobami nerek.
Niepokój.
Badania opublikowane 29 sierpnia 2011 w Proceedings of the National Academy of Sciences wykazały, że LGG może mieć wpływ na receptory neuroprzekaźników GABA. Myszy, które karmione były tym szczepem odczuwały mniej niepokoju i miały inny poziom hormonów stresu niż myszy, których pokarm nie zawierał tego szczepu.
Ryzyko.
Stosowanie "L. rhamnosus" GG w niektórych grupach ryzyka, przede wszystkim u osób o obniżonej odporności oraz niemowląt, w bardzo rzadkich przypadkach może prowadzić do sepsy. Spożycie LGG jest jednak uważane za bezpieczne, a dane przedstawione w Finlandii wskazują, że nawet znaczny wzrost przyjmowania LGG nie doprowadził do zwiększenia liczby przypadków bakteriemii.

</doc>
<doc id="2150956" url="https://pl.wikipedia.org/wiki?curid=2150956" title="Gmina Ķekava">
Gmina Ķekava

Ķekavas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Ķekava.

</doc>
<doc id="2150957" url="https://pl.wikipedia.org/wiki?curid=2150957" title="Wektor polaryzacji">
Wektor polaryzacji

Wektor polaryzacji – miara polaryzacji dielektryka, czyli jego reakcji na przyłożone pole elektryczne, równa sumie wszystkich momentów dipolowych cząsteczek dielektryka na element objętości.
Definicja.
Wektor polaryzacji definiujemy jako sumę momentów dipolowych na element objętości.
gdzie:
Dipole mogą być indukowane przez przyłożone pole elektryczne, mogą też być własnymi momentami cząsteczek dielektryka polarnego. Wektor polaryzacji jest skierowany tak jak momenty dipolowe, czyli od ładunków ujemnych do dodatnich – odwrotnie niż wektor natężenia pole elektrycznego. Wypadkowe pole wewnątrz dielektryka, w którym zachodzi polaryzacja wynosi
gdzie:
Jednostką wektora polaryzacji w układzie SI jest kulomb na metr kwadratowy: formula_11
Liniowy i izotropowy dielektryk w stałym polu.
W elektrostatyce w prostym przypadku jednorodnego dielektryka izotropowego wektor polaryzacji jest proporcjonalny do natężenia pola elektrycznego
gdzie:
Wtedy
gdzie:
W takim przypadku można też przypisać polaryzację dielektryka indukowanemu na jego powierzchni pozornemu ładunkowi związanemu, określonemu przez
gdzie:
W zmiennym polu elektrycznym.
W zmiennym polu elektrycznym polaryzacja nie nadąża za zmianami pola elektrycznego i wektor polaryzacji jest przesunięty w fazie w stosunku do przyłożonego pola. Podatność dielektryczna jest wtedy zespoloną funkcją częstotliwości:
Zależność podatności od częstotliwości nosi nazwę dyspersji. Część urojona podatności formula_20 opisuje straty dielektryczne.
Przypadek ogólny.
W przypadku ogólnym dielektryka anizotropowego i nieliniowego i-tą składową wektora polaryzacji możemy zapisać jako
Podatność dielektryczna staje się złożoną wielkością, a formula_22 jest tensorem formula_23 rzędu.
Pierwszy składnik, zawierający formula_24 opisuje podatność liniową. W dielektrykach izotropowych formula_25 dla formula_26 oraz formula_27 dla pozostałych – podatność elektryczna nie zależy wtedy od kierunku. Gdy warunki te nie są spełnione, wtedy podatność, a co za tym idzie również prędkość fali elektromagnetycznej w tym dielektryku i jego współczynnik załamania, będą zależały od kierunku – dielektryk wykaże dwójłomność optyczną.
Składniki z tensorami wyższych rzędów formula_28 formula_29 opisują polaryzację nieliniową. Może ona prowadzić na przykład do wystąpienia nieliniowych zjawisk optycznych – efektu Pockelsa, efektu Kerra, powielania częstości fali elektromagnetycznej czy samoogniskowania.

</doc>
<doc id="2150960" url="https://pl.wikipedia.org/wiki?curid=2150960" title="Gmina Lielvārde">
Gmina Lielvārde

Lielvārdes novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Lielvārde.

</doc>
<doc id="2150962" url="https://pl.wikipedia.org/wiki?curid=2150962" title="Gmina Līgatne">
Gmina Līgatne

Līgatnes novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Līgatne.

</doc>
<doc id="2150966" url="https://pl.wikipedia.org/wiki?curid=2150966" title="Fabianowo (Poznań)">
Fabianowo (Poznań)



</doc>
<doc id="2150968" url="https://pl.wikipedia.org/wiki?curid=2150968" title="Gmina Limbaži">
Gmina Limbaži

Gmina Limbaži () – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Limbaži.

</doc>
<doc id="2150970" url="https://pl.wikipedia.org/wiki?curid=2150970" title="Gmina Līvāni">
Gmina Līvāni

Līvānu novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Līvāni.

</doc>
<doc id="2150971" url="https://pl.wikipedia.org/wiki?curid=2150971" title="Wyścig Europy WTCC">
Wyścig Europy WTCC

Wyścig Europy WTCC – runda World Touring Car Championship rozegrana w 2008 na torze Autodromo Enzo e Dino Ferrari w mieście Imola we Włoszech. Zastąpiła ona w kalendarzu na sezon 2008 Wyścig Szwecji, który został odwołany na wniosek Szwedzkiego Narodowego Pełnomocnictwa Sportu, gdy WTCC nie doszło do komercyjnego porozumienia z organizatorami rundy. Jako że w sezonie 2008 był już Wyścig Włoch rozegrany na Monzy, rundę na Autodromo Enzo e Dino Ferrari nazwano Wyścigiem Europy. Wcześniej, w sezonie 2005, na Imoli odbył się Wyścig San Marino, a w sezonie 2009 Wyścig Włoch.

</doc>
<doc id="2150973" url="https://pl.wikipedia.org/wiki?curid=2150973" title="George Roth">
George Roth

George Roth (ur. 25 kwietnia 1911 w Los Angeles, zm. 31 października 1997 w Studio City) – amerykański gimnastyk, medalista olimpijski z Los Angeles.

</doc>
<doc id="2150981" url="https://pl.wikipedia.org/wiki?curid=2150981" title="Gmina Lubāna">
Gmina Lubāna

Lubānas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Lubāna.

</doc>
<doc id="2150984" url="https://pl.wikipedia.org/wiki?curid=2150984" title="Phil Erenberg">
Phil Erenberg

Phil Erenberg (ur. 16 marca 1909 w Loyewie, zm. w 2 lutego 1992 w West Hollywood) – amerykański gimnastyk, medalista Olimpijski z Los Angeles.

</doc>
<doc id="2150987" url="https://pl.wikipedia.org/wiki?curid=2150987" title="Gmina Lucyn">
Gmina Lucyn

Ludzas novads - jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Lucyn.

</doc>
<doc id="2150993" url="https://pl.wikipedia.org/wiki?curid=2150993" title="Bill Kuhlemeier">
Bill Kuhlemeier

Bill Kuhlemeier (ur. 14 stycznia 1908 w Waszyngtonie, zm. 8 lipca 2001 w Carlsbad) – amerykański gimnastyk, medalista Olimpijski z Los Angeles.

</doc>
<doc id="2150996" url="https://pl.wikipedia.org/wiki?curid=2150996" title="Beatles VI">
Beatles VI

Beatles VI – siódmy LP zespołu The Beatles wydany w USA przez wytwórnię Capitol (włącznie z The Beatles’ Story) a dziewiąty w ogóle wydany na rynku amerykańskim (Vee-Jay Records i United Artists Records w tym okresie również wydały po jednym albumie . LP ukazał się w wersji mono i stereo.
Historia.
"Beatles VI" zawiera dwa nagrania przygotowane specjalnie na rynek amerykański: „Bad Boy” i „Dizzy Miss Lizzy”, oba z repertuaru Larry’ego Williamsa i oba nagrane w dzień jego urodzin (10 maja 1965) (był to chyba jedyny przypadek, kiedy The Beatles nagrali coś specjalnie na rynek amerykański). Piosenka „Dizzy Miss Lizzy” znalazła się na brytyjskiej wersji albumu "Help!", natomiast „Bad Boy” została zamieszczona dopiero na kompilacyjnym albumie "A Collection of Beatles Oldies" z 1966.
Album "Beatles VI" zawierał ponadto:
Medley „Kansas City”/„Hey, Hey, Hey, Hey” został początkowo wydany tylko jako „Kansas City”. Po zwróceniu uwagi przez prawników Venice Music wytwórnia Capitol skorygowała błąd, umieszczając właściwy tytuł na nalepce longplaya, tytułu na okładce płyty nie udało się już jednak poprawić.
W ciągu pierwszych pięciu dni od chwili ukazania się, album sprzedano w ilości pół miliona egzemplarzy, osiągając milion 1 lipca 1965. 26 lipca album zadebiutował na pozycji 149. Listy Billboard 200 by w trzecim tygodniu osiągnąć pozycję 1., którą zajmował przez sześć tygodni.
11 kwietnia 2006 album "Beatles VI" ukazał się po raz pierwszy w wersji CD jako część wydawnictwa box set "The Capitol Albums, Volume 2" (numer katalogowy CDP 0946 3 57499 2 2). Wydano, tak jak przed laty, wersje mono i stereo, zamieszczając je na jednym krążku CD.
Lista utworów.
Wszystkie utwory, o ile nie zaznaczono inaczej, napisali John Lennon i Paul McCartney.
Strona pierwsza:
Strona druga:

</doc>
<doc id="2150998" url="https://pl.wikipedia.org/wiki?curid=2150998" title="Rowland Wolfe">
Rowland Wolfe

Rowland Wolfe (ur. 8 października 1914 w Dallas, zm. w 14 stycznia 2010 w Conroe) – amerykański gimnastyk, medalista olimpijski z Los Angeles.

</doc>
<doc id="2150999" url="https://pl.wikipedia.org/wiki?curid=2150999" title="Połuostrow Gowiena">
Połuostrow Gowiena



</doc>
<doc id="2151000" url="https://pl.wikipedia.org/wiki?curid=2151000" title="Gmina Madona">
Gmina Madona

Madonas novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Madona.

</doc>
<doc id="2151004" url="https://pl.wikipedia.org/wiki?curid=2151004" title="Geografia Chile">
Geografia Chile

Chile jest państwem o najbardziej wydłużonym kształcie na świecie. Chile położone jest w południowo-zachodniej części Ameryki Południowej i rozciąga się wąskim pasem wzdłuż wybrzeża Oceanu Spokojnego. Kraj ten cechuje się górzysto-wyżynnym krajobrazem i zróżnicowanym klimatem.
Powierzchnia, skrajne punkty i granice.
Powierzchnia całkowita - 756 950 km2
Kraj jest siódmym pod względem powierzchni w Ameryce Południowej.
Skrajne punkty: 
Rozciągłość południkowa wynosi 4300 km, a równoleżnikowa 468 km. W najwęższym miejscu Chile mają jedynie 90 km.
Chile graniczy z następującymi państwami:
Linia brzegowa - 6435 km.
Ukształtowanie poziome.
Wybrzeże Chile jest bardzo rozczłonkowane, w części południowej występują liczne fiordy. Bardzo liczne są przybrzeżne wyspy i przylądki. Środkowe (mniej więcej od 41°S) i północne wybrzeże jest słabo rozwinięte, urozmaicone przez sieć łagodnych zatok. Południowa część wybrzeża jest fiordowa, gdzie występują nagie skały, a wybrzeże w wielu miejscach jest wysokie i niedostępne. Środkowa i północna część wybrzeża nie różni zbyt od tego na południu. Niemal na całej długości linia brzegowa ma postać skalistą i niedostępną.
W skład terytorium Chile wschodzą także wyspy leżące w pewnym oddaleniu od wybrzeży Ameryki Południowej. Są to: Wyspa Wielkanocna i małe archipelagi Juan Fernández, Desventuradas oraz Sala y Gómez. Wyspa Wielkanocna o powierzchni 163 km² jest najbardziej odizolowaną zaludnioną wyspą na świecie, leży 3600 km od wybrzeża Ameryki Południowej. Niedaleko niej leży Sala y Gomez, zaś pozostałe wyspy znajdują się w odległości od około 500 do około 1000 km od wybrzeży Chile. 
Budowa geologiczna.
Chile jest krajem leżącym w obszarze mezozoicznych fałdowań alpejskich. Ciągnące się przez cały kraj Andy podlegały kilkakrotnym fałdowaniom. Część pasm andyjskich stanowią górotwory dolnopaleozoiczne, które wytworzone zostały jeszcze w orogenezie kaledońskiej. Na obecny kształt Andów wpłynęła plejstoceńska działalność wulkaniczna, która przetrwała do czasów dzisiejszych. Obszar Chile leży w strefie aktywnej sejsmicznie.
Okres plejstocenu wpłynął na obecny kształt Andów z racji zlodowaceń jakie miały miejsce w tym rejonie świata. Ślady te widoczne są na południu kraju, gdzie występują lodowce. W plejstocenie niektóre obszary podlegały ruchom wypiętrzającym lub wyginającym.
Andy chilijskie dzielą się na Kordylierę Nadbrzeżną i Kordylierę Główną Andyjską. Kordyliera Nadbrzeżna zbudowana jest głównie ze skał prekambryjskich w skład których wchodzą granity i sjenity. Częściowo występują też osadowe skały mezozoiczne. Kordyliera Główna Andyjska zbudowana jest z pochodzących z mezozoiku skał osadowych i wulkanicznych, które są poprzecinane licznymi intruzjami diabazów, bazaltów, trachitów i porfirów. Podłużne obniżenie między systemami górskimi to tzw. Dolina Środkowochilijska, która jest tektonicznego pochodzenia i wypełniają ją młode utwory osadowe.
Rzeźba.
Chile jest krajem górskim, przez całe terytorium z północy na południe ciągną się łańcuchy Andów, na południe od 42°S zwane Andami Patagońskimi. Andy Chilijskie dzielą się na dwa wymienione w poprzednim rozdziale główne łańcuchy. Układ rzeźby jest południkowy i podnosi się gwałtownie w kierunku wschodnim. Chile można podzielić na trzy regiony fizycznogeograficzne.
Północne Chile.
Północne Chile to obszar w całości zdominowany przez wyżyny i góry, który obniża się kierunku zachodnim. Kilka kilometrów od brzegu morskiego ciągnie się Kordyliera Nadbrzeżna, która jest silnie rozczłonkowana, szczególnie w części północnej. W południowej części jest obszar zwarty i osiąga 2500 m n.p.m. Góry te obniżają się w kierunku wschodnim gdzie znajdują się bezodpływowe kotliny zwane bolsonami. Przez ten region przebiega południkowe pasmo zwane Górami Domeyki (hiszp. "Cordillera Domeyko"), które wznosi się do 4260 m n.p.m. Między Kordyliera Nadbrzeżną, a Górami Domeyki leży pustynia Atakama o wymiarach 400 na 100 km.
Od wschodu wzdłuż granicy argentyńsko-chilijskiej ciągnie się Kordyliera Główna Andyjska, której poszczególne łańcuchy są rozczłonkowane przez suche doliny. Jest region najwyższej położony w Chile. Wznosi się tam najwyższy szczyt kraju – Ojos del Salado o wysokości 6880 m n.p.m. W Andach na terytorium Chile jest 2 085 gór wulkanicznych, a w kraju wznosi się 55 wulkanów, które są obecnie czynnymi stożkami. Wyżej wymieniony szczyt jest właśnie najwyższym na świecie drzemiącym wulkanem świata.
Środkowe Chile.
Środkowe Chile to region ciągnący się między 32° a 42°S czyli na odcinku około 1000 km. W tym regionie Kordyliera Nadbrzeżna jest obszarem górskim, leżącym nad samym oceanem, co oznacza, że w wielu miejscach góry schodzą wprost do oceanu. Poza tym brzeg morski niemal na całej długości Chile jest surowy i niedostępny. Obszar gór poprzecinamy jest dolinami rzecznymi. W tym regionie leży ciągnąca się na długości 900 km Dolina Środkowochilijska, leżący między Kordylierą Nadbrzeżną a Kordylierą Główną Andyjską. Jest to obszar nizinny, gdzie położona jest stolica kraju Santiago na wysokości 85 m n.p.m. Ciągnące się na wschodzie pasma Kordyliery Głównej Andyjskiej są równie wysokie jak te na północy. Najwyższy szczyt tego regionu – Tupungato ma 6570 m n.p.m. W tym regionie znajduje się najaktywniejszy sejsmicznie obszar, który leży między 31° a 45°S.
Chile Południowe.
Chile południowe leżące na południe od 42°S, wyróżniają się silnym rozwinięciem linii brzegowej. Znajdują się tam najwyższe partie Kordyliery Nadbrzeżnej, a Kordyliera Główna Andyjska zbliża się do oceanu i tworzy najniższe spośród łańcuchów chilijskich Andy Patagońskie. Na kształt tamtejszej rzeźby miały i wciąż mają spływające do oceanu lodowce.
Klimat.
Duża rozciągłość południkowa sprawia, że w Chile znajdują się cztery strefy klimatyczne. Północne Chile reprezentuje klimat zwrotnikowy suchy i wybitnie suchy. Środkowa część kraju to klimat podzwrotnikowy, który jest nieco zbliżony do klimatu śródziemnomorskiego. Południowe Chile to klimat umiarkowany znajdujący się pod bezpośrednim wpływem powietrza oceanicznego. Południowy skraj Chile (Ziemia Ognista i część Patagonii) to klimat subpolarny. Dodatkowo należy wziąć pod uwagę występowanie klimatu górskiego, jako że Chile są regionem górzystym i występują piętrowy układ klimatyczno-roślinny.
Klimat zwrotnikowy.
Klimat zwrotnikowy jaki panuje na północ od 30°S cechuje się suchością, a w wielu miejscach jest on wybitnie suchy. Taka odmiana występuje na pustyni Atakama. Występują tam najwyższe temperatury w kraju. Latem w najcieplejszym miesiącu styczniu, a także w lutym temperatury wynoszą od 27 °C do 23 °C, w ciągu dnia panuje upał. Zimy są dość ciepłe ze średnią temperaturą w lipcu-sierpniu od 16 °C do 19 °C. Występują spadki do kilku stopniu powyżej zera, nocą występują przymrozki. Region ten jest suchy lub bardzo suchy. Opady sięgają maksymalnie 100 mm rocznie, ale zazwyczaj nie osiągają tej wartości. W wielu miejscach północnego Chile, opady roczne wynoszą do 20 mm W samej zaś pustyni rocznie spada co najwyżej jedynie 1 mm i jest to w głównej mierze opad z mgły oraz rosa. Ponadto w niektórych miejscach pustyni Atakama jak w okolicach Iquique nie spada ani jedna kropla deszczu. Ostatni deszcz na pustyni Atakama, w jej najsuchszych miejsca spadł około 400 lat temu.
Klimat podzwrotnikowy.
Klimat podzwrotnikowy występuje między 30° a 40°S. Przebieg roczny temperatur jest zbliżony do tego jaki ma miejsce np. w Hiszpanii toteż klimat te jest zbliżony do śródziemnomorskiego. Latem średnia dobowa wynosi około 20-23 °C, maksymalnie do 34 °C. Zimą zaś średnio jest około 7 °C do 10 °C. W nocy występują przymrozki. Skrajne temperatury wynoszą -4 °C. Opady są tu zdecydowanie wyższe. Na północnym skraju tejże strefy średnia roczna wynosi co prawda jedynie 250 mm, ale dalej na południe szybko wzrasta, szczególnie dotyczy to strefy gór. Na południu strefy podzwrotnikowej opady sięgają 1000 mm rocznie, a w górach 2000 mm. Jako że jest to klimat podzwrotnikowy o cechach zbliżonych do klimatu śródziemnomorskiego, to maksima opadowe przypadają na miesiące zimowe. Wysoko w górach deszcz, a także śnieg pada w ciągu całego roku, bez wyraźnej pory suchej.
Klimat umiarkowany.
Klimat umiarkowany panuje na południu kraju między 40° a 52°S. Jest typowy klimat zbliżony do tego jaki panuje np. w Szkocji i w krajach zachodniej części Europy. W zależności od szerokości geograficznej temperatury latem wynoszą do 18 °C w północnej części tejże strefy do 10-12 °C na południu tej strefy. Zimy są chłodne na północy i zimne na południu. od 0 °C do 5 °C. W górach panują ujemne temperatury. Opady są wysokie, jest to klimat wybitnie oceaniczny i górski. Chile na tych szerokościach są wąskie co oznacza, że wpływ morskiego klimatu nakłada się na ten górski. Wynikiem tego jest to, że opady wszędzie są wysokie, a ich minimum wynosi 1 000 mm rocznie, a maksimum sięga 7 000 mm. Średnio notuje się 300 dnia z opadami. W górach przez większą część roku pada śnieg. Region ten czasami dostaje się pod wpływ mas powietrza pochodzącego z Antarktydy, co skutkuje występowaniem mrozów i opadów śniegu na terenach nadmorskich.
Klimat subpolarny.
Na południe od 52°S panuje klimat subpolarny. Klimat na Ziemi Ognistej jest stosunkowo suchy, co nie znaczy, że nie występują obfite opady deszczu. Temperatury są niskie, lata są dość chłodne, gdzie średnie wartości nie przekraczają 10 °C. Zimy często są mroźne, a region ten jest bezpośrednio wystawiony na działanie mas powietrza antarktycznego. Na Ziemi Ognistej ponadto występują silne wiatry, jako że region ten leży blisko prądu morskiego zwanego Prądem Wiatrów Zachodnich.
Wody.
Chile należą do zlewiska Oceanu Spokojnego, a sieć rzeczna jest słabo rozwinięta. Wszystkie rzeki kraju płyną mniej więcej w kierunku zachodnim, wypływając z pasm andyjskich i uchodzą do Pacyfiku. Ukształtowanie powietrzni kraju, oraz klimat warunkują taką a nie inną gęstość rzek (suchy klimat na północy) i ich długość (rzeźba terenu). Rzeki są przeważnie zasobne w wodę, szczególnie te wypływające z wysokich partii gór w środkowej i południowej części kraju. Najdłuższą rzeką Chile jest Loa mając 440 km długości. Rzeka ta jest wykorzystywana do sztucznego nawadniania, a powierzchnia dorzecza wynosi 34 tys. km2. Drugą ważną rzeką jest Biobío w środkowej części kraju, której długość wynosi 380 km, kolejną jest Rapel o długości 240 km. Gęsta sieć rzek występuje właśnie w środkowej części kraju. Najkrótsze rzeki, ale zasobne w wodę występują w południowej części kraju. Są one wykorzystywane w hydroenergetyce. Najbardziej zasobna jest płynąca na południu Baker, która ma duży potencjał hydroenergetyczny i jej przepływ wynosi 1500 m3. Na północy kraju występują głównie rzeki okresowe.
Jezior jest w kraju niewiele. Najwięcej akwenów występuje w południowej części kraju i są to jeziora polodowcowe. Największe to: Villarica, Panguipulli i Ranco. Na północy kraju, na pustyni Atakama znajduje się największe solnisko Ameryki Południowej – Salar de Atacama o powierzchni około 2300 km2. Na południowy krańcach Chile występuje liczne lodowce górskie.
Gleby.
Zróżnicowanie glebowe jest uwarunkowane rozciągłością południkową kraju (strefy klimatyczne), występowaniem łańcuchów górskich i obecnością wulkanów.
Sucha, północna część Chile jest zdominowane przez gleby inicjalne, a także czerwonobure gleby pustynne. Lokalnie występują w tym regionie sołonczaki. Największe skupiska słonych gleb ciągną się dookoła solniska – Salar de Atacama, które jest nazywane czasami słoną pustynią Atacama. Gleby słone na Atakama zawierają siarczany, azotany sodu i chlorki. Gleby aluwialne występują na równinach stożków napływowych i wymagają nawadniania. W północnej części kraju miejscami występują kwaśne gleby próchniczne powstałe z popiołów wulkanicznych. Obszary Andów pokryte są różnymi odmianami gleb górskich. Tereny górskie na północy pokryte są przez wysokogórskie gleby stepowe. Gleby te powstały z popiołów wulkanicznych i zawierają dużą ilość próchnicy. Najżyźniejsze gleby pokrywają tereny środkowego Chile. Występują tam brązowe, szarobrązowe i czerwonobrązowe gleby górskie. W Dolinie Środkowwochilijskiej występują bardzo żyzne gleby brązowe zwane glebami cynomonowymi. Stoki Andów pokrywają brunatne gleby leśne, a wyżej występują górskie gleby łąkowe. W wielu miejscach strefy górskiej Andów są zajęte przez czarnoziemy, a miejscami w dolinach rzek – gleby aluwialne. Południowa część kraju, gdzie ciągną się Andy Patagońskie tereny pokrywają torfiaste, brunatne i kwaśne gleby leśne, które są lokalnie zbielicowane. Na zawietrznych stokach gór występują stepowe gleby kasztanowe. Na Ziemi Ognistej wykształciły się torfiaste gleby łąkowe, które są miejscami zbielicowane, a także tereny te zajmują gleby bielicowe. Obszary obniżeń na Ziemi Ognistej pokrywają gleby torfowo-glejowe.
Flora.
Szata roślinna jest zróżnicowana i dobrze zachowana ze względu na dużą ilość obszarów chronionych oraz miejsc niedostępnych dla człowieka. Inną przyczyną jest stosunek liczby mieszkańców do powierzchni kraju i spora liczba miejsc słabo zaludnionych lub w ogóle nie zamieszkanych jak np. południe kraju i Ziemia Ognista. To wszystko sprawia, że szata roślinna pozostaje w stosunkowo nienaganny stanie. Aż 18% powierzchni Chile to tereny chronione, w kraju znajduje się 41 parków narodowych.
Na północy kraju formację roślinną stanowi roślinność efemeryczna, która istnieje dzięki występowaniu mgieł i osadzaniu się rosy. Roślinność ta pojawia się okresowo na pustyni Atakama. Pozostałe regiony zajmują uboga roślinność kserofityczna. Nad rzekami okresowymi rosną krzewy algarrobo, akacje, oraz zarośla kamyszu. W miejscach występowania mgieł pojawia się kwitnąca na żółto i liliowo oksalia. W pobliżu granicy z Argentyną tereny zajmuje puna. W przybrzeżnych, chłodnych wodach Pacyfiku (Prąd Peruwiański) występują liczne wodorosty.
Środkowa część kraju jest bogatsza w roślinność. W regionie tym przeważa roślinność śródziemnomorska. W jej skład wchodzą wiecznie zielone krzewy matorral i espinales oraz rośliny laurowe. Występuje tu również palma miodowa oraz święte drzewo Indian Mapuczów – canelo. Na południe od 37°S zaczyna się strefa lasów liściastych - głównie notofagus, gatunek spokrewniony z bukiem. W górach występuje piętrowy układ roślinności. W Dolinie Środkowochilijskiej powyżej 1200 m n.p.m. rosną podzwrotnikowe drzewa iglaste, do których należy cedrzyniec amerykański. Na wysokości 1 800 m n.p.m. rosną karłowate buki lenga i nire, tolerujące duże spadki temperatury. Dalej na południe, na obszarach zasobnych w wodę rosną bambusy quila, araukarie i notofagusy (bukany).
Na południu Chile wyraźnie jest widoczny piętrowy układ roślinności. W południowej części Chile do wysokości 500–600 m n.p.m. rosną wiecznie zielone krzewy i drzewa, w strefie 500-1 000 m n.p.m. – buki lenga i nire. Dla wysokości 1000–1200 m n.p.m. charakterystyczne są drzewa alerce oraz bukany. Na wysokości 1300–1800 m n.p.m. dominuje berberys, powyżej rozciąga się piętro łąk.
Fauna.
Obszar Chile należy do zoogeograficznej Krainy Neotropikalnej (Region Chilijsko-Patagoński). Na północy kraju w pustynnych zaroślach żyją pancerniki, żółwie i jaszczurki. Drapieżniki reprezentuje puma i lis aguarachaya. Na skalistych wybrzeżach kontynentu i wysp żyją liczne gatunki ptaków. Z ssaków zaś powszechnym gatunkiem jest foka. W lasach górskich typowym zwierzęciem jest pies magellański cuelpo, dziki ocelot pampasowy i mały gryzoń, koszatniczka pospolita. W Andach żyją także lamy i gwanako andyjskie, a w Patagonii strusie nandu. Niezwykle charakterystycznymi dla Chile gryzoniami są – żyjące głównie w półpustynnym, pokrytym zaroślami ekosystemie zwanym matorral, koszatniczki i szynszyle. Wysoko w Andach największym przedstawicielem ptaków jest kondor. Południowe wybrzeże, szczególnie na Ziemi Ognistej spotykanymi gatunkami są kolonie pingwinów, fok i lwów morskich. W wodach żyją wieloryby i delfiny, a także największy ssak morski - płetwal błękitny.
Ochrona przyrody.
Parki narodowe i obszary ścisłej ochrony przyrody stanowią 17,45% powierzchni kraju. Do znacznego zwiększenia ich powierzchni przyczynił się w znacznej mierze Douglas Tompkins, który przez wiele lat skupował grunty w szczególnie cennych przyrodniczo miejscach Chile.

</doc>
<doc id="2151009" url="https://pl.wikipedia.org/wiki?curid=2151009" title="Mys Gowiena">
Mys Gowiena



</doc>
<doc id="2151010" url="https://pl.wikipedia.org/wiki?curid=2151010" title="Mys Nawarin">
Mys Nawarin



</doc>
<doc id="2151011" url="https://pl.wikipedia.org/wiki?curid=2151011" title="Ed Gross">
Ed Gross

Ed Gross (ur. 19 września 1916, zm. 29 czerwca 1985 w Seattle) – amerykański gimnastyk, medalista Olimpijski z Los Angeles.

</doc>
<doc id="2151012" url="https://pl.wikipedia.org/wiki?curid=2151012" title="Mohamed Yusuf Salman">
Mohamed Yusuf Salman

Mohamed Yusuf Salman (ur. 26 lipca 1989) – bahrajński lekkoatleta specjalizujący się w trójskoku.
Jako junior młodszy zajął w 2005 roku czwarte miejsce na mistrzostwach świata w tej kategorii wiekowej. Rok później został pierwszy raz w karierze mistrzem Azji juniorów oraz odpadł w eliminacjach na mistrzostwach świata juniorów, a w 2007 zdobył brązowy medal igrzysk krajów arabskich. Duże sukcesy przyniósł mu rok 2008 kiedy został mistrzem Azji juniorów, a później zdobył brązowy medal juniorskim czempionacie globu. Bez powodzenia brał udział w mistrzostwach świata w Berlinie (2009). Stawał nam podium zawodów krajów arabskich.
Okazjonalnie startuje także w skoku w dal – największy sukces w tej konkurencji odnosił w 2008 roku kiedy był dziewiąty na halowych mistrzostwach Azji, zdobył złoto mistrzostw kraju oraz ustanowił w Manamie juniorski rekord Bahrajnu wynikiem 7,42.
Rekordy życiowe w trójskoku: hala – 15,97 (16 lutego 2014, Hangzhou); stadion – 16,70 (17 kwietnia 2009, Manama) – oba te rezultaty są aktualnymi rekordami Bahrajnu.

</doc>
<doc id="2151017" url="https://pl.wikipedia.org/wiki?curid=2151017" title="Bill Hermann">
Bill Hermann

Bill Hermann (ur. 11 stycznia 1912 w Filadelfii, zm. 6 października 2003 w Havertown) – amerykański gimnastyk, medalista Olimpijski z Los Angeles.

</doc>
<doc id="2151032" url="https://pl.wikipedia.org/wiki?curid=2151032" title="Towarzystwo Przyjaźni Polsko-Chińskiej">
Towarzystwo Przyjaźni Polsko-Chińskiej

Towarzystwo Przyjaźni Polsko-Chińskiej – istniejąca od 1957 roku organizacja pozarządowa stawiająca sobie za cel wszechstronne rozwijanie stosunków polsko-chińskich oraz promocję Chin w Polsce i Polski w Chinach. W tym celu organizuje konferencje, spotkania, wystawy, prelekcje. TPPCh współpracuje z Chińskim Ludowym Stowarzyszeniem Przyjaźni z Krajami Zagranicznymi i Ambasadą Chińskiej Republiki Ludowej w Rzeczypospolitej Polskiej.
Historia.
Zostało założone w 1957 roku w Gdańsku przez działaczy firm żeglugowych i spedycyjnych współpracujących z Chińską Republiką Ludową, takich jak Chipolbrok, Polskie Linie Oceaniczne i C. Hartwig Gdynia. Pierwszy zjazd odbył się 17 maja 1958 roku w Warszawie. W pierwszym okresie swojej działalności TPPCh rozwijało się dynamicznie przy aktywnym wsparciu ówczesnej administracji państwowej. Utworzono szereg oddziałów lokalnych, które w szczytowym okresie działalności skupiały łącznie 20 tys. członków. Towarzystwo wydawało wówczas miesięcznik "Chiny", a następnie "Horyzonty". Jego siedziba mieściła się w Pałacu Błękitnym przy ul. Senatorskiej w Warszawie.
Działalność Towarzystwa Przyjaźni Polsko-Chińskiej została przerwana na początku lat 60. wraz z rozłamem radziecko-chińskim. Po zamrożeniu stosunków polsko-chińskich Towarzystwo przestało "de facto" istnieć. Wznowiło działalność w 1985 roku, na fali normalizacji stosunków między blokiem wschodnim i Chinami. Odtworzono wówczas część struktur terenowych i zawiązano Klub Harbińczyków, zrzeszający Polaków urodzonych w Harbinie w północno-wschodnich Chinach. 
Po przemianach ustrojowych w Polsce w 1989 roku wstrzymano dotacje państwowe dla Towarzystwa, a jego działalność zaczęła ponownie zamierać. Rozpadła się większość struktur terenowych poza Krakowem i Kaliszem, a w 1997 roku władze Warszawy odebrały Towarzystwu jego siedzibę w Pałacu Błękitnym. Po 2000 roku nastąpiło częściowe ożywienie działalności TPPCh, odtworzono struktury w Gdańsku, Poznaniu, Łodzi, Olsztynie, Szczecinie oraz Koszalinie.

</doc>
<doc id="2151038" url="https://pl.wikipedia.org/wiki?curid=2151038" title="Johann Adam Wratislaw von Mitrowitz">
Johann Adam Wratislaw von Mitrowitz

Johann Adam Wratislaw von Mitrowtz, znany także jako "Jan Adam hrabě Vratislav z Mitrovic" (ur. 20 maja 1677 w Chotovinach, zm. 2 czerwca 1733 w Mödling) – czeski duchowny kościoła katolickiego, biskup ordynariusz hradecki w latach 1710–1721, a następnie litomierzycki od 1721 r., arcybiskup-nominat praski.
Życiorys.
Młodość.
Urodził się w 1677 roku jako syn Wenzela Adalberta Wratislawa von Mitrowitza, starosty powiatu bechyněńskie i Veroniki z domu Rziczan. Jego bratankiem był Johann Joseph Wratislaw von Mitrowitz, późniejszy biskup Hradec Králové. Pozostali bracia: Johann Augustin i Johann Wenzel także wstąpili do stanu duchownego.
Johann Adam Wratislaw von Mitrowitz studiował filozofię i prawo kościelne w Pradze, po czym wyruszył do Rzymu, gdzie uzyskał doktorat z filozofii w 1702 roku. W tym samym roku, 15 kwietnia został wyświęcony na księdza mimo nie posiadania wykształcenia teologicznego. W Pradze piastował godność kanonika katedralnego, a w 1703 roku został zatrudniony w miejscowej kurii arcybiskupiej. W 1707 roku objął probostwo w Starym Bolesławie. Dwa lata później został scholastykiem przy katedrze św. Wita.
Biskup hradecki.
Po śmierci ordynariusza hradeckiego, biskupa Tobiasza Johannesa Beckera został mianowany przez cesarza Józefa I Habsburga jego następcą. Prowizję od papieża Klemensa XI otrzymał 12 maja 1710 roku. Jego konsekracja biskupia miała miejsce jeszcze w tym samym roku – 14 czerwca, a głównym konsekratorem był kardynał Christian August z Saksonii-Zeitz, arcybiskup metropolita ostrzyhomski. Oficjalnie diecezję objął 8 września 1711 roku.
Podczas swoich rządów w diecezji wybudował w 1714 roku siedzibę kanoników katedralnych oraz ustanowił męczennika św. Klemensa współpatronem biskupstwa. W 1719 roku objął jeszcze probostwo w parafii Wszystkich Świętych w Pradze.
Biskup litomierzycki.
Ponadto podczas częstych nieobecności ordynariusza litomierzyckiego Hugona Franza von Königsegga-Rothenfelsa, Johann Adam Wratislaw von Mitowitz pełnił jego funkcję w zastępstwie, a po jego śmierci został przeniesiony na tamtejsze biskupstwo przez cesarza Karola VI w 1721 roku, co zostało aprobowane przez Stolicę Apostolską w tym samym roku. 3 maja 1722 roku odbył uroczysty ingres do litomierzyckiej katedry.
W Litomierzycach, gdzie cieszył się dobrą opinią wśród kleru i wiernych doprowadził do zwiększenia liczby tamtejszych kapłanów. Najważniejszym wydarzeniem w diecezji była kanonizacja Jana Nepomucena w 1729 roku, z której okazji w 1730 roku odbywały się liczne uroczystości na cześć nowego świętego, którymi osobiście kierował.
Nominacja na arcybiskupa.
W 1733 roku został wyznaczony przez cesarza na nowego arcybiskupa metropolitę praskiego. W tym celu udał się do Wiednia będąc poważnie chory. Nie doczekał jednak uzyskania zgody papieskiej, ponieważ zmarł w drodze powrotnej do Pragi w Mödling. Został pochowany w litomierzyckiej katedrze.

</doc>
<doc id="2151044" url="https://pl.wikipedia.org/wiki?curid=2151044" title="Osviel Hernández">
Osviel Hernández

Osviel Hernández (ur. 31 maja 1989) – kubański lekkoatleta specjalizujący się w trójskoku. 
W 2008 roku zdobył w Bydgoszczy srebrny medal podczas mistrzostw świata juniorów przegrywając tylko z Francuzem Teddy Tamgho.
Rekord życiowy: 17,49 (3 lutego 2012, Hawana). 

</doc>
<doc id="2151046" url="https://pl.wikipedia.org/wiki?curid=2151046" title="Samuel Manetoali">
Samuel Manetoali

Samuel Manetoali (ur. 24 stycznia 1969) – salomoński prawnik i polityk.
Kształcił się na University of Papua New Guinea, University of Tasmania i University of South Australia. Przed zaangażowaniem się w politykę prowadził praktykę prawniczą. 5 kwietnia 2006 dostał się do Parlamentu Narodowego z okręgu wyborczego Gao/Bugotu. W maju 2006 objął tekę sprawiedliwości w gabinecie Manasseha Sogavare. Kierował tym resortem do marca 2007. 21 grudnia 2007 został ministrem policji, bezpieczeństwa narodowego i więziennictwa w rządzie Dereka Sikuy. 5 maja 2009 przeszedł do ministerstwa gruntów i budownictwa mieszkaniowego. 4 sierpnia 2010 ponownie uzyskał mandat deputowanego. Zdobył 2479 głosów. 27 sierpnia 2010 został mianowany ministrem kultury i turystyki w rządzie Danny’ego Philipa.

</doc>
<doc id="2151049" url="https://pl.wikipedia.org/wiki?curid=2151049" title="Ibson">
Ibson

Ibson, właśc. Ibson Barreto da Silva (ur. 7 listopada 1983 w Niterói) – piłkarz brazylijski grający na pozycji środkowego pomocnika. Od 2017 roku jest zawodnikiem klubu Minnesota United FC.
Kariera klubowa.
Karierę piłkarską Ibson rozpoczął w klubie CR Flamengo z miasta Rio de Janeiro. Do 2002 roku występował w drużynach juniorskich, a w 2003 roku awansował do pierwszej drużyny. 15 czerwca 2003 zadebiutował w barwach Flamengo w Série A w wygranym 2:1 meczu z CR Vasco da Gama. W debiutanckim sezonie rozegrał we Flamengo 7 spotkań, ale już w następnym był podstawowym zawodnikiem zespołu. Wraz z Flamengo dotarł do finału Copa do Brasil oraz wygrał dwa inne trofea – Campeonato Carioca i Taça Guanabara.
Na początku 2005 roku Ibson przeszedł za 1,8 miliona euro z Flamengo do FC Porto. W portugalskiej ekstraklasie zadebiutował 5 lutego 2005 w wygranym 2:1 wyjazdowym spotkaniu z GD Estoril-Praia, gdy w ostatniej minucie zmienił Héldera Postigę. Następnie do końca sezonu grał w podstawowym składzie Porto i zdobył w nim zarówno Puchar Portugalii, Superpuchar oraz mistrzostwo kraju. W sezonie 2005/2006 i 2006/2007 był rezerwowym w Porto. Wówczas dwukrotnie wywalczył mistrzostwo kraju oraz po jednym razie puchar i superpuchar kraju (oba w 2006 roku).
Na początku 2007 roku Ibson został wypożyczony z Porto do Flamengo. W 2007 roku strzelił 6 goli dla Flamengo, a w następnym – 11. W lipcu 2008 wypożyczenie zostało przedłużone o kolejny rok. W 2008 i 2009 roku wywalczył z Flamengo mistrzostwo stanowe, a w tym drugim przypadku został też mistrzem kraju.
13 lipca 2009 roku Ibson został sprzedany z Porto do Spartaka Moskwa za kwotę 5 milionów euro. Zadebiutował w nim 1 sierpnia 2009 w wygranym 4:0 domowym spotkaniu z Kubaniem Krasnodar.
W 2011 roku Ibson odszedł ze Spartaka do Santosu FC.

</doc>
<doc id="2151057" url="https://pl.wikipedia.org/wiki?curid=2151057" title="Cee-Lo Green">
Cee-Lo Green



</doc>
<doc id="2151070" url="https://pl.wikipedia.org/wiki?curid=2151070" title="Benonici">
Benonici



</doc>
<doc id="2151083" url="https://pl.wikipedia.org/wiki?curid=2151083" title="Closer (album Josha Grobana)">
Closer (album Josha Grobana)

Closer – multiplatynowy i najlepiej sprzedający się album amerykańskiego piosenkarza i pisarza piosenek Josha Grobana. Został wydany 11 listopada 2003 roku pod nadzorem Davida Fostera. Połowa piosenek wykonywana jest w języku angielskim, pozostałe po włosku, hiszpańsku i francusku.
Informacje o albumie.
Jest to druga płyta Josha. Artysta wierzył, że jest ona lepszym odzwierciedleniem jego osoby i że w ten sposób fani podczas słuchania będą mogli dowiedzieć się czegoś więcej o jego osobowości.
Album zadebiutował w zestawieniu Billboard 200 na czwartym miejscu przy sprzedaży 375 tysięcy kopii w pierwszym tygodniu. W styczniu 2004 krążek wspiął się na pierwszą pozycję w dziewiątym tygodniu obecności na liście i pozostał na niej przez 98 tygodni. Sukces ten był poprzedzony kampanią reklamową sieci Target.
Płyta jest wielkim sukcesem artysty. Zostało sprzedanych ponad 6 milionów kopii albumu w samych tylko Stanach Zjednoczonych. Krążek osiągnął trzecie miejsce na liście najlepiej sprzedających się płyt w 2004 na "Billboard 200".
Cover utworu Briana Kennedy’ego "You Raise Me Up" był 73 na liście "Billboard Hot 100" oraz zajął pierwsze miejsce na liście "Adult Contemporary". Ponadto RIAA przyznała mu miano platyny. Piosenka "Remember When it Rained" była piętnasta na liście "Adult Contemporary"

</doc>
<doc id="2151085" url="https://pl.wikipedia.org/wiki?curid=2151085" title="Honor Society">
Honor Society

Honor Society – amerykański zespół poprockowy, założony w 2004 roku. Ich debiutancki album "Fashionably Late" wydany został 15 sierpnia 2009. Album ten zadebiutował na 18. miejscu na liście Billboard 200.

</doc>
<doc id="2151086" url="https://pl.wikipedia.org/wiki?curid=2151086" title="Delżyłer">
Delżyłer

Delżyłer (ukr. Дельжилер) – wieś na Ukrainie, w rejonie białogrodzkim obwodu odeskiego. Wieś liczy 4071 mieszkańców. 97% mieszkańców stanowią Bułgarzy.
Znajduje się w południowej Besarabii. Wcześniej do XVIII wieku miejscowość była zamieszkiwana przez tabor tatarów. Po przyłączeniu terytorium do Rosyjskiego Imperium w 1818 roku w miejscu taboru została założona wieś przez bułgarskich emigrantów. W latach 1947-2016 nazywała się Dmytriwka.

</doc>
<doc id="2151098" url="https://pl.wikipedia.org/wiki?curid=2151098" title="Ulice San Francisco">
Ulice San Francisco

Ulice San Francisco "(org. The Streets of San Francisco)" – amerykański serial kryminalny zrealizowany w latach 1972–1977. Głównymi bohaterami jest para policjantów z San Francisco; doświadczony detektyw Mike Stone i młody inspektor Steve Keller.
Krótki opis.
Serial był przepustką do filmowej kariery początkującego wówczas Michaela Douglasa. Douglas wystąpił w 98 odcinkach serialu, zrezygnował z roli w 1976 r. W ostatniej serii z lat 1976-77 zastąpił go Richard Hatch.
Emisja w Polsce.
Serial był również niezwykle popularny w Polsce. W 1990 r. emitowany w czwartkowe popołudnia w TVP1. Następnie wyświetlany był w telewizji Polsat pod koniec lat 90., a obecnie nadaje go stacja CBS Action.

</doc>
<doc id="2151103" url="https://pl.wikipedia.org/wiki?curid=2151103" title="Izba Reprezentantów Oklahomy">
Izba Reprezentantów Oklahomy

Izba Reprezentantów Oklahomy ("Oklahoma House of Representatives") - izba niższa parlamentu stanowego amerykańskiego stanu Oklahoma. Składa się ze 101 członków wybieranych na dwuletnią kadencję w jednomandatowych okręgach wyborczych, z zastosowaniem ordynacji większościowej. 
Do Izby może kandydować obywatel USA, najpóźniej w dniu wyborów kończący 21 lat i zamieszkujący na terenie okręgu wyborczego, z którego kandyduje. Deputowany nie może przenieść swojego miejsca zamieszkania poza granice swego okręgu przez cały okres trwania kadencji, pod rygorem utraty mandatu. Dodatkowo w Oklahomie obowiązuje zasada, iż łączny czas zasiadania w parlamencie stanowym nie może przekroczyć 12 lat w ciągu całego życia polityka - wlicza się w to wszystkie jego dotychczasowe kadencje, w obu izbach.
Kierownictwo.
"stan na 12 listopada 2010"

</doc>
<doc id="2151113" url="https://pl.wikipedia.org/wiki?curid=2151113" title="Fight Night Round 4">
Fight Night Round 4

Fight Night Round 4 – komputerowa gra sportowa o tematyce bokserskiej, wyprodukowana przez EA Sports i wydana w 2009 roku przez Electronic Arts. Jest to część serii gier "Fight Night". 
Na okładce gry umieszczeni są Muhammad Ali i Mike Tyson.

</doc>
<doc id="2151116" url="https://pl.wikipedia.org/wiki?curid=2151116" title="Michał Chojara">
Michał Chojara

Michał Stanisław Chojara (ur. 26 kwietnia 1955 w Ostrowcu Świętokrzyskim) – polski samorządowiec, od 1996 do 2010 burmistrz miasta i gminy Pniewy.
Życiorys.
W 1981 ukończył studia na Politechnice Poznańskiej i otrzymał tytuł magistra inżyniera. W 2002 ukończył podyplomowe Studium Prawa Samorządowego na Polskiej Akademii Nauk.
W 1994 uzyskał mandat radnego pniewskiej Rady Miejskiej oraz został wybrany delegatem na Sejmik Wojewódzki z gminy Pniewy. W 1996, 1998, 2002 i 2006 był wybierany na burmistrza gminy Pniewy. W 2010 i 2014 przegrywał wybory z Jarosławem Przewoźnym.
Od 1996 jest honorowym członkiem Bractwa Kurkowego Pniewy. Od 2002 był członkiem Komitetu Sterującego (do 2006), Wielkopolskiego Zespołu ds. Innowacji powołanego przez Marszałka Województwa Wielkopolskiego (do 2008) oraz jest członkiem Wojewódzkiej Rady Bezpieczeństwa Ruchu Drogowego. Członek Zespołu ds. Edukacji i Nauki powołanego przez marszałka województwa wielkopolskiego (od 2008).
Od 1999 do 2010 był prezesem Klubu Sportowego Sokół Pniewy. Był (od 2004) członkiem zarządu Wielkopolskiego Związku Piłki Nożnej. W 2008 został też przewodniczącym Klubów Strefy Poznańskiej Wielkopolskiego Związku Piłki Nożnej. Od 2002 do 2011 przewodniczący Stowarzyszenia Gmin i Powiatów Wielkopolskich.
W 2010 został przewodniczącym Zarządu Powiatowego Platformy Obywatelskiej. W 2014 z jej listy kandydował bezskutecznie do rady powiatu szamotulskiego, a w 2018 z listy Koalicji Obywatelskiej do sejmiku województwa wielkopolskiego.
W 2008 został odznaczony Złotą Odznaką Honorową Polskiego Związku Piłki Nożnej. 
Życie prywatne.
Żonaty z Ireną Nowicka-Chojarą, lekarzem pediatrą. Mają dwoje dzieci, córkę Agnieszkę i syna Piotra.

</doc>
<doc id="2151118" url="https://pl.wikipedia.org/wiki?curid=2151118" title="Eduard Michan">
Eduard Michan

Eduard Michan, biał. Эдуард Міхан (ur. 7 czerwca 1989) – białoruski lekkoatleta specjalizujący się w wieloboju. 
W 2007 roku uplasował się na siódmym miejscu podczas mistrzostw Europy juniorów, a w 2008 został wicemistrzem świata w tej kategorii wiekowej. Tuż za podium, na czwartym miejscu, ukończył rywalizację na młodzieżowych mistrzostwach Starego Kontynentu w 2009 roku. Na mistrzostwach Europy w Barcelonie (2010) był ósmy, a w 2011 zajął jedenastą lokatę w halowym czempionacie Europy. Reprezentant Białorusi w pucharze Europy w wielobojach lekkoatletycznych. 
Stawał na podium mistrzostw Białorusi w hali i na stadionie w różnych konkurencjach. 
Rekordy życiowe: dziesięciobój – 8152 pkt. (15 lipca 2011, Ostrawa); siedmiobój (hala) – 6145 pkt. (24 stycznia 2013, Homel). 

</doc>
<doc id="2151119" url="https://pl.wikipedia.org/wiki?curid=2151119" title="Jan Borowski (architekt)">
Jan Borowski (architekt)

Jan Borowski (ur. 25 lutego 1890 w Petersburgu, zm. 25 października 1966) – polski architekt, konserwator zabytków na Wileńszczyźnie, pierwszy wojewódzki konserwator w Gdańsku (do 1951 roku), wykładowca.
Był synem Grzegorza Borowskiego, inżyniera budowy okrętów, który pochodził z Rudnik w powiecie głębockim na Witebszczyźnie, oraz Jadwigi z Szymanowskich. Jan Borowski po ukończeniu szkoły realnej w 1907 rozpoczął studia w Instytucie Inżynierów Cywilnych w Petersburgu, w Dziale Architektury, które ukończył 10 maja 1917.
Pracę zawodową rozpoczął w zakładach amunicyjnych w Mikołajowie w guberni chersońskiej (120 km od Odessy) i wkrótce objął tam kierownictwo biura architektonicznego. Po I Wojnie światowej, w 1920 Jan Borowski przybył w nowe granice Polski i zamieszkał w Starachowicach, gdzie zaprojektował warsztaty dla nowej fabryki amunicji, a także budynki dla zaprojektowanego przez siebie osiedla urzędniczego i robotniczego wraz z drewnianym kościołem. Po zakończeniu budowy fabryki i osiedli, w 1924 prowadził przez pół roku prywatną praktykę architektoniczną w Warszawie.
Działalność na Wileńszczyźnie w latach 1925-1945.
W 1925 wyjechał do Wilna i został zatrudniony w katedrze Historii Architektury i Budownictwa Uniwersytetu Wileńskiego. Przez dwa lata zastępował prof. Juliusza Kłosa w wykładach z Historii Architektury. W 1929 został wysłany do Francji, gdzie prowadził badania architektury średniowiecznej. Na skutek likwidacji Działu Architektury przy Wydziale Sztuk Pięknych Uniwersytetu Stefana Batorego w Wilnie, powierzono Borowskiemu przy tym samym Wydziale – wykłady z geometrii wykreślnej, perspektywy i dekoracji teatralnej. W dniu 15 grudnia 1929 nadano mu tytuł docenta. Równolegle z pracą na Uniwersytecie, od 1 lutego 1929 Borowski prowadził zajęcia na Wydziale Budowlanym Państwowej Szkoły Technicznej im. Marszałka Józefa Piłsudskiego w Wilnie. Pracował w niej do 1945 roku mimo okupacji miasta przez kolejno wojska litewskie, radzieckie i niemieckie. Prowadził także tajne wykłady z historii architektury i sztuki.
16 sierpnia 1945 przyjechał do Warszawy, gdzie rozpoczął pracę jako konserwator w Państwowej Pracowni Konserwacji Zabytków Architektury. Następnie wyjechał do Wrocławia, gdzie dokonał oceny zniszczeń zabytkowych budowli na terenie Starego Miasta. Od 26 sierpnia do 13 września 1945 dokonał lustracji 25 kościołów, ratusza oraz 34 domów przy Rynku i przyległych ulicach. Wynik lustracji opisał na 58 stronach rękopisu.
Działalność w Gdańsku po roku 1945.
15 października 1945 przyjechał do Gdańska i niezależnie od pracy konserwatorskiej zaczął pracę na Politechnice Gdańskiej na stanowisku kierownika Katedry Historii Architektury Powszechnej na Wydziale Architektury. Oficjalnie na stanowisko konserwatora w Gdańsku został powołany w marcu 1946 i pełnił tę funkcję do 1951. Prowadził wykłady z Historii Architektury, a od 1953 z Konserwacji Zabytków, opracowując jednocześnie skrypt z tego przedmiotu. Od 1950 prowadził także wykłady z Historii Architektury w Wyższej Szkole Sztuk Plastycznych w Gdańsku.
Prof. Stanisław Lorentz ocenił wkład Jana Borowskiego w ratowanie zabytków Gdańska następująco: Jego żoną była Halina de domo Szumska-Szuman. Został pochowany na Cmentarzu Oliwskim w Gdańsku (kwatera 8-9-9).
Projekty.
Po przeprowadzonym w 1934 konkursie, adaptował i zrekonstruował szereg obiektów w Zułowie, rodzinnym majątku Marszałka Józefa Piłsudskiego, który został przeznaczony na Muzeum Pamięci Narodowej. W akcie erekcyjnym z 13 maja 1935 umieszczono też jego nazwisko jako kierownika odbudowy tego majątku.
Zaprojektował m.in. kościoły w takich miejscowościach jak: Tymienica, Podborze, Leonpol, Wawiórka, Olany, Raduń, Nowe Święciany, Nowa Wilejka, Rudziszki, Wojstom, Cudzeniszki, Miłaszewo, Horodziej, Soleczniki, Jaszuny, Idołta, Gdynia (po 1945 roku). Wśród jego projektów budowane były również szkoły, domy a także liczne pomniki.

</doc>
<doc id="2151125" url="https://pl.wikipedia.org/wiki?curid=2151125" title="Arkadiusz Woźniak">
Arkadiusz Woźniak

Arkadiusz Woźniak (ur. 1 czerwca 1990 w Lubinie) – polski piłkarz występujący na pozycji napastnika w polskim klubie Zagłębie Lubin.
Kariera klubowa.
Woźniak jest wychowankiem Zagłębia Lubin. Początkowo występował w zespołach juniorskich i drużynie rezerw Zagłębia. Rundę jesienną sezonu 2009/10 spędził jeszcze jako zawodnik drużyny Młodej Ekstraklasy, jednakże w rundzie rewanżowej został włączony do kadry pierwszego zespołu. 14 marca 2010 roku w spotkaniu z Arką Gdynia zadebiutował w Ekstraklasie. 28 sierpnia 2010 roku podczas meczu z Arką zdobył swoją pierwszą bramkę na boiskach Ekstraklasy. 25 lutego 2014 roku został do końca sezonu 2013/14 wypożyczony do Górnika Łęczna.
Kariera reprezentacyjna.
Na początku września 2010 roku Woźniak został dodatkowo powołany przez Stefana Majewskiego do kadry do lat 23 na spotkanie towarzyskie z reprezentacją Iranu. 4 września 2010 roku w spotkaniu z Iranem Woźniak zadebiutował w reprezentacji U-23. 16 września 2010 roku Woźniak ponownie otrzymał powołanie do zespołu do lat 23. 16 grudnia 2011 roku Woźniak zadebiutował w reprezentacji Polski podczas spotkania towarzyskiego z Bośnią i Hercegowiną.

</doc>
<doc id="2151131" url="https://pl.wikipedia.org/wiki?curid=2151131" title="Diecezja Naha">
Diecezja Naha

Diecezja Naha – diecezja Kościoła rzymskokatolickiego w Japonii, obejmująca Okinawę i Wyspy Riukiu. Powstała 18 września 1972 roku, w wyniku wyłączenia części terytorium z diecezji Kagoshimy. Siedzibą biskupa jest stolica Okinawy, Naha.

</doc>
<doc id="2151135" url="https://pl.wikipedia.org/wiki?curid=2151135" title="Jan Mořic Gustav z Manderscheid-Blankenheimu">
Jan Mořic Gustav z Manderscheid-Blankenheimu

Johann Moritz Gustav von Manderscheid-Blankenheim (ur. 12 czerwca 1676 r. w Blankenheim; zm. 26 października 1763 r. w Pradze) – niemiecki duchowny kościoła katolickiego, biskup ordynariusz Wiener Neustadt w latach 1721-1733, arcybiskup metropolia praski i prymas Czech od 1733 r.
Życiorys.
Urodził się w 1676 r. w Blankenheim. Od 1685 r. związany był z dworami biskupimi w Kolonii i Strasburgu. Już wtedy został kanonikiem w kolegiacie św. Gereona w Kolonii, a następnie kanonikiem katedralnym we wspomnianych biskupstwach. Zajmował kierownicze stanowiska w administracji księstw-elektoratów biskupich w Kolonii i Trewirze. Poprzez swoją działalność dyplomatyczną został dostrzeżony na dworze cesarskim Habsburgów. Z tego względu zyskał poparcie cesarza Karola VI, który nominował go 18 czerwca 1721 r. na ordynariusza diecezji Wiener Neustadt. Nim otrzymał prowizję papieską na to stanowisko, wpierw został wyświęcony na prezbitera 3 września tego samego roku. Rządy w diecezji objął w 1722 r. Mimo pobytu w Austrii zachował znaczne wpływy w Kolonii - w 1725 r. został mianowany prepozytem tamtejszej kapituły katedralnej.
W Wiener Neustadt koncentrował wszystkie swoje wysiłki na rzecz zapewnienia bytu ekonomicznego swojego małego pod względem zajmowanej powierzchni biskupstwa. 22 czerwca 1733 r. cesarz powołał go na stanowisko arcybiskupa praskiego przez co musiał zrzec się władzy w swojej diecezji. We wrześniu 1734 r. objął uroczyste rządy w Pradze, odbywając ingres do katedry św. Wita. Skutecznie prowadził na obszarze swojej archidiecezji proces rekatolicyzacyjny w czym pomocą służyli mu wikariusz generalny oraz opat klasztoru na Strahowie.
W 1741 r. w czasie wojny o sukcesję austriacką, po zajęciu Pragi przez Bawarczyków został zmuszony do koronacji na króla Czech Karola VII Wittelsbacha. Po przejęciu z powrotem kraju przez Habsburgów w 1743 r. koronował na nową władczynię prawowitą następczynię Karola VI - Marię Teresę. Mimo to został oskarżony o zdradę za co spotkała go kara w postaci zakazu nabywania jakichkolwiek dóbr przez kurię za jego życia. Zmarł dwadzieścia lat później w 1763 r. w Pradze.

</doc>
<doc id="2151138" url="https://pl.wikipedia.org/wiki?curid=2151138" title="Zbór Kościoła Zielonoświątkowego &quot;Zbór w Trzciance&quot;">
Zbór Kościoła Zielonoświątkowego &quot;Zbór w Trzciance&quot;



</doc>
<doc id="2151139" url="https://pl.wikipedia.org/wiki?curid=2151139" title="Tegan &amp; Sara">
Tegan &amp; Sara



</doc>
<doc id="2151141" url="https://pl.wikipedia.org/wiki?curid=2151141" title="Daniel Joseph Mayer von Mayern">
Daniel Joseph Mayer von Mayern



</doc>
<doc id="2151144" url="https://pl.wikipedia.org/wiki?curid=2151144" title="Zbór Kościoła Zielonoświątkowego &quot;Kościół na Zaciszu&quot;">
Zbór Kościoła Zielonoświątkowego &quot;Kościół na Zaciszu&quot;



</doc>
<doc id="2151147" url="https://pl.wikipedia.org/wiki?curid=2151147" title="Anette Wilhelm">
Anette Wilhelm

Anette Wilhelm, z domu Svensson (ur. 22 marca 1972 w Sztokholmie) – szwedzka curlerka, wózkarka, dwukrotna brązowa medalistka zimowych igrzysk paraolimpijskich. Reprezentuje Södertälje Curlingklubb.
Wilhelm zaczęła grać w curling na wózkach w 1999. Od 1986 w wyniku wypadku samochodowego dotknięta jest paraplegią. 
Na arenie światowej zadebiutowała jako druga w zespole Jalle Jungnella. Od sezonu 2003/2004 objęła pozycję otwierającej. W 2002 i 2005 Szwedzi dochodzili do małych finałów mistrzostw świata. Oba mecze przegrali nie zdobywając żadnego punktu. 
Pierwszym medalowym sukcesem Wilhelm było wywalczenie brązowych medali na Zimowych Igrzyskach Paraolimpijskich 2006. W meczu o 3. miejsce Szwedzi pokonali Norwegów (Geir Arne Skogstad) 10:2. Anette była także częścią reprezentacji cztery lata później. Zespół z Södertälje awansował do fazy play-off, przegrał 5:10 półfinał przeciwko Kanadzie (Jim Armstrong). Ostatecznie Wilhelm wraz z drużyną obroniła brązowe medale zwyciężając 7:5 nad Amerykanami (Augusto Jiminez Perez).
Rok przed drugim występem na paraolimpiadzie, Wilhelm grała na MŚ 2009. Szwedzi zakwalifikowali się z drugiego miejsca w Round Robin do Page play-off. W pierwszym spotkaniu zwyciężyli nad Niemcami (Jens Jäger) przegrali jednak mecz finałowy z Kanadą (Jim Armstrong). Po trzech latach, w 2012 Szwecja zajęła 6. miejsce.
Wilhelm jest żoną Thomasa, trenera zespołu Jungnella, z którym ma dwójkę dzieci. Mieszka w Sztokholmie i pracuje jako księgowa.

</doc>
<doc id="2151153" url="https://pl.wikipedia.org/wiki?curid=2151153" title="Firework (singel Katy Perry)">
Firework (singel Katy Perry)

„Firework” – piosenka napisana przez amerykańską piosenkarkę Katy Perry, Mikkela S. Eriksena, Tora Erika Hermansena, Ester Dean oraz Sandy Wilhelm. Została wydany jako trzeci singiel z albumu "Teenage Dream" 26 października 2010 roku w formie dystrybucji cyfrowej. Perry uznała "Firework" za swoją ulubioną piosenkę z trzeciego albumu.
Teledysk.
Wideoklip został nagrany 28 września 2010 roku w Budapeszcie, a jego reżyserem jest Dave Meyers. Wideo otwiera Perry spoglądająca na miasto z balkonu, gdy śpiewa refren piosenki z jej piersi wystrzeliwują fajerwerki. W teledysku jest kilka wątków m.in. nieśmiała dziewczyna z nadwagą, która znajduje w sobie odwagę, by wskoczyć do basenu z przyjaciółmi, chłopak decydujący się na okazanie swojego zauroczenia innemu chłopakowi, dziewczynka chora na białaczkę, która wychodzi na ulicę mimo utraty włosów, napadnięty w ciemnej uliczce mężczyzna, który prezentuje przed bandytami swoje magiczne zdolności i chłopaka, który uspokaja kłótnie rodziców. Finałowa scena przedstawia młodzież tańczącą razem z Perry na dziedzińcu Zamku Królewskiego. Z ich ciał wystrzeliwują fajerwerki. Premiera teledysku odbyła się 15 października 2010 roku na kanale VEVO.
Do uczestnictwa na planie teledysku zostali zaproszeni europejscy fani Katy Perry (w tym 40 Polaków). Było to skutkiem kampanii reklamowej dla Deutsche Telekom (właściciela sieci Era, obecnie – T-Mobile), w której Katy Perry wzięła udział. Przez co jednocześnie piosenkarka została zobowiązana do dania koncertów we wszystkich 8 państwach objętych tym projektem. W Polsce mogliśmy ją zobaczyć 5 października 2010 roku w klubie „Stodoła” w Warszawie.
Żeby być wśród 40 szczęśliwców z Polski i znaleźć się na planie teledysku trzeba było wejść na stronę internetową oficjalnego patrona – Ery (obecnie: T-Mobile). Za pomocą konta na YouTube wrzucić filmik na tę stronę, w którym miało się przekonać piosenkarkę, o konieczności obecności w wideoklipie poprzez np. zaprezentowanie swojego talentu czy ciekawym monologu. Przez 35 dni codziennie ktoś wygrywał. Dodatkowo 5 miejsc na koniec rozdawali internauci. Jednym ze zwycięzców był Rafał, który dodatkowo wziął udział w nagraniach reklam na rzecz PTC sp. z o.o. Udział w kampanii reklamowej nie był równoznaczny z udziałem w teledysku, o czym nieprawidłowo informowały portale plotkarskie. 

</doc>
<doc id="2151155" url="https://pl.wikipedia.org/wiki?curid=2151155" title="Anette Svensson">
Anette Svensson



</doc>
<doc id="2151160" url="https://pl.wikipedia.org/wiki?curid=2151160" title="Mihail Dudaš">
Mihail Dudaš

Mihail Dudaš (srb. Михаил Дудаш; ur. 1 listopada 1989 w Nowym Sadzie) – serbski lekkoatleta specjalizujący się w wielobojach.
Zajął piętnaste miejsce w mistrzostwach Europy juniorów w Hengelo (2007). W 2008 roku wywalczył brązowy krążek juniorskich mistrzostw świata, a w 2009 także był trzeci i zdobył brąz na młodzieżowym czempionacie Starego Kontynentu. W 2011 ponownie był trzeci podczas młodzieżowych mistrzostw Europy. W 2013 roku został brązowym medalistą halowych mistrzostw Europy w Göteborgu. Trzy lata później został brązowym medalistą czempionatu na Starym Kontynencie w Amsterdamie, a w 2017 zajął 14. miejsce w halowych mistrzostwach Europy w Belgradzie, a także nie ukończył rywalizacji wieloboistów podczas mistrzostw świata w Londynie.
Reprezentuje Serbię w drużynowych mistrzostwach Europy w skoku w dal oraz biegach rozstawnych 4 × 100 i 4 × 400 metrów.

</doc>
<doc id="2151164" url="https://pl.wikipedia.org/wiki?curid=2151164" title="Lista zawodów w łyżwiarstwie synchronicznym w roku 2010">
Lista zawodów w łyżwiarstwie synchronicznym w roku 2010

Lista zawodów w łyżwiarstwie synchronicznym w roku 2010, obejmuje ważniejsze zawody, rozegrane w tym roku, w łyżwiarstwie synchronicznym. W dyscyplinie tej pojęcie sezonu, obejmuje okres od stycznia do kwietnia, choć w zawodach krajowych, zdarzają się imprezy, rozgrywane jesienią przed. 

</doc>
<doc id="2151166" url="https://pl.wikipedia.org/wiki?curid=2151166" title="Harangozó">
Harangozó

Harangozó:

</doc>
<doc id="2151168" url="https://pl.wikipedia.org/wiki?curid=2151168" title="Reprezentacja Kostaryki U-17 w piłce nożnej mężczyzn">
Reprezentacja Kostaryki U-17 w piłce nożnej mężczyzn

Reprezentacja Kostaryki U–17 w piłce nożnej – młodzieżowa reprezentacja Kostaryki sterowana przez Kostarykański Związek Piłki Nożnej. Jej największym sukcesem jest pięciokrotne mistrzostwo strefy CONCACAF.

</doc>
<doc id="2151182" url="https://pl.wikipedia.org/wiki?curid=2151182" title="Powiat jezioroski">
Powiat jezioroski



</doc>
<doc id="2151188" url="https://pl.wikipedia.org/wiki?curid=2151188" title="Kanako Konno">
Kanako Konno

 – japońska siatkarka grająca na pozycji przyjmującej. Obecnie występuje w drużynie Pioneer Red Wings.

</doc>
<doc id="2151190" url="https://pl.wikipedia.org/wiki?curid=2151190" title="Polskie Kościoły pełnej Ewangelii w Kanadzie">
Polskie Kościoły pełnej Ewangelii w Kanadzie



</doc>
<doc id="2151192" url="https://pl.wikipedia.org/wiki?curid=2151192" title="Gmina Viļaka">
Gmina Viļaka

Viļakas novads − jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Viļaka.

</doc>
<doc id="2151193" url="https://pl.wikipedia.org/wiki?curid=2151193" title="Jan Mořic Gustav Manderscheid–Blankenheim">
Jan Mořic Gustav Manderscheid–Blankenheim



</doc>
<doc id="2151195" url="https://pl.wikipedia.org/wiki?curid=2151195" title="Shōko Tamura">
Shōko Tamura

 – japońska siatkarka grająca na pozycji przyjmującej i środkowej. Obecnie występuje w drużynie Pioneer Red Wings.

</doc>
<doc id="2151196" url="https://pl.wikipedia.org/wiki?curid=2151196" title="Jan Adam Vratislav z Mitrovic">
Jan Adam Vratislav z Mitrovic



</doc>
<doc id="2151198" url="https://pl.wikipedia.org/wiki?curid=2151198" title="Jan Felix Knobel">
Jan Felix Knobel

Jan Felix Knobel (ur. 16 stycznia 1989) – niemiecki lekkoatleta specjalizujący się w wieloboju.
Na mistrzostwach świata juniorów młodszych w 2005 był piąty w ośmioboju, a trzy lata później został mistrzem świata juniorów w dziesięcioboju. 
Medalista mistrzostw Niemiec.
Rekord życiowy w dziesięcioboju: 8396 pkt. (16 czerwca 2013, Ratingen).

</doc>
<doc id="2151201" url="https://pl.wikipedia.org/wiki?curid=2151201" title="Gmina Viesīte">
Gmina Viesīte

Viesītes novads − jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Viesīte.

</doc>
<doc id="2151202" url="https://pl.wikipedia.org/wiki?curid=2151202" title="Cmentarz wojenny nr 382 – Świątniki Górne">
Cmentarz wojenny nr 382 – Świątniki Górne

Cmentarz wojenny nr 382 – Świątniki Górne – nieistniejący austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie i znajdujący się na terenie jego okręgu XI Twierdza Kraków.
Znajdował się w mieście Świątniki Górne, w powiecie krakowskim. Była to niewielka kwatera, dwie mogiły, na miejscowym cmentarzu parafialnym, w których pochowano trzech niezidentyfikowanych żołnierzy.
Nie jest znany wygląd cmentarza i jego lokalizacja. Nieustalony jest też jego projektant. Został zlikwidowany prawdopodobnie po 1945 roku.

</doc>
<doc id="2151203" url="https://pl.wikipedia.org/wiki?curid=2151203" title="Dziwadła Hobarta">
Dziwadła Hobarta



</doc>
<doc id="2151206" url="https://pl.wikipedia.org/wiki?curid=2151206" title="Miho Takahashi">
Miho Takahashi

 – japońska siatkarka grająca na pozycji środkowej. Obecnie występuje w drużynie Pioneer Red Wings.

</doc>
<doc id="2151207" url="https://pl.wikipedia.org/wiki?curid=2151207" title="Jeździectwo na Letnich Igrzyskach Olimpijskich Młodzieży 2010 – skoki indywidualnie">
Jeździectwo na Letnich Igrzyskach Olimpijskich Młodzieży 2010 – skoki indywidualnie

Zawody w skokach przez preszkody indywidualnie na I Letnich Igrzyskach Olimpijskich Młodzieży odbyły się w dniu 22 sierpnia (runda A) i 24 sierpnia 2010 (runda B i finał). Do zawodów przystąpiło 29 zawodników.

</doc>
<doc id="2151208" url="https://pl.wikipedia.org/wiki?curid=2151208" title="Gmina Windawa">
Gmina Windawa

Ventspils novads − jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Windawa.

</doc>
<doc id="2151213" url="https://pl.wikipedia.org/wiki?curid=2151213" title="Gmina Vecumnieki">
Gmina Vecumnieki

Vecumnieku novads − jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą są Vecumnieki.

</doc>
<doc id="2151215" url="https://pl.wikipedia.org/wiki?curid=2151215" title="Bartkowski">
Bartkowski

Bartkowski:

</doc>
<doc id="2151220" url="https://pl.wikipedia.org/wiki?curid=2151220" title="Johann Moritz Gustav von Manderscheid-Blankenheim">
Johann Moritz Gustav von Manderscheid-Blankenheim



</doc>
<doc id="2151225" url="https://pl.wikipedia.org/wiki?curid=2151225" title="Vecumnieki">
Vecumnieki

Vecumnieki - wieś w gminie Bauska, na Łotwie, zamieszkana przez 2103 ludzi. W latach 2009 - 2021 stolica gminy Vecumnieki.
Znajduje się tu stacja kolejowa Vecumnieki, położona na linii Jełgawa - Krustpils.

</doc>
<doc id="2151233" url="https://pl.wikipedia.org/wiki?curid=2151233" title="Port Hualian">
Port Hualian

Port Hualian (chin. trad. 花蓮港, pinyin "Huālián Gǎng") – port morski na wschodnim wybrzeżu Tajwanu, nad Oceanem Spokojnym, położony obok miasta Hualian.
Jest to sztuczny port, zbudowany w latach 30. XX wieku. Tworzą go dwa falochrony: wschodni o długości ponad 4 km, biegnący równolegle do brzegu i falochron zachodni o długości ponad 1 km, zamykający powstałą zatokę. 
Port składa się z portu wewnętrznego obsługującego mniejsze statki (o zanurzeniu do 10,5 m, połączonego kanałem z portem zewnętrznym, gdzie cumują większe jednostki. Przy falochronie wschodnim usytuowany jest port rybacki. 
Port Hualian jest największym portem wschodniego Tajwanu. W 2008 obsłużył 2236 statków handlowych (w tym 646 masowców, 40 tankowców i 3 statki pasażerskie), przeładowano ponad 17,4 miliona ton. Głównymi towarami eksportowymi są: cement, żwir, nawozy mineralne, cukier, drewno i pulpa drzewna. Import obejmuje minerały i produkty chemiczne.
W porcie znajduje się suchy dok o długości 180 m, szerokości 28 m i głębokości 9,5 m oraz slip dla statków do 500 ton.
Warunki naturalne.
Port jest otwarty na Pacyfik i nawet odległe tajfuny oraz silne wiatry z ćwiartki południowo-wschodniej i rozkołys powodują powstanie w porcie silnego falowania, często powodującego zerwanie cum.
Przed nadejściem tajfunu kapitanat portu może nakazać statkom opuszczenie portu.
Pływy sięgają 1,6 m.

</doc>
<doc id="2151235" url="https://pl.wikipedia.org/wiki?curid=2151235" title="Gmina Vecpiebalga">
Gmina Vecpiebalga

Vecumnieku novads − jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Vecpiebalga.

</doc>
<doc id="2151237" url="https://pl.wikipedia.org/wiki?curid=2151237" title="Rząd Osóbki-Morawskiego">
Rząd Osóbki-Morawskiego



</doc>
<doc id="2151242" url="https://pl.wikipedia.org/wiki?curid=2151242" title="Sgt. Pepper’s Lonely Hearts Club Band (singel)">
Sgt. Pepper’s Lonely Hearts Club Band (singel)

Sgt. Pepper’s Lonely Hearts Club Band – utwór napisany przez Paula McCartneya (oficjalnie Lennon/McCartney). Utwór otwiera album o tej samej nazwie. Kompozycja pojawia się dwa razy na płycie: jako utwór otwierający, i jako przedostatni (utwór o nazwie „Sgt. Pepper's Lonely Hearts Club Band (Reprise)”, przed kompozycją zamykającą album, czyli „A Day in the Life”).
Utwór został wydany na singlach i kompilacjach The Beatles jak i również zespołu U2.

</doc>
<doc id="2151246" url="https://pl.wikipedia.org/wiki?curid=2151246" title="Vecpiebalga">
Vecpiebalga

Vecpiebalga – wieś, zamieszkana przez 554 ludzi, na Łotwie, stolica vecpiebalgas novads.

</doc>
<doc id="2151247" url="https://pl.wikipedia.org/wiki?curid=2151247" title="181st Street (stacja metra na Broadway – Seventh Avenue Line)">
181st Street (stacja metra na Broadway – Seventh Avenue Line)

181st Street – stacja metra nowojorskiego, na linii 1. Znajduje się w dzielnicy Manhattan, w Nowym Jorku i zlokalizowana jest pomiędzy stacjami 191st Street i 168th Street. Została otwarta 16 marca 1906.

</doc>
<doc id="2151255" url="https://pl.wikipedia.org/wiki?curid=2151255" title="168th Street">
168th Street

168th Street – stacja metra nowojorskiego, na linii 1, A i C. Znajduje się w dzielnicy Manhattan, w Nowym Jorku i zlokalizowana jest pomiędzy stacjami 181st Street, 157th Street, 175th Street i 163rd Street – Amsterdam Avenue. Została otwarta 16 marca 1906.

</doc>
<doc id="2151256" url="https://pl.wikipedia.org/wiki?curid=2151256" title="Dżano Ananidze">
Dżano Ananidze

Dżano Ananidze (gruz. ჯანო ანანიძე, ur. 10 października 1992 w Kobuleti) – gruziński piłkarz grający na pozycji lewego pomocnika. Od 2022 roku jest zawodnikiem klubu Dinamo Batumi.
Kariera klubowa.
Karierę piłkarską Ananidze rozpoczął w klubie Dinamo Tbilisi. W latach 2003-2005 był członkiem drużyny juniorów Dinama. Jeszcze w 2005 roku wyjechał na Ukrainę i został piłkarzem tamtejszego Dynama Kijów. Piłkarzem młodzieżowej drużyny z Kijowa był do 2007 roku.
W 2007 roku Ananidze został piłkarzem Spartaka Moskwa. Do 2009 roku grał w drużynie juniorów Spartaka, a przed sezonem 2009 awansował do pierwszego zespołu prowadzonego przez Walerija Karpina. Swój debiut w Spartaku zaliczył 15 lipca 2009 w meczu Pucharu Rosji z Kubaniem Krasnodar (2:1), w którym zdobył gola. Z kolei w rosyjskiej lidze swój debiut zanotował 1 sierpnia 2009 w wygranym 4:0 domowm spotkaniu z Kubaniem. 18 października 2009 w meczu z Lokomotiwem Moskwa (3:0) zdobył pierwszego gola w lidze, stając się najmłodszym w historii piłkarzem rosyjskiej Premier Ligi, który tego dokonał (liczył sobie wówczas 17 lat i 8 dni). W sezonie 2010 wywalczył miejsce w podstawowym składzie Spartaka. 
W 2013 roku Ananidze został wypożyczony do FK Rostów. Zadebiutował w nim 15 lipca 2013 w wygranym 2:1 domowym meczu z Achmatem Grozny. w sezonie 2013/2014 zdobył z Rostowem Puchar Rosji.
W 2014 roku Ananidze wrócił do Spartaka, z którym w sezonie 2016/2017 wywalczył mistrzostwo Rosji. W sezonie 2018/2019 był z niego wypożyczony do Krylji Sowietow Samara, w której zadebiutował 2 marca 2019 w zremisowanym 2:2 wyjazdowym meczu z Lokomotiwem Moskwa.
W 2020 roku Ananidze został piłkarzem cypryjskiego Anorthosisu Famagusta. Swój debiut w nim zaliczył 1 lutego 2020 w zwycięskim 3:0 domowym spotkaniu z Doksą Katokopia. Z Anorthosisem został mistrzem Cypru w 2020.
Latem 2020 Ananidze przeszedł do Rotoru Wołgograd, jednak nie rozegrał w nim żadnego meczu. W 2021 został zawodnikiem Dinama Tbilisi, a swój jedyny mecz w nim rozegrał 8 maja 2021 przeciwko Dinamu Batumi (0:1). Na początku 2022 przeszedł do Dinama Batumi.
Kariera reprezentacyjna.
Ananidze w swojej karierze występował w juniorskich reprezentacjach Gruzji: U-16, U-17 i U-19. W 2009 roku zaczął występować w reprezentacji Gruzji U-21. 3 marca 2010 w spotkaniu eliminacji do Mistrzostw Europy U-21 2011 z Estonią (2:0) strzelił swojego pierwszego gola w międzynarodowych rozgrywkach.
W reprezentacji Gruzji Ananidze zadebiutował za kadencji selekcjonera Héctora Raúla Cúpera, 5 września 2009 roku w przegranym 0:2 meczu eliminacji do MŚ 2010 z Włochami.

</doc>
<doc id="2151259" url="https://pl.wikipedia.org/wiki?curid=2151259" title="Gmina Tukums">
Gmina Tukums

Tukuma novads – jedna ze 109 jednostek administracyjnych (novads) na Łotwie powstałych 1 lipca 2009 roku. Stolicą jest Tukums.

</doc>
<doc id="2151262" url="https://pl.wikipedia.org/wiki?curid=2151262" title="Łukasz Bojarski">
Łukasz Bojarski

Łukasz Bojarski (ur. 29 października 1969) – polski prawnik, publicysta, specjalista w zakresie praw człowieka, od 2010 do 2015 członek Krajowej Rady Sądownictwa.
Życiorys.
Absolwent Wydziału Prawa i Administracji Uniwersytetu Warszawskiego. Po studiach zajął się działalnością naukową. Jest autorem publikacji i twórcą programów dotyczących sądownictwa. Pracował na zlecenie m.in. Komisji Europejskiej i Rady Europy jako niezależny ekspert i doradca. Był fundatorem Fundacji „Instytut Prawa i Społeczeństwa” (INPRIS), objął w niej stanowisko członka zarządu (a od 2014 prezesa zarządu). Został też członkiem rady dyrektorów w Public Interest Law Institute. Współpracę podjął także z Fundacją im. Stefana Batorego i Helsińską Fundacją Praw Człowieka.
We wrześniu 2010 prezydent Bronisław Komorowski powołał Łukasza Bojarskiego na swojego przedstawiciela w Krajowej Radzie Sądownictwa. Pełnił tę funkcję do października 2015. Po zakończeniu swojej misji został wyróżniony Medalem „Zasłużony dla Wymiaru Sprawiedliwości – Bene Merentibus Iustitiae”.

</doc>
<doc id="2151263" url="https://pl.wikipedia.org/wiki?curid=2151263" title="Radio Parlament">
Radio Parlament



</doc>
<doc id="2151265" url="https://pl.wikipedia.org/wiki?curid=2151265" title="Antonín Petr Příchovský z Příchovic">
Antonín Petr Příchovský z Příchovic

Antonín Petr Příchovský z Příchovic, znany także jako "Anton Petr Przichowsky von Przichowitz" (ur. 28 sierpnia 1707 r. w Svojšínie; zm. 14 kwietnia 1793 r. w Pradze) – czeski duchowny kościoła katolickiego, biskup ordynariusz hradecki w latach 1754-1763, arcybiskup metropolita praski i prymas Czech od 1763 roku.
Życiorys.
Urodził się w 1707 roku jako syn Antonína Ferdinanda Příchovskýego z Příchovic i jego żony Teresy Judyty Sekerkovej ze Sedčic. Należał do starego wschodnioczeskiego rodu szlacheckiego. Studiował teologię w Rzymie i Pradze. W 1731 roku otrzymał święcenia kapłańskie oraz został doktorem teologii na Uniwersytecie Karola. 19 listopada 1752 roku został mianowany przez koadiutorem w archidiecezji praskiej oraz tamtejszym biskupem pomocniczym. Papież Benedykt XIV nominował go arcybiskupem tytularnym Hemesa. Jego konsekracja biskupia miała miejsce 19 listopada 1752 roku.
W latach 1754-1763 pełnił funkcję ordynariusza w diecezji Hradec Kralove, będąc dziesiątym zwierzchnikiem tego biskupstwa. Po śmierci arcybiskupa Johanna Moritza Gustava von Manderscheid-Blenkenheima został jego bezpośrednim sukcesorem na mocy wcześniejszych postanowień. 13 maja 1764 roku odbył uroczysty ingres do katedry św. Wita w Pradze.
Podczas swoich rządów w archidiecezji wybudował nowy pałac arcybiskupi na Hradczanach, który użytkowany jest przez jego następców do dnia dzisiejszego. Zmarł w 1793 roku i zgodnie ze swoim życzeniem został pochowany w praskiej archikatedrze.

</doc>
<doc id="2151268" url="https://pl.wikipedia.org/wiki?curid=2151268" title="Dyskografia Jermaine’a Dupriego">
Dyskografia Jermaine’a Dupriego

Poniżej przedstawiona jest dyskografia amerykańskiego rapera, a zarazem producenta muzycznego Jermaine’a Dupriego.

</doc>
<doc id="2151270" url="https://pl.wikipedia.org/wiki?curid=2151270" title="Gmina Tērvete">
Gmina Tērvete

Tukuma novads − jedna ze 109 jednostek administracyjnych (novads) na Łotwie. Stolicą jest Tērvete.

</doc>
<doc id="2151274" url="https://pl.wikipedia.org/wiki?curid=2151274" title="Michael Currie">
Michael Currie

Michael Currie (ur. 24 lipca 1928 w Kingston w stanie Nowy Jork, zm. 22 grudnia 2009 we Freeport w stanie Maine) – amerykański aktor.
Filmografia.
Duży ekran
The Troublemaker, Jak tylko potrafisz, Dead &amp; Buried, Firefox, , Spokojnie, to tylko awaria, Nagłe zderzenie, Eksperyment filadelfijski, Pula śmierci, Distant Thunder, The Man Without a Face, G.I. Jane.
Seriale telewizyjne
The Trials of O’Brien, Dark Shadows, The Associates, The French Atlantic Affair, Lou Grant, Family, Trapper John, M.D., Bogie, ABC Afterschool Specials, M.A.S.H., Barney Miller, Soap, Knots Landing, Voyagers!, Dallas, Remington Steele, Wizards and Warriors, Newhart, Family Ties, Spenser: For Hire, Scarecrow and Mrs. King, Once a Hero, Hooperman, Cheers, Christine Cromwell, Homicide: Life on the Street.

</doc>
<doc id="2151277" url="https://pl.wikipedia.org/wiki?curid=2151277" title="Vilém Florentin Salm">
Vilém Florentin Salm



</doc>
<doc id="2151280" url="https://pl.wikipedia.org/wiki?curid=2151280" title="Meteoryt Abajo">
Meteoryt Abajo



</doc>
<doc id="2151281" url="https://pl.wikipedia.org/wiki?curid=2151281" title="Chen Ding">
Chen Ding

Chen Ding (; ur. 5 sierpnia 1992) – chiński lekkoatleta specjalizujący się w chodzie sportowym.
W 2008 roku został wicemistrzem świata juniorów w chodzie na 10 000 metrów. Tuż za podium – na czwartym miejscu – ukończył chód na 20 kilometrów podczas igrzysk Azji Wschodniej (2009). Mistrz olimpijski w chodzie na 20 kilometrów z Londynu (podczas tej imprezy ustanowił czasem 1:18:46 nowy rekord olimpijski. Mistrz świata w chodzie na 20 kilometrów z Moskwy w 2013 roku. 
Medalista mistrzostw Chin w różnych kategoriach wiekowych.
Rekordy życiowe: chód na 20 kilometrów – 1:17:40 (30 marca 2012, Taicang), chód na 10 kilometrów – 38:23 (2010), chód na 10 000 metrów: 39:47,20 (11 lipca 2008, Bydgoszcz) – rezultat ten jest najlepszym wynikiem w historii uzyskanym przez juniora młodszego oraz rekordem Azji juniorów.

</doc>
<doc id="2151284" url="https://pl.wikipedia.org/wiki?curid=2151284" title="Czerniawa">
Czerniawa



</doc>
<doc id="2151285" url="https://pl.wikipedia.org/wiki?curid=2151285" title="Puchar Świata w narciarstwie dowolnym 1987/1988">
Puchar Świata w narciarstwie dowolnym 1987/1988

Puchar Świata w narciarstwie dowolnym 1987/1988 rozpoczął się 11 grudnia 1987 we francuskim Tignes, a zakończył 27 marca 1988 w szwajcarskim Hasliberg. Była to dziewiąta edycja Pucharu Świata w narciarstwie dowolnym. Puchar Świata rozegrany został w 7 krajach i 10 miastach na 3 kontynentach. Najwięcej zawodów odbyło się we Francji, 14 dla mężczyzn i 12 kobiet.
Obrońcą Pucharu Świata wśród mężczyzn był Francuz Éric Laboureix, a wśród kobiet Szwajcarka Conny Kissling. W tym sezonie zarówno Laboureix jak i Kissling obronili tytuły wywalczone w poprzednim sezonie. Dla Kissling był to szósty tytuł z rzędu, dla Laboureix trzeci tytuł z rzędu.
W sezonie 1987/1988 odbyły się igrzyska olimpijskie w Calgary. Były to pierwsze igrzyska na których pojawiło się narciarstwo dowolne. Był to jednak jedynie sport pokazowy więc medali nie przyznawano.

</doc>
<doc id="2151288" url="https://pl.wikipedia.org/wiki?curid=2151288" title="Gare de Salon">
Gare de Salon

Gare de Salon-de-Provence – stacja kolejowa w Salon-de-Provence, w departamencie Delta Rodanu, w regionie Prowansja-Alpy-Lazurowe Wybrzeże, we Francji. Znajduje się na linii Awinion-Miramas. Została otwarta w 1873.

</doc>
<doc id="2151292" url="https://pl.wikipedia.org/wiki?curid=2151292" title="Adrian Błąd">
Adrian Błąd

Adrian Błąd (ur. 16 kwietnia 1991 w Lubinie) – polski piłkarz występujący na pozycji pomocnika w polskim klubie GKS Katowice.
Kariera klubowa.
Błąd jest wychowankiem Zagłębia Lubin. Początkowo występował w zespołach juniorskich i drużynie rezerw Zagłębia. Od rundy wiosennej sezonu 2007/08 jest także zawodnikiem drużyny Młodej Ekstraklasy. Przed sezonem 2009/10 Błąd został do kadry pierwszego zespołu. 21 sierpnia 2009 roku w spotkaniu z Ruchem Chorzów zadebiutował w Ekstraklasie. Obecnie wypożyczony do Zawiszy Bydgoszcz, w debiucie strzelił gola w meczu z Sandecją Nowy Sącz. Po udanym sezonie w Zawiszy, wrócił do swojego macierzystego klubu, lecz nie zdołał przekonać do siebie trenera Pavla Hapala i został ponownie wypożyczony do bydgoskiego klubu na kolejny rok. W grudniu 2012 trener Pavel Hapal zdecydował o powrocie Adriana Błąda do Lubina. W barwach Zawiszy Błąd rozegrał 51 spotkań ligowych oraz 2 w Pucharze Polski i strzelił 18 bramek. Po powrocie do Zagłębia Lubin, zagrał w ekstraklasie 39 meczów, strzelając 6 bramek. Sezon 2014/2015 rozpoczął wraz z Zagłębiem w I lidze.
Kariera reprezentacyjna.
Błąd ma za sobą występy w młodzieżowych reprezentacjach Polski do lat 19 i do lat 20.

</doc>
<doc id="2151294" url="https://pl.wikipedia.org/wiki?curid=2151294" title="Mariano Giustiniano">
Mariano Giustiniano

Mariano Giustiniano (ur. 4 kwietnia 1986 w Buenos Aires) – argentyński siatkarz, gra na pozycji przyjmującego. 
Karierę rozpoczynał w Scholem Aleijem. Obecnie reprezentuje barwy Club A. Boca Juniors.

</doc>
<doc id="2151297" url="https://pl.wikipedia.org/wiki?curid=2151297" title="Fe(OH)3">
Fe(OH)3



</doc>
<doc id="2151298" url="https://pl.wikipedia.org/wiki?curid=2151298" title="Pomnik Jana Jonstona w Lesznie">
Pomnik Jana Jonstona w Lesznie

Pomnik Jana Jonstona w Lesznie – pomnik uczonego szkockiego pochodzenia Jana Jonstona, umiejscowiony w Lesznie.
Historia.
Monument powstał z inicjatywy Leszczyńskiego Towarzystwa Kulturalnego, które częściowo sfinansowało jego budowę. Zaprojektowanie pomnika powierzono Magdalenie Więcek. Odsłonięto go z okazji leszczyńskich obchodów trzysetnej rocznicy śmierci Jana Jonstona.
Na pomnik składają się: betonowo-lastrikowe bryły o szerokości około trzech metrów oraz odlana z brązu głowa uczonego. Zawiera on także wyżłobione imię i nazwisko oraz metalowy napis informujący o zawodzie, latach życia oraz polskich miastach, z którymi związany był Jonston.
Monument stanął w parku, który powstał na miejscu dawnego cmentarza kalwińskiego, na którym został pochowany Jan Jonston. W 1976 park ten zyskał imię uczonego.
Jest to jedyny w Europie pomnik Jana Jonstona.

</doc>
<doc id="2151299" url="https://pl.wikipedia.org/wiki?curid=2151299" title="Chloe (film)">
Chloe (film)

Chloe – amerykański thriller erotyczny z 2009 roku w reżyserii Atoma Egoyana. Remake francuskiego filmu "Nathalie..." z 2003 roku.
Fabuła.
Główna bohaterka, Catherine (Julianne Moore) podejrzewa, że jej mąż (Liam Neeson) ją zdradza. Kobieta postanawia wynająć prostytutkę Chloe (Amanda Seyfried), by ta uwiodła męża. Z czasem między kobietami rodzi się erotyczna fascynacja.

</doc>
<doc id="2151302" url="https://pl.wikipedia.org/wiki?curid=2151302" title="Risa Ashino">
Risa Ashino

 – japońska siatkarka grająca na pozycji środkowej. Obecnie występuje w drużynie Pioneer Red Wings.

</doc>
<doc id="2151304" url="https://pl.wikipedia.org/wiki?curid=2151304" title="System wysokiej niezawodności">
System wysokiej niezawodności

System wysokiej niezawodności (SWN), system wysokiej dostępności − systemy informatyczne charakteryzujące się odpowiednio dostosowywaną: niezawodnością, dostępnością, wydajnością do specyficznych, zwykle krytycznych, zastosowań danego systemu. System komputerowy klasyfikowany jest jako wysokiej dostępności, jeśli jest niedostępny przez czas rzędu 5 minut w roku (dostępność od 99,999%, a mniej niż 99,9999% czasu).

</doc>
<doc id="2151305" url="https://pl.wikipedia.org/wiki?curid=2151305" title="Alkidale">
Alkidale



</doc>
<doc id="2151306" url="https://pl.wikipedia.org/wiki?curid=2151306" title="Lluís Torlá">
Lluís Torlá

Lluís Torlá (ur. 2 października 1989 w Castellón de la Plana) – hiszpański lekkoatleta specjalizujący się w chodzie sportowym.
Międzynarodową karierę rozpoczynał w 2006 roku od zajęcia piątej pozycji w mistrzostwach świata juniorów. W 2007 i 2008 zdobywał brązowe medale kolejno mistrzostw Europy juniorów i juniorskich mistrzostw globu. Uczestnik pucharu Europy i pucharu świata w chodzie sportowym. 
Rekordy życiowe: chód na 10000 metrów – 40:29,57 (11 lipca 2008, Bydgoszcz); chód na 10 km – 40:21 (10 maja 2008, Czeboksary).

</doc>
<doc id="2151310" url="https://pl.wikipedia.org/wiki?curid=2151310" title="Między niebem a piekłem">
Między niebem a piekłem

Między niebem a piekłem - pierwsze oficjalne wydawnictwo wrocławskiego zespołu hip-hopowego Wice Wersa. Premiera odbyła się 11 września 2010 roku. Album złożony jest z dwóch płyt: "Niebo" i "Piekło". Gościnnie pojawili się między innymi: Waldemar Kasta, Tede, Ras Luta, Numer Raz, Ten Typ Mes, Smagalaz i Natural Dread Killaz.
Lista utworów.
Opracowano na podstawie źródła.

</doc>
<doc id="2151311" url="https://pl.wikipedia.org/wiki?curid=2151311" title="Akiko Kohno">
Akiko Kohno

 – japońska siatkarka grająca na pozycji środkowej. Obecnie występuje w drużynie Pioneer Red Wings.

</doc>
<doc id="2151312" url="https://pl.wikipedia.org/wiki?curid=2151312" title="Port lotniczy San Borja">
Port lotniczy San Borja

Port lotniczy San Borja (IATA: SRJ, ICAO: SLSB) – port lotniczy położony w San Borja, w departamencie Beni, w Boliwii.

</doc>
<doc id="2151316" url="https://pl.wikipedia.org/wiki?curid=2151316" title="Sakura Numata">
Sakura Numata

 – japońska siatkarka grająca na pozycji środkowej. Obecnie występuje w drużynie Pioneer Red Wings.

</doc>
<doc id="2151319" url="https://pl.wikipedia.org/wiki?curid=2151319" title="Stanisław Gumuła">
Stanisław Gumuła

Stanisław Andrzej Gumuła (ur. 1944) – polski naukowiec, nauczyciel akademicki i profesor nauk technicznych. Współpracownik wynalazcy i konstruktora Lucjana Łągiewki (1949–2017).
Życiorys.
Absolwent Wydziału Elektroniki i Informatyki AGH, doktor nauk technicznych AGH. W latach 1993-2009 był kierownikiem Katedry Maszyn i Urządzeń Energetycznych na Wydziale Inżynierii Mechanicznej i Robotyki AGH. W latach 2004 - 2008 był dziekanem Międzywydziałowej Szkoły Energetyki AGH.
Jest autorem oraz współautorem ponad 250 prac naukowych z zakresu mechaniki, termodynamiki, energetyki. Wypromował 10 doktorów nauk technicznych i był kierownikiem 7 grantów Ministerstwa Nauki i Szkolnictwa Wyższego (baza "Ludzie Nauki" podaje 8 doktorów i 3 granty).
Od 1998 roku współpracował z Lucjanem Łągiewką nad zagadnieniami związanymi z koncepcją EPAR, w ramach których zrealizował niezależnie dwa granty naukowe. Od wielu lat opracowuje prototypowe rozwiązania techniczne, patenty oraz wzory użytkowe. Był wiceprezesem Fundacji Naukowej EPAR oraz współzałożycielem projektu EPAR.

</doc>
<doc id="2151320" url="https://pl.wikipedia.org/wiki?curid=2151320" title="Jakob Kläsi">
Jakob Kläsi



</doc>
<doc id="2151331" url="https://pl.wikipedia.org/wiki?curid=2151331" title="Olena Chomrowa">
Olena Chomrowa



</doc>
<doc id="2151338" url="https://pl.wikipedia.org/wiki?curid=2151338" title="Weniamin Reszetnikow">
Weniamin Reszetnikow



</doc>
<doc id="2151339" url="https://pl.wikipedia.org/wiki?curid=2151339" title="Boss Hoss">
Boss Hoss

Boss Hoss – amerykańskie przedsiębiorstwo produkujące motocykle, specjalizujące się w produkcji bardzo ciężkich cruiserów oraz trójkołowców. Firma powstała w 1990 roku i mieści się w Dyersburgu w stanie Tennessee. Początkowo Boss Hoss wytwarzał i sprzedawał zestawy do samodzielnej budowy, obecnie oferuje gotowe pojazdy.
Obecnie wszystkie motocykle Boss Hoss wyposażone są w widlaste ośmiocylindrowe silniki General Motors, o pojemności skokowej 5,7; 6,0; 6,2 lub 8,2 litra (model Stud Hoss o mocy ponad 500 KM i suchej masie 590 kg, uważany za najcięższy seryjnie wytwarzany motocykl na świecie).

</doc>
<doc id="2151344" url="https://pl.wikipedia.org/wiki?curid=2151344" title="Rika Hattori">
Rika Hattori

 – japońska siatkarka grająca na pozycji środkowej. Obecnie występuje w drużynie Pioneer Red Wings.

</doc>
<doc id="2151348" url="https://pl.wikipedia.org/wiki?curid=2151348" title="According to Greta">
According to Greta



</doc>
<doc id="2151360" url="https://pl.wikipedia.org/wiki?curid=2151360" title="Dace Reinika">
Dace Reinika

Dace Reinika z domu Gailīte (ur. 23 września 1958 w Madonie) – łotewska nauczycielka i polityk, w latach 2010–2011 posłanka na Sejm X kadencji. 
Życiorys.
Urodziła się w Madonie w rodzinie nauczycielskiej, ojciec Oļģerts był dyrektorem szkoły, matka Maruta zaś nauczycielką. W 1977 ukończyła muzyczną szkołę średnią w Kiesiu (specjalizacja: pianino), następnie zaś studia z dziedziny muzyki i śpiewu w Dyneburskim Instytucie Pedagogicznym (1981). W 2001 uzyskała stopień magistra pedagogiki w Łotewskim Uniwersytecie Rolniczym w Jełgawie. 
Po ukończeniu studiów w Dyneburgu podjęła pracę jako nauczycielka muzyki. Od 1991 była dyrektorem szkoły podstawowej im. Anny Brigadere w miejscowości Tērvete koło Dobele. Prowadziła wraz z mężem chór mieszany w Tērvete. Była uczestniczką, organizatorką oraz propagatorką świąt łotewskiej pieśni i tańca. 
Pełniła funkcję dyrektora departamentu w Ministerstwie Zabezpieczenia Społecznego. Zasiadała w radzie okręgu Tērvete. W wyborach w 2010 została wybrana posłanką na Sejm X kadencji z listy ZZS. 
Zamężna, mąż Artūrs jest nauczycielem muzyki i kompozytorem.

</doc>
<doc id="2151361" url="https://pl.wikipedia.org/wiki?curid=2151361" title="Puchar Europy w Chodzie Sportowym 2007">
Puchar Europy w Chodzie Sportowym 2007

7. Puchar Europy w Chodzie Sportowym – zawody lekkoatletyczne, które odbyły się 20 maja 2007 roku w Royal Leamington Spa w Wielkiej Brytanii. 

</doc>
<doc id="2151367" url="https://pl.wikipedia.org/wiki?curid=2151367" title="Revolution 9">
Revolution 9

Revolution 9 – eksperymentalny utwór zespołu The Beatles skomponowany przez Johna Lennona (oficjalnie Lennon/McCartney) z pomocą George’a Harrisona i Yoko Ono. Lennon stworzył ten utwór, inspirując się awangardową twórczością Yoko Ono oraz muzyką takich kompozytorów jak Edgar Varèse i Karlheinz Stockhausen. Nagranie zostało umieszczone na płycie The Beatles.
„Revolution 9”, trwający ponad 8 minut, to najdłuższy oficjalnie wydany utwór zespołu The Beatles.

</doc>
<doc id="2151380" url="https://pl.wikipedia.org/wiki?curid=2151380" title="Mieszana Bateria Michajłowsko-Konstantynowska">
Mieszana Bateria Michajłowsko-Konstantynowska

Mieszana Bateria Michajłowsko-Konstantynowska (ros. Сводная Михайловско-Константиновская батарея) – jeden z pierwszych oddziałów wojskowych Armii Ochotniczej podczas wojny domowej w Rosji.
Bateria została sformowana 19 listopada 1917 r. w Nowoczerkasku na bazie 2 plutonu Kompanii Junkierskiej. W jej skład weszli junkrzy-artylerzyści z michajłowskiej i konstantynowskiej szkół artyleryjskich, którzy przybyli z Piotrogrodu. Liczyła ok. 100 żołnierzy. Dowództwo objął sztabskpt. Nikołaj A. Szokoli. Wchodziła w skład Aleksiejewskiej Organizacji, która przekształciła się w Armię Ochotniczą. Do końca listopada liczebność oddziału wzrosła do ok. 250 ludzi (ok. 190 „konstantynowców” i ok. 60 „michajłowców”). Od początku bateria miała zaledwie 1 lekkie działo polowe. 22 listopada pluton baterii wraz z Batalionem Junkierskim i sotnią kawalerii z Nowoczerkaska wziął udział w walkach z oddziałami bolszewickimi w okolicy miasta. Na pocz. grudnia artylerzyści utworzyli 1 i częściowo 3 baterie 1 Samodzielnego Lekkiego Dywizjonu Artylerii.

</doc>
